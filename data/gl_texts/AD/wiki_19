{"id": "431910", "revid": "89787", "url": "https://gl.wikipedia.org/wiki?curid=431910", "title": "Ot\u00f3n I do Sacro Imperio Romano Xerm\u00e1nico", "text": "Ot\u00f3n I de Alema\u00f1a, tam\u00e9n co\u00f1ecido como Ot\u00f3n o Grande (en ), nado probablemente en Wallhausen, preto de Sangerhausen, o 23 de novembro de 912 e finado en Memleben o 7 de maio de 973, foi rei de Xermania de 936 a 973 e emperador do Sacro Imperio Romano Xerm\u00e1nico de 962 a 973. Foi fillo de Henrique I o Paxareiro ou o Cazador, duque de Saxonia. Dende 929 era un monarca asociado, o que ti\u00f1a como fin facilitar a sucesi\u00f3n.\nTraxectoria.\nAscenso ao trono.\nTrala morte de Henrique I, f\u00edxose coroar en Aquisgr\u00e1n no palacio de Carlomagno en 936 co t\u00edtulo carolinxio de \"Rex et sacerdos\" (\"Rei e sacerdote\"). De feito, tivo a vocaci\u00f3n de restaurar o imperio carolinxio e foi o primeiro representante do Sacro Imperio Romano Xerm\u00e1nico.\nCoa axuda da alta xerarqu\u00eda eclesi\u00e1stica, en mans dos seus amigos e familiares, e dos duques de Franconia, Suabia, Lorena e Baviera, Ot\u00f3n derrotou os se\u00f1ores alem\u00e1ns en varias batallas e substitu\u00edunos cos seus familiares.\nPol\u00edtica exterior.\nA s\u00faa pol\u00edtica exterior dirixiuse inicialmente \u00e1 pen\u00ednsula It\u00e1lica, onde sostivo os dereitos de Adelaida de Italia fronte ao rei Berengario II de Ivrea. Tras entrar vitorioso en Pav\u00eda, en 951, seguindo de novo a tradici\u00f3n carolinxia, f\u00edxose proclamar rei dos francos e dos lombardos, para casar a continuaci\u00f3n con Adelaida. Ante isto, Berengario cedeu e acaptou renderlle vasalaxe, polo que se fixo un oco na repartici\u00f3n do poder e recibiu o t\u00edtulo de rei de Italia.\nPara acudir tan rapidamente en axuda de Adelaida, Ot\u00f3n aproveitou o ex\u00e9rcito do seu fillo m\u00e1is vello, Liudolfo, que acababa de invadir Lombard\u00eda aproveitando a inestabilidade da zona. Ao apropiarse deste ex\u00e9rcito e casar con Adelaida, Ot\u00f3n frustraba todaslas ambici\u00f3ns do seu fillo en Italia. Liudolfo sentiuse moi molesto por este motivo, e pouco despois, en 953, rebelouse contra o seu pai contando co apoio do seu cu\u00f1ado, Conrado o Vermello. Non obstante, Ot\u00f3n esmagou a rebeli\u00f3n do seu fillo un ano m\u00e1is tarde coa axuda de Henrique I, duque de Baviera.\nNo leste, Ot\u00f3n I tivo un importante \u00e9xito nas beiras do r\u00edo Lech o 10 de agosto de 955. Ese d\u00eda desenvolveuse a batalla de Lechfeld, en que derrotou unha enorme hoste de maxiares, a quen os se\u00f1ores alem\u00e1ns aos que previamente derrotara, apelaran coa fin de derrocalo. Con tal fin recrutou un ex\u00e9rcito de cabaleiros de todas as partes do seu reino que causaron enormes perdas aos maxiares mentres estes cruzaban en desorde o r\u00edo Lech.\nCon esta vitoria puxo fin \u00e1 ameaza maxiar, o que lle deu unha gran reputaci\u00f3n e lle valeu o t\u00edtulo de \"o Grande\". Ese mesmo ano dirixiu as s\u00faas armas contra os eslavos do Elba, aos que venceu na batalla de Recknitz, acci\u00f3n que impulsou a expansi\u00f3n xerm\u00e1nica cara ao leste.\nEmperador.\nEn 961, ligou o seu fillo Ot\u00f3n II ao poder, segundo o procedemento iniciado polo seu pai Henrique, para garantir unha sucesi\u00f3n pouco conflitiva. Pouco despois atendeu a petici\u00f3n de axuda do papa Xo\u00e1n XII e marchou a Italia para defender os dereitos do pont\u00edfice fronte \u00e1s intromisi\u00f3ns de Berengario.\nLogo marchou a Roma, onde foi coroado emperador o 2 de febreiro de 962. Isto volveu resucitar o Imperio Romano de Occidente, por ese tempo o maior estado territorial de Europa. Adoptou o nome de Sacro para subli\u00f1ar a s\u00faa estreita relaci\u00f3n coa Igrexa. Isto marcou tam\u00e9n o comezo do Sacro Imperio Romano Xerm\u00e1nico.\nCon todo, a alianza co papa durou poco, xa que este axi\u00f1a cambiou as s\u00faas ideas pol\u00edticas. Ot\u00f3n marchou ent\u00f3n sobre Roma e dep\u00faxoo, mais os romanos non cederon nin aceptaron o novo papa, Le\u00f3n VIII, imposto por Ot\u00f3n. \u00c1 morte de Xo\u00e1n XII elixiron a Bieito V. Tras unha nova campa\u00f1a en 966, Ot\u00f3n conseguiu por fin afianzarse e que o seu fillo fose nomeado emperador.\nO pontificado e o imperio.\nA ra\u00edz da restauraci\u00f3n do imperio, Ot\u00f3n I afirmou o dereito dos emperadores a intervir na escolla dos pont\u00edfices, mais esa facultade desapareceu dende que o papa Nicolao II estableceu en 1059 que a elecci\u00f3n pontificia ser\u00eda privativa do conclave ou colexio de cardenais. O antagonismo entre os papas e os emperadores subsistiu avivado pola pretensi\u00f3n imperial, resistida polo pontificado, de someter Italia.\nAs relaci\u00f3ns entre os emperadores e os pont\u00edfices, xefes absolutos da Igrexa de Occidente, abundaron en conflitos que debilitaron o poder imperial e papal.\nA dinast\u00eda de Saxonia s\u00f3 durou d\u00faas xeraci\u00f3ns despois de Ot\u00f3n I. En 1024, a familia ducal de Franconia alcanzou o trono. Durante un s\u00e9culo a elecci\u00f3n imperial recaeu nesta familia, \u00e1 que pertenceron Henrique IV, o emperador humillado en Canossa, e Henrique V, que celebrou coa Igrexa o concordato de Worms.\nRenacemento otoniano.\nBaixo o padroado de Ot\u00f3n I e os seus inmediatos sucesores produciuse o chamado renacemento otoniano, un limitado renacemento das artes e a arquitectura. O renacemento otoniano manif\u00e9stase nalgunhas escolas catedralicias revividas, como a de Bruno I, arcebispo de Colonia, e na produci\u00f3n de manuscritos iluminados, a principal forma art\u00edstica da \u00e9poca, dun feixe de \"scriptoria\" de elite, como Quedlinburg, fundado por Ot\u00f3n en 936.\nAs abad\u00edas imperiais e a corte imperial convert\u00e9ronse en centros da vida relixiosa e espiritual, guiados polo exemplo de mulleres da familia real. Ot\u00f3n quedou escandalizado polo estado da liturxia en Roma, as\u00ed que encargou o primeiro \"Libro Pontifical\", un libro lit\u00farxico que conti\u00f1a tanto oraci\u00f3ns como instruci\u00f3ns sobre o rito. A compilaci\u00f3n do \"Pontifical romano-xerm\u00e1nico\" foi supervisada polo arcebispo Guillerme de Mainz."}
{"id": "431912", "revid": "839", "url": "https://gl.wikipedia.org/wiki?curid=431912", "title": "Maksym Hermaniuk", "text": "Maksym Hermaniuk (en ), nado o 30 de outubro de 1911 en Nove Selo (Reino de Galicia e Lodomeria, hoxe Ucra\u00edna) e finado o 3 de maio de 1996 en Winnipeg (Canad\u00e1), foi un relixioso redentorista cat\u00f3lico ucra\u00edno, arcebispo de Winnipeg entre 1956 e 1992.\nTraxectoria.\nNaceu nunha familia de granxeiros grecocat\u00f3lica o 30 de outubro de 1911. O 29 de setembro de 1933 profesou como membro da Congregaci\u00f3n do Sant\u00edsimo Redentor, facendo os votos solemnes o 16 de agosto de 1936.\nO 4 de setembro de 1938 foi ordenado sacerdote polo tam\u00e9n redentorista Mykolai Charnetskyi, ent\u00f3n exarca apost\u00f3lico de Volinia, Polesia e Podlasia.\nO 13 de xaneiro de 1951 foi nomeado bispo auxiliar do exarcado apost\u00f3lico de Manitoba e bispo titular de \"Sinna\". Recibiu a consagraci\u00f3n episcopal o 29 de xu\u00f1o de mans do exarca Vasyl Ladyka. O 13 de marzo de 1955 foi nomeado coadxutor, e o 1 de setembro de 1956 sucedeu a Ladyka como exarca apost\u00f3lico. Coa elevaci\u00f3n da s\u00e9 o 3 de novembro de 1956 pasou a ser arcebispo metropolita de Winnipeg.\nLogo da instituci\u00f3n da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\") por Paulo VI, foi nomeado membro da mesma.\nRetirouse o 16 de decembro de 1992, e finou en Winnipeg o 3 de maio de 1996."}
{"id": "431913", "revid": "47401", "url": "https://gl.wikipedia.org/wiki?curid=431913", "title": "Ot\u00f3n o Grande", "text": ""}
{"id": "431914", "revid": "47401", "url": "https://gl.wikipedia.org/wiki?curid=431914", "title": "Od\u00f3n I", "text": ""}
{"id": "431915", "revid": "47401", "url": "https://gl.wikipedia.org/wiki?curid=431915", "title": "Od\u00f3n I o Grande", "text": ""}
{"id": "431940", "revid": "624", "url": "https://gl.wikipedia.org/wiki?curid=431940", "title": "Filipe I de Anjou", "text": ""}
{"id": "431942", "revid": "624", "url": "https://gl.wikipedia.org/wiki?curid=431942", "title": "Pr\u00edncipe de Acaia", "text": ""}
{"id": "431943", "revid": "6939", "url": "https://gl.wikipedia.org/wiki?curid=431943", "title": "Los Alamos National Laboratory", "text": ""}
{"id": "431945", "revid": "6939", "url": "https://gl.wikipedia.org/wiki?curid=431945", "title": "Laboratorio Nacional de Los \u00c1lamos", "text": ""}
{"id": "431948", "revid": "4886358", "url": "https://gl.wikipedia.org/wiki?curid=431948", "title": "Matusa Barros Arias de Castro", "text": ""}
{"id": "431953", "revid": "5863", "url": "https://gl.wikipedia.org/wiki?curid=431953", "title": "Celso de Cela", "text": ""}
{"id": "431959", "revid": "5863", "url": "https://gl.wikipedia.org/wiki?curid=431959", "title": "Akal Editora", "text": ""}
{"id": "431961", "revid": "89787", "url": "https://gl.wikipedia.org/wiki?curid=431961", "title": "Sofonisba Anguissola", "text": "Sofonisba Anguissola (tam\u00e9n escrito Anguisciola ou Anquissola), nada en Cremona arredor de 1535 e finada en Palermo en 1625, foi unha pintora italiana considerada a primeira muller pintora de \u00e9xito do Renacemento. Cultivou o retrato e o autorretrato, establecendo novas regras no \u00e1mbito do retrato feminino. Aos 27 anos estableceuse en Espa\u00f1a, na corte do rei Filipe II. Adxud\u00edcaselle un importante papel como elo entre o retrato italiano e o espa\u00f1ol no s\u00e9culo XVI, ademais de notable influencia no desenvolvemento posterior deste x\u00e9nero en Italia. A s\u00faa traxectoria resultou un precedente para varias mulleres artistas que foran exclu\u00eddas do ensino acad\u00e9mico, de gremios e obradoiros e do mecenado papal, pero que si atoparon apoio nas cortes europeas entre os s\u00e9culos XVI e XVIII.\nTraxectoria.\nSofonisba Anguissola naceu en Cremona (actual Italia) contra 1535. Era a m\u00e1is vella de sete irm\u00e1ns, seis dos cales eran nenas. O seu pai, Amilcare Anguissola, era membro da baixa nobreza xenovesa. A s\u00faa nai era Bianca Ponzone. Durante as catro xeraci\u00f3ns anteriores, a familia tivo unha estreita conexi\u00f3n coa historia antiga de Cartago, polo que nomearon a s\u00faa proxenie en honra do gran xeneral An\u00edbal, chamando a s\u00faa filla m\u00e1is vella como a tr\u00e1xica protagonista cartaxinesa Sofonisba.\nAmilcare animou as s\u00faas fillas (Sofonisba, Elena, Lucia, Europa, Minerva e Ana Mar\u00eda) a cultivarse e perfeccionar os seus talentos. Como Sofonisba, catro das s\u00faas irm\u00e1s tam\u00e9n foron pintoras, a\u00ednda que Sofonisba foi por moito a que mellor o conseguiu e a m\u00e1is renomeada. Elena, a segunda irm\u00e1, f\u00edxose monxa (existe un retrato dela pintado por Sofonisba) e tivo que deixar de pintar. Tam\u00e9n deixaron a pintura Ana Mar\u00eda e Europa, con motivo de contraer matrimonio, mentres que Lucia, a mellor pintora das irm\u00e1s, morreu nova. A outra irm\u00e1, Minerva, f\u00edxose escritora e latinista. Asdrubale, o irm\u00e1n var\u00f3n, estudou m\u00fasica e lat\u00edn, pero non pintaba. O seu aristocr\u00e1tico pai asegurouse de que tanto Sofonisba como as s\u00faas irm\u00e1s recibisen unha boa educaci\u00f3n na que estaban inclu\u00eddas as Belas Artes.\n\u00c1 idade de 14 anos o seu pai enviouna, xunto coa s\u00faa irm\u00e1 Elena, a estudar con Bernardino Campi, pintor tam\u00e9n nacido en Cremona, un respectado autor de retratos e escenas relixiosas da escola da Lombard\u00eda. Cando Campi se mudou a outra cidade, Sofonisba continuou os seus estudos co pintor Bernardino Gatti (co\u00f1ecido como \"il Sojaro\"). A aprendizaxe de Sofonisba con artistas locais sentou un precedente para que as mulleres fosen aceptadas como estudantes de arte. Non se sabe con certeza, pero probablemente continuou os seus estudos xunto a Gatti durante tres anos. O seu traballo m\u00e1is importante daquela \u00e9poca \u00e9 a s\u00faa obra \"Bernardino Campi pintando a Sofonisba Anguissola\", datado en 1550 e que se atopa na Pinacoteca Nacional de Siena.\nViaxe a Roma.\nEn 1554, Sofonisba viaxou a Roma, onde co\u00f1eceu a Michelangelo por mediaci\u00f3n doutros pintores que co\u00f1ec\u00edan ben a s\u00faa obra. Este encontro co artista foi unha grande honra para a pintora e beneficiouse de ser \"informalmente\" instru\u00edda polo gran mestre. Cando el lle pediu que pintase un neno chorando, Sofonisba debuxou un \"Neno mordido por un cangrexo\", e cando Michelangelo o viu, reco\u00f1eceu de inmediato o talento dela. A partir dese momento, o xenio d\u00e1balle bosquexos do seu caderno de notas para que ela os pintase co seu estilo persoal e ofreceulle consello sobre os resultados. Durante polo menos dous anos, Sofonisba continuou este estudo \"informal\", recibindo unha s\u00f3lida orientaci\u00f3n do mesmo Michelangelo.\nO grande historiador da arte Giorgio Vasari escribiu sobre ela:\nNo entanto, non o tivo f\u00e1cil, pois a pesar de que contou con coraxe e apoio, m\u00e1is que o resto das mulleres da s\u00faa \u00e9poca, a s\u00faa clase social non lle permit\u00eda ir m\u00e1is al\u00f3 dos l\u00edmites impostos para o seu sexo. Non tivo a posibilidade de estudar anatom\u00eda ou debuxar do natural, pois era considerado inaceptable para unha se\u00f1ora que vise corpos espidos \u2014esta situaci\u00f3n repetir\u00edase un s\u00e9culo despois con Elisabetta Sirani, quen tampouco puido acceder a unha formaci\u00f3n art\u00edstica completa por ser muller\u2014. No seu lugar, Sofonisba buscou as posibilidades para un novo estilo de retratos, con personaxes con poses informais. Os membros da s\u00faa propia familia e o seu propio rostro foron os protagonistas m\u00e1is frecuentes das s\u00faas obras, como se pode ver en \"Autorretrato\" (1554; no Kunsthistorisches Museum de Viena), \"O xogo de xadrez\" (1555; Museo Narodowe, Pozna\u0144), no que pinta as s\u00faas irm\u00e1s Lucia, Minerva e Europa, e o Retrato de Amilcare, Minerva e Asdrubale Anguissola (1557-1558; Niv\u00e5g\u00e5rds Malerisambling, Niva, Dinamarca).\nDe Mil\u00e1n a Espa\u00f1a.\nCando xa era co\u00f1ecida, Sofonisba desprazouse a Mil\u00e1n, contra 1558, onde pintou o duque de Alba. Uns meses m\u00e1is tarde, durante o ver\u00e1n de 1559, o duque de Alba preparou en Par\u00eds os esponsais entre Filipe II e Isabel de Valois, terceira esposa do rei. Entre outras cuesti\u00f3ns, oc\u00fapase das damas que vai levar consigo a nova ra\u00ed\u00f1a a Espa\u00f1a. O duque decide inclu\u00edr a Sofonisba entre devanditas damas, sabedor da afecci\u00f3n da ra\u00ed\u00f1a polo debuxo. Alba cursou unha invitaci\u00f3n a Amilcare Anguissola, quen en setembro accedeu a deixar partir a s\u00faa filla a Espa\u00f1a. Dende febreiro de 1560 at\u00e9 o ver\u00e1n de 1573, Anguissola viviu na corte espa\u00f1ola, primeiro como dama de Isabel de Valois e, trala morte da ra\u00ed\u00f1a, como titora das infantas, especialmente de Isabel Clara Euxenia.\nCon s\u00f3 25 anos, Sofonisba chegou a Madrid no inverno de 1560 para converterse en pintora da corte, ademais de dama de compa\u00f1\u00eda da nova ra\u00ed\u00f1a. Deseguida ga\u00f1ouse a estima e a confianza de Isabel de Valois. Durante este tempo, traballou estreitamente con Alonso S\u00e1nchez Coello; aproximouse tanto ao seu estilo, que inicialmente o famoso retrato de Filipe II, en idade mediana, foi atribu\u00eddo a Coello. Foi recentemente cando se reco\u00f1eceu a Anguissola como a autora do mesmo. Hoxe tam\u00e9n as historiadoras Carmen Bermis e Mar\u00eda Kusche te\u00f1en fundadas sospeitas de que \"A dama de armi\u00f1o\", un retrato atribu\u00eddo ao Greco, puido ser pintado por ela.\nAnguissola pasou os anos seguintes pintando sobre todo retratos oficiais da Corte, inclu\u00edndo os da ra\u00ed\u00f1a e outros membros da familia real, como a irm\u00e1 de Filipe II, Xoana, e o seu fillo, Don Carlos. As s\u00faas pinturas de Isabel de Valois e de Ana de Austria, a cuarta esposa de Filipe II, son vibrantes e cheas de vida.\nEn xeral, p\u00f3dese afirmar que desde 1560, disc\u00edpulos de Moro como Alonso S\u00e1nchez Coello ou Sofonisba Anguissola, aplican sen maiores innovaci\u00f3ns o modelo de retrato de estado articulado durante as d\u00e9cadas anteriores. En Espa\u00f1a, Juan Pantoja de la Cruz prolongou o modelo, continuado despois por Vel\u00e1zquez, quen si introducir\u00e1 -a\u00ednda que marxinalmente- unha nova f\u00f3rmula para o retrato feminino, cos seus retratos ecuestres.\nEn 1570 a\u00ednda continuaba solteira. No entanto, a s\u00faa idade fac\u00eda aconsellable buscar un matrimonio adecuado, proceso do cal se fixo responsable o rei, como era usual coas damas da ra\u00ed\u00f1a. Ela pediu un partido italiano, que finalmente foi atopado, don Fabrizio Moncada, fillo do pr\u00edncipe de Paterno, vicerrei de Sicilia, nobre siciliano de ascendencia aragonesa. Trala voda, celebrada con gran pompa e pola que recibiu un dote por parte do rei de Espa\u00f1a, trasladouse a Sicilia no ver\u00e1n de 1573. Al\u00ed residiu en Palermo ata 1579, trala morte temper\u00e1 do marido o ano anterior, morte que a colocou nunha dif\u00edcil situaci\u00f3n, a\u00ednda que recibiu unha vez m\u00e1is o apoio de Filipe II. En 1581 volveu casar con Orazio Lomellini, capit\u00e1n dun barco xenov\u00e9s que a trasladaba de volta a Cremona. Dende 1581 ata 1615 reside en X\u00e9nova, onde mantivo unha posici\u00f3n de prestixio tanto pola s\u00faa cultura e o seu talento art\u00edstico como polos seus privilexiados contactos coa corte espa\u00f1ola. Os seus \u00faltimos dez anos pasounos en Palermo, nas s\u00faas posesi\u00f3ns sicilianas.\nVellez en Italia.\nViaxando cara a Cremona, Sofonisba co\u00f1eceu o nobre xenov\u00e9s Orazio Lomellino, considerablemente m\u00e1is novo que ela, o capit\u00e1n do barco no que viaxaba. Casaron en 1579 en Pisa. Orazio reco\u00f1eceu e apoiou o seu traballo de pintora e establec\u00e9ronse en X\u00e9nova, nunha gran casa onde puido ter o seu propio estudo e tempo para pintar e debuxar. A fortuna persoal de Orazio, ademais da xenerosa pensi\u00f3n que lle outorgou Filipe II, permitiu a Sofonisba pintar e vivir libre e comodamente. Bastante famosa ent\u00f3n, recibiu a visita de moitos dos seus colegas. Varios destes eran m\u00e1is novos que ela e aprend\u00edan e imitaban o estilo distintivo de Anguissola.\nEn 1623, visitouna o pintor flamengo Anton van Dyck, quen pintou varios retratos dela a principios de 1600, e fixo bosquexos das s\u00faas visitas a Sofonisba nos seus cadernos de notas. Van Dyck dixo: \u00abA\u00ednda que a s\u00faa vista est\u00e1 debilitada, mantense a\u00ednda moi alerta mentalmente\u00bb. En contra do que alg\u00fans bi\u00f3grafos reclaman, ela nunca se chegou a quedar cega, a\u00ednda que quizais tivo catarata. Morreu en Palermo en 1625. Foi internacionalmente aclamada e respectada ao longo da s\u00faa vida.\nSete anos despois, no que foi a celebraci\u00f3n do centenario do seu nacemento, o seu vi\u00favo colocou unha inscrici\u00f3n na s\u00faa tumba na que se l\u00eda, en parte: \u00abA Sofonisba, a mi\u00f1a muller [...] quen \u00e9 lembrada entre as mulleres ilustres do mundo, destacando en retratar as imaxes do home [...] Orazio Lomellino, apenado pola perda do seu grande amor, en 1632, dedicou este pequeno tributo a tan gran muller\u00bb.\nEst\u00e9tica.\nCon palabras de Sofonisba Anguissola, tomadas da carta que enviou ao papa P\u00edo IV xunto ao retrato de Isabel de Valois, a artista valora que a arte busque a verdade, entendida esta como a aparencia f\u00edsica, xa que non pode penetrar na alma humana.\nLegado.\nUn total de cincuenta obras foron atribu\u00eddas con seguridade a Sofonisba. Os seus cadros poden ser vistos nas galer\u00edas en B\u00e9rgamo, Budapest, Madrid (Museo do Prado), Mil\u00e1n (Pinacoteca de Brera), N\u00e1poles, Siena e Florencia (Galer\u00eda Uffizi). A s\u00faa obra tivo enorme influencia nas xeraci\u00f3ns de artistas posteriores. O seu retrato da ra\u00ed\u00f1a Isabel de Valois cunha pel de marta cibelina foi o retrato m\u00e1is copiado en Espa\u00f1a. Entre estes copistas incl\u00faense moitos dos mellores artistas do momento, como Peter Paul Rubens.\nUn precedente para outras mulleres artistas.\nA traxectoria de Sofonisba \u00e9 un referente na historia. A pesar de vivir nunha \u00e9poca onde as mulleres estaban ausentes das artes visuais (por imposici\u00f3n) o seu \u00e9xito abriu o cami\u00f1o a outras mulleres para desenvolver as s\u00faas carreiras art\u00edsticas. Entre os seus nomes at\u00f3panse Lavinia Fontana, Barbara Longhi, Fede Galizia e Artemisia Gentileschi.\nEp\u00f3nimos.\nO 4 de agosto de 2017, denominouse un cr\u00e1ter de Mercurio co seu nome.\nUnha escola de Cremona denom\u00ednase Liceo Statale Sofonisba Anguissola."}
{"id": "431962", "revid": "1505", "url": "https://gl.wikipedia.org/wiki?curid=431962", "title": "Horst Wessel Lied", "text": "Horst Wessel Lied (en galego: \"Canci\u00f3n de Horst Wessel\"), tam\u00e9n co\u00f1ecido como Die Fahne Hoch! (literalmente: \"A bandeira no alto\"), foi o himno do Partido Nazi entre 1930 e 1945. Tras o ascenso ao poder de Adolf Hitler en 1933, os nazis acabaron elev\u00e1ndoo \u00e1 categor\u00eda de himno de Alema\u00f1a \"de facto\", xunto coa primeira estrofa do \"Deutschlandlied\"."}
{"id": "431968", "revid": "785", "url": "https://gl.wikipedia.org/wiki?curid=431968", "title": "Sancha I", "text": ""}
{"id": "431971", "revid": "27155", "url": "https://gl.wikipedia.org/wiki?curid=431971", "title": "Tromboquinase", "text": ""}
{"id": "431978", "revid": "23204", "url": "https://gl.wikipedia.org/wiki?curid=431978", "title": "Frederico II, Sacro Emperador Romano-Xerm\u00e1nico", "text": ""}
{"id": "431979", "revid": "23204", "url": "https://gl.wikipedia.org/wiki?curid=431979", "title": "Frederico II do Sacro Imperio Romano Xerm\u00e1nico", "text": ""}
{"id": "431981", "revid": "89787", "url": "https://gl.wikipedia.org/wiki?curid=431981", "title": "William Carlos Williams", "text": "William Carlos Williams, nado en Rutherford (Nova Jersey) o 17 de setembro de 1883 e finado na mesma cidade o 4 de marzo de 1963, foi un escritor estadounidense vinculado ao modernismo e ao imaxismo. \u00c9 especialmente co\u00f1ecido pola s\u00faa obra po\u00e9tica.\nAdemais de exercer como m\u00e9dico e de escribir dramas e prosa variada, Williams \u00e9 un dos poetas modernistas m\u00e1is innovadores e admirados. Foi condisc\u00edpulo dos poetas Ezra Pound e Hilda Doolittle, e nos primeiros poemas acusou a influencia do imaxismo.\nM\u00e1is tarde converteuse en impulsor do uso literario da fala coloquial. O seu bo o\u00eddo para os ritmos naturais do ingl\u00e9s falado axudouno a liberar a poes\u00eda da m\u00e9trica que imperaba na versificaci\u00f3n en ingl\u00e9s dende o Renacemento. Superada a tendencia imaxista, foi un poeta de gran sinxeleza expresiva e de f\u00e1cil comprensi\u00f3n, con certo gusto pola adivi\u00f1a, interesado na constante experimentaci\u00f3n e na intimidade l\u00edrica. Como outros modernistas, procurou dilu\u00edr a figura do poeta, deixando que falase o poema por si. Non buscou os s\u00edmbolos nas cousas sen\u00f3n m\u00e1is ben as propias cousas, que expresa imitando a fluidez da fala.\nWilliams cre que a realidade obxectiva esperta a imaxinaci\u00f3n de quen a percibe, e non o proceso inverso. Utiliza o verso libre e a disposici\u00f3n visual das li\u00f1as marca a estrutura po\u00e9tica. Na s\u00faa obra \"Paterson\", escrita ao longo de varios anos, mestura poes\u00eda, prosa e colaxe inclu\u00edndo mesmo fragmentos de publicidade. Constit\u00fae unha especie de biograf\u00eda \u00e9pica dun doutor-poeta, pero formalmente consiste nunha montaxe de escenas e de imaxes, con poucos verbos que as vinculen explicitamente.\nTraxectoria.\nWilliams naceu en Rutherford, Nova Jersey de pai ingl\u00e9s e nai portorrique\u00f1a parcialmente descendente de franceses. A s\u00faa obra ten unha grande afinidade coa pintura, na que tivo un grande interese. Recibiu a s\u00faa educaci\u00f3n primaria e secundaria en Rutherford ata 1897, cando foi enviado a unha escola pr\u00f3xima a Xenevra e ao Lyc\u00e9e Condorcet de Par\u00eds. Asistiu \u00e1 Horace Mann School tralo regreso a Nova York e tras superar un exame especial, foi admitido en 1902 na escola de medicina da universidade de Pensilvania, da que se graduou en 1906. Tras acabar a carreira, fixo pr\u00e1cticas no Hospital Franc\u00e9s e no Hospital para Nenos de Nova York antes de marchar a Leipzig para realizar estudos avanzados en pediatr\u00eda. Publicou o seu primeiro libro, \"Poems\", en 1909.\nWilliams casou con Florence Herman (1891\u20131976) en 1912, tras volver de Alema\u00f1a. Mud\u00e1ronse a unha casa en Rutherford, que foi o seu fogar durante moitos anos. Pouco despois, o seu segundo libro de poemas, \"The Tempers\", foi publicado por unha editorial de Londres grazas \u00e1 axuda do seu amigo Ezra Pound, a quen co\u00f1ecera mentres estudaba na universidade. Arredor de 1914, tivo o seu primeiro fillo, William E. Williams, ao que seguiu Paul H. Williams, en 1917. O seu primeiro fillo tam\u00e9n se converteu en m\u00e9dico.\nA\u00ednda que a s\u00faa ocupaci\u00f3n principal era a de m\u00e9dica de familia, Williams tivo unha carreira de \u00e9xito como poeta. Ademais de poes\u00eda, escribiu ocasionalmente relatos, obras de teatro, novelas, ensaios e traduci\u00f3ns. Practicaba a medicina polo d\u00eda e escrib\u00eda pola noite. A comezos da s\u00faa carreira, veuse envolto no movemento co\u00f1ecido como imaxismo pola s\u00faa amizade con Pound e H.D., mais axi\u00f1a comezou a manter opini\u00f3ns que difer\u00edan daqueles e o seu estilo cambio cara ao modernismo.\nEn 1920, Williams foi moi criticado por moitos dos seus colegas (como H.D., Pound e Wallace Stevens) cando publicou un dos seus libros m\u00e1is experimentais, \"Kora in Hell: Improvisations\". Pound definiu a obra como \"incoherente\" e H.D. considerou que o libro era \"fr\u00edvolo\". A artista e poeta dada Baroness Elsa criticou as pol\u00edticas art\u00edsticas e sexuais de Williams na cr\u00edtica como poema en prosa titulada \"Thee I call 'Hamlet of Wedding Ring'\", publicada en \"The Little Review\" en marzo de 1921.\nTres anos m\u00e1is tarde, Williams publicou un dos seus libros seminais de poes\u00eda, \"Spring and All\", que conti\u00f1a poemas cl\u00e1sicos como \"By the road to the contagious hospital\", \"The Red Wheelbarrow\" e \"To Elsie\". Por\u00e9n, en 1922, o ano en que se publicou, a aparici\u00f3n de \"The Waste Land\", de T. S. Eliot converteuse nunha sensaci\u00f3n literaria e eclipsou a moi diferente po\u00e9tica modernista de Williams. Na s\u00faa autobiograf\u00eda, escribiu m\u00e1is tarde, \"sent\u00edn de primeiras que \"The Waste Land\" me enviara vinte anos atr\u00e1s e estou seguro de que o fixo. Criticamente, Eliot enviounos de volta \u00e1 aula xusto no momento en que sent\u00edn que estabamos un punto de escape cara a asuntos moito m\u00e1is pr\u00f3ximos \u00e1 esencia na nova arte enraizada ela mesma na localidade que deber\u00eda de dar froito\". E a\u00ednda que respectaba a obra de Eliot, Williams volveuse abertamente cr\u00edtico contra o estilo altamente intelectual de Eliot co seu frecuente uso de linguas estranxeiras e alusi\u00f3ns \u00e1 literatura cl\u00e1sica e europea. Pola contra, Williams prefer\u00eda o ingl\u00e9s estadounidense coloquial.\nNo colaxe \u00e9pico modernista titulado \"Paterson\" (publicado entre 1946 e 1958), unha representaci\u00f3n da historia, o pobo, e a esencia de Paterson, Nova Jersey, Williams escribiu o seu propio poema \u00e9pico moderno, centr\u00e1ndose no \"local\" nunha escala m\u00e1is ampla do que intentara previamente. Tam\u00e9n examinou a personaxe do poeta na sociedade estadounidense e resumiu o seu m\u00e9todo po\u00e9tico coa frase \"No ideas but in things\" (\"non nas ideas, sen\u00f3n nas cousas\", atopado no seu poema \"A Sort of a Song\" e repetido novamente en \"Paterson\").\nNos seus \u00faltimos anos, Williams foi mentor e influ\u00edr a moitos poetas novos. Tivo unha especial influencia en moitos movementos literarios estadounidenses da d\u00e9cada de 1950, inclu\u00edndo o movemento Beat, o renacemento de San Francisco, a escola Black Mountain e a escola de Nova York. Unha das m\u00e1is din\u00e1micas relaci\u00f3ns como mentor foi a que mantivo co poeta Allen Ginsberg. Williams inclu\u00edu varias cartas de Ginsberg en \"Paterson\", afirmando que unha delas o axudara a inspirarse na quinta secci\u00f3n da obra. Williams tam\u00e9n escribiu a introduci\u00f3n do primeiro libro importante de Ginsberg, \"Howl and Other Poems\", en 1956.\nWilliams sufriu un ataque ao coraz\u00f3n en 1948 e, a partir de 1949, unha serie de ataques. Unha depresi\u00f3n grave tras un dos ataques causou que fose internado en Hillside Hospital, Nova York, durante catro meses en 1953. Faleceu en 1963, aos 79 anos na s\u00faa casa de Rutherford. Foi enterrado no cemiterio de Hillside Cemetery en Lyndhurst, Nova Jersey.\nDurante a d\u00e9cada de 1930, Williams comezou a traballar nunha \u00f3pera, \"The First President\", que tratar\u00eda sobre George Washington e a s\u00faa influencia na historia dos Estados Unidos."}
{"id": "431983", "revid": "27155", "url": "https://gl.wikipedia.org/wiki?curid=431983", "title": "Sistema de coagulaci\u00f3n", "text": ""}
{"id": "431999", "revid": "96271", "url": "https://gl.wikipedia.org/wiki?curid=431999", "title": "Vassilis Spanoulis", "text": "Vassilis Spanoulis (en grego: \u0392\u03b1\u03c3\u03af\u03bb\u03b7\u03c2 \u03a3\u03c0\u03b1\u03bd\u03bf\u03cd\u03bb\u03b7\u03c2), nado o 7 de agosto de 1982 en L\u00e1risa (Tesalia), \u00e9 un antigo xogador e adestrador profesional internacional de baloncesto grego. Cunha altura de 1,93 m xogaba nas posici\u00f3ns de base e escolta. Formado como xogador no Gymnastikos S. Larissas, chegou a ga\u00f1ar tres t\u00edtulos da Euroliga co Olympiacos, sendo nomeado MVP da competici\u00f3n en 2013 e das finais en 2009, 2012 e 2013. Tam\u00e9n participou un ano na NBA cos Houston Rockets. Foi internacional coa selecci\u00f3n de Grecia. Dende 2022 traballa como adestrador do Peristeri da A1 Ethniki, a m\u00e1xima categor\u00eda do baloncesto grego. "}
{"id": "432002", "revid": "27155", "url": "https://gl.wikipedia.org/wiki?curid=432002", "title": "Factor XIII", "text": "O factor XIII (FXIII) de coagulaci\u00f3n ou factor estabilizante da fibrina \u00e9 un encima () do sistema de coagulaci\u00f3n do sangue que establece enlaces cruzados coa fibrina. A deficiencia deste factor afecta \u00e1 estabilidade dos co\u00e1gulos. A deficiencia de factor XIII, xeralmente \u00e9 rara, pero en Ir\u00e1n d\u00e1se a maior incidencia do mundo, e na cidade de Khash a maior incidencia dentro do pa\u00eds, cunha alta proporci\u00f3n de matrimonios consangu\u00edneos.\nFunci\u00f3n.\nO factor XIII \u00e9 unha transglutaminase que circula no plasma como un heterotetr\u00e1mero con d\u00faas subunidades catal\u00edticas A e d\u00faas subunidades transportadoras B. Cando a trombina converteu o fibrin\u00f3xeno en fibrina, esta \u00faltima forma unha rede protein\u00e1cea na que as unidades E est\u00e1n enlazadas a s\u00f3 unha unidade D.\nO factor XIII \u00e9 activado pola trombina dando o factor XIIIa; esta activaci\u00f3n require calcio como cofactor. A s\u00faa clivaxe feita pola trombina entre os residuos Arg37 e Gly38 no N-terminal da subunidade A, causa a liberaci\u00f3n do p\u00e9ptido de activaci\u00f3n (de 4\u00a0000 Da). En presenza de calcio as subunidades transportadoras dis\u00f3cianse das sbunidades catal\u00edticas, orixinando un cambio na conformaci\u00f3n tridimensional do factor XIII e a exposici\u00f3n do residuo de ciste\u00edna catal\u00edtica.\nDespois da activaci\u00f3n pola trombina, o factor XIIIa act\u00faa sobre a fibrina para formar enlaces cruzados \u03b3-glutamil-\u0404-lisil amida entre as mol\u00e9culas de fibrina para formar un co\u00e1gulo insoluble.\nDescubrimento.\nO factor XIII tam\u00e9n se denomina factor de Laki\u2013Lorand, por Kalman Laki e Laszlo Lorand, os cient\u00edficos que primeiro propuxeron a s\u00faa existencia en 1948. Unha conferencia de 2005 recomendou a estandarizaci\u00f3n da nomenclatura.\nXen\u00e9tica.\nO cim\u00f3xeno factor XIII \u00e9 unha glicoprote\u00edna tetr\u00e1mera de 320 kDa que consta de dous d\u00edmeros formados cada un por d\u00faas subunidades (2 A e 2 B), cuxos xenes se encontran en distintos cromosomas:\nEstrutura.\nO factor XIII ten d\u00faas formas: unha forma plasm\u00e1tica que se encontra libre no plasma sangu\u00edneo, e unha forma celular transportada dentro dos gr\u00e1nulos alfa das plaquetas.\nA forma celular \u00e9 un d\u00edmero de d\u00faas subunidades id\u00e9nticas, FXIII-A, cada unha das cales consta dun p\u00e9ptido de activaci\u00f3n que \u00e9 clivado despois da activaci\u00f3n, un dominio en s\u00e1ndwich \u03b2, un dominio transglutaminase catal\u00edtico e dous dominios de barril \u03b2.\nA forma plasm\u00e1tica incl\u00fae d\u00faas subunidades id\u00e9nticas adicionais, FXIII-B, que son liberadas de maneira dependente do calcio despois da clivaxe do p\u00e9ptido de activaci\u00f3n. Cada unha das FXIII-B pode ser tanto inhibidora coma servir como transportador plasm\u00e1tico, e consta de dez dominios sushi repetitivos unidos por d\u00faas pontes disulfuro internas en cada unha. Durante a circulaci\u00f3n, esta subunidade \u00fanese ao fibrin\u00f3xeno.\nFisiolox\u00eda.\nAs concentraci\u00f3ns t\u00edpicas de FXIII no plasma son de 10 \u03bcg/mL (heterod\u00edmero 2A2B), mentres que as concentraci\u00f3ns da cadea B libre son de 22 \u03bcg/mL. O FXIII ten unha longa vida media, de entre 5 e 9 d\u00edas. Est\u00e1 presente no plasma, plaquetas e monocitos, as\u00ed como macr\u00f3fagos e os precursores da medula \u00f3sea deses tipos celulares.\nUn co\u00e1gulo que non foi estabilizado por FXIIIa \u00e9 soluble en 5\u00a0mol/L de urea, mentres que un co\u00e1gulo estabilizado \u00e9 resistente a isto.\nUso diagn\u00f3stico.\nOs niveis de factor XIII non se miden rutineiramente, pero isto pode ser considerado en pacientes cunha tendencia hemorr\u00e1xica non explicada. Como o encima \u00e9 bastante espec\u00edfico de monocitos e macr\u00f3fagos, a determinaci\u00f3n da presenza do factor XIII pode utilizarse para identificar e clasificar enfermidades malignas nas que estean implicadas esas c\u00e9lulas."}
{"id": "432006", "revid": "1131", "url": "https://gl.wikipedia.org/wiki?curid=432006", "title": "1936 Fraude y violencia en las elecciones del Frente Popular", "text": "1936 Fraude y violencia en las elecciones del Frente Popular \u00e9 un libro hist\u00f3rico adicado a analizar os datos que levaron ao triunfo da Fronte Popular nas elecci\u00f3ns da Segunda Rep\u00fablica Espa\u00f1ola en 1936.\nDescrici\u00f3n.\nNo libro os autores tentan demostrar que nas elecci\u00f3ns de 1936 houbo fraude e que beneficiou \u00e1 Fronte Popular."}
{"id": "432007", "revid": "1131", "url": "https://gl.wikipedia.org/wiki?curid=432007", "title": "Universidade de Cantabria", "text": " \nA Universidade de Cantabria (UC), fundada como Universidade de Santander, \u00e9 unha universidade p\u00fablica situada na comunidade aut\u00f3noma de Cantabria (Espa\u00f1a). Ten quince centros distribu\u00eddos en tres campus, un localizado en Santander, outro situado en Torrelavega e un terceiro en Comillas. No curso 2015-2016 contaba con 13 454 alumnos, 1 273 profesores e 1 088 persoas en administraci\u00f3n e servizos. O seu orzamento para o ano 2016 ascend\u00eda a 105 974 462 \u20ac. A Universidade de Cantabria obtivo a cualificaci\u00f3n definitiva como Campus de Excelencia Internacional polo Goberno de Espa\u00f1a en decembro de 2014.\nForma parte como membro fundador do Grupo 9 de Universidades (G9) espa\u00f1olas, creado en 1997 co obxectivo de promover a colaboraci\u00f3n entre as instituci\u00f3ns universitarias que o integran, tanto no que respecta \u00e1s actividades docentes e investigadoras como \u00e1s de xesti\u00f3n e servizos.\nAnualmente a UC publica a s\u00faa memoria de actividades.\nHistoria.\n \nA instituci\u00f3n creouse como tal o 18 de agosto de 1972 por decreto do Consello de Ministros co nome de Universidade de Santander. Trece anos despois pasar\u00eda a denominarse Universidade de Cantabria.\nCon anterioridade a esta data xa exist\u00edan diversas escolas independentes que posteriormente conformar\u00edan ou se ir\u00edan integrando no que ser\u00eda a Universidade de Cantabria:\nEn anos sucesivos ir\u00edanse integrando na Universidade as antigas Escolas da Mari\u00f1a Civil e de Enfermar\u00eda, comez\u00e1ndose a impartir novas titulaci\u00f3ns e a construci\u00f3n de modernos edificios.\nPosteriormente, en decembro de 1999, adscr\u00edbese a Escola Universitaria de Turismo Altamira \u00e1 UC, impart\u00edndose desde o 2000 a diplomatura de Turismo e, xa desde 2009, o grao de Turismo.\nEn 2005 cr\u00e9ase o segundo centro adscrito \u00e1 Universidade, a Escola de Fisioterapia Gimbernat-Cantabria impartindo a diplomatura en Fisioterapia e, desde 2009 o grao. En 2011 incorpora \u00e1 s\u00faa oferta o grado de Logopedia. Esta Escuoa enc\u00f3ntras situada en Torrelavega, primeiro compartindo edificio coa Polit\u00e9cnica de Minas, e desde 2010 cun propio.\nTam\u00e9n en 2011 ponse en marcha un novo centro adscrito, o Centro Internacional de Estudos Superiores do Espa\u00f1ol de Comillas, no que se imparte o grao de Estudos Hisp\u00e1nicos e o m\u00e1ster de Ensinanza de Espa\u00f1ol para Estranxeiros.\nNa actualidade un dos sinais de identidade m\u00e1is importantes da Universidade de Cantabria \u00e9 o seu potencial en actividades de investigaci\u00f3n, desenvolvemento e innovaci\u00f3n. A pesar do seu reducido tama\u00f1o en comparaci\u00f3n con outras universidades, enc\u00f3ntrase entre os primeiros postos do r\u00e1nking das universidades espa\u00f1olas, tanto por calidade como por capacidade investigadora, cunha alta produci\u00f3n cient\u00edfica por profesor.\nTam\u00e9n \u00e9 dest\u00e1cabel que a Biblioteca da Universidade de Cantabria (BUC) \u00e9 unha das doce mellores bibliotecas universitarias de Espa\u00f1a.\nC\u00f3mpre engadir que a UC elaborou proxectos e estudos demandados por instituci\u00f3ns e a administraci\u00f3n p\u00fablica, como exemplo p\u00f3dese citar o Atlas Dixital da Espa\u00f1a Universitaria.\nEn 2007 a Universidade entrou a formar parte da Rede Espa\u00f1ola de Supercomputaci\u00f3n. Froito desta relaci\u00f3n, instalouse o supercomputador Altamira.\nEn novembro de 2009 a UC recibiu a cualificaci\u00f3n \"Campus de Excelencia Internacional CEI 2009 de \u00e1mbito rexional\" na Estratexia Universidade 2015 do Ministerio de Educaci\u00f3n de Espa\u00f1a.\nEn 2013 a Universidade de Cantabria aparecur por primeira vez no \"R\u00e1nking de Shanghai\", situada no intervalo das 151-200 mellores universidades do mundo na \u00e1rea de F\u00edsica.\nEmblemas.\nOs emblemas da Universidade de Cantabria ve\u00f1en descritos no T\u00edtulo I, artigo 6, dos seus estatutos.\nCentros docentes.\nA Universidade de Cantabria conta cos seguintes centros docentes:"}
{"id": "432008", "revid": "5132", "url": "https://gl.wikipedia.org/wiki?curid=432008", "title": "Sergio Rodr\u00edguez (baloncesto)", "text": ""}
{"id": "432012", "revid": "27155", "url": "https://gl.wikipedia.org/wiki?curid=432012", "title": "Factor estabilizante da fibrina", "text": ""}
{"id": "432013", "revid": "27155", "url": "https://gl.wikipedia.org/wiki?curid=432013", "title": "Factor de coagulaci\u00f3n XIII", "text": ""}
{"id": "432028", "revid": "72012", "url": "https://gl.wikipedia.org/wiki?curid=432028", "title": "UC", "text": ""}
{"id": "432031", "revid": "785", "url": "https://gl.wikipedia.org/wiki?curid=432031", "title": "Diocese de Oviedo", "text": ""}
{"id": "432036", "revid": "785", "url": "https://gl.wikipedia.org/wiki?curid=432036", "title": "Diocese de Palencia", "text": ""}
{"id": "432041", "revid": "98629", "url": "https://gl.wikipedia.org/wiki?curid=432041", "title": "Ant\u00eda J\u00e1come", "text": "Ant\u00eda J\u00e1come Couto, nada en Pontevedra o 22 de novembro de 1999, \u00e9 unha pirag\u00fcista galega. Foi subcampioa do mundo de C1 200 metros en 2021 e competiu nos Xogos Ol\u00edmpicos de 2020 en Toquio, onde conseguiu un diploma ol\u00edmpico.\nTraxectoria.\nComezou a practicar pirag\u00fcismo aos 12 anos na Escola de Pirag\u00fcismo Cidade de Pontevedra, da s\u00faa cidade natal, e pouco despois xa destacaba nas diferentes competici\u00f3ns nas que participaba. No 2017 foi subcampioa do mundo j\u00fanior no campionato celebrado na cidade romanesa de Pite\u0219ti, na que competiu xunto a Mar\u00eda P\u00e9rez no C2 200 metros.\nEn 2018 competiu no Campionato Europeo de Pirag\u00fcismo en Augas Tranquilas, celebrado en Belgrado, no C2 nas distancias 200 e 500 metros, finalizando en sexto e noveno lugar, respectivamente. Formou parella en ambas probas con Patricia Coco. Ese mesmo ano participou tam\u00e9n no Campionato Mundial de Pirag\u00fcismo en Augas Tranquilas, en Montemor-o-Velho, quedando s\u00e9tima con Mar\u00eda P\u00e9rez no C2 200 m e non logrando meterse na final do C1 200. \nEn 2019 ga\u00f1ou tres medallas de ouro e unha de prata na Copa de Espa\u00f1a de Pirag\u00fcismo. No Campionato Mundial, en Szeged competiu con Patricia Coco no C2 500, buscando un pase aos Xogos Ol\u00edmpicos de 2020, pero non o lograron, quedando f\u00f3ra da final. Con todo, tralo adiamento dos Xogos ao 2021, logrou unha praza para a cita ol\u00edmpica do C1 200m, ao superar \u00e1 madrile\u00f1a Mar\u00eda Corbera no selectivo celebrado en Verducido.\nXa en Toquio, logrou meterse na final despois de conseguir un terceiro posto na primeira serie, o primeiro lugar nos cuartos de final e un cuarto nas semifinais. Na final acadou o quinto posto, quedando a d\u00faas d\u00e9cimas das medallas e regresando cun diploma ol\u00edmpico. Un mes e medio despois proclamouse subcampioa do mundo de C1 200 m, no certame celebrado en Copenhague, onde quedou segunda por detra\u015b da canadense Katie Vincent e por diante da polaca Dorota Borowska."}
{"id": "432046", "revid": "1131", "url": "https://gl.wikipedia.org/wiki?curid=432046", "title": "Ant\u00eda J\u00e1come Couto", "text": ""}
{"id": "432063", "revid": "89787", "url": "https://gl.wikipedia.org/wiki?curid=432063", "title": "Charles Camarda", "text": "Charles Joseph Camarda \u00e9 un astronauta estadounidense que participou na misi\u00f3n STS-114. Pasou un total de 13,90 d\u00edas no espazo.\nTraxectoria.\nCamarda naceu o 8 de maio de 1952 en Queens, Nova York. \u00c9 graduado en enxe\u00f1er\u00eda aeroespacial polo Instituto Polit\u00e9cnico de Brooklyn en 1974, tendo un m\u00e1ster en enxe\u00f1er\u00eda Universidade George Washington en 1980 e un doutoramento en enxe\u00f1er\u00eda aeroespacial pola Universidade do Estado e Instituto Polit\u00e9cnico de Virxinia en 1990. Entre as s\u00faas afecci\u00f3ns est\u00e1 a pr\u00e1ctica do raquetbol, correr e facer pesas.\nFoi seleccionado como candidato pola NASA en abril de 1996 e tras dous anos de adestramento pasou a ser astronauta oficialmente. Formou parte da tripulaci\u00f3n da misi\u00f3n STS-114."}
{"id": "432069", "revid": "56817", "url": "https://gl.wikipedia.org/wiki?curid=432069", "title": "S\u00e1ndwich beta", "text": "O s\u00e1ndwich \u03b2 \u00e9 un tipo de dominio proteico que consta de 80 a 350 amino\u00e1cidos que \u00e9 com\u00fan nas prote\u00ednas. Estes dominios est\u00e1n caracterizados por ter d\u00faas follas \u03b2 opostas antiparalelas. O n\u00famero de febras que se encontra neses dominios pode diferir dunha prote\u00edna a outra. Os dominios de s\u00e1ndwich \u03b2 son subdivididos en diferentes pregamentos. O pregamento de tipo inmunoglobulina que se encontra en anticorpos (pregamento Ig) consta dun s\u00e1ndwich de 7 e 9 febras \u03b2 antiparalelas dispostas formando d\u00faas follas \u03b2 cunha topolox\u00eda de motivo greca. A topolox\u00eda de greca tam\u00e9n se encontra na transtiretina humana. A topolox\u00eda pregamento \"jelly roll\" (~biscoito enrolado) enc\u00f3ntrase en prote\u00ednas que se unen a carbohidratos como a concanavalina A e varias lectinas, no dominio de uni\u00f3n ao col\u00e1xeno da adhesina de \"Staphylococcus aureus\" e en m\u00f3dulos que se unen \u00e1 fibronectina, como se encontran na tenascina (terceira repetici\u00f3n de fibronectina tipo III). \nO dominio de lectina de tipo L \u00e9 unha variaci\u00f3n do pregamento \"jelly roll\". O dominio C2 na s\u00faa versi\u00f3n t\u00edpica (PKC-C2) \u00e9 un s\u00e1ndwich \u03b2 composto por 8 febras \u03b2."}
{"id": "432106", "revid": "5863", "url": "https://gl.wikipedia.org/wiki?curid=432106", "title": "Fronteira portuguesa", "text": ""}
{"id": "432605", "revid": "89787", "url": "https://gl.wikipedia.org/wiki?curid=432605", "title": "Luci Tapahonso", "text": "Luci Tapahonso, nada en Shiprock, Novo M\u00e9xico o 8 de novembro de 1953, \u00e9 unha poetisa navajo e profesora de estudos amerindios. \u00c9 a primeira poeta laureada da Naci\u00f3n Navajo, sendo sucedida por Laura Tohe.\nTraxectoria.\nNada na reserva Navajo en Shiprock, Novo M\u00e9xico filla de Eugene Tapahonso Sr. (\"T\u00f3dich\u02bc\u00edinii\" ou clan Auga Amarga) e Lucille Deschenne Tapahonso (\u00c1sh\u012f\u012fh\u00ed ou clan Auga Salgada), Luci Tapahonso foi educada na maneira tradicional con 11 irm\u00e1ns. Na granxa familiar non falaban ingl\u00e9s e Tapahonso aprendeuna como segunda lingua, sendo a s\u00faa lingua materna o navajo. Estudou na Escola Metodista Navajo en Farmington, Novo M\u00e9xico, e despois na Shiprock High School e graduouse en 1971. Embarcouse nunha carreira como xornalista e reporteira de investigaci\u00f3n antes de comezar os seus estudos na Universidade de Novo M\u00e9xico en 1976. Al\u00ed co\u00f1eceu \u00e1 novelista e poeta Leslie Marmon Silko, quen era membro da facultade e que foi unha influencia importante nos primeiros escritos de Tapahonso. Ela ti\u00f1a previsto inicialmente estudar xornalismo en Novo M\u00e9xico, mais Silko convenceuna de cambiar a s\u00faa orientaci\u00f3n cara a escritura creativa. Obtivo a s\u00faa licenciatura en 1980. En 1983, Tapahonso obtivo o seu m\u00e1ster en escritura creativa, e ensinou en Novo M\u00e9xico, m\u00e1is tarde na Universidade de Kansas e na Universidade de Arizona.\nEscritos.\nSilko axudou a Tapahonso a publicar a s\u00faa primeira historia, \"The Snake Man\", en 1978. A s\u00faa primeira colecci\u00f3n de poes\u00eda, \"One More Shiprock Night\" (escrita cando a\u00ednda estana en pregrao), foi publicada en 1981, pero non tivo demasiado impacto. Seguindo o exemplo de Silko, o primeiro traballo de Tapahonso \u00e9 m\u00edstico e pon moita importancia na idea da feminidade como fonte de poder e equilibrio no mundo. Tam\u00e9n emprega con frecuencia os seus familiares e amigos da infancia na s\u00faa poes\u00eda. Publicou diversas colecci\u00f3ns m\u00e1is como \"One more Shiprock night\" (1981), \"Seasonal woman\" (1982), \"A breeze swept through\" (1989) e \"Navajo ABC: a Dine alphabet book\" (1995), as\u00ed como moitos poemas individuais foron recollidos en antolox\u00edas, noutras colecci\u00f3ns, literatura activista e en revistas como \"Din\u00e9 Be Iina\".\nA s\u00faa colecci\u00f3n de 1993 \"Sa\u00e1nii Dahataal (the women are singing)\", escrita en navajo e ingl\u00e9s, foi a primeira en conseguir repercusi\u00f3n internacional, unha reputaci\u00f3n consolidada posteriormente con \"Blue horses in rush\" (1997).\nOs escritos de Tapahonso, a diferenza dos da maior\u00eda dos escritores amerindios, son unha traduci\u00f3n da obra orixinal que creou na s\u00faa lingua nativa. O seu traballo navajo incl\u00fae canci\u00f3ns orixinais e cantos dese\u00f1ados para exhibici\u00f3n. Por este motivo, o seu traballo ingl\u00e9s \u00e9 fortemente r\u00edtmico e emprega estruturas sint\u00e1cticas habituais na poes\u00eda en ingl\u00e9s."}
{"id": "432645", "revid": "23204", "url": "https://gl.wikipedia.org/wiki?curid=432645", "title": "Laura Tohe", "text": "Laura Tohe, nada en 1952 \u00e9 unha poetisa e autora navajo. \u00c9 unha poeta laureada da Naci\u00f3n Navajo durante 2015\u20132019, despois de Luci Tapahonso, e \u00e9 profesora em\u00e9rita de ingl\u00e9s na Universidade Estatal de Arizona.\nTohe naceu en Fort Defiance, Arizona, filla dun code talker navajo.\nConseguiu a s\u00faa licenciatura na Universidade de Novo M\u00e9xico en 1975, o seu m\u00e1ster na Universidade de Nebrasca en 1985, e o seu doutoramento na Universidade de Nebrasca en 1993. Afiliouse \u00e1 Universidade Estatal de Arizona dende 1994."}
{"id": "432662", "revid": "17467", "url": "https://gl.wikipedia.org/wiki?curid=432662", "title": "Real Betis Energ\u00eda Plus", "text": ""}
{"id": "432675", "revid": "89787", "url": "https://gl.wikipedia.org/wiki?curid=432675", "title": "Faye Tso", "text": "Faye Tso, nada en Coal Mine Mesa, Arizona en 1933 e finada en 2004, foi unha oleira e curandeira herborista navajo. As s\u00faas pezas son co\u00f1ecidas polas s\u00faas imaxes non tradicionais de mulleres de millo, guerreiros e bailar\u00edns, xa que a cer\u00e1mica navajo m\u00e1is t\u00edpica ten pouca decoraci\u00f3n.\nTraxectoria.\nTso foi recolocada xunto a outros navajos cara a Tuba City, Arizona en 1974 por mor dunha disputa de terras entre os navajo e os hopi. Volveu a Coal Mine Mesa para cavar arxila, onde tam\u00e9n recoll\u00eda resina de pi\u00f1eiros para selar a s\u00faa olar\u00eda navajo. O seu home e o seu fillo eran homes de medicina e usaban as olas de Tso nas s\u00faas cerimonias."}
{"id": "432690", "revid": "23204", "url": "https://gl.wikipedia.org/wiki?curid=432690", "title": "Radmilla Cody", "text": "Radmilla A. Cody \u00e9 unha cantante, modelo e activista antiviolencia dom\u00e9stica navajo, que foi Miss Navajo dende 1997 at\u00e9 1998.\nTraxectoria.\nCody naceu no seo do clan T\u0142\u02bc\u00e1\u00e1shch\u00ed\u02bc\u00ed da Naci\u00f3n Navajo. O seu pai \u00e9 afroamericano. Foi criada nunha \u00e1rea rural da Naci\u00f3n Navajo pola s\u00faa avoa materna, falante de navajo. Nunha entrevista con Vermont Public Radio, Cody lembrou un momento no que a s\u00faa avoa se anoxou con ela cando falou en ingl\u00e9s, que, segundo a s\u00faa avoa, non \u00e9 m\u00e1is que \"walla walla walla.\" As tarefas diarias inclu\u00edron o pastoreo de ovellas e ocasionalmente a tecedur\u00eda. Cody lembrou esa \u00e9poca como relativamente solitaria o cal lle deu tempo para practicar as s\u00faas habilidades de canto sendo a s\u00faa \"primeira audiencia as ovellas\". Debido a que a s\u00faa avoa se converteu \u00f3 cristianismo, os coros cristi\u00e1ns da igrexa local foron unha grande influencia para ela."}
{"id": "432691", "revid": "23204", "url": "https://gl.wikipedia.org/wiki?curid=432691", "title": "Radmilla A. Cody", "text": ""}
{"id": "432734", "revid": "23204", "url": "https://gl.wikipedia.org/wiki?curid=432734", "title": "Lewis Tewanima", "text": "Louis Tewanima, nado en 1888 e finado o 18 de xaneiro de 1969, tam\u00e9n escrito como Lewis Tewanima, foi un atleta hopi de carreira de longa distancia. Foi d\u00faas veces \u00f3s Xogos Ol\u00edmpicos e ga\u00f1ou a medalla de prata nos 10.000 m en 1912. Correu para o Carlisle Indian School, onde era compa\u00f1eiro de equipo de Jim Thorpe. A s\u00faa medalla de prata en 1912 foi o mellor logro dos Estados Unidos nesta competici\u00f3n at\u00e9 que outro nativo americano, Billy Mills, ga\u00f1ou a medalla de ouro en 1964. Tewanima tam\u00e9n competiu nos Xogos de 1908, onde rematou en novena posici\u00f3n no marat\u00f3n."}
{"id": "432769", "revid": "1888", "url": "https://gl.wikipedia.org/wiki?curid=432769", "title": "Ricardo D\u00edaz Fern\u00e1ndez", "text": "Ricardo D\u00edaz Fern\u00e1ndez, nado en 1885 e finado en Vilasantar o 11 de xu\u00f1o de 1949, foi un pol\u00edtico galego que ocupou o cargo de alcalde de Vilasantar de 1931 a 1935.\nTraxectoria.\nFoi director-xerente da f\u00e1brica t\u00e9xtil Hilados y Tejidos de Vilasantar, en Pr\u00e9saras.\"\"\nOcupou o posto de alcalde de Vilasantar dende a chegada da Segunda Rep\u00fablica en 1931, primeiro pola ORGA e logo por Izquierda Republicana, at\u00e9 a s\u00faa dimisi\u00f3n en maio de 1935. Finou en Vilasantar o 11 de xu\u00f1o de 1949.\"\""}
{"id": "432797", "revid": "27155", "url": "https://gl.wikipedia.org/wiki?curid=432797", "title": "Mendelian Inheritance in Man", "text": ""}
{"id": "432803", "revid": "27155", "url": "https://gl.wikipedia.org/wiki?curid=432803", "title": "N\u00famero de rexistro CAS", "text": ""}
{"id": "432812", "revid": "98629", "url": "https://gl.wikipedia.org/wiki?curid=432812", "title": "Mouse Genome Informatics", "text": "Mouse Genome Informatics (MGI, ou Inform\u00e1tica do xenoma do rato) \u00e9 unha base de datos en li\u00f1a e de recursos bioinform\u00e1ticos gratu\u00edta aloxada por The Jackson Laboratory, con financiamento do \"National Human Genome Research Institute\" (NHGRI), o \"National Cancer Institute\" (NCI) e o \"Eunice Kennedy Shriver National Institute of Child Health and Human Development\" (NICHD) dos Estados Unidos. O MGI proporciona acceso a datos sobre xen\u00e9tica, xen\u00f3mica e biolox\u00eda do rato de laboratorio para facilitar o estudo das enfermidades e sa\u00fade humanas. A base de datos integra m\u00faltiples proxectos, e as d\u00faas principais contribuci\u00f3ns proceden da Mouse Genome Database e da Gene Expression Database (GXD).\nO recurso de Mouse Genome Informatics \u00e9 unha colecci\u00f3n de datos, ferramentas e an\u00e1lise creados e axeitados para o seu uso no rato de laboratorio, un organismo modelo amplamente usado. \u00c9 a \"fonte autorizada dos nomes oficiais dos xenes, alelos e cepas de rato\", que segue as directrices establecidas polo Comit\u00e9 internacional de estandarizaci\u00f3n da nomenclatura xen\u00e9tica do rato. A historia e enfoque da investigaci\u00f3n do Jackson Laboratory e os servizos de produci\u00f3n xeran unha enorme acumulaci\u00f3n de co\u00f1ecementos que os investigadores poden consultar para avanzar nas s\u00faas investigaci\u00f3ns. Unha comunidade de investigadores dedicada ao estudo do rato de todo o mundo mellora e contrib\u00fae a este co\u00f1ecemento tam\u00e9n. \u00c9 unha ferramenta indispensable para calquera investigador que use o rato como organismo modelo para a s\u00faa investigaci\u00f3n e para os investigadores interesados en xenes humanos ou doutras especies que comparten homolox\u00eda cos xenes de rato. Varias investigaci\u00f3ns no rato mante\u00f1en recursos como as colecci\u00f3ns de animais e o software gratu\u00edto de xesti\u00f3n de colonias tam\u00e9n est\u00e1n dispo\u00f1ibles no sitio do MGI.\nMouse Genome Database.\nA \"Mouse Genome Database\" (Base de datos do xenoma do rato) recolle e conserva detalladas anotaci\u00f3ns fenot\u00edpicas e funcionais para os xenes e alelos de \"Mus musculus\" (rato). Este \u00e9 un proxecto financiado por NHGRI, que contrib\u00fae \u00e1 base de datos de Mouse Genome Informatics.\nMouse gene expression database.\nA \"Gene Expression Database\" (Base de datos de expresi\u00f3n x\u00e9nica) \u00e9 un recurso comunitario de informaci\u00f3n sobre a expresi\u00f3n no desenvolvemento do rato."}
{"id": "432819", "revid": "1888", "url": "https://gl.wikipedia.org/wiki?curid=432819", "title": "Jos\u00e9 Ares Carro", "text": "Jos\u00e9 Ares Carro, finado o 27 de abril de 1970 en Vilasantar, foi un xu\u00edz e pol\u00edtico galego\"\", que ocupou o cargo de alcalde de Vilasantar en 1935.\nTraxectoria.\nFoi investido para a alcald\u00eda de Vilasantar en xu\u00f1o de 1935, trala dimisi\u00f3n do anterior alcalde, Ricardo D\u00edaz Fern\u00e1ndez.\"\" Finou en Vilasantar o 27 de abril de 1970.\"\""}
{"id": "432842", "revid": "23204", "url": "https://gl.wikipedia.org/wiki?curid=432842", "title": "H\u00e6vnen", "text": "H\u00e6vnen \u00e9 un filme dinamarqu\u00e9s-sueco de 2010 dirixido por Susanne Bier e escrito por Anders Thomas Jensen. Est\u00e1 protagonizado por Mikael Persbrandt, Trine Dyrholm e Ulrich Thomsen, nunha historia que ten lugar nunha pequena vila de Dinamarca e nun campamento de refuxiados de \u00c1frica.\nTr\u00e1tase dunha coproduci\u00f3n principalmente dinamarquesa, con coprodutores en Suecia. \"H\u00e6vnen\" ga\u00f1ou o Globo de Ouro na categor\u00eda mellor filme en lingua non inglesa as\u00ed como o \u00d3scar \u00f3 mellor filme en lingua non inglesa na 83\u00aa edici\u00f3n dos premios."}
{"id": "432853", "revid": "1888", "url": "https://gl.wikipedia.org/wiki?curid=432853", "title": "Antonio Iglesias Corral", "text": "Antonio Iglesias Corral, nado en Pr\u00e9saras (Vilasantar) en 1900 e asasinado en Miraz (Friol) o 15 de agosto de 1938, foi un pol\u00edtico galego, \u00faltimo alcalde republicano de Vilasantar.\nTraxectoria.\nPouco despois da s\u00faa investidura como alcalde de Vilasantar estourou a Guerra civil espa\u00f1ola. Antonio Iglesias foi apartado do cargo e substitu\u00eddo por Severino Lagares Gund\u00edn. O 15 de agosto de 1938 foi fusilado polo bando franquista en Portoscarros, na parroquia de Miraz (Friol). Abr\u00edronlle expediente de responsabilidades pol\u00edticas en xu\u00f1o de 1938.\nReco\u00f1ecementos.\nO 16 de agosto de 2017 a Deputaci\u00f3n da Coru\u00f1a recibiu os fillos de Antonio Iglesias Corral, como parte dunha serie de actos de homenaxe e reco\u00f1ecemento das persoas represaliadas polo franquismo."}
{"id": "432861", "revid": "131329", "url": "https://gl.wikipedia.org/wiki?curid=432861", "title": "Georgii Brianchaninov", "text": "Georgii Brianchaninov (en ), nado como Gleb Anatolevich Brianchaninov (en ) o 8 de xu\u00f1o de 1919 en Blagoveshchensk (RSFS de Rusia) e finado o 5 de abril de 2018 en Melbourne (Australia), foi un relixioso grecocat\u00f3lico ruso, arquimandrita e membro do apostolado na di\u00e1spora.\nTraxectoria.\nNaceu nunha familia ortodoxa, e foi bautizado co nome de Gleb. Emigrou xunto aos seus pais \u00e1 China, onde en 1937 graduouse pola escola de San Nicolao de Harbin. Pouco despois entrou na Igrexa cat\u00f3lica, e o 4 de decembro de 1938 ingresou na Congregaci\u00f3n dos Padres Marianos, tomando o nome mon\u00e1stico de \"Georgii\". A partir de maio de 1939 estudou en Roma, en 1944 foi ordenado sacerdote polo bispo Aleksandr Evreinov, e en 1947 doutorouse cunha tese sobre san Xo\u00e1n Cris\u00f3stomo. O xeneral da s\u00faa orde Petras Pranci\u0161kus B\u016b\u010dys encargoulle ent\u00f3n traballar a prol dos cativos rusos en campos de refuxiados en Europa occidental, e at\u00e9 1950 traballou no Comit\u00e9 Ruso para os Refuxiados da Santa S\u00e9, traslad\u00e1ndose a Londres en 1956.\nEn 1957 trasladouse a Australia para colaborar con Andrei Katkov, compa\u00f1eiro seu de estudos e de orde relixiosa. Xuntos fundaron o Centro Misioneiro para Cat\u00f3licos Orientais de Melbourne, atendendo aos cat\u00f3licos rusos que chegaban ao pa\u00eds. A comezos da d\u00e9cada de 1990, xa con cidadan\u00eda australiana, viaxou varias veces a Rusia, e at\u00e9 finais de 2007 viviu no Centro que fundara, e posteriormente nunha residencia sacerdotal en Northcote (un suburbio de Melbourne). Al\u00ed finou o 5 de abril de 2018.\nEn 2002 foi distinguido polos seus servizos \u00e1 comunidade, recibindo o premio \u00e1 multiculturalidade do estado de Victoria."}
{"id": "432874", "revid": "23204", "url": "https://gl.wikipedia.org/wiki?curid=432874", "title": "Ready Player One (filme)", "text": "Ready Player One \u00e9 un filme estadounidense de 2018 producido e dirixido por Steven Spielberg, e escrito por Zak Penn e Ernest Cline, baseado na novela hom\u00f3nima de Cline. Est\u00e1 protagonizado por Tye Sheridan, Olivia Cooke, Ben Mendelsohn, Lena Waithe, T.J. Miller, Simon Pegg e Mark Rylance. A historia est\u00e1 situada no ano 2045, cando a maior\u00eda da humanidade emprega o software de realidade virtual OASIS para fuxir da desolaci\u00f3n do mundo real. O adolescente orfo Wade Watts (Sheridan) descobre as pistas dun xogo oculto dentro do programa que promete \u00f3 ga\u00f1ador a propiedade total de OASIS, e \u00fanese a varios aliados para intentar completar o xogo antes de que unha grande empresa dirixida polo empresario Nolan Sorrento (Mendelsohn) poida facelo.\n\"Ready Player One\" estreouse en South by Southwest o 11 de marzo de 2018, e foi distribu\u00eddo por Warner Bros. Pictures nos cinemas dos Estados Unidos o 29 de marzo de 2018, en 2D, Real D 3D, IMAX e IMAX 3D. Recadou $582 mill\u00f3ns en todo o mundo, convert\u00e9ndose no sexto filme con maior recadaci\u00f3n de 2018. Foi recibido con valoraci\u00f3ns positivas por parte da cr\u00edtica, que louvou os seus efectos visuais, ritmo r\u00e1pido e a intepretaci\u00f3n de Rylance. O filme ten algunhas diferenzas significativas respecto do libro; alg\u00fans cr\u00edticos afirmaron que o argumento do filme sup\u00f3n unha mellora do material fonte."}
{"id": "432897", "revid": "23204", "url": "https://gl.wikipedia.org/wiki?curid=432897", "title": "The Birth of a Nation (filme de 2016)", "text": "The Birth of a Nation \u00e9 un filme dram\u00e1tico estadounidense-canadense de 2016 baseado na historia de Nat Turner, un escravo que liderou unha rebeli\u00f3n no Condado de Southampton, Virxinia en 1831. Co-escrito, co-producido e dirixido por Nate Parker (no seu debut como director), est\u00e1 protagonizado por Parker como Turner, xunto con Armie Hammer, Mark Boone Junior, Colman Domingo, Aunjanue Ellis, Aja Naomi King, Dwight Henry, Jackie Earle Haley, Esther Scott, Penelope Ann Miller, Roger Guenveur Smith e Gabrielle Union nos papeis secundarios."}
{"id": "432927", "revid": "23204", "url": "https://gl.wikipedia.org/wiki?curid=432927", "title": "A Quiet Place (filme)", "text": "A Quiet Place \u00e9 un filme estadounidense de ciencia ficci\u00f3n dirixido por John Krasinski, que tam\u00e9n \u00e9 o protagonista a car\u00f3n da s\u00faa muller na vida real, Emily Blunt. O filme foi producido por Platinum Dunes. Scott Beck e Bryan Woods comezaron a traballar na historia en 2014, e Paramount Pictures mercou o seu gui\u00f3n en 2017. Krasinski uniuse \u00f3 proxecto como director e escribiu unha nova versi\u00f3n do gui\u00f3n. A fotograf\u00eda principal tivo lugar ese ano no estado de Nova York. En \"A Quiet Place\", unha familia debe vivir en silencio mentres se agocha de criaturas extraterrestres que os cazan polo son.\n\"A Quiet Place\" estreouse en South by Southwest o 9 de marzo de 2018, e estreouse nos Estados Unidos o 6 de abril de 2018, por Paramount Pictures. Converteuse nun grande \u00e9xito comercial, recadando $332 mill\u00f3ns en todo o mundo, e recibiu a aclamaci\u00f3n da cr\u00edtica, que louvou a s\u00faa orixinalidade e atmosfera, as\u00ed como as actuaci\u00f3ns, direcci\u00f3n e dese\u00f1o de son, cham\u00e1ndoo un \"intelixente, malvadamente arrepiante bo tempo.\" A secuela estreouse o 28 de maio de 2021."}
{"id": "432997", "revid": "23204", "url": "https://gl.wikipedia.org/wiki?curid=432997", "title": "Gaycation", "text": "Gaycation (tam\u00e9n co\u00f1ecido como \"Gaycation with Ellen Page\") \u00e9 unha serie documental estadounidense de 2016 presentada por Ellen Page e Ian Daniel. A serie estreouse o 2 de marzo de 2016 en Viceland como parte do seu novo lanzamento de programaci\u00f3n. A serie explora a cultura LGBTQ arredor do mundo, e Page e Daniel co\u00f1ecen a diferentes persoas durante as s\u00faas viaxes e escoitan as s\u00faas historias."}
{"id": "433002", "revid": "1987", "url": "https://gl.wikipedia.org/wiki?curid=433002", "title": "HomoloGene", "text": "HomoloGene\u00e9 unha ferramenta do Centro Nacional para a Informaci\u00f3n Biotecnol\u00f3xica (NCBI) que \u00e9 utilizada como sistema de detecci\u00f3n autom\u00e1tica de hom\u00f3logos (similitude atribuible \u00e1 descendencia dun antepasado com\u00fan) entre os xenes anotados de varios xenomas eucariotas completamente secuenciados.\nO procesamento que fai HomoloGene consiste na an\u00e1lise de prote\u00ednas dos organismos con entrada. As secuencias compa\u00e1ranse por medio de blastp, despois empar\u00e9llanse e agr\u00fapanse utilizando unha \u00e1rbore taxon\u00f3mica constru\u00edda a partir da similitude de secuencias, na que os organismos m\u00e1is estreitamente relacionados se emparellan primeiro e logo eng\u00e1dense os seguintes \u00e1 \u00e1rbore. As ali\u00f1aci\u00f3ns de prote\u00ednas as\u00edgnanse \u00e1s s\u00faas secuencias de ADN correspondentes; logo, as distancias m\u00e9tricas tales como as de Jukes &amp; Cantor (1969) ou a taxa Ka/Ks tam\u00e9n se poden calcular.\nAs secuencias empar\u00e9llanse utilizando un algoritmo heur\u00edstico para maximizar a puntuaci\u00f3n global nunha coincidencia bipartita (v\u00e9xase \"grafo bipartito completo\"), m\u00e1is que a nivel local. E logo,calc\u00falase a significaci\u00f3n estat\u00edstica de cada parella. En cada posici\u00f3n real\u00edzanse puntos de corte e establ\u00e9cense valores de Ks para evitar falsos ort\u00f3logos cando sexan agrupados; ademais, os par\u00e1logos son identificados pola busca de secuencias entre as especies m\u00e1is relacionadas.\nOrganismos con entrada.\n\"Homo sapiens, Pan troglodytes, Canis lupus familiaris, Bos taurus, Mus musculus, Danio rerio, Rattus norvegicus, Arabidopsis thaliana, Gallus gallus, Oryza sativa, Anopheles gambiae, Drosophila melanogaster, Magnaporthe grisea, Neurospora crassa, Caenorhabditis elegans, Saccharomyces cerevisiae, Kluyveromyces lactis, Eremothecium gossypii, Schizosaccharomyces pombe e Plasmodium falciparum\".\nInterface.\nHomoloGene est\u00e1 vinculada a todas as bases de datos Entrez e bas\u00e9ase ademais en informaci\u00f3n de homolox\u00eda e fenotipo das seguintes ligaz\u00f3ns:\nComo resultado HomoloGene mostra informaci\u00f3n sobre xenes, prote\u00ednas, fenotipos e dominios conservados."}
{"id": "433003", "revid": "23204", "url": "https://gl.wikipedia.org/wiki?curid=433003", "title": "Gaycation with Ellen Page", "text": ""}
{"id": "433023", "revid": "27155", "url": "https://gl.wikipedia.org/wiki?curid=433023", "title": "MGI", "text": ""}
{"id": "433036", "revid": "23204", "url": "https://gl.wikipedia.org/wiki?curid=433036", "title": "Gabi\u00e1n de penacho", "text": "O gabi\u00e1n de penacho\u00a0(\"Spizaetus ornatus\") \u00e9 un paxaro de presa orixinario da\u00a0Am\u00e9rica\u00a0tropical.\nCaracter\u00edsticas.\n\u00c9 unha ave de rapina de tama\u00f1o medio a grande de entre 60 a 70\u00a0cm de lonxitude, e un peso que rolda os 1,6\u00a0kg. Ten o lombo de cor parda escura ou chocolate e \u00e1s negras satinadas, algo meirandes que as dun azor; as partes inferiores te\u00f1en un xaspeado en grosas bandas brancas e negras; un par de \"bigotes\" negros que delimitan unha gargueira branca, e unha crista tam\u00e9n negra que se ergue cando se excita. As patas son recias e correosas, con unllas dun considerable tama\u00f1o, emplumadas at\u00e9 o torso. O peteiro longo e os ollos de cor \u00e1mbar enmarcados por fondos arcos superciliares lembran \u00e1 testa dunha aguia. En voo, as \u00e1s anchas e arredondeadas as\u00ed como a cola amosan un dese\u00f1o en bandas de cor semellante \u00f3 doutras rapaces."}
{"id": "433037", "revid": "23204", "url": "https://gl.wikipedia.org/wiki?curid=433037", "title": "Spizaetus ornatus", "text": ""}
{"id": "433064", "revid": "98629", "url": "https://gl.wikipedia.org/wiki?curid=433064", "title": "Currelos, Vilaesteva, O Savi\u00f1ao", "text": "Currelos \u00e9 un lugar da parroquia de Vilaesteva no concello lugu\u00e9s do Savi\u00f1ao na comarca de Terra de Lemos. At\u00f3pase nun cruzamento de cami\u00f1os, na estrada LU-611 que une Taboada con Rubi\u00e1n, a 569 metros de altitude.\nTi\u00f1a 94 habitantes no ano 2017 segundo datos do IGE, dos cales eran 44 homes e 50 mulleres."}
{"id": "433072", "revid": "89787", "url": "https://gl.wikipedia.org/wiki?curid=433072", "title": "Hillary Montes", "text": "Os Hillary Montes son unhas monta\u00f1as que acadan os 3,5\u00a0km, situadas no planeta anano Plut\u00f3n. Est\u00e1n situadas \u00f3 noroeste de Norgay Montes na zona fronteiriza suroeste de Sputnik Planitia no sur de Tombaugh Regio (ou a parte de Tombaugh Regio \u00f3 sur do ecuador). Os Hillary Montes foron vistos por primeira vez pola nave espacial \"New Horizons\" o 14 de xullo de 2015, e foron notificados pola NASA o 24 de xullo de 2015.\nNomeamento.\nAs monta\u00f1as recibiron o seu nome de Sir Edmund Hillary, monta\u00f1eiro neozeland\u00e9s, que, xunto co monta\u00f1eiro sherpa nepal\u00ed, Tenzing Norgay, foron os primeiros alpinistas en acada-la cima do pico m\u00e1is alto da Terra, o Monte Everest, o 29 de maio de 1953. O 7 de setembro de 2017, o nome \"Hillary Montes\" foi aprobado oficialmente xunto cos nomes de Tombaugh Regio e outras doce caracter\u00edsticas da superficie de Plut\u00f3n, pr\u00f3ximas \u00f3s propios Hillary Montes.\nTama\u00f1o relativo.\nOs Hillary Montes acadan os 3,5\u00a0km alto, dende a base at\u00e9 o pico, aproximadamente a metade de alto c\u00f3s Norgay Montes. Os Hillary Montes son similares en altura \u00f3 do pico do Monte Fuji, a monta\u00f1a m\u00e1is alta do Xap\u00f3n, sobre o nivel do mar."}
{"id": "433075", "revid": "27155", "url": "https://gl.wikipedia.org/wiki?curid=433075", "title": "GeneCards", "text": "GeneCards \u00e9 unha base de datos de xenes humanos que proporciona informaci\u00f3n xen\u00f3mica, prote\u00f3mica, transcrit\u00f3mica, xen\u00e9tica e funcional sobre todos os xenes humanos co\u00f1ecidos e preditos. Est\u00e1 sendo desenvolvida e mantida polo Crown Human Genome Center no Instituto de Ciencia Weizmann.\nEsta base de datos ten o obxectivo de proporcionar un r\u00e1pido resumo da informaci\u00f3n biom\u00e9dica actualmente dispo\u00f1ible sobre o xene procurado, inclu\u00edndo os xenes humanos, as prote\u00ednas codificadas e doenzas relevantes. A base de datos GeneCards proporciona acceso a recursos na web libres sobre todos os m\u00e1is de 7000 xenes humanos co\u00f1ecidos procedentes de m\u00e1is de 90 fontes de datos, como HGNC, Ensembl e NCBI. A lista central de xenes est\u00e1 baseada nos s\u00edmbolos de xenes aprobados publicados polo HUGO Gene Nomenclature Committee (HGNC). A information recomp\u00edlase coidadosamente e selecci\u00f3nase desas bases de datos polo seu motor potente e doado de usar. Se a busca non proporciona ning\u00fan resultado, esta base de datos fai varias suxesti\u00f3ns que axudan aos usuarios a realizar a s\u00faa busca dependendo do tipo de demanda que se faga, e ofrece ligazons directas a outros motores de busca de bases de datos. Co tempo, a base de datos GeneCards desenvolveu un conxunto de ferramentas (GeneDecks, GeneLoc, GeneALaCart) que ten capacidades m\u00e1is especializadas. Desde 1998, GeneCards foi amplamente utilizada pola comunidade bioinform\u00e1tica, xen\u00f3mica e m\u00e9dica desde hai m\u00e1is de 15 anos.\nHistoria.\nDesde a d\u00e9cada de 1980, a informaci\u00f3n sobre secuencias xen\u00f3micas \u00e9 cada vez m\u00e1is abundante, e moitos laboratorios empezaron a almacenar esta informaci\u00f3n en repositorios centrais, as bases de datos primarias.\nPor\u00e9n, a informaci\u00f3n proporcionada polas bases de datos de secuencias primarias (bases de datos de baixo nivel) centr\u00e1banse en diferentes aspectos. Para xuntar estes datos espallados, o Crown Human Genome Centre do Instituo de Ciencia Weizmann desenvolveu unha base de datos chamada \u2018GeneCards\u2019 en 1997. Esta base de datos trata principalmente a informaci\u00f3n xen\u00f3mica humana, xenes humanos, funci\u00f3ns de prote\u00ednas codificadas e enfermidades relacionadas.\nCrecemento.\nInicialmente, a base de datos GeneCards ti\u00f1as d\u00faas caracter\u00edsticas principais: entrega de informaci\u00f3n biom\u00e9dica integrada para un xene en formato de \u2018card\u2019 (carta, tarxeta), e un motor de busca baseado en texto. Desde 1998, a base de datos integrou m\u00e1is fontes de datos e tipos de datos, como a expresi\u00f3n de prote\u00ednas e informaci\u00f3n da rede de xenes. Tam\u00e9n mellorou a velocidade e sofisticaci\u00f3n do motor de busca e ampliouse desde un dogma centrado nos xenes a conter an\u00e1lises de conxuntos de xenes. A versi\u00f3n 3 da base de datos re\u00fane informaci\u00f3n de m\u00e1is de 90 recursos de bases de datos baseados nunha lista de xenes consolidados. Tam\u00e9n engadiu un conxunto de ferramentas de GeneCards que se centran en obxectivos m\u00e1is espec\u00edficos. \"GeneNote e GeneAnnot para an\u00e1lises de transcritomas, GeneLoc para localizaci\u00f3ns e marcadores xen\u00f3micos, GeneALaCart para buscas en lote e GeneDecks para encontrar parellas funcionais e para destilaci\u00f3ns de conxuntos de xenes.\". A base de datos actual\u00edzase nun ciclo de 3 anos de planificaci\u00f3n, posta en funcionamento, desenvolvemento, aseguramento da calidade e uso semiautomatizados. Entre as tecnolox\u00edas usadas est\u00e1n Eclipse, Apache, Perl, XML, PHP, Propel, Java, R e MySQL.\nDispo\u00f1ibilidade.\nGeneCards \u00e9 de acceso libre para instituci\u00f3ns sen \u00e1nimo de lucro con prop\u00f3sitos educativos e de investigaci\u00f3n en https://www.genecards.org/ e sitios espello acad\u00e9micos.\nSuite GeneCards.\nGeneDecks.\nGeneDecks \u00e9 unha nova ferramenta de an\u00e1lise para identificar xenes similares ou parellas de xenes, que proporcionan unha similitude m\u00e9trica ao salientar descritores compartidos entre xenes, baseados na riqueza de GeneCards en anotaci\u00f3ns combinatorias de xenes humanos.\nGeneALaCart.\nGeneALaCart \u00e9 un motor de busca por lotes orientado a conxuntos de xenes baseados na base de datos GeneCards. Permite recuperar informaci\u00f3n sobre m\u00faltiples xenes nunha busca en lotes.\nGeneLoc.\nA suite GeneLoc presenta un mapa cromos\u00f3mico humano integrado, o cal \u00e9 moi importante para dese\u00f1ar un chip de captura feito \u00e1 medida, baseado en datos integrados polo algoritmo de GeneLoc. GeneLoc incl\u00fae m\u00e1is ligaz\u00f3ns a GeneCards, o Human Genome Sequencing do NCBI, UniGene, e recursos de mapado.\nUso.\nBusca.\nPrimeiramente, introd\u00facese o que se quere buscar na caixa do buscador da p\u00e1xina web. Os m\u00e9todos de busca incl\u00faen as seguintes opci\u00f3ns: Palabras clave, S\u00edmbolos s\u00f3, S\u00edmbolos/Alias/Identificadores e S\u00edmbolos/Alias. A opci\u00f3n de busca por defecto \u00e9 buscar por palabras clave. Cando se busca por palabras clave, m\u00f3stranse MicroCard e MiniCard. Por\u00e9n, cando se busca por s\u00edmbolo s\u00f3, vaise directamente a GeneCard.\nAldemais, pode mellorarse a busca clicando en busca avanzada, onde se pode escoller a secci\u00f3n, categor\u00eda, GIFtS, fonte de s\u00edmbolos e conxuntos de xenes directamente. As secci\u00f3ns incl\u00faen Alias &amp; Descrici\u00f3ns, Trastornos, F\u00e1rmacos &amp; Compostos, Expresi\u00f3n en Tecidos Humanos, Funci\u00f3n, Localizaci\u00f3n Xen\u00f3mica, Variantes Xen\u00f3micas, Ort\u00f3logos, Par\u00e1logos, V\u00edas &amp; Interacci\u00f3ns, Dominios prote\u00edcos/Familias, Prote\u00ednas, Publicaci\u00f3ns, Resumos e Transcritos. A opci\u00f3n por defecto \u00e9 buscar en todas as secci\u00f3n. \nAs Categor\u00edas implican xenes codificadores de prote\u00ednas, pseudoxenes, xenes de ARN, loci xen\u00e9ticos, clusters de xenes e non categorizados. A opci\u00f3n por defecto \u00e9 buscar en todas as categor\u00edas. GIFtS \u00e9 o c\u00e1lculo de funcionalidade inferida de GeneCards, que proporciona n\u00fameros obxectivos para mostrar o nivel de co\u00f1ecemento sobre a funcionalidade de xenes humanos. Incl\u00fae os niveis Alto, Medio, e Baixo ou p\u00f3dese introducir un rango calquera. Fonte de s\u00edmbolos incl\u00fae HGNC (HUGO Gene Nomenclature Committee), EntrezGene (informaci\u00f3n centrada nos xenes no NCBI), Ensembl, xenes de ARN de GeneCards, CroW21 e as\u00ed sucesivamente.\nAdemais, p\u00f3dese elixir buscar todas as GeneCards ou s\u00f3 dentro dun conxunto de xenes, o que ser\u00eda m\u00e1is espec\u00edfico e ter\u00eda prioridade.\nEn segundo lugar, a p\u00e1xina de resultados da investigaci\u00f3n mostra todas as minicartas relevantes. Nesta p\u00e1xina m\u00f3stranse os men\u00fas S\u00edmbolo, Descrici\u00f3n, Categor\u00eda, GIFtS, GC id e C\u00e1lculo. Hai que clicar no bot\u00f3n \"plus\" para cada unha das minicartas se se quere abrir a minicarta. Ademais, p\u00f3dese clicar directamente no s\u00edmbolo para ver os detalles dunha determinada GeneCard.\nContido dunha GeneCard.\nUnha determinada GeneCard consta dos seguintes contidos:\nAplicaci\u00f3ns.\nGeneCards \u00e9 amplamente usado no campo biol\u00f3xico e biom\u00e9dico. Por exemplo, S.H. Shah extraeu datos da enfermidade das arterias coronarias de comezo temper\u00e1n de GeneCards para identificar xenes que contrib\u00faen \u00e1 enfermidade. Confirmouse que as localizaci\u00f3ns cromos\u00f3micas 3q13, 1q25 etc. te\u00f1en efectos nesta doenza e o seu artigo discut\u00eda tam\u00e9n as relaci\u00f3ns entre os xenes m\u00f3rbidos e as lipoprote\u00ednas do soro sangu\u00edneo con axuda de GeneCard.\nOutro exemplo \u00e9 unha investigaci\u00f3n sobre a letalidade sint\u00e9tica do cancro. A letalidade sint\u00e9tica aparece cando unha mutaci\u00f3n nun s\u00f3 xene non ten efecto sobre a funci\u00f3n dunha c\u00e9lula pero unha mutaci\u00f3n nun xene adicional orixina a morte da c\u00e9lula. Este estudo pretend\u00eda atopar novos m\u00e9todos de tratar o cancro ao bloquear a letalidade dos f\u00e1rmacos. GeneCards foi utilizado para comparar datos dun xene diana dado con todos os xenes posibles. Nese proceso, calculouse a anotaci\u00f3n do valor de compartici\u00f3n usando GeneDecks Partner Hunter (agora chamado Genes Like Me) para proporcionar a parolox\u00eda. Extra\u00e9ronse as tarxetas de inactivaci\u00f3n despois de facer experimentos de micromatrices de li\u00f1as de c\u00e9lulas de neuroblastoma resistentes e non resistentes."}
{"id": "433127", "revid": "624", "url": "https://gl.wikipedia.org/wiki?curid=433127", "title": "Filipe II de Anjou", "text": ""}
{"id": "433160", "revid": "98629", "url": "https://gl.wikipedia.org/wiki?curid=433160", "title": "Armenia bagr\u00e1tida", "text": "O reino bagr\u00e1tida de Armenia, tam\u00e9n co\u00f1ecido como Armenia bagr\u00e1tida (en ou \u0532\u0561\u0563\u0580\u0561\u057f\u0578\u0582\u0576\u056b\u0576\u0565\u0580\u056b \u0569\u0561\u0563\u0561\u057e\u0578\u0580\u0578\u0582\u0569\u0575\u0578\u0582\u0576, \"Bagratunineri t\u2019agavorut\u2019yun\"), foi un estado independente creado por\u00a0Ashot I de Armenia\u00a0en 885 despois de case dous s\u00e9culos de dominaci\u00f3n \u00e1rabe de Armenia baixo o califato Omeia e o Abb\u00e1sida. Coas d\u00faas potencias contempor\u00e1neas da rexi\u00f3n, os abb\u00e1ssidas e os\u00a0bizantinos, demasiado preocupados por concentrar as s\u00faas forzas en someter aos pobos da rexi\u00f3n e na disipaci\u00f3n das diversas familias armenias nobres\u00a0nakharar, Ashot foi quen de reafirmarse como a figura principal dun movemento para expulsar os \u00e1rabes de Armenia.\nO prestixio de Ashot aumentou cando a s\u00faa subida ao poder foi festexada polos dous l\u00edderes bizantinos e \u00e1rabes, desexosos de manter un estado tamp\u00f3n preto das s\u00faas fronteiras. O califato reco\u00f1eceu a Ashot como \"pr\u00edncipe de pr\u00edncipes\" en 862 e, m\u00e1is tarde, como rei no ano 884 ou 885. O estabelecemento do reino bagr\u00e1tida (tam\u00e9n chamado Bagratuni) m\u00e1is tarde, implicou \u00e1 fundaci\u00f3n de diversos principados e reinos armenios: Taron, Vaspurakan, Kars, Khachen e Siunia. Baixo o reinado de Ashot III, Ani converteuse na capital do reino e nun centro econ\u00f3mico e cultural florecente.\nA primeira metade do s\u00e9culo XI viu a decadencia e o eventual colapso do reino. Cunha sucesi\u00f3n de vitorias do emperador Basilio II que supuxo a anexi\u00f3n de partes do suroeste de Armenia, o rei Hovhannes-Sembat III viuse na obriga de ceder as s\u00faas terras, e en 1022 comprometeuse por \"vontade propia\", a confiar o seu reino aos bizantinos trala s\u00faa morte. Por\u00e9n, despois da morte de Hovhannes-Sembat en 1041, o seu sucesor, Gagik II, negouse a entregar Ani e a resistencia continuou at\u00e9 1045, cando o seu reino, cheo de ameazas internas e externas, finalmente foi tomado polas forzas bizantinas.\nHistoria.\nContexto.\nO debilitamento do Imperio Sas\u00e1nida durante o s\u00e9culo VII supuxo o xurdimento doutro poder rexional, o dos \u00e1rabes musulm\u00e1ns. Os \u00e1rabes omeias conquistaran grandes extensi\u00f3ns de territorio no Oriente Medio e, en direcci\u00f3n cara ao norte, comezaron a facer incursi\u00f3ns peri\u00f3dicas en territorio armenio no ano 640. Teodoro Reshtuni, o Curopalate armenio, asinou un tratado de paz co califato, a\u00ednda que a continuaci\u00f3n da guerra cos \u00e1rabes e os bizantinos axi\u00f1a conduciu a unha maior destruci\u00f3n por toda Armenia. En 661, os l\u00edderes armenios acordaron someterse ante o poder musulm\u00e1n, mentres que estes reco\u00f1eceron a Grigor Mamikonian, da poderosa familia \"nakharar\" Mamikonian, como \"ishkhan\" (ou pr\u00edncipe) de Armenia. A rexi\u00f3n pasou a chamarse \"al-Arminiya\", provincia gobernada por un \"ostikan\" e con capital na cidade de Dvin.\nPor\u00e9n, o mandato Omeia en Armenia medrou en crueldade a comezos do s\u00e9culo VIII. As revoltas contra os \u00e1rabes espall\u00e1ronse por toda Armenia at\u00e9 705, cando baixo o pretexto dunha reuni\u00f3n de negociaci\u00f3ns, o ostikan \u00e1rabe de Nakhichevan masacrou a case toda a nobreza armenia. Os \u00e1rabes tentaron reconciliarse cos armenios, mais o aumento dos impostos, o empobrecemento do pa\u00eds por mor da falta de comercio e a preferencia dos Omeia da familia Bagratuni no canto dos Mamikonian (outras familias nobres inclu\u00edan os Artsruni, Kamsarakan e Reshtuni) impediuno. Aproveitando a ca\u00edda dos omeia polos abb\u00e1sida, concibiuse unha segunda rebeli\u00f3n. Non obstante, tam\u00e9n fracasou en parte por mor da tensa relaci\u00f3n entre as familias Bagratuni e Mamikonian. O fracaso da rebeli\u00f3n tam\u00e9n supuxo a case desintegraci\u00f3n da casa Mamikonian coa perda de control de case todas as s\u00faas terras (os membros da familia Artstruni foron quen escapar e de estabelecerse en Vaspurakan).\nEn 774 tivo lugar unha terceira e \u00faltima rebeli\u00f3n, derivada de queixas semellantes \u00e1s da segunda, e liderada por Mushegh Mamikonian co apoio doutros \"nakharars\". Os \u00e1rabes abb\u00e1sida, marcharon contra Armenia cun ex\u00e9rcito de 30\u00a0000 homes e sufocaron a rebeli\u00f3n e os seus instigadores na batalla de Bagrevand o 24 de abril de 775, deixando un oco a encher para a \u00fanica familia intacta, os Bagratuni.\nAscenso dos Bagratuni.\nA familia Bagratuni fixera todo o posible para mellorar as s\u00faas relaci\u00f3ns cos califas abb\u00e1sida dende que tomaran o poder en 750. Os abb\u00e1sida sempre tiveron sospeitas sobre a apertura da familia, mais a comezos da d\u00e9cada de 770, a s\u00faa relaci\u00f3n mellorou drasticamente: os membros da familia axi\u00f1a foron reco\u00f1ecidos como l\u00edderes dos armenios na rexi\u00f3n. Trala terceira rebeli\u00f3n, na que os Bagratuni non participaron, e a dispersi\u00f3n de varias familias principescas, a familia quedou sen rivais. Non obstante, calquera oportunidade para tomar o control da rexi\u00f3n complicouse por mor da inmigraci\u00f3n \u00e1rabe a Armenia e o nomeamento de emires por parte do califa para gobernar os distritos administrativos de nova creaci\u00f3n (emiratos).\nAfortunadamente para os armenios, o n\u00famero de \u00e1rabes que resid\u00edan en Armenia nunca creceu abondo para formar unha maior\u00eda e os emiratos tampouco foron totalmente subordinados ao califa. Como observou o historiador George Bournoutian, \"a fragmentaci\u00f3n da autoridade \u00e1rabe proporcionou a oportunidade para rexurdimento\" da familia Bagratuni liderada por Ashot Msaker (o \"Comedor de Carne\").\nAshot comezou a anexionar as terras que antes pertenc\u00edan a familia Mamikonian e fixo campa\u00f1a activa contra os emires como un sinal da s\u00faa lealdade ao califato, que en 804 lle outorgou o t\u00edtulo de \"ishkhan\". Trala s\u00faa morte en 826, Ashot legou a s\u00faa terra a dous dos seus fillos: o maior, Bagrat Bagratuni, recibiu Taron e Sasun e tam\u00e9n herdou o prestixioso t\u00edtulo de \"ishkhanats ishkhan\" (pr\u00edncipe de pr\u00edncipes), mentres que o seu irm\u00e1n, Sembat I, converteuse no \"sparapet\" de Sper e Tayk.\nPor\u00e9n, os irm\u00e1ns non foron quen de resolver as s\u00faas diferenzas nin de formar unha fronte unida contra os musulm\u00e1ns. Unha nova rebeli\u00f3n armenia contra o dominio \u00e1rabe estalou en 850 dirixida por Bagrat e Ashot Artzruni de Vaspurakan, mais ao igual que as revoltas anteriores, non tivo \u00e9xito: un ex\u00e9rcito \u00e1rabe liderado polo xeneral turco Bugha al-Kabir capturou a Bagrat, Sembat e outros pr\u00edncipes armenios e sufocou brutalmente a rebeli\u00f3n.\nEstabelecemento do reino.\nA sorte dos armenios mudou en 867 co ascenso do emperador Basilio I de Bizancio, cuxas existosas campa\u00f1as militares contra os \u00e1rabes debilitaron o mandato abb\u00e1sida en Armenia. En 857, Sembat foi sucedido polo seu fillo Ashot I, quen comezou a reconquistar territorios anteriormente en mans dos \u00e1rabes. Asumiu o t\u00edtulo de pr\u00edncipe de pr\u00edncipes en 862 e nomeou o seu irm\u00e1n Abas como sparapet cando comezaron a expulsar os \u00e1rabes dende a s\u00faa base en Tayk. Os seus esforzos iniciais de botar o ostikan de Arminiya fracasaron, a\u00ednda que non o disuadiron de aproveitarse da rivalidade entre \u00e1rabes e bizantinos.\nAo principio, foi celebrado por un Bizancio desesperado por asegurar o seu franco oriental para dirixir toda a s\u00faa forza contra os \u00e1rabes, a\u00ednda que Ashot declarara a s\u00faa lealdade ao Imperio Bizantino, os l\u00edderes bizantinos proseguiron coa s\u00faa continuada petici\u00f3n de que a Igrexa apost\u00f3lica armenia fixese concesi\u00f3ns \u00e1 Igrexa ortodoxa. Convocouse un s\u00ednodo dos l\u00edderes da igrexa armenia e enviouse unha misiva cargada de redacci\u00f3n equ\u00edvoca a Constantinopla, que fixo posible un acordo temporal entre as d\u00faas igrexas. En calquera caso, as diferenzas relixiosas importaban poco aos bizantinos tanto en conta a ameaza dos \u00e1rabes. En 884, o califa Al-Mu'tamid, reaccionado \u00e1s petici\u00f3ns dos pr\u00edncipes armenios e os l\u00edderes relixiosos, e m\u00e1is importante, os riscos de seguridade na que Armenia caera baixo a \u00f3rbita bizantina, envioulle unha coroa a Ashot, reco\u00f1ec\u00e9ndoo como rei. Este feito non pasou desapercibido para Basilio, quen tam\u00e9n lle enviou unha coroa. Ashot trasladou o seu trono \u00e1 fortaleza da cidade de Bagaran e foi aqu\u00ed onde se celebrou a cerimonia da s\u00faa coroaci\u00f3n entre os anos 884 e 885.\nPolo tanto, Ashot restaurou a monarqu\u00eda armenia e converteuse no primeiro rei de Armenia dende o ano 428. Obtivo o favor tanto dos bizantinos como dos \u00e1rabes, pero en \u00faltima instancia, amosou lealdade a Basilio e optou forxar unha alianza cos bizantinos no ano 885.\nAshot non era o \u00fanico pr\u00edncipe armenio da rexi\u00f3n (exist\u00edan outros principados en Syunik, Vaspurakan e Taron), pero tivo o apoio dos outros pr\u00edncipes cando reco\u00f1eceron a s\u00faa autoridade na s\u00faa subida ao trono. Na s\u00faa condici\u00f3n de rei, a s\u00faa autoridade tam\u00e9n traspasou as s\u00faas fronteiras at\u00e9 os estados veci\u00f1os de Xeorxia, Albania cauc\u00e1sica e varios dos emiratos \u00e1rabes. O reinado de Ashot foi breve, e despois da s\u00faa morte en 890, foi sucedido polo seu fillo Sembat I.\nSembat I.\nSembat I foi corado rei no ano 892, despois dun breve intento do seu t\u00edo Abas de perturbar a s\u00faa sucesi\u00f3n no trono. Sembat continuou a pol\u00edtica do seu pai de manter relaci\u00f3ns cordiais cos bizantinos mais era conscientes dos temores dos \u00e1rabes sobre unha alianza armenio-bizantina. Falando co ostikan \u00e1rabe Muhammad Ibn Abi'l-Saj (Afshin), Sembat convenceuno de que a alianza non s\u00f3 ser\u00eda proveitosa para Bizancio e Armenia sen\u00f3n que tam\u00e9n favorecer\u00eda economicamente aos \u00e1rabes. Sembat tam\u00e9n conseguiu unha gran vitoria cando o 21 de abril de 892, recuperou a cidade hist\u00f3rica de Dvin que estaba en baixo dominio \u00e1rabe.\nOs \u00e9xitos de Sembat detiv\u00e9ronse \u00f3 pouco tempo cando Afshin decidiu que non poder\u00eda permitir unha Armenia poderosa tan preto dos seus dominios. Volveu capturar Dvin e conseguiu que a muller de Sembat fose a s\u00faa ref\u00e9n at\u00e9 que a liberou en troques do fillo e o sobri\u00f1o de Sembat. A guerra contra Armenia continuou mesmo despois da morte de Afshin en 901, cando o seu irm\u00e1n Yusuf Ibn Abi'l-Saj se converteu en ostikan de Arminiya. Xa que o reino de Yusuf non foi inmediatamente hostil, Sembat cometeu unha serie de erros que provocavon que varios dos seus aliados lle desen as costas: intentando aplacar \u00f3 seu aliado oriental, Sembat de Syunik, ced\u00e9ndolle a cidade de Nakhichevan, Sembat inadvertidamente levou a Gagik Artsruni de Vaspurakan aos brazos de Yusuf xa que a cidade formaba parte dos dominios de Gagik. Yusuf aproveitou este enfrontamento ao outorgar a Gagik unha coroa en 908, convert\u00e9ndose as\u00ed no rei Gagik I de Vaspurakan e creando un estado armenio oposto ao encabezado por Sembat.\nCando Yusuf comezou unha nova campa\u00f1a contra Sembat coa colaboraci\u00f3n de Gagik en 909, nin os bizantinos nin o califa enviaron axuda a Sembat; varios pr\u00edncipes armenios tam\u00e9n optaron por negarlle o seu apoio. Aqueles que fixeron alianzas con Sembat foron tratados brutalmente polo poderoso ex\u00e9rcito de Yusuf: o fillo de Sembat, Mushegh, o seu sobri\u00f1o Sembat Bagratuni, e Grigor II de Syunik Occidental, foron todos envelenados. O ex\u00e9rcito de Yusuf destrozou o resto de Armenia mentres avanzaba cara \u00e1 Fortaleza Azul, onde se refuxiara Sembat e onde sufriu o seu asedio por un tempo. Finalmente, Sembat decidiu renderse perante Yusuf en 914 coa esperanza de acabar co ataque \u00e1rabe; por\u00e9n, Yusuf non amosou compaix\u00f3n cara a\u00f3 seu prisioneiro e torturou \u00f3 rei armenio at\u00e9 a morte, colocando o seu corpo sen cabeza sobre unha cruz en Dvin.\nRexurdimento baixo Ashot Yerkat.\nA invasi\u00f3n de Yusuf sobre Armenia deixou \u00f3 reino en ru\u00ednas e este feito resoou entre os pr\u00edncipes armenios que quedaron esmagados ao testemu\u00f1ar a brutalidade do ostik\u00e1n \u00e1rabe. Gagik I conmoveuse especialmente e axi\u00f1a negou a s\u00faa lealdade a Yusuf e comezou a facer campa\u00f1a contra el. Con Yusuf distra\u00eddo pola resistencia do seu antigo aliado, o fillo de Sembat Ashot II considerou axeitado asumir o trono do seu pai. Ashot \u00e1 vez comezou a expulsar aos musulm\u00e1ns f\u00f3ra dos seus dominios. O apoio a Ashot tam\u00e9n chegou polo oeste: a emperatriz bizantina Zoe vira con consternaci\u00f3n como se desenvolvera a invasi\u00f3n \u00e1rabe de Armenia polo que lle ordenou ao Patriarca Nicolao I o M\u00edstico escribir unha carta oficial dirixida \u00f3s cat\u00f3licos armenios para formar unha nova alianza con Armenia. Os cat\u00f3licos responderon amistosamente e en 914, Ashot aceptou un convite de Zoe para visitar Constantinopla. Al\u00ed, Ashot foi ben recibido, e unha forza bizantina foi creada para axudar a Armenia a derrotar aos \u00e1rabes. A forza, que acompa\u00f1ou a Ashot e que estivo liderada por Dom\u00e9stico das escolas Le\u00f3n Phokas, moveuse o ano seguinte e marchou \u00f3 longo do alto \u00c9ufrates, entrando en Taron con pouca oposici\u00f3n dos \u00e1rabes.\nNamentres, os esforzos de Yusuf por esmagar a Gagik erraron miserablemente; en vez diso, Yusuf volcou a s\u00faa atenci\u00f3n en Ashot e tentou debilitar a s\u00faa posici\u00f3n coroando \u00f3 curm\u00e1n de Ashot, Ashot Shapuhyan, rei de Armenia. Por\u00e9n, os ex\u00e9rcitos de Ashot Shapuhyan e Yusuf non foron quen de deter o avance bizantino, que s\u00f3 se detivo despois de capturar Dvin por mor do comezo do inverno. Deste xeito, as forzas bizantinas devolveron a Ashot a unha posici\u00f3n de forza en Armenia e logrou inflixir numerosas baixas aos \u00e1rabes. Ashot o anti-rei a\u00ednda contaba co control de Dvin e desencadeou unha guerra civil dende 918 at\u00e9 920, cando o pretendente finalmente concedeu a derrota. Outras moitas rebeli\u00f3ns tiveron lugar en Armenia pero Ashot foi quen de sufocar cada unha delas. En 919, Yusuf iniciara unha rebeli\u00f3n fracasada contra o califa e foi substitu\u00eddo por un ostik\u00e1n con mellor disposici\u00f3n, Subuk. Subuk reco\u00f1eceu a Ashot como o lex\u00edtimo soberano de Armenia e concedeulle o t\u00edtulo de \"Shahanshah\", ou \"rei de reis.\"\nIronicamente, os bizantinos estaban angustiados coas estreitas relaci\u00f3ns de Ashot cos \u00e1rabes e enviaron unha nova forza baixo o Dom\u00e9stico de escolas armenio Xo\u00e1n Kourkouas para perturbar a posici\u00f3n de Ashot como rei e apoiar aos rebeldes que estaban loitando contra el. En 928, Kourkouas chegou a Dvin nun pouco exitoso intento por capturar a cidade que foi defendida tanto polos \u00e1rabes como por Ashot. En 923, o califa, afrontando problemas no seu reino, liberou a Yusuf, quen viaxou de volta a Armenia para liberar toda a s\u00faa xenreira contra Armenia e especialmente contra Gagik I. Comezou por pedir tributos \u00f3s gobernantes armenios pero encontrouse cunha considerable resistencia por parte de Ashot II. Unha e outra vez, Ashot puido derrotar e e destru\u00edr os ex\u00e9rcitos \u00e1rabes que lle enviaron durante varios anos. Finalmente, en 929, Yusuf morreu e comezou unha gran loita de poder entre as familias rivais iranianas e kurdas en Acerbaix\u00e1n, reducindo a ameaza \u00e1rabe sobre Armenia. O emperador bizantino Romano Lekapenos tam\u00e9n centrou a s\u00faa atenci\u00f3n cara \u00f3 leste para loitar \u00f3s \u00e1rabes en Syria. Os esforzos de Ashot por preservar e defender o reino val\u00e9ronlle o ep\u00edteto \"Yerkat\", ou \"ferro\"; morreu en 929 e foi sucecido polo seu irm\u00e1n, Abas I.\nEstabilidade durante Abas.\nO reino de Abas I caracterizouse por un infrecuente per\u00edodo de estabilidade e prosperidade que Armenia non disfrutara hab\u00eda d\u00e9cadas. A s\u00faa capital estaba situada en Kars e Abas conseguiu numerosas vitorias tanto no \u00e1mbito dom\u00e9stico como no estranxeiro. O mesmo ano no que comezou a reinar, Abas viaxou a Dvin, onde foi quen de convecer o gobernador \u00e1rabe para que liberase varios ref\u00e9ns armenios e que devolvese o control do pazo pontificio de novo a Armenia. O conflito entre os \u00e1rabes foron m\u00ednimos tam\u00e9n, coa excepci\u00f3n dunha derrota militar que Abas sufriu preto da cidade de Vagharshapat. As\u00ed e todo, foi moito menos conciliador con bizantinos, que demostraran en varias ocasi\u00f3ns a s\u00faa falta de credibilidade cos aliados, atacando e anexionando territorios armenios. Por sorte para el, Romano I estaba m\u00e1is centrado en loitar contra os \u00e1rabes hamd\u00e1nidas, deixando a Abas a liberdade de levar a cabo as s\u00faas pol\u00edticas sen interferencias estranxeiras.\nOutra ameaza estranxeira que Abas tivo que enfrontar, foi a invasi\u00f3n polo rei Ber de Abkhazia en 943: completouse unha nova igrexa en Kars baixo as ordes de Abas, e antes da s\u00faa consagraci\u00f3n, Ber apareceu cun ex\u00e9rcito a car\u00f3n do r\u00edo Araz, esixindo que a nova igrexa se consagrase baixo o rito de Calcedonia. Abas negouse a facer concesi\u00f3ns e emboscou as forzas de Ber nun asalto durante o amencer. Despois de diversas escaramuzas m\u00e1is, Ber foi finalmente capurado polos homes de Abas. Abas levou ao rei \u00e1 nova igrexa e d\u00edxolle que xamais a ver\u00eda de novo, deix\u00e1ndoo cego e envi\u00e1ndoo de novo a Abkhazia. Abas morreu no ano 953, deixando o seu reino aos seus dous fillos, Ashot III e Mushegh.\nIdade dourada de Armenia.\nA investidura oficial de Ashot III como rei de Armenia aconteceu no ano 961, despois do traslado da Santa S\u00e9 de Vaspurakan a Argina, preto da cidade de Ani. Asistiron diversos continxentes das forzas armadas de Armenias, 40 bispos, o rei de Albania cauc\u00e1sica, as\u00ed como Catholicos Anania Mokatsi, quen coroou ao rei co t\u00edtulo de shahanshah.\nEse mesmo ano, Ashot tam\u00e9n trasladara a capital de Kars a Ani. Os reis bagr\u00e1tidas nunca antes escolleran unha cidade na que se instalar, alternando entre Bagaran, Shirakavan e Kars. Kars nunca estivo nun estado no que se puidera converter en capital e Dvin foi descartada por completo, dada a s\u00faa proximidade aos emiratos host\u00eds. As defensas naturais de Ani adapt\u00e1banse ben ao desexo de Ashot para asegurar unha \u00e1rea que poder\u00eda soportar un asedio e cadraba na ruta comercial que conectaba Dvin con Trebisonda.\nGrazas a esta ruta comercial, a cidade comezou a medrar rapidamente e converteuse no centro pol\u00edtico, cultural e econ\u00f3mico dos bagr\u00e1tidas de Armenia. Os comerciantes e a poboaci\u00f3n da cidade abriron tendas, mercados, obradoiros e hostais, mentres que a elite nakharar pasou a patrocinar a construci\u00f3n de magn\u00edficas mansi\u00f3ns e pazos. A construci\u00f3n tam\u00e9n se completou coa mesma filantrop\u00eda que a do rei Ashot, inclu\u00edndo a construci\u00f3n das famosas murallas \"Ashotashen\", que se ergueron arredor de Ani, mosteiros, hospitais, escolas e asilos (a s\u00faa dona Khosrovanuysh tam\u00e9n fundou os complexos mon\u00e1sticos en Sanahin en 966 e en Haghpat no ano 976). O patrocinio da construci\u00f3n de todos estes edificios d\u00e9ronlle a Ashot o alcume de \"Voghormats\", ou \"o Misericordioso\".\nAshot tam\u00e9n tivo un grande \u00e9xito non asuntos exteriores. Cando un ex\u00e9rcito bizantino dirixido polo emperador Xo\u00e1n I Tzimisces invadiu Taron en 973, supostamente para vingar a morte do seu Domestikos morto a mans dos \u00e1rabes en Mosul, Ashot mobilizou un ex\u00e9rcito de 80\u00a0000 homes para forzar a s\u00faa retirada.\nO ano seguinte, forxou unha alianza con Tzimisces e enviou 10\u00a0000 tropas armenias co emperador para marchar contra os emiratos \u00e1rabes de Alepo e Mosul. Ashot tam\u00e9n intentara, sen \u00e9xito, capturar Dvin ao emir xadd\u00e1dida en 953, asediando a cidade durante moito tempo, mais viuse na obriga de levantar o asedio despois de atopar a cidade ben defendida.\nO reino de Armenia pasou a chamarse Reino de Ani dende 961, cando a cidade pasa a ser a s\u00faa capital, at\u00e9 a s\u00faa incorporaci\u00f3n ao Imperio Bizantino o ano 1045. D\u00e9uselle este nome para distinguilo do reino de Kars, que na repartici\u00f3n entre os dous fillos de Abas, quedou en mans de Mushegh I en 961 (ou 962) mentres Ashot III gobernou a rexi\u00f3n de Ani.\nSubreinos.\nUn novo fen\u00f3meno que se iniciou baixo o reinado de Ashot III e que continuou cos seus sucesores, foi a creaci\u00f3n de subreinos na Armenia bagr\u00e1tida. Ashot III enviara o seu irm\u00e1n Mushegh como gobernador de Kars (Vanand) e permit\u00edralle usar o t\u00edtulo de rei. O distrito administrativo de Dzoraget, preto do lago Sevan foille dado ao fillo de Ashot, Kiurike, o proxenitor da li\u00f1a kyurikida, no ano 966, que m\u00e1is tarde tomou o t\u00edtulo de rei. A proliferaci\u00f3n de tantos reinos funcionou en beneficio de Armenia, sempre que o rei de Ani fose forte e mantivese a s\u00faa hexemonia sobre os outros reis. En caso contrario, os reis, as\u00ed como os seus respectivos bispos que reclamaban a posici\u00f3n de Katholik\u00f3s e formular as s\u00faas propias doutrinas, comezar\u00edan a po\u00f1er a proba os l\u00edmites da s\u00faa autonom\u00eda.\nProgreso durante Sembat e Gagik.\nEsta era pr\u00f3spera que viv\u00eda Armenia continuou durante o reinado do fillo e sucesor de Ashot, Sembat II. Ani medrara tanto no momento de ascenso de Sembat en 977, que o novo rei fixo constru\u00edr un segundo conxunto de murallas, co\u00f1ecido como as murallas Smbatashen.\nDeclive e invasi\u00f3n bizantina.\nOs bizantinos acheg\u00e1banse lentamente para o leste en direcci\u00f3n a Armenia na \u00faltima d\u00e9cada do s\u00e9culo X. As numerosas vitorias do emperador Basilio II contra os \u00e1rabes e as loitas internas \u00e1rabes axudaron a facilitar o cami\u00f1o cara ao C\u00e1ucaso. A pol\u00edtica oficial de Constantinopla foi que ning\u00fan gobernante criti\u00e1n era igual ou independente do emperador bizantino, e a\u00ednda que fose enmascarato con compromisos diplom\u00e1ticos, o obxectivo final do imperio era a anexi\u00f3n completa dos reinos armenios.\nA mediados do s\u00e9culo X, o Imperio Bizantino estaba ao longo de toda a lonxitude da fronteira occidental de Armenia. Taron foi a primeira rexi\u00f3n armenia anexionada ao Imperio Bizantino. En certo sentido, os bizantinos consideraban os pr\u00edncipes bagr\u00e1tidas de Taron como os seus vasalos, porque aceptaran sistematicamente t\u00edtulos como o de estratego, e estipendios de Constantinopla. Trala morte de Ashot Bagratuni de Taron, en 967 (non confundir con Ashot III) os seus fillos non foron capaces de soportar a presi\u00f3n do imperio, que anexiou finalmente o seu principado.\nO reino dos Ardzruni de Vaspurakan tam\u00e9n se anexionou m\u00e1is tarde. En 1003, o \u00faltimo gobernador do reino, Senekerim-Hovhannes, fillastro do rei Gagik I de Ani, deixara de lado os seus sobri\u00f1os para se converter no \u00fanico rei de Vaspurakan. O seu goberno f\u00edxose a\u00ednda m\u00e1is precario na d\u00e9cada de 1010 coas incursi\u00f3ns de saqueo por parte de diversos grupos turcom\u00e1ns. En 1016, Senekerim-Hovhannes ofreceu a Basilio II as terras de Vaspurakan, inclu\u00edndo 72 fortalezas e 3.000-4.000 vilas, a cambio dun vasto dominio cara ao oeste no territorio bizantino, centrado na cidade de Sebastia, \u00e1 que se mudou en 1021 xunto coa s\u00faa familia e uns 14\u00a0000 refuxiados.\nBasilio II, pola s\u00faa banda, xa enviara un ex\u00e9rcito dos Balc\u00e1ns cara a Vaspurakan (que tam\u00e9n se chamaba Basprakania, Asprakania ou Media), mesmo ante da oferta de Senekerim-Hovhannes e reduciuno a thema bizantino con Van como capital rexional. Coa ca\u00edda do reino Ardzruni, o poder bizantino estabeleceuse con firmeza nas terras altas de Armenia, permanecendo independentes s\u00f3 os reinos bagr\u00e1tidas, Syunik e Baghk.\nDisputas internas e ca\u00edda.\nTrala morte do rei Gagik I (en 1017 ou 1020), o reino da Armenia bagr\u00e1tida dividiuse entre os seus dous fillos: Hovhannes-Sembat, que recibiu o territorio de Ani, e Ashot IV o Bravo, que herdou un territorio que incluir\u00eda Dvin, pero que non puido ocupar por mor da s\u00faa captura polo xadd\u00e1dida Abu'l-Aswar Shavur ibn Fadl de Gandja. Os dous irm\u00e1ns loitaron toda a s\u00faa vida. Nestes d\u00edas tumultuosos de disputas territoriais, Hovhannes-Sembat, que non ti\u00f1a fillos, enviou ao Katholik\u00f3s Petros Getadarts a Bizancio coa finalidade de negociar unha tregua parcial deixando o seu reino ao imperio despois do seu pasamento. Os resultados inmediatos desta acci\u00f3n son desco\u00f1ecidos, mais despois da morte dos dous irm\u00e1ns, en 1040-1041, o novo emperador bizantino e sucesor de Basilio II, reclamou o reino da Armenia bagr\u00e1tida. O fillo de Ashot, Gagik II, co apoio do sparapet Vahram Pahlavouni e os seus seguidores, tan s\u00f3 reinou por un per\u00edodo de dous anos. A pesar da disensi\u00f3n interna liderada polo supervisor pro-bizantino Sargis Haykazn, o rei armenio foi quen de rexeitar un ataque proveniente de Turkmenist\u00e1n. As\u00ed e todo, posiblemente coa persuasi\u00f3n de Sargis, aceptou a invitaci\u00f3n do emperador Constantino IX a Constantinopla, onde se viu na obriga de ceder o seu dominio ao imperio a cambio dun dominio na Capadocia. En 1044, os bizantinos invadiron d\u00faas veces Ani, pero non puideron conquistala. Ante esta situaci\u00f3n tan grave, o Katholik\u00f3s Petros Getadarts, que gobernaba Ani en ausencia do rei, rendeu Ani aos bizantinos en 1045. A continuaci\u00f3n, Ani foi anexionada ao thema de Iberia, que pasou a chamarse \"Iberia e Ani\" ou \"Iberia e Armenia\". 1045 \u00e9 lembrado como o ano no que se perdeu a soberan\u00eda de Armenia no seu territorio tradicional por un per\u00edodo de 850 anos.\nO rei bagr\u00e1tida de Kars, Gagik-Abas, a\u00ednda conservou o seu trono mesmo at\u00e9 despois de 1064, cando Ani caeu en mans dos turcos selx\u00facidas. Por este motivo, finalmente cedeu as s\u00faas terras aos bizantinos e retirouse a Anatolia, s\u00f3 para ver como Kars era capturada polos turcos en 1065. En Baghk e Syunik oriental, s\u00f3 resistiron unhas poucas fortalezas armenias.\nCultura e sociedade.\nGoberno.\nO rei bagr\u00e1tida de Armenia gozaba de poderes ilimitados e era a m\u00e1xima autoridade \u00e1 hora de resolver as cuesti\u00f3ns de pol\u00edtica interna e externa. Os pr\u00edncipes e nakharars estaban directamente subordinados ao rei e recib\u00edan e manti\u00f1an as s\u00faas terras s\u00f3 grazas ao seu permiso. Se alg\u00fan nobre desobedec\u00eda as ordes do rei, este ti\u00f1a o dereito de confiscarlle as terras e de distribu\u00edlas entre os outros nobres. Por\u00e9n, o concepto de dereito divino non exist\u00eda.\nRelixi\u00f3n.\nA maior\u00eda dos armenios pertenc\u00edan \u00e1 Igrexa apost\u00f3lica armenia, a\u00ednda que houbo elementos na sociedade armenia que foron tomados da Igrexa ortodoxa, a relixi\u00f3n oficial do Imperio Bizantino. Bizancio pediu unha comu\u00f1\u00f3n coa Igrexa armenia como requisito para enviar axuda aos Bagratuni, mais a maior\u00eda dos intentos non deron o seu froito.\nA mediados do s\u00e9culo X, un novo desaf\u00edo interno \u00e1 autoridade da Igrexa armenio e o seu reino xurdiu cando os tondrakians experimentaron un rexurdimento. Trat\u00e1base dunha seita cristi\u00e1 antifeudal e her\u00e9tica que estivera suprimida polos \u00e1rabes co apoio da Igrexa armenia no s\u00e9culo IX. O movemento tondrakian atraeu a moitos seguidores durante este per\u00edodo. Ashot III decat\u00e1rase do perigo que os tondrakians supo\u00f1\u00edan para o reino, e foi este unha das raz\u00f3ns polas que someteu a Igrexa baixo o seu dominio, facendo doaz\u00f3ns de terras e patrocinando a construci\u00f3n de novos mosteiros e igrexas. Por\u00e9n, a mensaxe dos tondrakians continuou espall\u00e1ndose e sucesivos reis armenios traballar\u00edan para remprimir a s\u00faa expansi\u00f3n.\nEconom\u00eda.\nO reino bagr\u00e1tida base\u00e1base esencialmente en d\u00faas econom\u00edas: unha que se centraba nunha agricultura baseada no feudalismo e outra que se concentraba no mercantilismo entre vilas e cidades. Os labregos (co\u00f1ecidos como \"ramiks\") formaban a clase m\u00e1is baixa no estrato econ\u00f3mico e en gran parte ocup\u00e1banse da gandar\u00eda e a agricultura. A maior\u00eda deles non posu\u00edan terras e viv\u00edan alugando e traballando como xornaleiros, ou mesmo como escravos nas terras propiedade de magnates feudais ricos. Os labregos v\u00edronse na obriga de pagar fortes impostos ao goberno e \u00e1 Igrexa apost\u00f3lica armenia, ademais de aos seus se\u00f1ores feudais. A meirande parte dos campesi\u00f1os seguiron na pobreza e mant\u00edvose a carga impositiva. Esta situaci\u00f3n adoitaba culminar en levantamentos campesi\u00f1os que o estado tivo que reprimir.\nO reino bagr\u00e1tida non emit\u00eda moeda propia e utilizaba a moeda de Bizancio e dos califatos \u00e1rabes. A expansi\u00f3n do comercio entre Bizancio e o califato estabeleceu diversas rutas comerciais que se desenvolveron a trav\u00e9s de Armenia. A ruta m\u00e1is importante comezaba en Trebisonda, en Bizancio, e dende al\u00ed conectaba as cidades de Ani, Kars e Erzurum. A cidade de Kars permitiu o comercio cara ao norte, cos portos do mar Negro e de Abkhazia. Outras v\u00edas conectaban as cidades de Anatolia e Ir\u00e1n, e a ruta principal que \u00eda dende o califato ao Rus de K\u00ediv chegou a ser co\u00f1ecida como a \"Grande autoestrada armenia\". Ani non ficaba preto de ningunha das rutas comerciais importantes, mais polo seu tama\u00f1o, poder e riqueza, chegou a ser un importante centro de comercio. Dende Ani, Armenia exportaba t\u00e9xtiles, ourivar\u00eda, armaduras, xoias, cabalos, gando, sal, vi\u00f1o, mel, madeira, coiro e peles. Os seus principais socios comerciais \u00e9ran o Imperio Bizantino, os \u00e1rabes, o Rus de K\u00ediv e Asia Central. Dvin segu\u00eda sendo unha cidade importante xunto con Ani, tal e como se evidencia nunha v\u00edvida descrici\u00f3n do historiador e xe\u00f3grafo \u00e1rabe al-Muqaddass\u00ed:\nDvin f\u00edxose famoso no mundo \u00e1rabe pola s\u00faa produci\u00f3n de l\u00e1 e seda e pola exportaci\u00f3n de cox\u00edns, alfombras, cortinas e mantas.\nDemograf\u00eda.\nDurante o per\u00edodo bagr\u00e1tida, a gran maior\u00eda da poboaci\u00f3n de Armenia era de etnia armenia. As fontes \u00e1rabes do s\u00e9culo X dan fe que as cidades do val do r\u00edo Araz permaneceron predominantemente armenias e cristi\u00e1s a pesar da dominaci\u00f3n ar\u00e1bida e musulm\u00e1. De feito, no s\u00e9culo X xe\u00f3grafo \u00e1rabe Ibn Hawqal especificaba que os armenios eran numerosos en Dvin e Nakhichevan. De t\u00f3dolos xeitos, houbo unha notable presenza musulm\u00e1 nalgunhas rexi\u00f3ns de Armenia. Por exemplo, a rexi\u00f3n do sur de Altzniq foi fortemente arabizada en per\u00edodos anteriores \u00e1 dominaci\u00f3n musulm\u00e1. Na beira norte do lago Van, nos s\u00e9culos IX e X, tam\u00e9n hab\u00eda unha considerable poboaci\u00f3n musulm\u00e1, primeiro de etnia \u00e1rabe, e m\u00e1is tarde dailamitas de Acerbaix\u00e1n.\nArte e literatura.\nAs incursi\u00f3ns \u00e1rabes e a invasi\u00f3n de Armenia, as\u00ed como a devastaci\u00f3n causada \u00e1 terra durante as guerras bizantino-\u00e1rabes suprimiron en gran parte unha expresi\u00f3n da cultura armenia en campos como a historiograf\u00eda, a literatura e a arquitectura. Estas restrici\u00f3ns desapareceron cando se estebeleceu o reino bagr\u00e1tida, marcando o comezo dunha nova idade de ouro da cultura armenia.\nA falta dunha forte presenza \u00e1rabe houbo un aumento no n\u00famero de historiadores que escribiron e documentaron as relaci\u00f3ns entre Armenia e outros pa\u00edses, as\u00ed como moitos acontecementos que tiveron lugar entre os s\u00e9culos VII e XI. Grazas ao mecenado dos reis e nobres, os mosteiros convert\u00e9ronse en centros de estudo e escritura en todo o reino. Os mosteiros de Haghpat e Sanahin foron centros co\u00f1ecidos para a educaci\u00f3n superior. Entre as figuras m\u00e1is notables da literatura e filosof\u00eda armenias desta \u00e9poca destacan o m\u00edstico Grigor Narekatsi e Grigor Magistros.\nA arte dos manuscritos iluminados e as miniaturas tam\u00e9n viu un rexurdimento durante esta \u00e9poca. O per\u00edodo de relativa paz entre Bizancio e Armenia durante a segunda metade do s\u00e9culo X trouxo unha forte interacci\u00f3n entre os artistas armenios e os seus hom\u00f3logos gregos. Os autores dos manuscritos ti\u00f1an tendencia ora a resaltar o aspecto natural do corpo humano, ora a renunciar a el e concertrarse no aspecto da decoraci\u00f3n nas ilustraci\u00f3ns.\nA arquitectura armenia durante a era bagr\u00e1tida foi especialmente prominente e \"a maior\u00eda das igrexas sobreviventes na Armenia actual son deste per\u00edodo\". A cidade de Ani, sita nun punto de intercambio comercial entre os bizantinos, os \u00e1rabes e comerciantes doutros pa\u00edses, medrou durante o s\u00e9culo IX, tanto comercialmente como culturalmente, ga\u00f1ando fama polas s\u00faas \"40 portas e 1.001 igrexas\". As igrexas deste per\u00edodo melloraron os dese\u00f1os das do s\u00e9culo VII, aumentando en altura, introducindo os retratos dos doantes no interior e introducindo elementos da arquitectura bizantina e isl\u00e1mica. As igrexas constru\u00edanse sempre en pedra, con teitos abovedados e cunha c\u00fapula esf\u00e9rica. Moitas igrexas e outras formas de arquitectura sufriron vandalismo ou a destruci\u00f3n absoluta tralas invasi\u00f3ns selx\u00facidas dos s\u00e9culos XI e XII."}
{"id": "433167", "revid": "25871", "url": "https://gl.wikipedia.org/wiki?curid=433167", "title": "Reino bagr\u00e1tida de Armenia", "text": ""}
{"id": "433187", "revid": "98629", "url": "https://gl.wikipedia.org/wiki?curid=433187", "title": "Louise Brooks", "text": "Mary Louise Brooks, Cherryvale (Kansas) o 14 de novembro de 1906 e finada en Rochester (Nova York) o 8 de agosto de 1985, foi unha actriz e escritora estadounidense que se converteu nunha das caras m\u00e1is famosas do cinema mudo. Foi co\u00f1ecida principalmente polos seus papeis en filmes mudos durante a \u00faltima metade da d\u00e9cada de 1920 nos Estados Unidos e sobre todo por tres filmes realizados en Europa entre 1929 e 1930.\nNa s\u00faa carreira cinematogr\u00e1fica, que comezou en 1925 e rematou en 1938, participou en vinte e catro filmes, dous dos cales foron considerados pola revista \"The New Yorker\" como obras mestras: \"Die B\u00fcchse der Pandora\" e \"Tagebuch einer Verlorenen\", ambas realizadas en Berl\u00edn polo director alem\u00e1n Georg Wilhelm Pabst.\nO seu corte de cabelo \u00e9 o trazo m\u00e1is distintivo da s\u00faa imaxe, que inspirou mesmo personaxes de banda dese\u00f1ada como \"Valentina\" (1965).\nTraxectoria.\nPrimeiros anos.\nLouise Brooks, filla dunha pianista de talento, naceu en Kansas en 1906. Os seus pais inculc\u00e1ronlle dende pequena unha gran paix\u00f3n polos libros e a m\u00fasica. Aos nove anos sufriu abusos sexuais e aos catorce xa beb\u00eda alcohol.\nCarreira cinematogr\u00e1fica.\nBrooks comezou a s\u00faa carreira no mundo do espect\u00e1culo como bailarina na compa\u00f1\u00eda de danza moderna da escola de danza Denishaw, con Martha Graham, Ruth St. Denis e Ted Shaw, mais a s\u00faa teima provocou a s\u00faa marcha da compa\u00f1\u00eda. Baixo a protecci\u00f3n de amigos influentes, conseguiu entrar como bailarina en Ziegfeld Follies de Broadway onde foi descuberta pola Paramount, os estudios cinematogr\u00e1ficos para os que rodou a maior\u00eda dos seus filmes estadounidenses. Debutou en 1925 en \"The Street Of Forgotten Men\" e pouco despois comezou a interpretar papeis protagonistas en diferentes comedias, unha das cales, dirixida por Howard Hawks, \"A Girl In Every Port\" (1928), en que fac\u00eda de vampiresa, axudouna a ser co\u00f1ecida en Europa.\nA s\u00faa mellor interpretaci\u00f3n nun filme estadounidense adoita ser considerada a de \"Beggars Of Life\" (1928), en que interpreta unha moza rural da que abusaran sexualmente, que escapa con dous vagabundos, Richard Arlen e Wallace Beery, que atopa nun tren. Nese momento da s\u00faa vida mov\u00edase nos c\u00edrculos da alta sociedade e era unha convidada habitual das festas na mansi\u00f3n de William Randolph Hearst. O seu peiteado creara estilo e moitas mulleres cortaban o seu cabelo imit\u00e1ndoa.\nPer\u00edodo europeo.\nCando o cinema sonoro entrou en escena, e despois de negarse a facer unha versi\u00f3n sonora do seu filme \"The Canary Murder Case\", Brooks decidiu marchar a Europa para rodar baixo as ordes do director expresionista Georg Wilhelm Pabst. En Alema\u00f1a protagonizou o filme de Pabst \"Die B\u00fcchse der Pandora\" (1928), no que interpreta a Lulu, unha vampiresa sexual que acaba sendo asasinada tras arrastrar todos os seus amantes \u00e1 perdici\u00f3n. Foi o filme que converteu a Brooks nun mito e resulta interesante polo moderno tratamento que fai da sexualidade, introducindo por vez primeira o lesbianismo na pantalla.\nA continuaci\u00f3n, rodou o drama social \"Diary Of A Lost Girl\" (1929) e \"Prix de Beaut\u00e9\" (1930), este \u00faltimo rodado en Francia. Os tres filmes foron enormemente censurados debido a que o seu contido se considerou demasiado \"adulto\" e o esc\u00e1ndalo provocado polo tratamento aberto da sexualidade, xunto coa s\u00faa forte cr\u00edtica social. Pasaron desapercibidas para o p\u00fablico porque coincidiu coa eclosi\u00f3n do cinema sonoro, perdendo o cinema mudo o seu atractivo.\nCando decidiu regresar a Hollywood, trala s\u00faa aventura europea, atopouse con que os estudios a inclu\u00edran nas s\u00faas listas negras, as\u00ed que non volveu gozar do \u00e9xito que tivera anteriormente e en 1938 retirouse definitivamente.\nVida posterior.\nTras finalizar a s\u00faa carreira cinematogr\u00e1fica, optou por volver a Wichita (Kansas), onde crecra, mais deseguido decidiu establecerse en Nova York, cidade en que traballou como vendedora en Saks Fifth Avenue e, m\u00e1is adiante, de acompa\u00f1ante de homes ricos.\nA principios da d\u00e9cada de 1950, os historiadores de cine franceses redescubriron a figura de Brooks nunha retrospectiva sobre o cinema mudo na Filmoteca Francesa e proclamaron que era unha icona cinematogr\u00e1fica. Este renovado interese pola s\u00faa figura fixo que se levasen a cabo diversas retrospectivas que conseguiron rehabilitar a s\u00faa situaci\u00f3n nos Estados Unidos. Brooks trasladouse a Rochester (Nova York) en 1956, invitada pola George Eastman House, que conserva a maior colecci\u00f3n dos seus filmes. Coa s\u00faa axuda, comezou unha m\u00e1is que notoria e prestixiosa carreira como cronista da \u00e9poca do cinema mudo.\nEscribiu un libro titulado \"Lulu in Hollywood\" (1982), en que fala de Pabst e da rodaxe e alude varias veces a Frank Wedekind.\nTivo problemas co alcohol a maior parte da s\u00faa vida. Tras vivir soa moitos anos, faleceu o 8 de agosto de 1985 dun ataque ao coraz\u00f3n \u00e1 idade de 78 anos, despois de sufrir artrite e enfisema durante os seus \u00faltimos anos."}
{"id": "433254", "revid": "98629", "url": "https://gl.wikipedia.org/wiki?curid=433254", "title": "Isidoro Hornillos", "text": "Isidoro Hornillos Baz, nado en Castronu\u00f1o (Valladolid) o 27 de abril de 1957, \u00e9 un ex-atleta ol\u00edmpico espa\u00f1ol que practicou probas de velocidade, en especial os 400 metros lisos, distancia na que obtivo os seus maiores \u00e9xitos deportivos.\nDurante o per\u00edodo de 1975 a 1986 formou parte da selecci\u00f3n de atletismo de Espa\u00f1a, conseguindo diversos t\u00edtulos de campi\u00f3n de Espa\u00f1a e varias plusmarcas nacionais absolutas. Hornillos competiu nas probas dos 400 metros lisos e dos 4x400 nos Xogos Ol\u00edmpicos de 1980, en Moscova, quedando en 6\u00ba lugar en ambas as competici\u00f3ns.\nDesde 1990 \u00e9 profesor da Facultade de Ciencias do Deporte e a Educaci\u00f3n F\u00edsica da Universidade da Coru\u00f1a. Entre 2006 e 2022, foi o presidente da Federaci\u00f3n Galega de Atletismo. \nDesde 2022, compaxina a docencia e a xesti\u00f3n deportiva coa s\u00faa faceta de escritor ocasional.\nTraxectoria deportiva.\nPrimeiros anos.\nCando ti\u00f1a sete anos a s\u00faa familia, por motivos laborais, trasl\u00e1douse a vivir ao concello coru\u00f1\u00e9s de Sada. Durante esa etapa Horillos no tivo ninguha vinculaci\u00f3n co deporte.\nAos 13 anos practicaba o voleibol no Colexio Liceo La Paz da Coru\u00f1a. Tres anos m\u00e1is tarde, sendo xa alumno da Universidade Laboral \"Crucero Baleares\" de Culleredo, compaxinou o balonm\u00e1n co atletismo. Neste centro, exist\u00eda daquela unha gran tradici\u00f3n e compromiso cos programas do Deporte Escolar, baixo a direcci\u00f3n e impulso do profesor de Educaci\u00f3n F\u00edsica Teodosio del Castillo Mu\u00f1oz, e do tam\u00e9n docente Julio Sacrist\u00e1n de Diego.\nPrimeiras competici\u00f3ns.\nHorrnillos coincidiu na Universidade Laboral con Saturnino Rodr\u00edguez Risco, que chegou a proclamarse campi\u00f3n de Espa\u00f1a absoluto de salto de lonxitude en pista cuberta cunha marca de 7,57 m.\nNeste ambiente atl\u00e9tico propicio Isidoro Hornillos disputou a s\u00faa primeira competici\u00f3n no ano 1974 nunha Fase Local Escolar nas pistas do Colexio \"Santa Mar\u00eda del Mar\" dos xesu\u00edtas da Coru\u00f1a, na distancia do hect\u00f3metro, na que consegue a primeira posici\u00f3n. Semanas m\u00e1is tarde, proclamouse campi\u00f3n provincial da Coru\u00f1a, e meses despois campi\u00f3n de Galicia Escolar de 100 metros lisos, 200 e 4x100.\nEn 1975 obtivo o t\u00edtulo de campi\u00f3n de Espa\u00f1a escolar en 100 m e en 4x100 m, as\u00ed como o de subcampi\u00f3n nos 200 m, nun evento celebrado no hist\u00f3rico Estadio de Vallehermoso, en Madrid. Ese mesmo ano, a Real Federaci\u00f3n Espa\u00f1ola de Atletismo, a trav\u00e9s do pretixioso adestrador Julio Bravo Ducal, ofreceulle unha bolsa de estudos do Consello Superior de Deportes para proseguir a s\u00faa carreira deportiva e acad\u00e9mica na Residencia \"Joaqu\u00edn Blume\" de Madrid, residencia para deportistas adscrita ao Centro de Alto Rendemento da capital, do Consello Superior de Deportes do Ministerio de Cultura e Deporte de Espa\u00f1a. Al\u00ed desenvolveu a parte m\u00e1is importante da s\u00faa etapa de atleta. Desde 1982 at\u00e9 1986 integrouse no grupo dirixido polo excepcional adestrador Paco L\u00f3pez, con quen consegue as s\u00faas mellores marcas en 100 e 200 m lisos, actuais plusmarcas galegas absolutas.\nDurante toda a s\u00faa vida deportiva, tras os seus dous primeiros anos no equipo da Universidade Laboral Crucero Baleares de Culleredo, estivo fichado no Real Club Deportivo da Coru\u00f1a, desde 1975 at\u00e9 1988, ano en que Augusto C\u00e9sar Lendoiro accede \u00e1 presidencia do club, e a s\u00faa Xunta Directiva decide aliminar a secci\u00f3n de atletismo. Nesta entidade coincidi\u00f3 cos tam\u00e9n atletas ol\u00edmpicos Jos\u00e9 Casabona e co leon\u00e9s Colom\u00e1n Trabado. Con este club proclamouse 22 veces campi\u00f3n de Galicia Absoluto en probas de velocidade entre 1979 e 1988. \nEn xaneiro de 2015, segu\u00eda sendo plusmarquista de Galicia absoluto de 100 m (10\" 55), 200 m (21\" 12) e 400 m (46\" 24) ao aire libre. e de 200 m (21\" 76) e 300 m (34\" 2) en pista cuberta.\nTraxectoria acad\u00e9mica.\nTras conclu\u00edr a s\u00faa carreira deportiva, en 1988, Isidoro Hornillos mantivo a s\u00faa vinculaci\u00f3n ao deporte, e en especial co atletismo.\nTraxectoria como dirixente deportivo.\nEn 1988, ao retirarse definitivamente da pr\u00e1ctica atl\u00e9tica competitiva, Hornillos foi nomeado Director T\u00e9cnico da Federaci\u00f3n Coru\u00f1esa de Atletismo polo presidente provincial, Jorge Doncel Queijeiro. Ao ano seguinte Sergio V\u00e1zquez G\u00f3mez, daquela presidenta da Federaci\u00f3n galega, ofr\u00e9celle o cargo de director t\u00e9cnico da Federaci\u00f3n Galega de Atletismo, responsabilidade que desempe\u00f1a at\u00e9 que, no ano 2006, accede \u00e1 presidencia do ente auton\u00f3mico.\nPosteriormente, no ano 2007, foi un dos impulsores da Uni\u00f3n de Federaci\u00f3ns Deportivas Galegas (UFEDEGA) asumindo nos seus inicios o cargo de secretario e logo (desde 2015) de presidente. \nEn 2022, despois de 16 anos, deixou a presidencia da Federaci\u00f3n Galega de Atletismo, posto onde foi substitu\u00eddo por Iv\u00e1n Sanmart\u00edn.\nCargos desempe\u00f1ados.\nTam\u00e9n formou parte, en calidade de voceiro, da Comisi\u00f3n de Federaci\u00f3ns Deportivas Auton\u00f3micas (COFEDEA), que representa a uns 2 300 000 deportistas e a 434 federaci\u00f3ns auton\u00f3micas, creada a ra\u00edz da implantaci\u00f3n polo Goberno de Espa\u00f1a da denominada \"Licencia Deportiva \u00danica\".\nOutras actividades.\n\u00c9 colaborador habitual do diario \"La Voz de Galicia\".\nAs\u00ed mesmo, foi o fundador e director do programa da Televisi\u00f3n de Galicia (TVG2) \"Citius, Altius, Fortius\", producido integramente pola Federaci\u00f3n Galega de Atletismo.\nA s\u00faa faceta como adestrador e preparador f\u00edsico.\nDurante o per\u00edodo de 1989-1994 exerceu tarefas de adestrador de atletas como Roberto Faya, Cristina Veiga, Julio Fern\u00e1ndez, Pablo P\u00e9rez, Suso Platas, \u00c1ngel Fidalgo, Jes\u00fas D\u00edaz ou Rub\u00e9n Pi\u00f1eiro.\nFoi preparador f\u00edsico do H.C. Liceo (1991-1993), con Andr\u00e9s Caram\u00e9s de adestrador. Neste per\u00edodo o clubs conseguiu os t\u00edtulos de Campi\u00f3n da Liga Espa\u00f1ola (OK Liga), da Copa Continental de H\u00f3ckey a pat\u00edns e a Copa Intercontinental de H\u00f3ckey a pat\u00edns. Tam\u00e9n exerceu de preparador f\u00edsico da Selecci\u00f3n Espa\u00f1ola de H\u00f3ckey a pat\u00edns en 1993.\nReco\u00f1ecementos.\nNo ano 1980 o Consello Superior de Deportes elixiuno mellor deportista absoluto da provincia da Coru\u00f1a. Esa mesma tempada, o Real Club Deportivo da Coru\u00f1a imp\u00faxolle a insignia de ouro da entidade.\nNo ano 2000, recibiu unha distinci\u00f3n acad\u00e9mica da Universidade da Coru\u00f1a: Premio Extraordinario pola s\u00faa tese de doutoramento (Sobresaliente \"Cum laude\"), titulada \"Fuerza m\u00e1xima y explosiva en la carrera r\u00e1pida\". Cnco anos m\u00e1is tarde, sendo Director T\u00e9cnico da FGA, o Club de Atletismo Lucus de Lugo, en 2005, concedeulle a s\u00faa m\u00e1xima distinci\u00f3n, a medalla de ouro. No ano 2012 recibiu a Medalla ao M\u00e9rito Deportivo da Xunta de Galicia. Tam\u00e9n no 2012 a Asociaci\u00f3n Galega de Xestores Deportivos (AGAXEDE) distinguiuno como mellor xestor deportivo de Galicia.\nVida persoal.\nIsidoro Hornillos reside en Meir\u00e1s (Sada). Est\u00e1 casado con \u00c1ngela Lera Navarro, coa que tivo unha filla, Lidia, nacida o 3 de agosto de 1990."}
{"id": "433255", "revid": "23204", "url": "https://gl.wikipedia.org/wiki?curid=433255", "title": "Tomasz Kamusella", "text": "Tomasz Kamusella, nado en 1967 en\u00a0Ko\u017ale, \u00e9 un historiador e politic\u00f3logo polaco, especialista nas relaci\u00f3ns entre pol\u00edtica ling\u00fc\u00edstica, nacionalismo e etnicidade.\nTraxectoria.\nGraduouse en filolox\u00eda inglesa na Universidade de\u00a0Silesia, e realizou estudos de posgrao en literatura inglesa na Universidade de\u00a0Potchefstroom\u00a0(Sur\u00e1frica) e de estudos europeos no campus de\u00a0Praga\u00a0da Universidade Centroeuropea.\u00a0Doutorouse en\u00a0ciencias pol\u00edticas no Instituto Occidental de \u00a0Pozna\u0144, Polonia e logrou a\u00a0habilitaci\u00f3n en estudos culturais\u00a0na Universidade de Ciencias Sociais e Humanidades de\u00a0Varsovia.\nActividade acad\u00e9mica.\nEntre 1995 e 2007 deu clases na\u00a0Universidade de Opole\u00a0en\u00a0Polonia, e de 2002 a 2006 realizou investigaci\u00f3n posdoutoral no \u00a0Instituto Universitario Europeo de Florencia, no Centro\u00a0John W. Kluge da Biblioteca do Congreso\u00a0en\u00a0Washington, D. C., no\u00a0Instituto de Ciencias Humanas de Viena e no Herder-Institut de\u00a0Marburg. Entre 2007-10 foi profesor visitante e ensinou historia europea centroriental e polaca e mais pol\u00edtica no\u00a0Trinity College de Dubl\u00edn en 2010-11 na Universidade de Econom\u00eda de Cracovia e en 2011 traballou no Centro de Investigaci\u00f3n Eslavo\u00a0da\u00a0Universidade de Hokkaido en Sapporo.. Dende 2011 imparte clases na Escola de Historia da Universidade de St Andrews, St Andrews en Fife (Escocia)\n\"The Politics of Language and Nationalism in Modern Central Europe\" (2008)\u2014 a principal s\u00edntese de Kamusella sobre historias, nacionalismos e linguas na Europa central e do leste\u2014 recibiu eloxios nas principais revistas acad\u00e9micas, e mais tam\u00e9n de Timothy Snyder de Yale\u00a0e Peter Burke de Cambridge.\nActividade na administraci\u00f3n.\nEn 1996 converteuse no plenipotenciario de integraci\u00f3n europea de Opole, e de\u00a01999 a 2002 foi asesor de asuntos internacionais da autoridade rexional de Opole. En colaboraci\u00f3n coa Universidade de Opole, entre 1997 e 2001 logrou do Consello de Europa o finaciamento para a creaci\u00f3n do Centro de Documentaci\u00f3n Europeo en Opole para a difusi\u00f3n do acervo comunitario entre a poboaci\u00f3n rexional e que conformou a base para a fundaci\u00f3n do departamento de dereito da Universidade de Opole. En 1998, no marco do Programa de Visitantes da Uni\u00f3n Europa, acudiu \u00e1\u00a0Comunidade Aut\u00f3noma de Galicia\u00a0o que permitiu a sinatura o ano seguinte dun acordo de cooperaci\u00f3n entre Galicia e a rexi\u00f3n de Opole."}
{"id": "433303", "revid": "89787", "url": "https://gl.wikipedia.org/wiki?curid=433303", "title": "Irene Gonz\u00e1lez", "text": "Irene Gonz\u00e1lez Basanta, nada na Coru\u00f1a o 26 de marzo de 1909 e finada na mesma cidade o 9 de abril de 1928, foi unha deportista galega, considerada a primeira xogadora galega de f\u00fatbol.\nTraxectoria.\nAo principio da s\u00faa carreira, no equipo infantil Racing-Athletic, Irene xogaba de dianteira centro. Por\u00e9n, cando fundou o seu club Irene C.F. (do que pasou a ser capit\u00e1), cambiou \u00e1 posici\u00f3n de porteira por motivos desco\u00f1ecidos. No equipo, que estaba federado, xogaba xunto aos homes. A s\u00faa fama fixo que o seu club disputase encontros na Laracha, Betanzos, Ferrol, Sada, Oleiros, Culleredo, Monforte ou Noia, con importante presenza de p\u00fablico.\nQuen a viron xogar afirmaron que Irene era unha gran porteira, a quen era moi dif\u00edcil meter un gol.\nA comezos de 1925, s\u00f3 uns meses antes de que fixese 16 anos, sac\u00e1ronlle a \u00fanica fotograf\u00eda s\u00faa co\u00f1ecida.\nCo Irene F.C. participou en competici\u00f3ns infant\u00eds da Coru\u00f1a e de xu\u00f1o a setembro de 1925 organizou un campionato en que participaron dezaoito clubs. Tam\u00e9n interveu en varios encontros amigables.\nEn outono de 1927 enfermou de tuberculose, doenza que a afastou do terreo do xogo. Tivo que empe\u00f1ar as s\u00faas escasas posesi\u00f3ns para poder pagar a medicaci\u00f3n, a alimentaci\u00f3n e o alugueiro.\nEn novembro dese ano os xornais locais difundiron o seu grave estado e os apuros polos que pasaba, ante o que axi\u00f1a xurdiu a solidariedade da xente. Na Coru\u00f1a, Ferrol e Betanzos fix\u00e9ronse colectas entre as afecci\u00f3ns durante os partidos de f\u00fatbol e celebr\u00e1ronse varios partidos ben\u00e9ficos, dos que se lle entregou toda a recadaci\u00f3n. Irene puido recuperarse, mais uns meses despois faleceu de s\u00fapeto no seu domicilio por mor das secuelas que lle deixou a tuberculose."}
{"id": "433328", "revid": "17467", "url": "https://gl.wikipedia.org/wiki?curid=433328", "title": "Divina Seguros Joventut", "text": ""}
{"id": "433369", "revid": "5863", "url": "https://gl.wikipedia.org/wiki?curid=433369", "title": "Irene Gonz\u00e1lez Basanta", "text": ""}
{"id": "433397", "revid": "45576", "url": "https://gl.wikipedia.org/wiki?curid=433397", "title": "Gran Premio de Italia de 2018", "text": "O Gran Premio de Italia de 2018, oficialmente co\u00f1ecido como o LXXXIX Gran Premio Heineken d'Italia 2018 foi unha carreira de F\u00f3rmula Un, que se celebrou o 2 de setembro de 2018, no Autodromo Nazionale Monza en Monza, Italia. Foi a d\u00e9cimo cuarta carreira do campionato de , o oitenta e oito Gran Premio de Italia e o sesax\u00e9simo oitavo Gran Premio de Italia celebrado en Monza. Foi ga\u00f1ada polo brit\u00e1nico Lewis Hamilton co Mercedes, na s\u00faa sexag\u00e9simo oitava vitoria no campionato mundial. Hamilton ga\u00f1ou diante do finland\u00e9s Kimi R\u00e4ikk\u00f6nen de Ferrari e do outro finland\u00e9s, o seu compa\u00f1eiro de equipo, Valtteri Bottas.\nO holand\u00e9s Max Verstappen de Red Bull Racing - TAG Heuer, que terminou terceiro na li\u00f1a de chegada, resutou sancionado con cinco segundos na carreira por un contacto con Valtteri Bottas nas voltas finais da carreira, baixando ao quinto lugar.\nPara Kimi R\u00e4ikk\u00f6nen foi o 100\u00ba podio en carreiras v\u00e1lidas para o Campionato do Mundo de F\u00f3rmula 1."}
{"id": "433409", "revid": "5863", "url": "https://gl.wikipedia.org/wiki?curid=433409", "title": "Marta Ortega P\u00e9rez", "text": ""}
{"id": "433436", "revid": "5863", "url": "https://gl.wikipedia.org/wiki?curid=433436", "title": "Purificaci\u00f3n Mayobre Rodr\u00edguez", "text": ""}
{"id": "433552", "revid": "89787", "url": "https://gl.wikipedia.org/wiki?curid=433552", "title": "Castronu\u00f1o", "text": "Castronu\u00f1o \u00e9 un municipio de Espa\u00f1a, ao suroeste da provincia de Valladolid, comunidade aut\u00f3noma de Castela e Le\u00f3n e comarca da \"Tierra del Vino\", na marxe esquerda do r\u00edo Douro.\".\nXeograf\u00eda.\nO municipio, situado a unha altitude media de 700 msnm, conta cunha superficie de 124,30 km\u00b2. Segundo o censo de 2017 ti\u00f1a unha poboaci\u00f3n de 871 habitantes, o que daba unha densidade de 7,01 hab./km\u00b2 nese ano.\nCastronu\u00f1o local\u00edzase ao sueste da provincia valisoletana, equidistante coas provincias de Zamora e de Salamanca.\nPopularmente co\u00f1\u00e9cese como a \"Gran Florida del Duero\".\nMonumentos e lugares de interese.\nCastronu\u00f1o conta cunha importante riqueza paisax\u00edstica; lugares, recunchos e edificios que invitan ao visitante a un paseo pola vila. Encravado na Reserva Natural Riberas de Castronu\u00f1o-Vega del Duero, o municipio conta entre os seus atractivos con este espazo protexido.\nDesde o miradoiro que pos\u00ede en \"La Muela\" pode observarse a curva que describe o Douro, considerada un dos [[meandro]]s m\u00e1is grandes de [[Europa]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Concellos da provincia de Valladolid]]"}
{"id": "433561", "revid": "72012", "url": "https://gl.wikipedia.org/wiki?curid=433561", "title": "Isidoro Hornillos Baz", "text": ""}
{"id": "433903", "revid": "15490", "url": "https://gl.wikipedia.org/wiki?curid=433903", "title": "Rosa Mar\u00eda Cid", "text": "Rosa Mar\u00eda Cid L\u00f3pez,\u00a0nada o\u00a029 de xaneiro de 1956,\u00a0\u00e9 unha historiadora espa\u00f1ola especialista en historia das mulleres e x\u00e9nero na antig\u00fcidade e en historia do Principado de Asturias. \u00c9 catedr\u00e1tica de Idade Antiga na Universidade de Oviedo.\nTraxectoria.\nLicenciouse en 1979 en Filosof\u00eda e Letras (Secci\u00f3n de Historia) na Universidade de Oviedo e especializouse en idade antiga . \u00c9 profesora titular de Idade Antiga na Universidade de Oviedo e acreditada como catedr\u00e1tica desde 2011.\n\u00c9 coordinadora do \"Grupo Dem\u00e9ter. Historia, G\u00e9nero y Familia\" da Universidade de Oviedo e directora da colecci\u00f3n Dem\u00e9ter. \u00c9 profesora do Centro de Estudos Feministas desa universidade, exercendo a vicepresidenta de AUDEM (Asociaci\u00f3n Universitaria de Estudos das Mulleres), de 1999 a 2001 e a presidencia da AEIHM (Asociaci\u00f3n Espa\u00f1ola de Investigaci\u00f3n Hist\u00f3rica sobre as Mulleres) de 2002 a 2004. \u00c9 a vicepresidenta da Asociaci\u00f3n de Historia Social.\nEntre as s\u00faas achegas sobre a idade antiga de Asturias, destaca a coordinaci\u00f3n do tomo de Asturias romana na Historia de Asturias, publicada pola La Nueva Espa\u00f1a en 1990-91. De 2008 ao 2011 participou no Comit\u00e9 que dese\u00f1ou a Exposici\u00f3n Permanente do Museo Arqueol\u00f3xico de Asturias. Participou nas escavaci\u00f3ns arqueol\u00f3xicas de Xix\u00f3n (Asturias, 1983) e Lugo de Llanera (Asturias, 1989)."}
{"id": "433906", "revid": "15490", "url": "https://gl.wikipedia.org/wiki?curid=433906", "title": "Oskar Schlemmer", "text": "Oskar Schlemmer, nado en\u00a0Stuttgart\u00a0o\u00a04 de setembro de 1888\u00a0e finado en\u00a0Baden-Baden\u00a0o\u00a013 de abril de 1943,\u00a0foi un pintor, escultor e dese\u00f1ador alem\u00e1n relacionado coa Escola da Bauhaus.\nTraxectoria.\nNado en Stuttgart, tivo unha formaci\u00f3n en marquetar\u00eda. Entrou na Bauhaus de Weimar en 1920. Traballou durante alg\u00fan tempo no obradoiro de escultura mural e, despois, no de escultura. A s\u00faa obra m\u00e1is famosa \u00e9 \u00abTriadisches Ballett\u00bb (1922), no que os actores aparecen disfrazados de formas xeom\u00e9tricas. Igualmente en Slat Dance e Treppenwitz, o vestiario dos int\u00e9rpretes fai deles esculturas vivas, coma se fosen parte do escenario. Tam\u00e9n para o eido da danza fixo o vestiario de \"Blonde Marie\" con Trudi Schoop en 1938.\nEn 1923, foi contratado como mestre do obradoiro de teatro. Cando a Bauhaus se trasladou a Dessau, creou teatros de ensaio.\nAs s\u00faas cartas privadas, especialmente as dirixidas a Otto Meyer e Willi Baumeister, e o seu diario persoal deron valiosas referencias do que ocorr\u00eda na Bauhaus. Especialmente, fala de como o persoal e os estudantes reaccionaban \u00f3s moitos cambios e desenvolvementos que ocorr\u00edan na escola."}
{"id": "433936", "revid": "89787", "url": "https://gl.wikipedia.org/wiki?curid=433936", "title": "Fenda de x\u00e9nero", "text": "A fenda de x\u00e9nero (en ingl\u00e9s gender gap) \u00e9 unha construci\u00f3n anal\u00edtica e emp\u00edrica que xorde da diferenza entre as categor\u00edas dunha vari\u00e1bel en relaci\u00f3n coas taxas masculinas e femininas. Destaca as desigualdades existentes entre homes e mulleres en calquera \u00e1mbito, en relaci\u00f3n co nivel de participaci\u00f3n, acceso a oportunidades, dereitos, poder e influencia, remuneraci\u00f3n e beneficios, control e uso dos recursos, que lles permiten garantir o seu benestar e desenvolvemento humano. As fendas de x\u00e9nero expr\u00e9sanse en todas as \u00e1reas do desempe\u00f1o, como a econ\u00f3mica, social, laboral, cultural, sanitaria etc. F\u00fandanse na xerarquizaci\u00f3n das diferenzas entre homes e mulleres e expr\u00e9sanse de distinta maneira segundo a \u00e1rea de que se trate.\nHistoria.\nFoi a feminista estadounidense Eleanor Smeal quen utilizou por primeira vez o concepto \"gender gap\" en 1980 aplicado na pol\u00edtica, para explicar as diferenzas no voto de homes e mulleres na pol\u00edtica dos Estados Unidos, e sinalando que a fenda de x\u00e9nero ser\u00eda decisiva na elecci\u00f3n do novo presidente do pa\u00eds. En 1984, Eleanor Smeal escribiu un libro sobre a fenda de x\u00e9nero: \"Why and How Women Will Elect the Next President\" (Harper &amp; Row)."}
{"id": "433991", "revid": "89787", "url": "https://gl.wikipedia.org/wiki?curid=433991", "title": "Azofeifeira", "text": "A azofeifeira\u00a0Ziziphus jujuba \u00e9 unha pequena \u00e1rbore caducifolia na familia Rhamnaceae, de 5\u20138\u00a0m de altura, moi ramificada, con p\u00f3las de cor verdosa, zigzagueantes, colgantes e espi\u00f1entas; follas alternas, cori\u00e1ceas, de 2\u20137\u00a0cm de lonxitude, forma oblonga ou oval-lanceolada, co \u00e1pice agudo ou arredondado e a base trinerviada.\nDescrici\u00f3n.\nO seu tama\u00f1o depende directamente da humidade que te\u00f1a o arbusto de porte arb\u00f3reo. \u00c9 unha planta caducifolia que pode chegar a medir m\u00e1is de dez metros de altura, a\u00ednda que habitualmente acada uns dous metros e medio de altura. O toro \u00e9 recto con vultos e casca moi engurrada.\nPos\u00fae follas escasamente pecioladas, alternadas, cori\u00e1ceas, de 2 a 7\u00a0cm de lonxitude, de forma oblonga a oval-lanceolada coa marxe finamente dentada e o \u00e1pice agudo ou arredondado. A folla ten tres nervios principais lonxitudinais e presenta d\u00faas est\u00edpulas espi\u00f1entas na s\u00faa base. Son cor verde clara brillante coa face de cor verde brillante.\nA ramificaci\u00f3n \u00e9 moi mesta, e est\u00e1 dotada de fortes espi\u00f1os, como resultado da s\u00faa adaptaci\u00f3n natural para se protexer dos herb\u00edvoros. Presenta ramallos de cor averdada, zigzagueantes e p\u00e9nsiles.\nNo hemisferio norte florea entre abril e agosto. As flores son mi\u00fadas, pouco rechamangueiras, pent\u00e1meras, averdadas e situadas en grupos de dous ou tres ao longo das p\u00f3las. Produce inflorescencias cimosas, de 2 a 5 sobre un pequeno ped\u00fanculo com\u00fan \u00e1 axila das follas. Flores axilares de cor amarela averdada de 3 a 4.\nO froito tam\u00e9n \u00e9 co\u00f1ecido por conter pequenas doses de aceite de palma, \u00e9 unha\u00a0drupa comest\u00edbel con aspecto de oliva, duns 2 ou 3\u00a0cm de lonxitude, de forma elipsoidal ou globosa, cunha soa semente. A pela do froito \u00e9 inicialmente de cor verde clara e torna nunha cor marr\u00f3n avermellada cando madurece. Cando est\u00e1 fresco, a polpa \u00e9 verde clara a amarelada p\u00e1lida, de textura fari\u00f1enta \u2014semellantea \u00e1 da maz\u00e1 e doce. Existen variedades enxertadas que producen froitos de 5 ou 6\u00a0cm de lonxitude.\nAp\u00e1\u00f1anse a finais do ver\u00e1n ou principios de outono. Son ricos en azucres e mucilaxes e cunha importante cantidade de vitamina C; por iso consum\u00edronse polo seu valor nutritivo como unha froita, natural ou desecada.\nDistribuci\u00f3n xeogr\u00e1fica.\n\u00c9 unha \u00e1rbore orixinaria do sur e leste de Asia (China) e \u00e9 cultivada noutras partes do mundo de clima tropical ou temperado, inclu\u00edda a Pen\u00ednsula Ib\u00e9rica, polo seu froito comestible. Por\u00e9n non \u00e9 com\u00fan en Galiza.\nUsos.\nA madeira da azofeifeira util\u00edzase en Arag\u00f3n, Catalu\u00f1a, Valencia e Illas Baleares para facer instrumentos musicais como as dulzainas e as tenoras.\nTaxonom\u00eda.\n\"Ziziphus jujuba\" foi descrita por Philip Miller e publicado en \"The Gardeners Dictionary\": . . . oitaba edici\u00f3n, vol. 3, p.\u00a0718, 1768."}
{"id": "433992", "revid": "18868", "url": "https://gl.wikipedia.org/wiki?curid=433992", "title": "Ziziphus jujuba", "text": ""}
{"id": "434031", "revid": "34155", "url": "https://gl.wikipedia.org/wiki?curid=434031", "title": "Ducado de Naxos", "text": "O ducado de Naxos (, \"Duk\u00e1ton N\u00e1ksu ) ou tam\u00e9n ducado do Arquip\u00e9lago (en italiano: Ducato dell'arcipelago, grego: \u0394\u03bf\u03c5\u03ba\u03ac\u03c4\u03bf\u03bd \u0391\u03c1\u03c7\u03b9\u03c0\u03b5\u03bb\u03ac\u03b3\u03bf\u03c5\u03c2 Duk\u00e1ton Arkhipel\u00e1gus\") ou ducado do Exeo (en italiano: \"Ducato dell\u2019 Egeopelagi\", en grego: \u0394\u03bf\u03c5\u03ba\u03ac\u03c4\u03bf\u03bd \u0391\u03b9\u03b3\u03b1\u03af\u03bf\u03c5 \"Duk\u00e1ton Egeu\") foi un estado cruzado fundado despois da Cuarta Cruzada nos territorios bizantinos. Estableceuse en varias das illas C\u00edcladas do mar Exeo en Grecia. A s\u00faa capital foi Naxos, conquistada por Marco Sanudo. O ducado, fundado polos venecianos mant\u00edvose firme baixo a soberan\u00eda do emperador latino de Constantinopla. O sistema feudal occidental superp\u00faxose sobre o sistema bizantino. Tanto o cristianismo cat\u00f3lico como o ortodoxo conviv\u00edan xuntos.\nO ducado foi gobernado primeiro pola dinast\u00eda dos Sanudo (s\u00e9culos XIII e XIV), e logo pola dos Crispo (s\u00e9culos XV e XVI). En 1537, o ataque de Hayr al-Din Barbarroxa someteu ao ducado \u00e1 soberan\u00eda otom\u00e1 co duque sendo un tributario do sult\u00e1n. En 1566, o \u00faltimo duque italiano, foi oficialmente substitu\u00eddo por Selim II que nomeou a Xos\u00e9 Nasi. Xos\u00e9 Nasi gobernou o ducado at\u00e9 1579. Despois dun per\u00edodo transitorio no que se asignou o t\u00edtulo a varios personaxes, o ducado disolveuse cara a 1617.\nHistoria.\nAs cidades-estado italianas, especialmente a rep\u00fablica de X\u00e9nova, Pisa, e a rep\u00fablica de Venecia, interes\u00e1ronse nas illas do Exeo moito antes da Cuarta Cruzada. Hab\u00eda colonias italianas de comercio en Constantinopla e os piratas italianos frecuentemente atacaban asentamentos do mar Exeo no s\u00e9culo XII. Despois do colapso e partici\u00f3n do Imperio bizantino en 1204, na que os venecianos desempe\u00f1aron un papel importante, os intereses venecianos no Exeo pod\u00edan ser completamente realizados.\nO ducado de Naxos foi creado en 1207 por Marco Sanudo, un dos participantes na cruzada e un sobri\u00f1o do vello dux de Venecia Enrico Dandolo, quen liderara a frota veneciana en Constantinopla. Este foi un proxecto independente, sen o consentimento do emperador latino Henrique de Flandres. Sanudo foi acompa\u00f1ado por Marino Dandolo, Andrea Ghisi e Geremia Ghisi, as\u00ed como Ravano dalle Carceri, se\u00f1or de Eubea, e Filocalo Navigajoso, se\u00f1or de Lemnos. Sanudo facendo os arranxos para o pr\u00e9stamo de oito galeras do Arsenal de Venecia, ancorou no porto de Potamidides, no suroeste de Naxos, e capturou gran parte da illa.\nOs gregos ortodoxos naxios continuaron resistindo, con todo, estableceuse unha base en terra dentro, ao redor da fortaleza de Apalyros. Este \u00faltimo caeu ante Sanudo despois dun cerco de cinco ou seis semanas, malia a axuda prestada aos gregos polos xenoveses, os principais competidores de Venecia.\nCoa illa enteira ocupada en 1210, Sanudo e os seus colaboradores pronto conquistaron Melos e o resto das illas C\u00edcladas, e estableceuse como duque de \"Naxia\" ou duque do Arquip\u00e9lago, coa s\u00faa capital en Naxos. Sanudo reconstru\u00edu unha gran fortaleza e dividiu a illa en 56 provincias, que repartiu como feudos entre os l\u00edderes dos seus homes, a maior\u00eda dos cales foron altamente aut\u00f3nomos e aparentemente pagaron os seus propios gastos. Carceri e Navigajoso recibiran os seus dominios na illa por Henrique de Flandres e tecnicamente eran vasalos do Imperio latino, Sanudo mesmo reco\u00f1eceu a autoridade do Imperio Latino, no canto de facer do ducado un vasalo de Venecia.\nSanudo gobernou durante vinte anos (1207-1227). Ti\u00f1a na s\u00faa posesi\u00f3n persoal Paros, Antiparos, Melos, Sifnos, Citnos, Ios, Amorg\u00f3s, Kimolos, Sikinos, Syros, e Fol\u00e9gandros. Outras illas inclu\u00edan Andros (en mans de Dandolo), Tinos, M\u00edkonos, Sc\u00edathos, Esciro, Skopelos, Serifos, Cea (en mans dos irm\u00e1ns Ghisi), Tera (en mans de Jacopo Barozzi), Anafe, (en mans de Leonardo Foscolo), Citera (ou Cerigo en mans de Marco Venier), e Anticitera (ou Cerigotto, en mans de Jacopo Viaro).\nOs \"Anais\" do Naxos latino centr\u00e1ronse nas hist\u00f3ricas familias de Sanudo e Dandolo, Ghisi, Crispo e Sommaripa, Venier e Quirini, Barozzi e Gozzadini. Vinte e un duques de d\u00faas dinast\u00edas gobernaron o arquip\u00e9lago, sucesivamente, como vasalos dos emperadores latinos de Constantinopla, da dinast\u00eda dos pr\u00edncipes Villehardouin de Acaia, dos anxevinos do Reino de N\u00e1poles (en 1278), e despois de 1418 da Rep\u00fablica de Venecia.\nEn 1236, o ducado foi concedido nominalmente a Guillerme II de Villehardouin, despois pr\u00edncipe de Acaia. Marco II Sanudo perdeu moitas das illas, f\u00f3ra de Naxos e Paros, ante as forzas do renacido Imperio bizantino baixo o almirante Licario a fins do s\u00e9culo XIII. O renacemento bizantino demostrou ser breve, xa que cedeu o control das s\u00faas ganancias en 1310.\nEn 1317 a Gran Compa\u00f1\u00eda Catal\u00e1 asaltou os restos do Ducado; en 1383, a familia Crispo dirixiu unha insurrecci\u00f3n armada e derrocaron aos herdeiros Sanudo como duques de Naxos. Baixo os duques Crispo, a orde social e a agricultura decaeron, e a piratar\u00eda chegou a ser dominante.\nNo s\u00e9culo XVI, as condici\u00f3ns que aseguraran a expansi\u00f3n do dominio latino nas C\u00edcladas deixou de existir. A frota veneciana perdeu a s\u00faa superioridade no mar Exeo e durante a guerra turco-veneciana entre 1499 e 1503 o poder\u00edo otom\u00e1n invadiu moitas das illas con consecuencias destrutivas. A paz de 1503 non deu fin \u00e1 actividade dos piratas musulm\u00e1ns, que continuaron afectando \u00e1 econom\u00eda das illas. Por outra banda, durante as primeiras d\u00e9cadas do s\u00e9culo XI, os graves problemas din\u00e1sticos xurdiran, mentres que a mala sa\u00fade da poboaci\u00f3n comezara, debido principalmente \u00e1 auga, que non era apta para beber, deterioraci\u00f3n das enfermidades contaxiosas que apareceron no Mediterr\u00e1neo oriental. Finalmente, os abusos dos gobernadores das illas deron lugar a queixas dos habitantes, que pediron o cambio de gobernante, xa que a mi\u00fado sent\u00edan que o prestixio do debilitado estado veneciano non os cubr\u00eda.\nDespois dun per\u00edodo de dominaci\u00f3n turca (1537-1566), durante o cal as instituci\u00f3ns da conquista franca se volveron est\u00e9riles, o ducado disolveuse definitivamente despois de 359 anos de existencia. O sult\u00e1n Selim II concedeu a administraci\u00f3n das illas ao seu favorecido Jos\u00e9 Nasi, un aventureiro xudeu de orixe portuguesa, que se mantivo no goberno at\u00e9 1579. Daquela os insulares das C\u00edcladas solicitaron o restablecemento das autoridades latinas. En \u00faltima instancia, con todo, as illas foron anexadas ao Imperio otom\u00e1n e un sadzak bey xunto cun kades asumiu o goberno. Un ano despois, as illas recibiron privilexios de Murat II, que foron ratificadas sesenta anos despois. Con todo, unha pequena dinast\u00eda latina, os Gozzadini foran reintegrados en 1571 en Sifnos e permaneceron durante corenta anos aproximadamente, quizais debido ao feito de que esta familia proced\u00eda de Bolo\u00f1a e non de Venecia. Con todo, Sifnos, foi incorporado ao Imperio otom\u00e1n en 1617."}
{"id": "434049", "revid": "89787", "url": "https://gl.wikipedia.org/wiki?curid=434049", "title": "Pecar\u00ed de colar", "text": "O pecar\u00ed de colar (\"Pecari tajacu\") \u00e9 unha especie de mam\u00edfero da familia dos taias\u00faidos que habita en Am\u00e9rica do Norte, Central e do Sur.\nH\u00e1bitat.\nO pecar\u00ed de colar \u00e9 unha especie amplamente esparexida dende a Am\u00e9rica tropical at\u00e9 subtropical, dende o suroeste dos Estados Unidos at\u00e9 o norte arxentino en Suram\u00e9rica. A \u00fanica illa caribe\u00f1a onde \u00e9 nativo \u00e9 a Illa Trinidad, a\u00ednda que foi introducido en Cuba. Habita nos montes xer\u00f3filos e des\u00e9rticos, pasteiros tropicais e subtropicais, sabanas, montes baixos, sabanas e pasteiros asulagados, fragas de follas anchas tropicais e subtropicais, as\u00ed como noutros h\u00e1bitats.\nComportamento.\nOs pecar\u00eds de colar son animais n\u00f3mades di\u00farnos que viven en grupos de 1 a 20 membros, pero polo xeral son de 6 a 9 membros. Dormen pola noite en tobeiras, ou a mi\u00fado baixo as ra\u00edces das \u00e1rbores.\nA\u00ednda que adoitan ignorar a presenza humana, os pecar\u00eds de colar poder\u00edan reaccionar se son ameazados, empregando os seus longos cairos que se afian s\u00f3s cando abren e pechan a s\u00faa boca. Ademais, liberan un almiscre moi forte se se senten alarmados."}
{"id": "434059", "revid": "23204", "url": "https://gl.wikipedia.org/wiki?curid=434059", "title": "Pecari tajacu", "text": ""}
{"id": "434067", "revid": "23204", "url": "https://gl.wikipedia.org/wiki?curid=434067", "title": "Tayassu tajacu", "text": ""}
{"id": "434195", "revid": "27155", "url": "https://gl.wikipedia.org/wiki?curid=434195", "title": "Ontolox\u00eda X\u00e9nica", "text": ""}
{"id": "434355", "revid": "17467", "url": "https://gl.wikipedia.org/wiki?curid=434355", "title": "FC Barcelona Lassa", "text": ""}
{"id": "434374", "revid": "89787", "url": "https://gl.wikipedia.org/wiki?curid=434374", "title": "Araberri BC", "text": "O Araberri Basket Club, co\u00f1ecido tam\u00e9n como S\u00e1enz Horeca Araberri por motivos de patrocinio, \u00e9 un club profesional de baloncesto espa\u00f1ol con sede na cidade de Vitoria-Gasteiz, Euskadi. Fundado inicialmente como \"AD Phoenix\" en 1994, xoga os seus partidos coma local no Polideportivo Mendizorrotza. Actualmente participa na Liga LEB Ouro."}
{"id": "434375", "revid": "7523", "url": "https://gl.wikipedia.org/wiki?curid=434375", "title": "Araberri Basket Club", "text": ""}
{"id": "434402", "revid": "1131", "url": "https://gl.wikipedia.org/wiki?curid=434402", "title": "Facultade de Ciencias do Deporte e a Educaci\u00f3n F\u00edsica da Coru\u00f1a", "text": "A Facultade de Ciencias do Deporte e a Educaci\u00f3n F\u00edsica \u00e9 unha das facultades da Universidade da Coru\u00f1a. Creouse o 1 de xaneiro de 2004 como consecuencia da integraci\u00f3n na UDC do antigo Instituto Nacional de Educaci\u00f3n F\u00edsica de Galicia (INEF Galicia), que creara pola Xunta de Galicia en 1986 e comezara a s\u00faa actividade docente no curso 1987-1988.\nTen a s\u00faa sede en Pazos (Li\u00e1ns) e Bastiagueiro (Perillo), no concello de Oleiros.\nHistoria e caracter\u00edsticas.\nA principios da d\u00e9cada de 1980 considerouse a conveniencia de constitu\u00edr o Instituto Nacional de Educaci\u00f3n F\u00edsica de Galicia (INEF Galicia) tomando como modelo o de Madrid, que fora creado en 1961. Depend\u00eda, naquel tempo, da Delegaci\u00f3n Nacional de Educaci\u00f3n F\u00edsica e Deportes. A trav\u00e9s da Lei de Cultura F\u00edsica e do Deporte de 1980 estableceuse a equivalencia dos t\u00edtulos outorgados polo INEF aos de natureza universitaria: Licenciado e Diplomado. Mediante Orde de 22 de xullo de 1982 o centro se adscribe \u00e1 Universidade Polit\u00e9cnica de Madrid de forma provisional. M\u00e1is especificamente, o Real Decreto 1670/1993, de 24 de setembro, eleva a oficial o t\u00edtulo universitario de Licenciado en Ciencias da Actividade F\u00edsica e do Deporte. Mediante o Real Decreto 155/1998, do 14 de setembro de 199, o INEF converteuse en Facultade, que quedou definitivamente adscrita \u00e1 UPM.\nCon estes precedentes, o INEF Galicia foi creado pola Xunta de Galicia mediante o Decreto de 30 de outubro de 1986, comezando a funcionar o ano seguinte como centro de educaci\u00f3n superior para formar profesores de educaci\u00f3n f\u00edsica e do deporte, para a educaci\u00f3n, a sa\u00fade e a calidade de vida dos cidad\u00e1ns de Galicia. Nese momento tan s\u00f3 exist\u00edan 5 centros en Espa\u00f1a; en 2018 hab\u00eda m\u00e1is de 40 universidades que ofertan esta formaci\u00f3n.\nO INEF de Galicia creouse no concello de Oleiros. Desenvolveuse rapidamente, incrementando progresivamente a s\u00faa capacidades humanas e materiais.\nPor Decreto da Xunta de Galicia, o 1 de xaneiro de 2004 o INEF Galicia integrouse na Universidade da Coru\u00f1a, como Facultade propia, pasando a denominarse Facultade de Ciencias do Deporte e a Educaci\u00f3n F\u00edsica. \nDesenvolve basicamente as s\u00faas actividades en Galicia, de onde recibe principalmente ao seu alumnado (o 77 %), a\u00ednda que tam\u00e9n se incorporan estudantes doutras comunidades de Espa\u00f1a (20 %) ou do estranxeiro (3 %).\nInstalaci\u00f3ns.\nContiguos ao edificio central da Facultade enc\u00f3ntrase o ximnasio e o Judo Club UDC e, en fronte, ao outro lado da estrada AC-173, a pista de atletismo.\nTitulaci\u00f3ns impartidas.\nAs titulaci\u00f3ns impartidas en 2018 na facultade eran:\nDepartamentos da UDC con representaci\u00f3n na Facultade.\nOs departamentos cos que conta a Facultade son:\nEquipo de goberno.\nO Equipo do goberno da Facultade est\u00e1 formado por:"}
{"id": "434491", "revid": "98629", "url": "https://gl.wikipedia.org/wiki?curid=434491", "title": "Factor VIII", "text": "O factor VIII de coagulaci\u00f3n (FVIII) \u00e9 unha prote\u00edna esencial para a coagulaci\u00f3n do sangue, tam\u00e9n chamada factor anihemof\u00edlico (AHF). Nos humanos o factor VIII est\u00e1 codificado polo xene \"F8\" do cromosoma X.\nOs defectos neste xene orixinan hemofilia A, un trastorno de coagulaci\u00f3n recesivo ligado ao cromosoma X. O factor VIII prod\u00facese nas c\u00e9lulas sinusoidais do f\u00edgado e en c\u00e9lulas endoteliais non hep\u00e1ticas localizadas por todo o corpo. Esta prote\u00edna circula no torrente sangu\u00edneo en forma inactiva, unido a outra mol\u00e9culas chamada factor de von Willebrand, ata que se produce unha lesi\u00f3n que dana os vasos sangu\u00edneos. En resposta a unha destas lesi\u00f3ns, o factor de coagulaci\u00f3n VIII \u00e9 activado e sep\u00e1rase do factor de von Willebrand. A prote\u00edna activa (que se adoita denominar factor VIIIa) interacciona con outro factor de coagulaci\u00f3n chamado factor IX. Esta interacci\u00f3n inicia unha cadea de reacci\u00f3ns qu\u00edmicas adicionais que forma un co\u00e1gulo sangu\u00edneo.\nO factor VIII participa na coagulaci\u00f3n do sangue; \u00e9 un cofactor do factor IXa, o cal, en presenza de Ca2+ e fosfol\u00edpidos, forma un complexo que converte o factor X na s\u00faa forma activada Xa. O xene do factor VIII produce dous transcritos por empalme alternativo. A variante de transcrici\u00f3n 1 codifica unha gran glicoprote\u00edna, a \"isoforma a\", que circula no plasma e as\u00f3ciase co factor de von Willebrand nun complexo non covalente. Esta prote\u00edna sofre m\u00faltiples eventos de clivaxe. A variante de transcrici\u00f3n 2 codifica unha putativa pequena prote\u00edna, a \"isoforma b\", que consta principalmente do domino de uni\u00f3n a fosfol\u00edpidos do factor VIIIc. Este dominio de uni\u00f3n \u00e9 esencial para a actividade coagulante.\nAs persoas con altos niveis de factor VIII te\u00f1en maior risco de sufrir trombose venosa profunda e embolia pulmonar. O cobre \u00e9 un cofactor necesario para o factor VIII e a deficiencia de cobre incrementa a actividade do factor VIII.\nHai unha formulaci\u00f3n farmac\u00e9utica con factor VIII que est\u00e1 na Lista modelo de medicinas esenciais da OMS, onde figuran as medicinas m\u00e1is importantes necesarias nun sistema sanitario b\u00e1sico.\nXen\u00e9tica.\nO factor VIII foi caracterizado primeiro en 1984 por cient\u00edficos de Genentech. O xene do factor VIII est\u00e1 localizado no cromosoma X (Xq28) e presenta unha estrutura primaria interesante, xa que outro xene est\u00e1 incrustado dentro dun dos seus intr\u00f3ns.\nEstrutura.\nO factor VIII \u00e9 unha prote\u00edna que consta de seis dominios: A1-A2-B-A3-C1-C2 e \u00e9 hom\u00f3logo do factor V.\nOs dominios A son hom\u00f3logos dos dominios A da prote\u00edna que se une ao cobre ceruloplasmina. Os dominios C pertencen \u00e1 familia de dominio de discoidina de uni\u00f3n a fosfol\u00edpidos, e o dominio C2 media na uni\u00f3n a membranas.\nA activaci\u00f3n do factor VIII orixinando o factor VIIIa faise por clivaxe e liberaci\u00f3n do dominio B, que se elimina. A prote\u00edna queda ent\u00f3n dividida nunha cadea pesada, que consta dos dominios A1-A2, e unha cadea lixeira, que consta dos dominios A3-C1-C2. Ambos forman un complexo non covalente de maneira dependente do calcio. Este complexo \u00e9 o factor VIIIa procoagulante.\nFisiolox\u00eda.\nO factor VIII \u00e9 unha glicoprote\u00edna procofactor. A\u00ednda que o sitio primario de liberaci\u00f3n en humanos \u00e9 ambiguo, \u00e9 sintetizado e liberado no torrente sangu\u00edneo polo endotelio vascular, glomerular e tubular e as c\u00e9lulas sinusoidais do f\u00edgado. A hemofilia A foi corrixida por medio dun transplante de f\u00edgado. O transplante de hepatocitos non foi efectivo, pero o de c\u00e9lulas endoteliais de f\u00edgado si.\nNo sangue circula principalmente en forma dun complexo estable unido non covalentemente co factor de von Willebrand. Despois de ser activado pola trombina (factor IIa), dis\u00f3ciase do complexo para interaccionar co factor IXa na fervenza de coagulaci\u00f3n. \u00c9 un cofactor para o factor IXa na activaci\u00f3n do factor X, que, \u00e1 s\u00faa vez, co seu cofactor factor Va, activa m\u00e1is trombina. A trombina cliva o fibrin\u00f3xeno a fibrina, a cal se polimeriza e establece enlaces cruzados (usando o factor XIII) nun co\u00e1gulo sangu\u00edneo.\nComo xa non est\u00e1 protexido polo factor de von Willebrand, o factor VIIIa \u00e9 inactivado proteoliticamente no proceso (maiormente pola prote\u00edna C activada e o factor IXa) e eliminado rapidamente da circulaci\u00f3n sangu\u00ednea.\nO factor VIII non \u00e9 afectado por enfermidades do f\u00edgado. De feito, os seus niveis xeralmente aumentan neses casos.\nUso m\u00e9dico.\nO factor VIII concentrado de plasma sangu\u00edneo de doantes, ou alternativamente o FVIIa recombinante pode administrarse a hemof\u00edlicos para que recuperen a hemostase.\nA formaci\u00f3n de anticorpos contra o factor VIII pode ser tam\u00e9n unha preocupaci\u00f3n importante en pacientes que reciben terapia contra as hemorraxias; a incidencia destes inhibidores depende de varias prote\u00ednas factores, como o propio factor VIII.\nEsc\u00e1ndalo de contaminaci\u00f3n.\nNa d\u00e9cada de 1980, houbo controversia sobre a venda dalg\u00fans produtos farmac\u00e9uticos hemoderivados contaminados polo virus VIH e non debidamente tratados con calor. O produto foi vendido en Asia, Latinoam\u00e9rica e alg\u00fans pa\u00edses europeos, pero a FDA non permitiu a s\u00faa venda nos Estados Unidos.\nA principios da d\u00e9cada dos 1990, as compa\u00f1\u00edas farmac\u00e9uticas empezaron a producir factores de coagulaci\u00f3n sint\u00e9ticos recombinantes, o que agora impide case todas as formas de transmisi\u00f3n de enfermidades durante as terapias con produtos sangu\u00edneos."}
{"id": "434492", "revid": "27155", "url": "https://gl.wikipedia.org/wiki?curid=434492", "title": "Factor de coagulaci\u00f3n VIII", "text": ""}
{"id": "434494", "revid": "27155", "url": "https://gl.wikipedia.org/wiki?curid=434494", "title": "Factor antihemof\u00edlico", "text": ""}
{"id": "434527", "revid": "12452", "url": "https://gl.wikipedia.org/wiki?curid=434527", "title": "Instituto Nacional de Educaci\u00f3n F\u00edsica de Galicia", "text": ""}
{"id": "434530", "revid": "12452", "url": "https://gl.wikipedia.org/wiki?curid=434530", "title": "INEF Galicia", "text": ""}
{"id": "434549", "revid": "89787", "url": "https://gl.wikipedia.org/wiki?curid=434549", "title": "Erich Mendelsohn", "text": "Erich Mendelsohn, nado en Allenstein (Prusia Oriental, hoxe Polonia) o 21 de marzo de 1887 e finado en San Francisco (California) o 15 de setembro de 1953, foi un arquitecto alem\u00e1n de orixe xud\u00eda, co\u00f1ecido pola s\u00faa arquitectura expresionista da d\u00e9cada de 1920, ademais de por desenvolver un funcionalismo din\u00e1mico nos seus proxectos para tendas e cines. Mendelsohn \u00e9 un pioneiro da \"art d\u00e9co\" e do Streamline Moderne, especialmente polo seu dese\u00f1o da Mossehaus (1921).\nTraxectoria.\nInicios.\nMendelsohn naceu en Allenstein (Alema\u00f1a), hoxe a localidade polaca de Olsztyn. O seu lugar de nacemento foi a Oberstrasse 21, noxe no. 10 Staromiejska street, lembrado por unha placa.\nFoi o quinto de seis irm\u00e1ns; a s\u00faa nai, Emma Esther (de solteira Jaruslawsky), era sombrereira, e o seu pai, David, era comerciante. Asistiu a un \"Gymnasium\" humanista en Allenstein antes de continuar o seu adestramento comercial en Berl\u00edn.\nEn 1906 iniciou os estudos de econom\u00eda nacional na Universidade de M\u00fanic e en 1908 comezou a estudar arquitectura na Universidade T\u00e9cnica de Berl\u00edn; dous anos despois pasou \u00e1 Universidade T\u00e9cnica de M\u00fanic, onde se graduou \"cum laude\" en 1912. En M\u00fanic recibiu a influencia de Theodor Fischer, arquitecto cunha obra que se move entre o neoclasicismo e o Jugendstil, e que lle deu clases dende 1907; Mendelsohn tam\u00e9n tivo contacto con membros de dous grupos de artistas expresionistas, Der Blaue Reiter e Die Br\u00fccke.\nDende 1912 a 1914 traballou como arquitecto independente en M\u00fanic. En 1915 casou coa violoncellista Luise Maas, coa que mantivo correspondencia entre 1910 e 1953; estes materiais proporcionan unha mirada nas vidas dun artista e unha parella que experimentaron o campio da paisaxe internacional, inclu\u00edndo a s\u00faa fuxida do Terceiro Reich en 1933. A trav\u00e9s da s\u00faa esposa, co\u00f1eceu o astrof\u00edsico Erwin Finlay Freundlich, que tam\u00e9n tocaba o violoncello. Freundlich era irm\u00e1n de Herbert Freundlich, director do Kaiser Wilhelm Institut f\u00fcr Physikalische Chemie und Elektrochemie. Freundlich arelaba constru\u00edr un observatorio astron\u00f3mico axeitado para confirmar experimentalmente a teor\u00eda da relatividade de Einstein's Theory of Relativity.\nGrazas \u00e1 s\u00faa relaci\u00f3n con Freundlich, Mendelsohn tivo a oportunidade de dese\u00f1ar e constru\u00edr a \"Einsteinturm\" (\"Torre Einstein\"). Esta relaci\u00f3n, as\u00ed como a amizade familiar cos fabricantes de sombreiro de Luckenwalde Salomon e Gustav Herrmann axudaron ao \u00e9xito temper\u00e1n de Mendelsohn. Dende este momento e ata 1918, \u00e9 reco\u00f1ecido sobre todo pola multitude de bosquexos de f\u00e1bricas e grandes edificios, moitas veces en pequeno formato ou mesmo en cartas para a s\u00faa dona. O documental de 2011 de Duki Dror titulado \"Incessant Visions\" trata sobre Mendelsohn e a s\u00faa esposa, e nel Dror crea unha animaci\u00f3n sobre as memorias de Louise e as s\u00faas cartas.\nCarreira arquitect\u00f3nica.\nA finais de 1918, tras regresar da primeira guerra mundial, estableceuse en Berl\u00edn. A Torre Einstein e a f\u00e1brica de sombreiros de Luckenwalde d\u00e9ronlle fama. Nesta \u00faltima, encargada en 1921, o dese\u00f1o inclu\u00eda catro salas de produci\u00f3n, caldeira, unha sala de turbinas, d\u00faas porter\u00edas e unha sala de tinguidura, que se converteu nun elemento destacado da f\u00e1brica. O edificio foi constru\u00eddo cun sistema de ventilaci\u00f3n moderno que expulsaba os fumes t\u00f3xicos que xurd\u00edan do proceso de tinguidura. Ironicamente, a estrutura semellaba un sombreiro.\nXa en 1924, \"Wasmuths Monatshefte f\u00fcr Baukunst\", unha serie de revistas mensuais de arquitectura, produciu un folleto sobre a s\u00faa obra. Ese mesmo ano foi un dos fundadores, xunto con Ludwig Mies van der Rohe e Walter Gropius, do grupo de arquitectos co\u00f1ecido como Der Ring.\nO seu estudio empregaba corenta persoas, inclu\u00eddo, como aprendiz, Julius Posener, que logo foi historiador da arquitectura. A obra de Mendelsohn sintetizaba o consumismo da rep\u00fablica de Weimar, en particular as s\u00faas tendas, como os c\u00e9lebres almac\u00e9ns Schocken. Con todo, tam\u00e9n estaba interesado nos experimentos socialistas realizados na Uni\u00f3n Sovi\u00e9tica, onde dese\u00f1ou a f\u00e1brica t\u00e9xtil Bandeira Vermella en 1926 xunto co arquitecto Hyppolit Pretreaus. As s\u00faas oficinas do xornal Mossehaus e o cinema Universum foron tam\u00e9n moi influentes no \"art d\u00e9co\" e o Streamline Moderne.\nEn 1926, comprou unha antiga \"villa\" e en 1928, dese\u00f1ou Rupenhorn, de preto de 4000\u00a0m\u00b2, que a familia habitou dous anos despois. Pola caras publicaci\u00f3n sobre o seu novo fogar, ilustrada por Am\u00e9d\u00e9e Ozenfant entre outros, Mendelsohn foi motivo de envexa.\nNa primavera de 1933, co aumento do antisemitismo e o ascenso dos nazis en Alema\u00f1a, marchou a Inglaterra. A s\u00faa fortuna foi incautada polos nazis, o seu nome foi eliminado da lista da Uni\u00f3n de Arquitectos Alem\u00e1ns, e foi exclu\u00eddo da Academia Prusiana das Artes.\nEn Inglaterra creou unha sociedade de negocios con Serge Chermayeff, que continuou ata a fin de 1936. Mendelsohn mantivo trato con Chaim Weizmann, posteriormente presidente de Israel e a comezos de 1934 comezou a planear en nome de Weizmann unha serie de proxectos en Palestina durante o mandato brit\u00e1nico. En 1935, abriu unha oficina en Xerusal\u00e9n e planeou edificios en estilo internacional con pedra de Xerusal\u00e9n que foron moi influentes na arquitectura local. En 1938 desmantelou a s\u00faa oficina de Londres. Ao mesmo tempo, el e a s\u00faa esposa recib\u00edan a cidadan\u00eda brit\u00e1nica e cambiou o seu nome a \"Eric\"; esta nova cidadan\u00eda permitiulle ter certas garant\u00edas e levar outros membros da familia ao Reino Unido.\nDende 1941 ata a s\u00faa morte, Mendelsohn viviu nos Estados Unidos e deu clases na Universidade de California en Berkeley. Ata a fin da segunda guerra mundial, as s\u00faas actividades estiveron limitadas polo seu status de inmigrante a conferencias e publicaci\u00f3ns, mais serviu tam\u00e9n como asesor do goberno estadounidense. Por exemplo, en 1943 colaborou co ex\u00e9rcito e a Standard Oil na construci\u00f3n da \"German Village\", conxunto de r\u00e9plicas de casas t\u00edpicas de clase obreira alem\u00e1s, que foron clave para adquirir a experiencia necesaria para levar a cabo o bombardeo de Berl\u00edn. En 1945, estableceuse en San Francisco. A partir dese momento e ata o seu pasamento en 1953 emprendeu alg\u00fans proxectos, a maior\u00eda para comunidades xud\u00edas."}
{"id": "434550", "revid": "47401", "url": "https://gl.wikipedia.org/wiki?curid=434550", "title": "Art Deco", "text": ""}
{"id": "434684", "revid": "1131", "url": "https://gl.wikipedia.org/wiki?curid=434684", "title": "Pazo de L\u00f3ngora", "text": "O Pazo de L\u00f3ngora \u00e9 un pazo situado no lugar de L\u00f3ngora, da parroquia de Li\u00e1ns do concello de Oleiros. Este pazo foi a residencia do matrimonio composto polo m\u00fasico e compositor Marcial del Adalid e a escritora Francisca Gonz\u00e1lez Garrido (m\u00e1is co\u00f1ecida como Fanny Garrido).\nDesde o 25 de agosto de 1997 o pazo de L\u00f3ngora acolle o Instituto Universitario de Medio Ambiente da Universidade da Coru\u00f1a.\nCaracter\u00edsticas.\nO pazo \u00e9 un edificio de planta en \"L\". Diante, na entrada, hai un pequeno patio formado polo portal\u00f3n e a parte interior da L que configura o pazo, presidido por un cruceiro. Detr\u00e1s hai un xard\u00edn cunha fonte de pedra. As\u00ed mesmo hai un estanque que, nas esquinas, ten catro figuras aleg\u00f3ricas das estaci\u00f3ns do ano. Ademais conta cunha ampla horta. En total, entre o edificio, os alpendres, o xard\u00edn e a horta abarca unha superficie de 20 450 m2.\nHistoria.\nA historia do pazo de L\u00f3ngora rem\u00f3ntase a finais do s\u00e9culo XVIII, cando o adi\u00f1eirado comerciante de orixe rioxana, Marcial Francisco del Adalid, mandou levantar na parroquia de Santaia de Li\u00e1ns un pazo para convertelo na s\u00faa segunda residencia, pasando a ser ocupado con posterioridade polos seus fillos. Pero, sen d\u00fabida, o inquilino m\u00e1is ilustre da familia foi o seu neto Marcial del Adalid.\nSegundo Carlos Mart\u00ednez Barbeito, o pazo de L\u00f3ngora foi \u00abentre a segunda metade do s\u00e9culo XIX e os primerios do XX, o centro da vida musical e literaria da Coru\u00f1a emulando no literario coas Torres de Meir\u00e1s, onde Emilia Pardo Baz\u00e1n disctut\u00eda con intelectuais cuesti\u00f3ns das letras (pero tam\u00e9n da pol\u00edtica) e, no musical, coas tertulias de Canuto Berea na trastenda do seu establecemento de instrumentos da r\u00faa Real\u00bb.\nA herdeira da Marcial del Adalid e Fanny Garrido foi a s\u00faa \u00fanica filla, Mar\u00eda del Adalid, quen, sen descendencia, doou a biblioteca dos seus pais \u00e1 Real Academia Galega; as restantes propiedades foron legadas \u00e1 congregaci\u00f3n relixiosa dos Salesianos, que dedicaron a horta \u00e1 explotaci\u00f3n agr\u00edcola, deixando arruinar o edificio do pazo.\nEn 1958, tras vinte e seis anos, os salesianos abandonaron o pazo deix\u00e1ndoo nun estado ruinoso, e onde pouco quedaba do que noutrora\nforan a capela, a biblioteca, a camp\u00e1 e o mu\u00ed\u00f1o p\u00fablico, ao que acud\u00edan a moer os veci\u00f1os do lugar. A casa seguiu un proceso de deterioraci\u00f3n coa presenza dos novos propietarios, os irm\u00e1ns Preito Barrios, que case non realizaron reforma nigunha.\nSer\u00eda no ano 1962, da man dun empresario e comerciante coru\u00f1\u00e9s natural da localidade ponteces\u00e1 de Corme, cando L\u00f3ngora volveu a recuperar parte do esplendor e a riqueza caracter\u00edsticos dos seus inicios. Aurelio Ruenes Blanco, concelleiro coru\u00f1\u00e9s e promotor do pol\u00edgono de Pocomaco, devolver\u00edalle o encanto se\u00f1orial coa realizaci\u00f3n de numerosas obras de restauraci\u00f3n, sobre todo no tellado, o cruceiro, as murallas e os xard\u00edns. Pero logo do seu falecemento e o da s\u00faa muller, o pazo caer\u00e1 no esquecemento, at\u00e9 que o consistorio oleirense comece os tr\u00e1mites para a s\u00faa conservaci\u00f3n como elemento patrimonial e de uso p\u00fablico.\nNa d\u00e9cada de 1980, a familia Mateo de Arenaza vende a propiedade a uns empresarios de Lugo, que no ano 1989 deciden formalizar un convenio urban\u00edstico co concello de Oleiros mediante o que o consistorio pasou a adquirir a titularidade da zona nobre da propiedade (casa, cortes para o gando e xard\u00edns), procedendo a s\u00faa recuperaci\u00f3n. O ano 1994 o goberno local adquiriu, mediante un convenio urban\u00edstico, un terreo lim\u00edtrofe ao parque da igrexa de Santaia de Li\u00e1ns, a horta amurallada e a casa de L\u00f3ngora, co \u00e1nimo de preservar o patrimonio municipal destin\u00e1ndoo a fins educativos e culturais. Importantes obras de rehabilitaci\u00f3n, mediante as que se pretendeu unha harmon\u00eda dos espazos respectuosa coa elegancia do edificio e a beleza dos seus xard\u00edns deron paso a un uso municipal e p\u00fablico de gran transcendencia social: o centro de d\u00eda de atenci\u00f3n \u00e1 terceira idade. O consistorio acometeu diversas obras no seu interior para unha mellor adaptaci\u00f3n \u00e1s novas necesidades, coa finalidade de convertelo en residencia permanente para os maiores. O centro, xestionado directa e integramente polo concello de Oleiros at\u00e9 o ano 2006, p\u00faxose a disposici\u00f3n da Xunta de Galicia en para a s\u00faa xesti\u00f3n e financiamento.\nO seguinte paso na historia de L\u00f3ngora produciuse cando o concello de Oleiros, titular da propiedade, ofreceu o uso da horta e a casa, co seu xard\u00edn, \u00e1 Universidade da Coru\u00f1a para que instalara al\u00ed o Instituto Universitario de Medio Ambiente, coa condici\u00f3n de dedicalo a dita actividade durante un prazo m\u00ednimo de 30 anos e co compromiso firme de asumir a restauraci\u00f3n do edificio e da zona amurallada, respectando os valores da antiga edificaci\u00f3n.\nInstituto Universitario de Medio Ambiente.\nO Instituto Universitario de Medio Ambiente (IUMA) \u00e9 un centro propio da Universidade da Coru\u00f1a, constitu\u00eddo de conformidade co establecido pola lexislaci\u00f3n universitaria (artigos 10 e 11 da Lei 1/1983, do 25 de agosto, de Reforma Universitaria) e polos Estatutos da propia Universidade (artigos 31 a 34).\nA s\u00faa creaci\u00f3n produciuse por acordo do [[Xunta de Galicia|Consello da Xunta de Galicia]] de [[25 de agosto]] de [[1997]] (Decreto 243/1997 de 25 de agosto, [[DOG]] de 12 de setembro de 1997).\n\u00c9 un centro dedicado \u00e1 [[investigaci\u00f3n]] e \u00e1 actividade [[docente]] do terceiro ciclo universitario, mestrados, cursos de posgrao e especializaci\u00f3n e asesoramento t\u00e9cnico sobre os aspectos relacionados co [[medio ambiente]].\nOs seus obxectivos b\u00e1sicos son a promoci\u00f3n e o desenvolvemento do co\u00f1ecemento e da investigaci\u00f3n cient\u00edfica e t\u00e9cnica no campo do medio ambiente mediante a realizaci\u00f3n de proxectos de investigaci\u00f3n.\nA s\u00faa directora \u00e9 a doutora [[Soledad Muniategui Lorenzo]], [[C\u00e1tedra universitaria|catedr\u00e1tica]] da [[Universidade da Coru\u00f1a]], e acad\u00e9mica numeraria da [[Real Academia de Farmacia de Galicia]].\nTraslado da biblioteca do CEIDA.\nO goberno local de Oleiros anunciou no inverno de [[2016]] a s\u00faa intenci\u00f3n de trasladar o museo Kaydeda ao [[Castelo de Santa Cruz]], pero antes ser\u00e1 necesario deixar libre a planta baixa do castelo e levar todos os fondos documentais do [[Centro de Extensi\u00f3n Universitaria e Divulgaci\u00f3n Ambiental de Galicia]] (CEIDA), que ten al\u00ed a s\u00faa sede, ao pazo de L\u00f3ngora, en Li\u00e1ns. O director do CEIDA, [[Carlos Vales]], confirmou que o proxecto xa estaba terminado, e que tan s\u00f3 faltar\u00eda conseguir o financiamento para abordar a transformaci\u00f3n as [[Corte (do gando)|cortes dos cabalos]] do pazo en biblioteca. Vales sinalou que o Instituto Unviersitario de Medio Ambiente al\u00ed instalado \u00ab\u00e9 un centro ambiental especializado, e que a documentaci\u00f3n do CEIDA \u00e9 sobre todo relativa a educaci\u00f3n ambiental, a conservaci\u00f3n da natureza e a sustentabilidade, ademais contar con toda a bibliograf\u00eda sobre a xesti\u00f3n do medio ambiente\u00bb.\nV\u00e9xase tam\u00e9n.\nBibliograf\u00eda.\n[[Categor\u00eda:Pazos da provincia da Coru\u00f1a|L\u00f3ngora]]\n[[Categor\u00eda:Universidade da Coru\u00f1a]]\n[[Categor\u00eda:Oleiros]]"}
{"id": "434689", "revid": "72012", "url": "https://gl.wikipedia.org/wiki?curid=434689", "title": "Instituto Universitario de Medio Ambiente da Coru\u00f1a", "text": ""}
{"id": "434694", "revid": "75439", "url": "https://gl.wikipedia.org/wiki?curid=434694", "title": "Gran Premio de Singapur de 2018", "text": "O Gran Premio de Singapur de 2018, oficialmente 2018 Formula 1 Singapore Airlines Singapore Grand Prix, foi unha carreira de F\u00f3rmula Un, que se celebrou o 16 de setembro de 2018 no Circu\u00edto urbano de Marina Bay de Singapur. Foi a d\u00e9cimo quinta carreira da tempada de F\u00f3rmula Un de e foi o d\u00e9cimo noveno Gran Premio de Singapur e a und\u00e9cima vez que se disputou a carreira en Marina Bay.\nO piloto de Mercedes Lewis Hamilton iniciou a rolda cunha ventaxe de 30 puntos sobre Sebastian Vettel no Campionato de Pilotos. No Campionato Mundial de Construtores, Mercedes lideraba sobre Ferrari por 25 puntos."}
{"id": "434702", "revid": "89787", "url": "https://gl.wikipedia.org/wiki?curid=434702", "title": "Moncha Fuentes", "text": "Ramona Fuentes Arias, nada en Mar\u00edn en 1952, \u00e9 unha escritora, tradutora e profesora galega de lingua castel\u00e1.\nTraxectoria.\n\u00c9 licenciada en Filolox\u00eda Rom\u00e1nica pola Universidade de Santiago de Compostela, residente en Vigo, onde exerceu a docencia no IES Santa Irene.\nColaborou en publicaci\u00f3ns como \"Cadernos Ram\u00f3n Pi\u00f1eiro\" ou \"A Trabe de Ouro\".\nFoi candidata pola Frente Popular Galega nas Elecci\u00f3ns ao Parlamento de Galicia 1997, 2001 e 2005.\nVida persoal.\nFilla de Antonia Arias D\u00edaz e mais de Manuel Fuentes Blanco, \u00e9 irm\u00e1 de Manel e Antonia Fuentes Arias. \u00c9 parella de Xos\u00e9 Lu\u00eds M\u00e9ndez Ferr\u00edn, con quen tivo a Oriana M\u00e9ndez."}
{"id": "434810", "revid": "22570", "url": "https://gl.wikipedia.org/wiki?curid=434810", "title": "Kenneth D. Cameron", "text": "Kenneth Donald Cameron \u00e9 un astronauta estadounidense que participou nas misi\u00f3ns STS-37, STS-56 e STS-74. Pasou un total de 23,42 d\u00edas no espazo.\nTraxectoria.\nCameron naceu o 29 de novembro de 1949 en Cleveland, Ohio. \u00c9 graduado en ciencia aeron\u00e1utica e astron\u00e1utica polo Instituto de Tecnolox\u00eda de Massachusetts en 1978, e m\u00e1ster polas mesmas materias en 1979. Graduouse na Escola de Pilotos de Proba da Armada dos Estados Unidos en 1983. Fixo varios cursos de idioma ruso e sistemas espaciais rusos no MIT, o JSC e o Centro de Adestramento Cosmonauta Gagarin en Moscova. Ten un m\u00e1ster en administraci\u00f3n de empresas pola Universidade do Estado de M\u00edchigan en 2002. Est\u00e1 casado e ten dous fillos. Entre as s\u00faas afecci\u00f3ns est\u00e1n o atletismo, a carpinter\u00eda e o motociclismo.\nFoi seleccionado como candidato pola NASA en maio de 1984, convert\u00e9ndose oficialmente en astronauta en xu\u00f1o de 1985. Formou parte da tripulaci\u00f3n das misi\u00f3ns STS-37 como piloto e das STS-56 e STS-74 como comandante."}
{"id": "435192", "revid": "89787", "url": "https://gl.wikipedia.org/wiki?curid=435192", "title": "Kajsa Ekis Ekman", "text": "Kajsa \"Ekis\" Ekman, nada en 1980,\u00a0\u00e9 unha xornalista, escritora e activista sueca. \u00c9 autora de varios traballos sobre a crise financeira, os dereitos das mulleres, e a\u00a0cr\u00edtica do capitalismo. Escribe para o diario sueco Dagens Nyheter\u00a0e \u00e9 columnista op-ed no diario de esquerda ETC. Tam\u00e9n escribe para The Guardian, TruthDig\u00a0e Feminist Current.\nLibros.\nO seu libro \"Being and Being Bought\"\u00a0(en galego, \"Ser e ser comprado\") compara a industria de sexo e a de xestaci\u00f3n por substituci\u00f3n\u00a0e como ambas as d\u00faas\u00a0mercantilizan o corpo das mulleres. Critica a idea do \u00abtraballo do sexo\u00bb por ser unha alianza infame entre a dereita neoliberal e a esquerda posmoderna utilizada para lexitimar a industria do sexo. Tam\u00e9n denuncia que os \"sindicatos para traballadores do sexo\" en moitos casos est\u00e1n financiados por proxenetas, estados, e acad\u00e9micos, e te\u00f1en moi pouco que ver coa loita dos traballadores. O libro foi traducido a franc\u00e9s, ingl\u00e9s, espa\u00f1ol e alem\u00e1n.\nO seu libro \"Stolen Spring\" (\u00abPrimavera roubada\u00bb) describe a crise do euro vista desde Atenas e a forma na que afectou \u00e1 econom\u00eda grega. Ekman critica a visi\u00f3n de que a crise fose causada polos traballadores gregos e atrib\u00faea a cambios no capitalismo. Conced\u00e9uselle o premio \u00abSueco-Grego do Ano\u00bb 2016 pola s\u00faa solidariedade con Grecia.\nEkman foi unha das relatoras principais no \"Festival of Dangerous Ideas\" (en galego, Festival de Ideas Perigosas) de 2014.\nNa s\u00faa charla Ted, \u00abTodo o mundo fala sobre o Capitalismo, mais que \u00e9?\u00bb, fala sobre mercado libre como ferramenta \u00fatil, mais describe o capitalismo como unha forza allea \u00e1 moral, a responsabilidade, planificar sobre o clima, o pa\u00eds ou o mundo. Suxire a regulaci\u00f3n do sector financeiro para evitar crises e prop\u00f3n a democracia en todos os sectores da sociedade, inclu\u00eddo no lugar de traballo.\nParticipou na Frota da Liberdade a Gaza en 2015."}
{"id": "435229", "revid": "23204", "url": "https://gl.wikipedia.org/wiki?curid=435229", "title": "Vasylii Ihor Medvit", "text": "Vasylii Ihor Medvit (en ; en ), nado o 23 de xullo de 1949 en Przemy\u015bl (RP de Polonia), \u00e9 un relixioso grecocat\u00f3lico ucra\u00edno, bispo curial da arquieparqu\u00eda maior de K\u00ediv-Galicia dende 2004.\nTraxectoria.\nO 2 de febreiro de 1980 profesou como membro da Orde de San Basilio Magno, facendo os votos solemnes o 1 de xaneiro de 1984. Foi ordenado sacerdote polo papa Xo\u00e1n Paulo II o 31 de maio do mesmo ano. At\u00e9 1986 foi vicepresidente do Pontificio Colexio Ucra\u00edno de San Xosafat de Roma, e posteriormente volveu a Polonia, exercendo o seu ministerio nas parroquias ucra\u00ednas de Banie Mazurskie e Kruklanki at\u00e9 1989.\nO 30 de marzo de 1994 foi nomeado bispo auxiliar de Lviv e bispo titular de \"Hadriane\". Recibiu a consagraci\u00f3n episcopal de mans do arcebispo maior de Lviv Myroslav Ivan Liubachivskyi o 12 de xullo. A finais de 1996 foi nomeado visitador apost\u00f3lico para os fieis ucra\u00ednos de Casaquist\u00e1n e o Asia central.\nO 20 de setembro de 1997 foi nomeado exarca arquiepiscopal de K\u00ediv-Vyshhorod, cargo que ocupou at\u00e9 o traslado da arquieparqu\u00eda maior a K\u00ediv, pasando a ser bispo curial da mesma o 6 de decembro de 2004. Entre 2001 e 2004 foi tam\u00e9n secretario do S\u00ednodo dos Bispos da Igrexa cat\u00f3lica ucra\u00edna.\nO 17 de marzo de 2009 foi nomeado bispo auxiliar de Donetsk-Kharkhiv, at\u00e9 a s\u00faa renuncia o 25 de outubro de 2013."}
{"id": "435238", "revid": "23204", "url": "https://gl.wikipedia.org/wiki?curid=435238", "title": "Aguti negro", "text": "O aguti negro (\"Dasyprocta fuliginosa\") \u00e9 unha especie de roedor histricomorfo da familia Dasyproctidae propia de Suram\u00e9rica. \u00c9 nativo do sur de Venezuela, leste de Colombia, nordeste do Per\u00fa, leste de Ecuador e o noroeste do Brasil, at\u00e9 os 1500\u00a0m de altitude. Existe unha poboaci\u00f3n disxunta no val do r\u00edo Magdalena, no norte de Colombia.\nCaracter\u00edsticas.\nO seu corpo rolda os 45 a 76\u00a0cm de longo, cunha cola de 1 a 3\u00a0cm. As femias son menores ca os machos. As patas posteriores te\u00f1en 12 a 14\u00a0cm de lonxitude con tres dedos. Na pata anterior ten 4 dedos e un vestixio de polgar. A pelaxe superior \u00e9 negruzco agrisada, m\u00e1is longa no lombo; nas partes inferiores \u00e9 casta\u00f1o a amarelo e branco.\nComportamento.\nSon crepusculares e nocturnos, o seu principal alimento son froitos, especialmente de palmas, a\u00ednda que tam\u00e9n consomen sementes, algunhas herbas e tub\u00e9rculos. Ad\u00e1ptanse moi ben \u00e1s modificaci\u00f3ns introducidas polo hombre, a\u00ednda que son intensamente cazados pola s\u00faa carne.\nCada femia ten dous partos \u00f3 ano, en cada un dos cales nacen 2 cr\u00edas (en ocasi\u00f3ns 3 ou at\u00e9 4). A xestaci\u00f3n dura de 98 a 110 d\u00edas."}
{"id": "435239", "revid": "23204", "url": "https://gl.wikipedia.org/wiki?curid=435239", "title": "Dasyprocta fuliginosa", "text": ""}
{"id": "435247", "revid": "23204", "url": "https://gl.wikipedia.org/wiki?curid=435247", "title": "Histricomorfo", "text": ""}
{"id": "435267", "revid": "98629", "url": "https://gl.wikipedia.org/wiki?curid=435267", "title": "Dr. Mata", "text": "Dr. Mata \u00e9 unha serie de televisi\u00f3n colombiana, dirixida por Sergio Cabrera, producida e emitida por RCN Televisi\u00f3n. Baseada na historia do famoso asasino Nepomuceno Matallana e ambientada na d\u00e9cada de 1940, cont\u00e9n elementos de realidade e ficci\u00f3n. Estivo protagonizada antag\u00f3nicamente por Enrique Carriazo, xunto \u00e1s actuaci\u00f3ns de Yuri Vargas, Geraldine Zivic, Luis Fernando Hoyos e Nicol\u00e1s Rinc\u00f3n.\nSinopse.\n\u00c9 o final da segunda guerra mundial. O mundo celebra os xu\u00edzos de Nuremberg e chora a morte de Manolete. Na\u00a0Arxentina, Evita conv\u00e9rtese en ra\u00ed\u00f1a dos Descamisados, e en Colombia Jorge Eli\u00e9cer Gait\u00e1n demostra o seu poder de convocatoria na marcha dos fachos. Nese escenario, unha empregada do servizo peta na porta das casas se\u00f1oriais e as portas dos xulgados en Bogot\u00e1, buscando xustiza. Sinala a Buenaventura Nepomuceno Matallana, poderoso e rico avogado, como o responsable da desaparici\u00f3n do seu patr\u00f3n. Ningu\u00e9n lle cre.\nMerceditas Ramos, a empregada, pon as s\u00faas escasas probas en mans do xornalista m\u00e1is famoso da \u00e9poca, F\u00e9lix Gonz\u00e1lez Robledo, famoso polas s\u00faas cr\u00f3nicas policiacas. Gonz\u00e1lez Robledo une forzas cun avezado investigador, Benito Capote e xuntos comezan a examinar as actuaci\u00f3ns do adi\u00f1eirado avogado Matallana. Axi\u00f1a, Merceditas e os seus investigadores atopan probas de ducias de desaparecidos. Non est\u00e1n fronte a un asasino corrente sen\u00f3n fronte a un asasino en serie.\nPor conta do tr\u00edo de investigadores, o prestixioso Matallana vai ao c\u00e1rcere co seu nome convertido nun alias: \u201cDoctor Mata\u201d. O home xura vinganza contra Merceditas e o asasinato de Jorge Eli\u00e9cer Gait\u00e1n br\u00edndalle a oportunidade. O Bogotazo abre as portas de t\u00f3dolos c\u00e1rceres e Mata xa est\u00e1 entre as r\u00faas incendiadas buscando a Mercedes."}
{"id": "435280", "revid": "17467", "url": "https://gl.wikipedia.org/wiki?curid=435280", "title": "MoraBanc Andorra", "text": ""}
{"id": "435293", "revid": "23204", "url": "https://gl.wikipedia.org/wiki?curid=435293", "title": "Capuchino pardo", "text": "Capuchino pardo (\"Sapajus apella\") \u00e9 unha especie de primate do Novo Mundo orixinaria de Am\u00e9rica do Sur. Tradicionalmente, foi considerada a especie de primate m\u00e1is estendida do Neotr\u00f3pico, mais segundo as recentes consideraci\u00f3ns do \"Sapajus libidinosus\", \"Sapajus nigritus\" e \"Sapajus xanthosternos\" como especies separadas dun x\u00e9nero novo, a \u00e1rea da especie capuchino pardo quedar\u00eda limitada \u00e1 bac\u00eda do r\u00edo Amazonas e \u00e1reas veci\u00f1as.\n\u00c9 unha especie omn\u00edvora que se alimenta de froitas e invertebrados, a\u00ednda que \u00e1s veces tam\u00e9n se alimenta de pequenos vertebrados (como lagartos e cr\u00edas de paxaros) e outras partes das plantas. Pode encontrarse en diferentes tipos de ambientes, inclu\u00edndo selvas tropicais, subtropicais e bosque seco, as\u00ed como en bosque secundario.\n\u00d3 igual que outros capuchinos, \u00e9 un animal social que forma grupos de 8 a 15 individuos que son liderados por un alfa ou macho dominante."}
{"id": "435314", "revid": "23204", "url": "https://gl.wikipedia.org/wiki?curid=435314", "title": "Cebus apella", "text": ""}
{"id": "435316", "revid": "23204", "url": "https://gl.wikipedia.org/wiki?curid=435316", "title": "Sapajus apella", "text": ""}
{"id": "435318", "revid": "5132", "url": "https://gl.wikipedia.org/wiki?curid=435318", "title": "Tecnyconta Zaragoza", "text": ""}
{"id": "435356", "revid": "5132", "url": "https://gl.wikipedia.org/wiki?curid=435356", "title": "Alberto Abalde D\u00edaz", "text": ""}
{"id": "435360", "revid": "22795", "url": "https://gl.wikipedia.org/wiki?curid=435360", "title": "Hymenopus coronatus", "text": "Hymenopus coronatus, tam\u00e9n chamada H. bicornis, \u00e9 unha especie de barbantesa orixinaria dos bosques tropicais do sueste de Asia. \u00c9 unha das diversas especies co\u00f1ecidas como barbatesa flor pola s\u00faa gran semellanza coa contorna. En liberdade, \"H. coronatus\" pode ser atopada en Indonesia."}
{"id": "435457", "revid": "1505", "url": "https://gl.wikipedia.org/wiki?curid=435457", "title": "Xeneralidade de Catalu\u00f1a", "text": ""}
{"id": "435459", "revid": "23204", "url": "https://gl.wikipedia.org/wiki?curid=435459", "title": "Maratus speciosus", "text": "Maratus speciosus \u00e9 un ar\u00e1cnido pertencente \u00f3 x\u00e9nero \"Maratus\", dentro da familia dos salt\u00edcidos (Salticidae). S\u00f3 se sabe que habitan na vexetaci\u00f3n das dunas na costa suroeste de Australia Occidental. \u00d3 igual que outras ara\u00f1as do x\u00e9nero \"Maratus\", os machos da especie invol\u00facranse nun cortexo no que erguen o seu terceiro par de patas e o seu abdome, presentando as cores deste \u00faltimo a potenciais parellas femininas. A diferenza doutras ara\u00f1as do x\u00e9nero \"Maratus\", os machos desta especie te\u00f1en un conxunto de brillantes sedas de cor laranxa \u00f3 longo de \u00e1mbolos bordos do abdome que s\u00f3 se fan visibles durante o cortexo."}
{"id": "435492", "revid": "839", "url": "https://gl.wikipedia.org/wiki?curid=435492", "title": "Igrexa cat\u00f3lica ucra\u00edna", "text": ""}
{"id": "435526", "revid": "23204", "url": "https://gl.wikipedia.org/wiki?curid=435526", "title": "K'inich Janaab' Pakal", "text": "K'inich Janaab' Pakal (pronunciado en maia: [k\u2019ihni\u02a7 xana\u02d0\u0253 pakal]) ou Pakal o Grande, nado o\u00a023 de marzo de 603\u00a0e finado o\u00a028 de agosto de 683,\u00a0foi un ahau ou gobernante do \"ajawlel\" ou se\u00f1or\u00edo maia de B'aakal, cuxa sede era Lakam Ha', agora co\u00f1ecida como a zona arqueol\u00f3xica de Palenque, que se atopa no norte do estado mexicano de Chiapas.\nFoi entronizado pola s\u00faa nai \u00e1 idade de doce anos, gobernou dende o ano 615 at\u00e9 o 683. Ascendeu \u00f3 poder despois de que Palenque sufrise un per\u00edodo de adversidade. Durante as primeiras d\u00e9cadas do seu goberno viviuse unha \u00e9poca de paz e produtividade. No ano 659 iniciou unha campa\u00f1a militar que consolidou a Palenque como unha das cidades m\u00e1is importantes da rexi\u00f3n. Durante un reinado de 68 anos, o m\u00e1is longo per\u00edodo de reinado co\u00f1ecido na historia de Am\u00e9rica, o goberno de Pakal caracterizouse por impulsar o crecemento da obra arquitect\u00f3nica de Palenque e por iniciar os rexistros xerogl\u00edficos da s\u00faa historia din\u00e1stica.\nNome.\nCando se descubriu a s\u00faa tumba cham\u00f3uselle o \"Se\u00f1or da Pir\u00e1mide\". Antes de que existisen os avances no desciframento dos xerogl\u00edficos maias era co\u00f1ecido simplemente como \"8 Ahau\" ou \"8 Ajaw\", pois s\u00f3 se identificaron alg\u00fans dos glifos que corresponden \u00e1 data do seu nacemento.\nDenomin\u00f3uselle \"Pakal II\" para distinguilo do seu av\u00f3 materno, Janaab' Pakal, a quen alg\u00fans historiadores lle asignan o n\u00famero ordinal romano I. Por\u00e9n, malia que o retrato do seu av\u00f3 se atopa tallado en altorrelevo\u00a0na tumba do Templo das Inscrici\u00f3ns e a pesar de que o seu av\u00f3 exerceu un t\u00edtulo secundario ou un goberno no exilio paralelo \u00f3 de Aj Ne' Ohl Mat, non existen evidencias da s\u00faa entronizaci\u00f3n como ahau de Palenque. Por este motivo, tam\u00e9n existe a tendencia a chamalo \"K'inich Janaab' Pakal I\" ou \"Pakal I\", pois foi realmente o primeiro gobernante que utilizou este nome en Palenque. Existen dous gobernantes que anos despois tam\u00e9n utilizaron o mesmo nome: Upakal K'inich Janaab' Pakal (K'inich Janaab' Pakal II) e Wak Kimi Janaab' Pakal (Janaab' Pakal III). Para evitar confundir a Pakal \u201co Grande\u201d co seu av\u00f3, alg\u00fans investigadores\u00a0optaron por referirse a este \u00faltimo como Pakal \u201co Vello\u201d (Pakal \u201cthe Elder\u201d).\nO termo \"K'inich\", que se utiliza como un t\u00edtulo ou prefixo para diversos gobernantes, fai alusi\u00f3n \u00f3 deus do Sol, por iso trad\u00facese como \"Radiante\" ou \"Solar.\" Por outra banda, o termo \"Pakal\" trad\u00facese como \"escudo\" en lingua maia cl\u00e1sica. O nome deste gobernante maia traduciuse de forma incompleta como \"Radiante ? Escudo\" ou \"Escudo Solar\", ou ben, dunha forma m\u00e1is completa como \"Escudo Ave-Janaab\u2019 de Rostro Solar\".\nRespecto diso do nome existe unha controversia. Yuri Knorozov opinou que \"Pakal\" non pode ser un nome propio, pois esta palabra traduciuna como \"o que leva a bandeira\", \u00e9 dicir, un t\u00edtulo militar, as\u00ed mesmo, indicou que en todo caso a pronuncia ser\u00eda \"Ngakal\", termo que aparece noutras cidades maias. Realizou estas deduci\u00f3ns con base nos propios glifos do sarc\u00f3fago, afirmando que o nome do gobernante \u00e9 mencionado polo menos en d\u00faas ocasi\u00f3ns: \"o fillo da Guacamaio Amarelo e do Xaguar\", ambas as li\u00f1axes independentes da nobreza maia.\nTraxectoria.\nEntronizaci\u00f3n e matrimonio.\nDe acordo \u00e1 conta longa do calendario maia naceu o 9.8.9.13.0 8 ajau 13 pop, equivalente \u00f3 23 de marzo do ano 603. O seu pai foi K'an Mo' Hix, quen era \"cho'j ajaw\", un nobre de segundo rango cuxa li\u00f1axe subordinada viv\u00eda posiblemente no Grupo Pedras B\u00f3las. A s\u00faa nai foi Sak K'uk', a quen se considera filla de Janaab' Pakal e neta de Yohl Ik'nal, polo tanto, pertencente \u00f3 n\u00facleo din\u00e1stico do se\u00f1or\u00edo de B'aakal.\nO nacemento de Pakal o Grande ocorreu durante unha \u00e9poca de confrontaci\u00f3ns b\u00e9licas entre o se\u00f1or\u00edo de B'aakal, que era gobernado polo seu t\u00edo av\u00f3 Ajen Yohl Mat, e o se\u00f1or\u00edo de Kan, cuxa sede principal era Calakmul, que duraron m\u00e1is dunha d\u00e9cada. O 4 de abril de 611, cando Pakal ti\u00f1a tan s\u00f3 8 anos de idade, o se\u00f1or U K'ai Kan atacou Lakamha' (Palenque). Pouco despois, nun lapso de dezaseis meses, morreron o seu av\u00f3 Janaab' Pakal e o seu t\u00edo av\u00f3, Ajen Yohl Mat. Estes feitos xeraron unha crise din\u00e1stica no se\u00f1or\u00edo de B'aakal. Por unha banda, Ik' Muuy Muwaan reclamou para si o seu dereito \u00f3 trono e estabeleceuse en Tortuguero. Por outra banda, os pais de Pakal regresaron a Palenque para promover a s\u00faa entronizaci\u00f3n, probablemente pactando alianzas cos diferentes grupos de nobres e xefes de li\u00f1axes, pois a\u00ednda que Sak K'uk' pertenc\u00eda \u00e1 familia de gobernantes, a varon\u00eda (li\u00f1a de sucesi\u00f3n patrilineal) rompeuse. Tanto os dirixentes de Tortuguero, como os de Palenque, utilizaron o glifo emblema \"k'uhul B'aakal ajaw\", que significa \"sacro gobernante de B'aakal\", reco\u00f1ec\u00e9ndose a si mesmos como os lex\u00edtimos descendentes da li\u00f1axe do se\u00f1or\u00edo. A rivalidade entre ambas as facci\u00f3ns f\u00edxose patente, anos m\u00e1is tarde, mediante os diversos conflitos b\u00e9licos que sostiveron estas d\u00faas cidades.\nO 9.9.2.4.8 5 lamat 1\u00a0mol, \u00e9 dicir, o 26 de xullo de 615, Pakal foi entronizado pola s\u00faa nai. A escena at\u00f3pase tallada en altorrelevo\u00a0no taboleiro ovalado da Casa \u201cC\u201d do Palacio de Palenque: Sak K'uk fai entrega das insignias de poder \u00f3 seu novo fillo, un tocado real utilizado polos gobernantes conformado por aneis de xade e unha imaxe da deidade da realeza maia Hu'unal, mentres que Pakal at\u00f3pase sentado nun trono con dobre cabeza de xaguar. Debido a que Pakal tan s\u00f3 contaba con doce anos de idade, consid\u00e9rase que a s\u00faa nai foi a verdadeira depositaria do poder din\u00e1stico durante varios anos.\nO 19 de marzo de 626, \u00e1 idade de vinte e tres anos, Pakal casou con Tz'akbu Ajaw, filla de Yax Itzam Aatml, quen era o \"tuun ajaw\" da localidade de Ux Che' K'uh (Tortuguero), un gobernante de segundo nivel. Tradicionalmente s\u00f3ubose que o matrimonio tivo tres fillos, dous deles foron gobernantes de Palenque, K'inich Kan Bahlam II e K'an Joy Chitam II (Kan Hul); o terceiro, Tiwol Chan Mat, foi pai do tam\u00e9n gobernante K'inich Ahkal Mo' Naab III; por\u00e9n, as investigaci\u00f3ns do epigrafista Guillermo Bernal Romeu, realizadas no taboleiro de K'an Tok, sinalan que houbo un fillo de nome Wak-?-nal B'ahlam Ch'aaj Il Sib'ik Kan? que naceu despois de Kan Bahlam e antes de Joy Chitam, e un quinto fillo cuxo sexo e nome a\u00ednda se desco\u00f1ece.\nO 24 de xaneiro de 633 Pakal realizou os festexos do final do kat\u00fan 9.10.0.0.0 1 ajau 8 kayab; este evento foi de bastante relevancia pois as celebraci\u00f3ns do final do kat\u00fan anterior non se puideron levar a cabo pola derrota b\u00e9lica sufrida ante Calakmul. A nai de Pakal, Sak Kuk', morreu o 9 de setembro de 640, e o seu pai, K'an Mo' Hix, morreu o 29 de decembro de 642. Dende a entronizaci\u00f3n de Pakal en 615 at\u00e9 o ano 644, Palenque viviu unha \u00e9poca de paz que axudou ao crecemento poboacional. Durante este per\u00edodo de case trinta anos impulsouse a actividade produtiva e a reactivaci\u00f3n de cerimonias p\u00fablicas, desta forma consolidouse a confianza do pobo na dinast\u00eda gobernante.\nActividades militares.\nO 6 de febreiro de 644, despois de morrer Ik' Muuy Muwaan I, B'ahlam Ajaw foi entronizado en Tortuguero. Este novo gobernante iniciou unha pol\u00edtica de guerra en contra de Lakamha' (Palenque) e das s\u00faas cidades aliadas. O 1 de xu\u00f1o de 644 realizou o primeiro ataque contra Ux Te' K'uh \u2014lugar de onde era orixinaria Tz'akbu Ajaw\u2014 sen lograr someter \u00f3 gobernante local. O 25 de xullo de 649 atacou o se\u00f1or\u00edo de Moyoop (cuxa localizaci\u00f3n non se identificou). En novembro capturou Usiij e en decembro atacou Comalcalco, \u00e1mbalas d\u00faas prazas aliadas \u00f3 r\u00e9xime de Pakal; deste xeito o dominio palencano debilitouse no occidente. Por\u00e9n, as celebraci\u00f3ns do final do kat\u00fan 9.11.0.0.0\u00a012 ajau 1 ceh (11 de xu\u00f1o de 652) lev\u00e1ronse a cabo. O 10 de setembro de 655, rexistrouse un segundo ataque contra Ux Te' K'uh, o cal provocou a sa\u00edda dalg\u00fans habitantes que se trasladaron a Palenque. Por\u00e9n, o asedio que realizou Tortuguero non conseguiu desestabilizar o goberno de Pakal.\nEn troques, Pakal organizou unha ofensiva militar no ver\u00e1n de 659, dirixiu o seu ex\u00e9rcito cara \u00f3 leste cruzando os se\u00f1or\u00edos de Pomon\u00e1 e Yo\u2019ki\u2019b (Pedras Negras) at\u00e9 chegar \u00e1 zona arqueol\u00f3xica de Santa Elena, s\u00e9 do se\u00f1or\u00edo de Wak'aab'-ha'. Nesta campa\u00f1a capturou a Nu'n U Jol Chaak, gobernante de Santa Elena, a Sakjaal Itzamnaaj e Ahiin Chan Ahk, ambos dignatarios de Pomon\u00e1, as\u00ed como \u00f3s gobernantes locais das poboaci\u00f3ns de K'in-ha', Yaxkab' e B'atuun. Desco\u00f1\u00e9cese o motivo que tivo Pakal para comezar esta incursi\u00f3n militar, a\u00ednda que \u00e9 probable que fose unha acci\u00f3n preventiva contra un posible ataque destas cidades artellado por Calakmul. A\u00ednda que non se logrou o control total da zona, impux\u00e9ronse alg\u00fans tributos \u00f3s se\u00f1or\u00edos derrotados. \u00c9 posible tam\u00e9n que se tratase dunha vinganza, xa que Santa Elena foi unha fonte de constante de conflito entre Calakmul e Palenque que ti\u00f1a a s\u00faa orixe corenta anos antes e no que participara o seu av\u00f3 materno; nesta ocasi\u00f3n, Pakal impuxo un novo gobernante leal \u00e1 s\u00faa pol\u00edtica.\nDe acordo cos rexistros descifrados, a partir do ano 672 Palenque sostivo guerras contra os gobernantes de Oriente e Occidente; a\u00ednda non se sabe cales foron os contendentes, pero quedou asentado que durante estas confrontaci\u00f3ns foi humillada B'olon Chan, \u201ca familia das dezaseis familias do gobernante dos innumerables sucesores\u201d. A balanza do resultado destas confrontaci\u00f3ns inclinouse a prol de Palenque no ano 675 cando foi capturado un dignatario de nome Sak-jal? K'in?, a quen se sacrificou o 17 de outubro para satisfacer \u00f3 deus Ich Cham Ajaw.\nConstruci\u00f3ns arquitect\u00f3nicas e rexistros hist\u00f3ricos.\nDurante o goberno de Pakal a arquitectura e a arte en xeral foron impulsados de xeito salientable. A primeira obra monumental que mandou constru\u00edr Pakal foi o Templo do Esquecido. Malia ter sufrido os primeiros ataques de B'ahlam Ajaw, no ano 652, iniciouse a ampliaci\u00f3n e remodelaci\u00f3n do Palacio, sobre o cal se constru\u00edron as casas \u201cE\u201d, \u201cC\u201d, \u201cA\u201d e \u201cB\u201d; dous anos m\u00e1is tarde inaugurouse a \u00e1rea dos Subterr\u00e1neos, a galer\u00eda occidental da Casa \u201cE\u201d, e varios taboleiros (lousas de pedra) onde se rexistraron os acontecementos hist\u00f3ricos de Palenque, inclu\u00eddo o taboleiro oval onde se amosa a s\u00faa entronizaci\u00f3n. No ano 659, despois das vitorias militares da s\u00faa campa\u00f1a no leste, inaugurouse a Casa \u201cC\u201d do Palacio, \u00e1 cal os maias co\u00f1ec\u00edan como U Naah Chan, cuxo significado \u00e9 \"A Casa do Ceo\" e que estaba adicada a catro deidades da guerra.\nMalia que a escritura maia tivo a s\u00faa orixe nunha \u00e9poca anterior \u00e1 do goberno de Pakal, determinouse que todas as inscrici\u00f3ns xerogl\u00edficas que se atopan nos edificios e taboleiros de Palenque comezaron a realizarse baixo as s\u00faas ordes. Pakal esforzouse por deixar rexistros da historia din\u00e1stica do seu se\u00f1or\u00edo as\u00ed como dos acontecementos m\u00e1is importantes do seu goberno: celebraci\u00f3ns relixiosas, eventos da familia real e triunfos militares. As inscrici\u00f3ns tam\u00e9n foron acompa\u00f1adas de representaci\u00f3ns iconogr\u00e1ficas, exemplos deles son a da s\u00faa entronizaci\u00f3n no taboleiro oval ou o da captura de prisioneiros de guerra no basamento occidental da casa \u201cC\u201d.\nOs maias festexaban cada final de kat\u00fan ou per\u00edodo de vinte anos, e no ver\u00e1n do ano 672 celebrouse o final do kat\u00fan 9.12.0.0.0\u00a010 ajau 8 yaxkin, que se dedicou a Ich Cham Ajaw (\"Se\u00f1or da Faciana da Morte\"). A partir dese ano rexistrouse unha \u00e9poca de fames, mortandade (\"chamal haab\"') e guerra. A s\u00faa esposa, Tz'akbu Ajaw, morreu en novembro do mesmo ano, moi probablemente foi sepultada no Templo XIII, onde se descubriu a osamenta da chamada Ra\u00ed\u00f1a Vermella, coa que se identifica. Anos m\u00e1is tarde comezou a construci\u00f3n da Casa das Nove Lanzas Afiadas, ou Templo das Inscrici\u00f3ns como se co\u00f1ec\u00eda antes de ser descifrado o glifo do seu nome, xa que que a\u00ed se tallaron en varios pasaxes os xerogl\u00edficos que narran a historia din\u00e1stica de Palenque. Este edificio foi o mausoleo de Pakal; a obra negra onclu\u00edu no ano 680. A derradeira celebraci\u00f3n que levou a cabo Pakal foi o 7 de maio de 682, durante o remate do \"laju'ntuun\" 9.12.10.0.0\u00a09 ajau 18 zotz. Morreu o 9.12.11.5.18\u00a06\u00a0 etz'nab\u00a011\u00a0yax, \u00e9 dicir, o 28 de agosto de 683, e o seu fillo, K'inich Kan Bahlam II, foi o encargado de efectuar os funerais, rexistrar o evento e pechar a s\u00faa c\u00e1mara funeraria, \u00e1 que chamou a B'olon Eht Naah ou Casa dos Nove Acompa\u00f1antes.\nAchado da tumba.\nPasaron m\u00e1is de mil douscentos anos para que fose descuberta a tumba de Pakal. En 1949, o arque\u00f3logo Alberto Ruz Lhuillier atopou nunha lousa da parte superior do Templo das Inscrici\u00f3ns doce buratos de xeito sim\u00e9trico que semellaban ter servido para termar do trono do gobernante. \u00d3 decatarse de que hab\u00eda un espazo oco baixo dita lousa, comezou a furar e atopou os chanzos da escaleira interna da pir\u00e1mide, cuxo paso estaba totalmente obstru\u00eddo. O domingo 15 de xu\u00f1o de 1952, logo de desentullar toneladas de pedra e cascallos, o equipo de arque\u00f3logos logrou penetrar na c\u00e1mara mortuoria de 7,00 m de longo por 3,73 m de ancho, a cal estaba cuberta de estalagmitas e estalactitas. Ruz Lhuillier pensou que a l\u00e1pida da tumba era unha especie de altar, pois encontrou seis esqueletos, cinco masculinos e un feminino, que cr\u00eda que foran sacrificados como ofrenda.\nA l\u00e1pida principal \u2014tallada en altorrelevo e de sete toneladas de peso\u2014 foi levantada coa axuda de gatos hidr\u00e1ulicos e \u00f3 fondo do interior do sartego atopouse unha l\u00e1pida secundaria con forma de peixe ou de \u00fatero. Finalmente, \u00f3 abrir esta segunda l\u00e1pida, descubriuse a osamenta de Pakal, a cal estaba cuberta de cinabrio e arrodeada de m\u00faltiples teselas e contas de xade. O 27 de novembro de 1952, Ruz Lhuillier emitiu o anuncio p\u00fablico deste descubrimento. O achado foi de gran relevancia, pois at\u00e9 daquela desco\u00f1ec\u00edase que as pir\u00e1mides mesoamericanas fosen utilizadas como mausoleos, tal e como adoitaban facer os exipcios. \u00d3 sitio acudiron os antrop\u00f3logos Eusebio D\u00e1valos Hurtado e Arturo Romano Pacheco para documentar e comezar os primeiros estudos da osamenta. Pouco despois, Carlos Pellicer C\u00e1mara, quen daquela dirix\u00eda o Museo Rexional de Tabasco, sumouse \u00f3 grupo de traballo multidisciplinario.\nC\u00e1mara funeraria e sartego.\nNa cosmovisi\u00f3n maia descr\u00edbense tres niveis: o superior ou celeste (conformado por trece ceos), o intermedio ou terrestre e o subterr\u00e1neo ou inframundo chamado Xibalb\u00e1 (conformado por nove estratos). Na c\u00e1mara funeraria, e especialmente na l\u00e1pida do sartego de Pakal, repres\u00e9ntase unha s\u00edntese simb\u00f3lica da visi\u00f3n c\u00f3smica e existencial dos maias. Dende o sartego at\u00e9 o nivel superior do Templo das Inscrici\u00f3ns, encontrouse \u00f3 longo da escaleira un \"psicoduto\", ou tubo oco, con forma de serpe que foi colocado para que Pakal puidese comunicarse dende o inframundo. Os seis cad\u00e1veres atopados ti\u00f1an incrustaci\u00f3ns nos dentes e unha deformaci\u00f3n tabular oblicua nos seus cranios, polo que se determinou que pertenc\u00edan \u00e1 clase nobre e que foran sacrificados para seren os \"acompa\u00f1antes\" do ahau na s\u00faa viaxe \u00f3 inframundo.\nNas paredes da c\u00e1mara funeraria, cuxo teito est\u00e1 rematado en b\u00f3veda, enc\u00f3ntranse representados en relevo nove personaxes identificados como os Nove Se\u00f1ores da Noite ou Bolontiku, quen eran unha especie de sacerdotes que deb\u00edan guiar a Pakal na s\u00faa viaxe polo mundo dos mortos. No per\u00edmetro exterior do sartego tall\u00e1ronse en altorrelevo as figuras dalg\u00fans dos antigos gobernantes de Palenque e devanceiros de Pakal. Os maias cr\u00edan que os seus gobernantes eran seres con poderes sobrenaturais e intermediarios entre os deuses e a xente com\u00fan. Na l\u00e1pida principal repres\u00e9ntase o intre en que Pakal comeza a s\u00faa viaxe cara \u00f3 inframundo, onde deber\u00e1 derrotar \u00f3s se\u00f1ores da morte para posteriormente renacer como deus do millo e subir at\u00e9 o plano divino.\nA l\u00e1pida \u00e9 monol\u00edtica con medidas de de lonxitude, de ancho e de grosor. Nas s\u00faas beiras at\u00f3panse tallados xer\u00f3glifos maias que narran a biograf\u00eda de Pakal. Na s\u00faa cara principal repres\u00e9ntase \u00f3 gobernante como un home novo e \"axis mundi\", coa postura dun acabado de nacer que parece xurdir das fauces do Sak B'aak Naah Chapaat ou Primeiro Cemp\u00e9s dos \u00d3sos Brancos quen ten a s\u00faa queixada descarnada e na parte superior do mascar\u00f3n un recipiente utilizado nos sacrificios de sangue.\nSobre o cuerpo de Pakal \u00e9rguese unha \u00e1rbore en forma de cruz que divide os 4 rumbos do cosmos. Unha serpe bic\u00e9fala cuxe corpo semella unha letra omega cruza os brazos da \u00e1rbore. Da mand\u00edbula da cabeza esquerda emerxe o deus K'awiil e da cabeza dereita o deus Hu'unal. \u00c1mbolos dous aparentan acompa\u00f1ar a Pakal a trascender os diferentes planos do cosmos. No curuto da \u00e1rbore at\u00f3pase o deus supremo dos maias, Itzamnaaj K'inich Ajaw, representado como un quetzal na posici\u00f3n do c\u00e9nit. \u00c1 esquerda e dereita repres\u00e9ntase \u00f3 deus Ceh, deidade maia do sacro. Arredor da \u00e1rbore vense representaci\u00f3ns de contas de xade, cunchas e s\u00edmbolos de sangue.\nNo marco perimetral da l\u00e1pida enc\u00f3ntrase unha banda cos s\u00edmbolos astron\u00f3micos de Venus, Marte, a L\u00faa e o Sol. No recuncho superior esquerdo at\u00f3pase o signo kin, que representa o d\u00eda, e no recuncho superior dereito o signo akbal que corresponde \u00e1 noite ou escuridade. Tanto na parte superior como na inferior apr\u00e9cianse varias personaxes que semellan estar falando ou rezando; os \"nahb'atow-ilob\", nobres achegados a Pakal que o axudaban durante os seus autosacrificios de sangue. A banda perimetral representa na s\u00faa totalidade o corpo da serpe ou \"drag\u00f3n\" bic\u00e9falo na s\u00faa advocaci\u00f3n de Itzamnaaj ou a Casa do Lagarto, lugar \u00f3 que deber\u00eda chegar Pakal.\nBaixo a l\u00e1pida principal e a car\u00f3n da entrada do \"psicoduto\", que neste sitio remata coa figura dunha testa de serpe, atop\u00e1ronse d\u00faas esculturas realizadas en estuco que representan a Pakal. A primeira delas amosa a un Pakal mozo cos beizos m\u00e1is delgados, posiblemente \u00e1 idade de doce anos, cando foi entronizado. A segunda testa representa a un Pakal como home maduro, cunha idade aproximada de trinta anos; o seu tocado evoca \u00f3 deus do millo. En \u00e1mbalas esculturas p\u00f3dese apreciar a deformaci\u00f3n tabular oblicua extrema do seu cranio, cuxo perfil evoca a unha mazaroca de millo. Os maias practicaban esta deformaci\u00f3n cranial cos membros da nobreza e mediante a axuda de prensas de madeira exerc\u00edan presi\u00f3n na testa dos nenos dende unha idade moi temper\u00e1.\nO esqueleto de Pakal estaba cuberto de cinabrio cuxa cor vermella os maias identificaban co leste, lugar por onde resucita o Sol cada ma\u00f1\u00e1, desta forma al\u00fadese \u00e1 inmortalidade. O enxoval funerario de Pakal reit\u00e9rao como deus do millo, \u00e1rbore do mundo e centro do universo. Nas s\u00faas mans e a car\u00f3n dos pies atop\u00e1ronse catro contas de xade que simbolizan os catro rumbos. O centro foi sinalado por unha figuri\u00f1a de xade que representa \u00f3 deus do millo crocodilo colocada sobre a rexi\u00f3n p\u00e9lvica da osamenta. Outra figuri\u00f1a que representa \u00f3 deus Pax foi atopada xunto \u00f3 seu p\u00e9 esquerdo.\nSobre a s\u00faa fronte colocouse un diadema con discos de xade, semellante ao que lle entregou a s\u00faa nai durante a s\u00faa entronizaci\u00f3n; no centro do diadema coloc\u00e1base un \"sak hu'unal\", unha xoia que representa o deus Hu'unal, que \u00e1 s\u00faa vez ten un trifolio de millo sobre a s\u00faa testa e que se distingue polo seu nariz longo. A m\u00e1scara mortuoria de Pakal foi reconstru\u00edda en tres ocasi\u00f3ns, en 1952, en 1954 e en 2001-2002. Foi elaborada con trescentas corenta pezas de xade de varias tonalidades: cosmocolor (NaCrSi2O6), xade\u00edta (NaAlSi2O6) e albita (NaAlSi3O8). Estes materiais non existen na zona de Palenque, polo que se cre que foron tra\u00eddos de Guatemala e algunhas das cunchas do oc\u00e9ano Pac\u00edfico. O pu\u00eddo \u00e1spero que se observa nas teselas reduce o seu brillo, o cal parece que foi \u00e1 mantenta para dar un aspecto de morto \u00e1 m\u00e1scara. Os ollos amosan un acentuado estrabismo.\nO distintivo que lle d\u00e1 o rango de ahau obs\u00e9rvase na parte superior central da fronte: tr\u00e1tase dun trifolio conformado por tres teselas de xade verde claro que evocan a K'wawiil. As outras deidades da tr\u00edada, Chaahk e Yoopat enc\u00f3ntranse presentes nos glifos do reverso das orelleiras, talladas como forma de flores simb\u00f3licas. O nariz aguile\u00f1o conta coa aplicaci\u00f3n que utilizaban os nobres maias para continuar a s\u00faa li\u00f1a at\u00e9 a fronte. A boca da m\u00e1scara vese entreaberta, na parte central dos beizos apr\u00e9ciase unha peza de xade que sinala a presenza de alento mediante o s\u00edmbolo do vento \"ik\". Asemade, as orelleiras estaban relacionadas co alento e coa deidade do vento. As contas tubulares que emerxen das orelleiras interpr\u00e9tanse como o pistilo da flor vertendo humidade.\nEn cada un dos dedos das mans ti\u00f1a un anel de xade. O cinto cerimonial conti\u00f1a d\u00faas pequenas m\u00e1scaras, ambas representan \u00f3 deus Itzamnaaj. A primeira delas na s\u00faa advocaci\u00f3n de sabedor\u00eda e experiencia como un home vello, e a segunda delas na s\u00faa advocaci\u00f3n de xuventude e forza como un home novo. Ambas te\u00f1en un \"pop\" ou \"petate\" con tres machadas. O enxoval complem\u00e9ntase cun pectoral de nove f\u00edos, un colar de tres f\u00edos, dous brazaletes de oito f\u00edos e dous prendedores que serv\u00edan para separar o seu cabelo.\nPareidolia.\nDurante moitos anos, alg\u00fans quixeron ver na inscrici\u00f3n do sartego a un home nunha nave espacial con pancas, volantes e engrenaxes. Estas versi\u00f3ns, en descr\u00e9dito dende o comezo, populariz\u00e1ronse malia a falta de rigor cient\u00edfico, hist\u00f3rico e iconogr\u00e1fico. O novelista e uf\u00f3logo sovi\u00e9tico Alexander Kazantsev foi o primeiro en supo\u00f1er esta pareidolia, a quen despois se uniron o su\u00edzo Erich von D\u00e4niken co seu libro \"Erinnerungen an die Zukunft\" en 1968, e o estadounidense Charles Berlitz. Von D\u00e4niken reproduce un debuxo da tapa do sartego, incorrectamente etiquet\u00e1ndoo como de \"Cop\u00e1n\" e comparando a pose de Pakal coa dos astronautas do Proxecto Mercury da d\u00e9cada de 1960 e pres\u00e9ntao como unha posible evidencia de influencia extraterrestre na antiga civilizaci\u00f3n maia. Estas teor\u00edas pseudocient\u00edficas foron propagadas mediante o filme documental \"Erinnerungen an die Zukunft\", que se exhibiu na d\u00e9cada de 1970, e, 40 anos m\u00e1is tarde, foron mencionadas na serie de televisi\u00f3n \"Ancient Aliens\".\nControversia sobre a s\u00faa idade.\nA escola maianista estadounidense, a cal era a m\u00e1is avanzada na \u00e1rea de epigraf\u00eda, aceptou sen cuestionamentos a historia contada en estelas e taboleiros maias. Desta forma estabeleceuse que Pakal \u201co Grande\u201d morreu \u00e1 idade de oitenta anos. Por\u00e9n, cando o doutor Arturo Romano Pacheco analizou a osamenta deste gobernante, na d\u00e9cada de 1950, conclu\u00edu que esta correspond\u00eda a un home cuxa idade biol\u00f3xica era de corenta a cincuenta anos no momento da s\u00faa morte. A finais da d\u00e9cada de 1970, o informe estendido dos estudos da osamenta indicou que a estatura estimada de Pakal era de 1,65 m, carecendo de patolox\u00edas esquel\u00e9ticas visibles e correspondente \u00e1 dun adulto masculino na su quinta d\u00e9cada de vida. Por\u00e9n, Linda Schele, Floyd Lounsbury e Peter Mathews opinaron que as conclusi\u00f3ns de Romano estaban trabucadas. A historiadora Mercedes de la Garza opinou que os maias \u2014tal e como xa sinalara Linda Schele\u2014 cambiaron algunhas datas de nacemento e morte dos seus gobernantes para facelas cadrar con datas mitol\u00f3xicas ou astron\u00f3micas.\nMediante novas t\u00e9cnicas de histolox\u00eda, que toman a consideraci\u00f3n os cambios morfoanat\u00f3micos da s\u00ednfise da pube, a superficie auricular do il\u00edaco, o extremo esternal das costelas, a superficie oclusal dos dentes e o tecido trabecular das ep\u00edfises dos \u00f3sos longos, examin\u00e1ronse de novo os \u00f3sos de Pakal en 1999. En 2003, o grupo de investigadores internacionais, que coordinou a doutora Vera Tiesler da Universidade Aut\u00f3noma do Iucat\u00e1n, conclu\u00edu que morrera a unha idade avanzada, que sufrira de osteoporose e artrite e que a s\u00faa idade era superior \u00f3s cincuenta e cinco anos, compatible cos estudos dos epigrafistas, \u00e9 dicir, oitenta anos, a\u00ednda que non todos os que participaron est\u00e1n de acordo en confirmar dita idade."}
{"id": "435529", "revid": "23204", "url": "https://gl.wikipedia.org/wiki?curid=435529", "title": "Pacal o Grande", "text": ""}
{"id": "435532", "revid": "23204", "url": "https://gl.wikipedia.org/wiki?curid=435532", "title": "Pakal o Grande", "text": ""}
{"id": "435534", "revid": "23204", "url": "https://gl.wikipedia.org/wiki?curid=435534", "title": "Pakal II", "text": ""}
{"id": "435545", "revid": "839", "url": "https://gl.wikipedia.org/wiki?curid=435545", "title": "Tama\u0161 Padziava", "text": "Tama\u0161 Padziava (en ), nado o 6 de febreiro de 1906 no distrito de Miory (Belar\u00fas) e finado o 2 de outubro de 1975 en Londres, foi un te\u00f3logo e relixioso cat\u00f3lico belaruso.\nTraxectoria.\nLogo de rematar a s\u00faa educaci\u00f3n b\u00e1sica, estudou no ximnasio Stefan Batory dos marianos en Druja. En 1926 ingresou na Congregaci\u00f3n dos Padres Marianos, facendo os votos en 1927. Entre 1929 e 1935 estudou en Roma, no Pontificio Colexio Ruso e na Pontificia Universidade Gregoriana, doutor\u00e1ndose en Filosof\u00eda en 1931 e licenci\u00e1ndose en Teolox\u00eda en 1935. O 23 de decembro de 1934 foi ordenado sacerdote por Mykolai Charnetskyi.\nComezou o seu ministerio na rexi\u00f3n de Harbin, en Manchuria, onde foi profesor no Liceo de San Nicolao e en d\u00faas escolas femininas das ursulinas.\nO 22 de decembro de 1948 foi expulsado da China e entregado \u00e1s autoridades sovi\u00e9ticas. Foi arrestado pola NKVD en Chita, onde estivo arredor dun ano. En 1949 foi sentenciado a 25 anos de traballos forzados, e foi enviado ao campo de Taishet. En 1955 foi liberado e deportado a Polonia, residindo inicialmente no mosteiro de Grudzi\u0105dz, e posteriormente nos de Gietrzwa\u0142d, Varsovia, G\u0142ucho\u0142azy, novamente en Grudzi\u0105dz, Liche\u0144 Stary e W\u0142oc\u0142awek.\nNa d\u00e9cada de 1960 acadou sona pola s\u00faa labor ecum\u00e9nica, difundindo os seus co\u00f1ecementos sobre as igrexas cat\u00f3licas orientais. Publicou artigos nas revistas \"Bo\u017eym \u0161liacham\" e \"\u0179ni\u010d\", e colaborou na secci\u00f3n belarusa de Radio Vaticana. En 1969 marchou a Roma, e logo dun breve per\u00edodo, trasladouse a Londres, onde exerceu o seu ministerio entre os belarusos da di\u00e1spora."}
{"id": "435585", "revid": "98629", "url": "https://gl.wikipedia.org/wiki?curid=435585", "title": "Guerra de Nagorno-Karabakh", "text": "A Guerra de\u00a0Nagorno-Karabakh ref\u00edrese ao conflito armado que ocorreu entre febreiro de 1988 e maio de 1994 no pequeno enclave armenio de Nagorno-Karabakh, na rexi\u00f3n sueste do C\u00e1ucaso, unha antiga provincia sovi\u00e9tica poboada por unha minor\u00eda azar\u00ed e unha maior\u00eda de armenios, rodeada completamente pola Rep\u00fablica de Acerbaix\u00e1n. O parlamento do enclave votou a favor da uni\u00f3n con Armenia, o cal foi ratificado nun plebiscito que contou cunha esmagadora maior\u00eda da poboaci\u00f3n favorable \u00e1 independencia. As demandas de unificaci\u00f3n con Ierev\u00e1n, as cales proliferaron ao longo da d\u00e9cada de 1980, desenvolv\u00e9ronse nun comezo de maneira pac\u00edfica, a\u00ednda que a presi\u00f3n autonomista xerada ante o colapso da Uni\u00f3n Sovi\u00e9tica a finais da d\u00e9cada levaron aparellados un incremento da violencia na rexi\u00f3n entre ambos os grupos \u00e9tnicos, o que finalmente derivou en sucesos de limpeza \u00e9tnica por ambas as partes. Ao longo do conflito, tanto Armenia como Acerbaix\u00e1n v\u00edronse envolvidos nunha progresiva guerra non declarada nas zonas monta\u00f1osas de Karabakh pola intenci\u00f3n de Acerbaix\u00e1n de reprimir aos secesionistas e irredentistas do antigo \u00f3blast aut\u00f3nomo.\nEste conflito transformouse no m\u00e1is grave de todos aqueles que se deron tras a desintegraci\u00f3n da URSS en decembro de 1991. Os combates inter\u00e9tnicos inici\u00e1ronse pouco despois de que o Parlamento local votase a favor da uni\u00f3n coa RSS de Armenia o 20 de febreiro de 1988. Esta declaraci\u00f3n de secesi\u00f3n da RSS de Acerbaix\u00e1n foi considerada como o resulta\"do\" de \u00abun resentimento de longa duraci\u00f3n na comunidade \"armenia\" de \"Nagorno-Karabakh\" \"contra as serias limitaci\u00f3ns \u00e1 s\u00faa cultura e liberdade relixiosa polas autoridades centrais sovi\u00e9ticas e azar\u00edes\u00bb\".\nXunto cos movementos secesionistas das rep\u00fablicas b\u00e1lticas de Estonia, Letonia e Lituania, o conflito significou un dos m\u00e1is importantes elementos na desintegraci\u00f3n da Uni\u00f3n Sovi\u00e9tica. A proclamaci\u00f3n de independencia de Acerbaix\u00e1n, seguida da persecuci\u00f3n masiva e asasinatos de armenios, co\u00f1ecidos como \"Xaneiro Negro\", significaron a cooptaci\u00f3n dos poderes exercidos polo goberno central en mans da administraci\u00f3n de Bak\u00fa. Unha das primeiras medidas tomadas pola nacente rep\u00fablica foi a de eliminar o goberno provincial aut\u00f3nomo de Nagorno-Karabakh, o que provocou como reacci\u00f3n que a maior\u00eda armenia da provincia votase masivamente en favor da creaci\u00f3n da Rep\u00fablica de Artsakh.\nA escalada da violencia acentuouse ao longo do inverno de 1992 a pesar dos intentos de mediaci\u00f3n internacional patrocinados pola OSCE, os cales fallaron nunha resoluci\u00f3n do conflito e unha soluci\u00f3n concordada das partes. Na primavera de 1993 as forzas armenias ocuparon rexi\u00f3ns fose do enclave, nun intento de involucrar a outros pa\u00edses da zona como Rusia ou Xeorxia. Para 1994 os armenios de Nagorno-Karabakh non s\u00f3 controlaban o territorio propio da Rep\u00fablica, sen\u00f3n tam\u00e9n preto dun 14% do territorio nacional de Acerbaix\u00e1n. Un alto o fogo acordado en 1994 baixo o auspicio de Rusia puxo termo \u00e1 parte armada do conflito, mentres que un organismo chamado Grupo de Minsk, supeditado \u00e1 OSCE, foi establecido para poder realizar as respectivas negociaci\u00f3ns de paz.\nAntecedentes.\nIndependencia do Imperio ruso.\nA soberan\u00eda sobre o territorio de Nagorno-Karabakh foi obxecto dunha longa disputa entre Armenia e Acerbaix\u00e1n, tanto que pervive at\u00e9 os nosos d\u00edas. A rexi\u00f3n, co\u00f1ecida como \"Artsakh\" polos armenios, \u00e9 un territorio poboado por armenios desde os tempos prehist\u00f3ricos, sendo \u00e1s veces practicamente a \u00faltima fortaleza da identidade e cultura armenia durante repetidas conquistas. Os problemas respecto da soberan\u00eda, con todo, son relativamente recentes. Pouco despois da capitulaci\u00f3n do Imperio Otom\u00e1n na Primeira guerra mundial produciuse a Revoluci\u00f3n de Outubro, por medio da cal os bolxeviques accederon ao poder nun colapsado Imperio Ruso en 1917. Tres naci\u00f3ns do C\u00e1ucaso: Xeorxia, Armenia e Acerbaix\u00e1n proclamaron a s\u00faa independencia de Rusia e organiz\u00e1ronse na Rep\u00fablica Democr\u00e1tica Federal de Transcaucasia, a cal tivo unha curta vida (10 de febreiro a 28 de maio de 1918).\nGuerra entre Armenia e Acerbaix\u00e1n (1918-1920).\nPouco despois de que se disolvese a Federaci\u00f3n transcauc\u00e1sica, graves disputas territoriais e \u00e9tnicas entre armenios e azar\u00eds desembocaron nunha guerra aberta entre as recentemente formadas rep\u00fablicas democr\u00e1ticas de Armenia e Acerbaix\u00e1n. A guerra estendeuse aos distritos de Qazaj, Syunik, Nakhichevan e o propio Karabakh. A disputa centrouse no establecemento da fronteira entre ambos os pa\u00edses nas mencionadas provincias. Os armenios de Karabakh tentaron proclamarse nunha rep\u00fablica independente, pero fallaron ao non poder contactarse con Armenia. Despois da derrota otom\u00e1 na Primeira guerra mundial, tropas brit\u00e1nicas ocuparon a zona de Transcaucasia en 1919, colocando \u00e1 zona de Karabakh e Zangezur baixo o mandato de Khosrov bey Sultanov, mentres que a decisi\u00f3n definitiva achega do futuro da rexi\u00f3n era tomada pola Conferencia de Par\u00eds de 1919.\nIntervenci\u00f3n sovi\u00e9tica.\nA pesar de estar a decisi\u00f3n pendente, unha nova Uni\u00f3n Sovi\u00e9tica interveu no C\u00e1ucaso e no prazo de tres anos organizou aos diferentes pa\u00edses na Rep\u00fablica Socialista Sovi\u00e9tica Federativa Transcauc\u00e1sica, integr\u00e1ndoos no seu territorio. Inspir\u00e1ndose na organizaci\u00f3n do Estado sovi\u00e9tico, os bolxeviques crearon ent\u00f3n un Bur\u00f3 Cauc\u00e1sico conformado por sete membros, supervisados polo ent\u00f3n Comisario do Pobo para as Nacionalidades, que era Stalin. A pesar de que o Bur\u00f3 votou 4 a 3 a favor de colocar Nagorno-Karabakh baixo a autoridade da recentemente creada Rep\u00fablica Socialista Sovi\u00e9tica de Armenia, as protestas dos l\u00edderes do Partido Comunista de Acerbaix\u00e1n, inclu\u00edndo ao seu l\u00edder Nariman Narimanov, e un alzamento antisovi\u00e9tico en Ierev\u00e1n en 1921 complicaron as relaci\u00f3ns entre Armenia e Moscova. Eses factores conduciron a que o Comit\u00e9 revisase a s\u00faa decisi\u00f3n, para que en definitiva resolv\u00e9sese incorporar ao recentemente creado \u00d3blast Aut\u00f3nomo de Nagorno-Karabakh dentro da RSS de Acerbaix\u00e1n en 1923, deixando \u00e1 s\u00faa poboaci\u00f3n - composta nun 94% de armenios - baixo o goberno doutra nacionalidade. A capital foi trasladada de Shusha a Khankendi (rebautizada como \"Stepanakert\" ao pouco tempo).\nHistoriadores armenios e azar\u00eds especularon durante longo tempo sobre as raz\u00f3ns desta decisi\u00f3n, manex\u00e1ndose como probable motivo a aplicaci\u00f3n da regra \"divide e vencer\u00e1s\". Isto pode observase, por exemplo, pola estra\u00f1a localizaci\u00f3n do enclave de Nakhichevan (terra tam\u00e9n pertencente a Armenia at\u00e9 a d\u00e9cada de 1940), o cal est\u00e1 rodeado por Armenia ao norte e Ir\u00e1n ao sur, pero pertence a Acerbaix\u00e1n.\nOutro posible motivo desta decisi\u00f3n \u00e9 o intento de realizar un xesto pol\u00edtico de boa vontade por parte da URSS cara \u00e1 Turqu\u00eda de Atat\u00fcrk, un goberno central que descortizou Armenia anexion\u00e1ndose 12 provincias armenias, entre elas Erzurum e Van, dous centros culturais de vital importancia para o pobo armenio. Armenia, pola s\u00faa banda, sempre se negou a reco\u00f1ecer a legalidade de tal decisi\u00f3n, e continuou ao longo do tempo protestando dentro do sistema sovi\u00e9tico por iso.\nO resurgimiento da cuesti\u00f3n de Nagorno-Karabakh.\nA elecci\u00f3n de Mikhail Gorbachev como Secretario xeral do PCUS en 1985 trouxo consigo a posta en funcionamento dos seus dous grandes plans de reforma, co\u00f1ecidos como \"perestroika\" e \"glasnost\". Mentres que os fins da reforma econ\u00f3mica cristaliz\u00e1banse na perestroika, a gl\u00e1snost permitiu que os cidad\u00e1ns sovi\u00e9ticos gozasen dunha relativa liberdade de prensa, especialmente en canto p\u00faidose por primeira vez criticar abertamente aos gobernantes. Dentro deste marco, os l\u00edderes sovi\u00e9ticos de Karabakh capitalizaron tal apertura conseguindo obter un voto do parlamento rexional a favor da uni\u00f3n do OAAK coa RSS de Armenia o 20 de febreiro de 1988. Os dirixentes armenios do \u00f3blast queix\u00e1banse porque a rexi\u00f3n non contaba con textos escolares nin canles de televisi\u00f3n que transmitisen en armenio. No mesmo sentido que o Secretario xeral do Partido Comunista de Acerbaix\u00e1n, Heidar Aliev, tentara realizar unha \"azarificaci\u00f3n\" da zona, incrementando a presenza, n\u00famero e influencia dos azar\u00eds que viv\u00edan en Nagorno-Karabakh\n, ao mesmo tempo que a poboaci\u00f3n armenia estaba en declive. Para 1988 a poboaci\u00f3n armenia que viv\u00eda na rexi\u00f3n diminu\u00edra a preto das tres cuartas partes.\nO movemento autonomista fora liderado por diversas figuras populares armenias, do mesmo xeito que por membros da \"intelligentsia\", como o co\u00f1ecido disidente e premio Nobel da Paz Andrei Sakharov. Antes da declaraci\u00f3n do 20 de febreiro, os armenios comezaran a protestar, nun conxunto de folgas por parte dos traballadores de Ierev\u00e1n que demandaban a unificaci\u00f3n co enclave. Estas protestas foron contestadas en termos similares en manifestaci\u00f3ns realizadas en Bak\u00fa. Como reacci\u00f3n \u00e1s protestas, Gorbachov afirmou que as fronteiras entre as rep\u00fablicas sovi\u00e9ticas non ser\u00edan modificadas, de acordo co disposto no artigo 78 da Constituci\u00f3n da URSS. O l\u00edder sovi\u00e9tico afirmou tam\u00e9n que outras nacionalidades e pobos da URSS estaban a solicitar cambios territoriais, e que unha nova fixaci\u00f3n de l\u00edmites en Nagorno-Karabakh constituir\u00eda \"un perigoso precedente\". Os armenios v\u00edan con desd\u00e9n a decisi\u00f3n de 1921, considerando \u00e1 s\u00faa vez que os seus esforzos estaban destinados a corrixir un erro hist\u00f3rico baixo o principio da autodeterminaci\u00f3n, un dereito as\u00ed mesmo contemplado na Constituci\u00f3n sovi\u00e9tica para as s\u00faas rep\u00fablicas conformantes. Os azar\u00eds, doutra banda, cualificaban talles demandas, que implicaban o abandono dunha importante rexi\u00f3n da Rep\u00fablica, como inaceptables e ali\u00f1\u00e1ronse coa postura de Gorbachov.\nO pogrom de Sumgait.\nOs conflitos \u00e9tnicos entre membros das comunidades que viv\u00edan en Nagorno-Karabakh estalaron ao pouco tempo. O 22 de febreiro de 1988, unha confrontaci\u00f3n directa preto de Asker\u00e1n (en Nagorno-Karabakh, na estrada entre Agdam e Stepanakert), entre un grupo militar azar\u00ed e grupos de cidad\u00e1ns armenios terminou en violentos incidentes que deixaron como saldo preto de 10 armenios mortos e feridos. Durante os combates, un axente local da Polic\u00eda, supostamente armenio, matou a dous mozos azar\u00eds. O 27 do mesmo mes, mentres falaba na televisi\u00f3n central de Bak\u00fa, o fiscal sovi\u00e9tico Alexander Katusev mencionou a nacionalidade dos feridos.\nPoucas horas despois da intervenci\u00f3n, estalou un pogrom dirixido contra os residentes armenios na cidade de Sumgait, situada a 25 quil\u00f3metros ao norte de Bak\u00fa, que contaba cunha alta poboaci\u00f3n de refuxiados azar\u00eds. O resultado destes feitos foi de 32 armenios mortos, de acordo coas estat\u00edsticas oficiais sovi\u00e9ticas, a\u00ednda que varios anos despois, a principios da d\u00e9cada de 1990, os mandatarios da KGB reco\u00f1eceron que ti\u00f1an ordes directas do gabinete de Gorbachov de ocultar notablemente o n\u00famero dos armenios mortos. Os armenios foron golpeados e asasinados; as mulleres armenias violadas, queimadas vivas e asasinadas, tanto nas s\u00faas casas como en plena r\u00faa, durante tres d\u00edas de violencia que s\u00f3 cesaron cando o Ex\u00e9rcito Vermello sufocou a rebeli\u00f3n entrando na cidade o 1 de marzo de 1988.\nA forma en que os armenios foron asasinados provocou unha grande indignaci\u00f3n entre os seus compatriotas, que consideraron que o pogrom fora avalado por parte das autoridades sovi\u00e9ticas co fin de intimidar aos membros do movemento de Nagorno-Karabakh. A violencia aumentou aos poucos despois dos feitos de Sumgait, ata que Gorbachov decidiu finalmente intervir militarmente en Armenia en setembro de 1988. Para ese tempo estim\u00e1base que m\u00e1is de 100 persoas perderan a vida tanto en Armenia como en Acerbaix\u00e1n. A todo isto agreg\u00e1ronse as consecuencias dun gran terremoto que arrasou a cidade de Leninakan, en Armenia, o 7 de decembro de 1988, provocando a morte de m\u00e1is de 25.000 persoas.\nOs intentos de Gorbachov para estabilizar a rexi\u00f3n foron infrutuosos, xa que se enfrontaba \u00e1 intransigencia de ambos os bandos. Os armenios, por unha banda, non se conformaron coa promesa de Moscova de destinar 400 mill\u00f3ns de rublos co fin de revitalizar o idioma armenio, destin\u00e1ndoos a textos escolares e a unha canle de televisi\u00f3n para Karabakh. Pola s\u00faa banda, Acerbaix\u00e1n non estaba disposto en ning\u00fan caso a ceder territorio a Armenia. Outro feito que complicou a situaci\u00f3n foi a detenci\u00f3n por ordes do Kremlin de 11 membros dun recentemente formado \"Comit\u00e9 de Karabakh\" (entre os que se atopaba Levon Ter-Petrosian) durante o caos que seguiu ao terremoto. Estas acci\u00f3ns polarizaron as relaci\u00f3ns entre Moscova e os armenios, xa que estes \u00faltimos perderon a confianza en Gorbachov, desprez\u00e1ndoo pola mala xesti\u00f3n da axuda para as v\u00edtimas do terremoto e pola s\u00faa falta tanto de comprensi\u00f3n como de garant\u00edas na xesti\u00f3n da crise.\n\"Xaneiro Negro\".\nA crecente violencia inter\u00e9tnica comezou a cobrar cada vez m\u00e1is v\u00edtimas, o que obrigou \u00e1 maior\u00eda da poboaci\u00f3n azar\u00ed residente en Armenia a refuxiarse no seu pa\u00eds, ao mesmo tempo que os armenios de Acerbaix\u00e1n fux\u00edan ao seu. A escalada do conflito parec\u00eda escap\u00e1rselle das mans ao Goberno da URSS, polo que a decisi\u00f3n dos l\u00edderes sovi\u00e9ticos de tomar o control directo da rexi\u00f3n en xaneiro de 1989 foi recibida de bo grado por moitos armenios. No ver\u00e1n de 1989 os dirixentes da Fronte Popular de Acerbaix\u00e1n e os seus seguidores lograron que a RSS de Acerbaix\u00e1n iniciase un bloqueo a\u00e9reo e ferroviario contra Armenia, logrando estrangular a econom\u00eda do pa\u00eds ao evitar que o 85% da carga e os bens que chegaban por v\u00eda f\u00e9rrea arribasen \u00e1 Rep\u00fablica. Esta medida tivo outro efecto, o de que a rexi\u00f3n de Nakhichevan quedase separada totalmente do resto da URSS. A interrupci\u00f3n do tr\u00e1fico ferroviario a Armenia estivo motivado en parte polos ataques de militantes dese pa\u00eds contra traballadores acerbaixanos que entraban no seu territorio, os cales empezaron a rexeitar a cumprir eses servizos.\nEn xaneiro de 1990 produciuse outro pogrom contra armenios en Bak\u00fa, o que obrigou ao Goberno sovi\u00e9tico a declarar o estado de emerxencia e a enviar tropas da MVD a restablecer a orde. A cidade de Bak\u00fa, capital de Acerbaix\u00e1n, contaba por aquel ent\u00f3n cunha poboaci\u00f3n armenia superior a 250.000 habitantes. Estableceuse un toque de queda (cousa que non suced\u00eda na URSS desde a segunda guerra mundial) ao mesmo tempo que se produc\u00edan fortes combates entre as forzas sovi\u00e9ticas e os nacionalistas azar\u00eds. Estes incidentes deixaron como saldo m\u00e1is de 120 azar\u00eds e 8 soldados da MVD mortos. Con todo, durante este tempo o Partido Comunista de Acerbaix\u00e1n caera, transform\u00e1ndose a orde nun velado mantemento dos comunistas no poder, antes que protexer \u00e1 poboaci\u00f3n armenia do pa\u00eds. Estes eventos, co\u00f1ecidos como \"\"Xaneiro Negro\", delinearon a relaci\u00f3n futura entre Acerbaix\u00e1n e Rusia. Despois destes feitos, a poboaci\u00f3n armenia en Bak\u00fa viuse visiblemente reducida, qued\u00e1ndose en 36.000 habitantes.\nOperaci\u00f3n Anel.\nNa primavera de 1991 o Goberno da URSS organizou un referendo especial ao longo de todo o pa\u00eds, chamado Tratado da Uni\u00f3n, co fin de decidir se as rep\u00fablicas sovi\u00e9ticas manter\u00edanse unidas ou optar\u00edan pola independencia. Como resultado, novos gobernos non comunistas chegaron ao poder nas rep\u00fablicas, destac\u00e1ndose o de Boris Eltsin en Rusia, Levon Ter-Petrosian en Armenia e Ayaz M\u00fctallibov en Acerbaix\u00e1n, mentres que Gorbachov mant\u00ed\u00f1ase a cargo do goberno central como Presidente da URSS. Acerbaix\u00e1n votou en cumprimento do tratado, en tanto que varias rep\u00fablicas boicotearon o referendo, como Armenia, que realizou un referendo paralelo acerca da independencia o 21 de setembro de 1991.\nAnte as perspectivas da situaci\u00f3n, moitos armenios e azar\u00eds comezaron a adquirir armas localizadas en dep\u00f3sitos en Nagorno-Karabakh, co fin de defenderse. Fronte a isto M\u00fctallibov conseguiu o apoio de Gorbachov para realizar unha operaci\u00f3n militar conxunta con forzas do Ex\u00e9rcito Vermello e o nacente Ex\u00e9rcito azar\u00ed, co obxecto de desarmar \u00e1 milicia armenia. Esta medida, co\u00f1ecida como \"Operaci\u00f3n Anel\"\", significou a deportaci\u00f3n forzada dos armenios que poboaban as vilas da rexi\u00f3n de Shahumian. Estes actos foron considerados, tanto polos oficiais sovi\u00e9ticos do Kremlin como polo Goberno armenio, como un m\u00e9todo de intimidaci\u00f3n contra quen sosti\u00f1an as demandas de unificaci\u00f3n.\nOs resultados da operaci\u00f3n foron contraproducentes, xa que a situaci\u00f3n empuxou, mesmo aos armenios m\u00e1is reticentes ao conflito, a considerar que a \u00fanica soluci\u00f3n para a crise de Nagorno-Karabakh era recorrer \u00e1 forza armada. O guerrilleiro armenio-estadounidense Monte Melkonian (quen se converter\u00eda nun dos m\u00e1is eficaces xefes militares da guerra) sostivo que Karabakh deb\u00eda ser \"liberado\". Sinalaba que se isto non se fac\u00eda, a zona de Syunik ser\u00eda pronto anexionada por Acerbaix\u00e1n, ao que lle seguir\u00eda toda Armenia, conclu\u00edndo que \"a perda de Artsakh significar\u00eda a perda de toda Armenia\". Velayat Kuliev, un escritor e director adxunto do Instituto de Literatura de Acerbaix\u00e1n, contradixo estas apreciaci\u00f3ns, afirmando que \"ultimamente os nacionalistas armenios, inclu\u00edndo alg\u00fans influentes personaxes, empezaron a falar acerca da \"Grande Armenia.\" \"Non era s\u00f3 Acerbaix\u00e1n. Eles quer\u00edan anexar partes de\" \"Xeorxia\", \"Ir\u00e1n\" e \"Turqu\u00eda\".\nO baleiro de poder armado.\nCando a desintegraci\u00f3n da URSS converteuse en realidade para os cidad\u00e1ns sovi\u00e9ticos no outono de 1991, ambas as partes comezaron a buscar a forma e a tomar as medidas necesarias para facerse coas armas localizadas en dep\u00f3sitos ao longo do territorio do Karabakh. Durante a Guerra fr\u00eda o alto mando sovi\u00e9tico establecera plans para o caso dunha eventual invasi\u00f3n do C\u00e1ucaso por parte da OTAN desde Turqu\u00eda, membro de tal organismo. En devanditos plans considerouse que a zona de Armenia ser\u00eda o teatro de operaci\u00f3ns, polo que se destinaron al\u00ed tres divisi\u00f3ns do Ex\u00e9rcito Vermello, pero non constru\u00edu ning\u00fan aeroporto militar; a diferenza da RSS de Acerbaix\u00e1n, que contaba con cinco divisi\u00f3ns e cinco bases a\u00e9reas. \u00c9 m\u00e1is, Armenia apenas dispu\u00f1a de 500 vag\u00f3ns ferroviarios de munici\u00f3ns, en comparaci\u00f3n cos 10.000 que se manti\u00f1an na zona azar\u00ed. Acerbaix\u00e1n gozaba, pois, dunha gran vantaxe estrat\u00e9xica.\nAo retirarse as forzas do Ministerio do Interior Sovi\u00e9tico (MVD), deixaron como legado a ambos os bandos grandes arsenais de munici\u00f3ns e unha boa cantidade de veh\u00edculos armados. As forzas enviadas por Gorbachov tres anos antes provi\u00f1an de diferentes rexi\u00f3ns da URSS e non ti\u00f1an intenci\u00f3ns de quedar na rexi\u00f3n moito tempo. A maior parte destas unidades estaba composta por mozas conscriptos, moitos dos cales simplemente venderon as s\u00faas armas a cambio de di\u00f1eiro ou mesmo as intercambiaron por vodka, mentres que outros chegaron mesmo a tentar vender tanques ou transportes blindados de persoal (APC). A existencia de dep\u00f3sitos tan pobremente protexidos, que facilitaron o aprovisionamento de armas por parte de ambos os bandos, levou a culpar \u00e1 pol\u00edtica de Gorbachov como a causa \u00faltima do conflito. Os azar\u00eds adquiriron unha boa cantidade dese equipamento, segundo informou o Ministro de Relaci\u00f3ns Exteriores azar\u00ed en novembro de 1993, cando sinalou que se compraron 286 tanques, 842 veh\u00edculos armados e 386 pezas de artillar\u00eda a causa do baleiro de poder. Ante tal situaci\u00f3n reportouse que empezaron a funcionar varios mercados negros onde se traficaban con armas, inclu\u00eddas algunhas provenientes de Occidente.\nEvidencias posteriores demostraron que Acerbaix\u00e1n contou cun substancial apoio militar por parte de Ir\u00e1n, Israel e Turqu\u00eda, ademais de numerosos pa\u00edses \u00e1rabes. A gran maior\u00eda do armamento consist\u00eda en armas de orixe rusa ou de pa\u00edses do bloque oriental, con algunha cantidade de armas de manufactura local. Doutra banda, a di\u00e1spora armenia conseguiu doar unha gran cantidade de di\u00f1eiro a Armenia, ademais de lograr que o Congreso dos Estados Unidos aprobase unha resoluci\u00f3n que condenaba o bloqueo azar\u00ed a Armenia e prohib\u00eda toda axuda militar a Acerbaix\u00e1n en 1992. Mentres que Acerbaix\u00e1n sostivo que Rusia apoiou militarmente a Armenia nos inicios, sinalouse que \"os soldados azar\u00eds na rexi\u00f3n estaban moito mellor equipados con pertrechos sovi\u00e9ticos que os seus opo\u00f1entes\"\".\nA renuncia de Gorbachov \u00e1 presidencia da URSS, sucedida o 26 de decembro de 1991, empuxou \u00e1s restantes rep\u00fablicas da Uni\u00f3n (Belar\u00fas, Ucra\u00edna e Rusia) a proclamar a independencia, o que significou a desaparici\u00f3n definitiva da Uni\u00f3n Sovi\u00e9tica como Estado o 31 de decembro do mesmo ano. Este feito suprim\u00eda o \u00faltimo muro que evitaba que Armenia e Acerbaix\u00e1n entrasen nunha guerra total. Un mes antes, o 21 de novembro, o Parlamento azar\u00ed revogou a autonom\u00eda de Nagorno-Karabakh, rebautizando a rexi\u00f3n como \"Xankandi\". En resposta a isto, o 10 de decembro e baixo os auspicios do liderado armenio da rexi\u00f3n realizouse un referendo, boicoteado polos azar\u00eds da zona, que obtivo como resultado unha esmagadora maior\u00eda de votos a favor da independencia. O 6 de xaneiro de 1992, a rexi\u00f3n declarouse independente de Acerbaix\u00e1n.\nA retirada das forzas sovi\u00e9ticas de Nagorno-Karabakh foi s\u00f3 moment\u00e1nea, posto que en febreiro de 1992 as xa desaparecidas rep\u00fablicas sovi\u00e9ticas conformaron a Comunidade de Estados Independentes (CEI). Mentres que Acerbaix\u00e1n abst\u00edvose de participar, Armenia, baixo o temor dunha posible invasi\u00f3n turca ante a escalada do conflito, ingresou na CEI co fin de porse baixo a protecci\u00f3n do \"paraugas de seguridade colectiva\". En xaneiro do mesmo ano forzas da CEI despraz\u00e1ronse cara \u00e1 zona, establecendo os seus cuarteis e centro de mando en Stepanakert, co que adquiriron un rol m\u00e1is activo no mantemento da paz e incorporaron antigas unidades do Ex\u00e9rcito Vermello, como o 366\u00ba Rexemento motorizado de Fusileros e o 4\u00ba ex\u00e9rcito.\nA creaci\u00f3n dos ex\u00e9rcitos.\nOs espor\u00e1dicos combates entre armenios e azar\u00eds, acrecentados desde a posta en marcha da Operaci\u00f3n Anel, conduciron rapidamente \u00e1 creaci\u00f3n de tropas de voluntarios tanto en Armenia como en Acerbaix\u00e1n. Entre os armenios foi com\u00fan apelar a figuras hist\u00f3ricas de guerrilleiros da causa nacionalista, como Andranik Ozanian e Garegin Njdeh, quen combateron ao Imperio Otom\u00e1n entre finais do s\u00e9culo XIX e comezos do XX. F\u00f3ra das levas realizadas entre a poboaci\u00f3n masculina de 18 a 45 anos de idade, moitos armenios alist\u00e1ronse voluntarios en unidades co\u00f1ecidas como \"tchokats\", as cales eran uns destacamentos de preto de 40 homes, que xeralmente estaban ao mando dun tenente coronel. Inicialmente, moitos deses voluntarios actuaban \u00e1 maneira dos partisanos, cuxo comportamento durante as operaci\u00f3ns de combate apenas foi controlado. Isto provocou unha masiva insubordinaci\u00f3n, onde era com\u00fan a deserci\u00f3n dos soldados, do mesmo xeito que o saqueo das pertenzas dos soldados mortos e o roubo de diversos bens (por exemplo, o gas\u00f3leo) para ser vendidos no mercado negro.\nMoitas mulleres alist\u00e1ronse nas milicias armenias, a\u00ednda que a s\u00faa participaci\u00f3n en combates foi escasa, pois se dedicaron especialmente \u00e1 atenci\u00f3n dos feridos e a evacuaci\u00f3n dos enfermos dos campos de batalla. As forzas azar\u00eds funcionaban de modo similar, a\u00ednda que a s\u00faa organizaci\u00f3n era mellor ao comezo do conflito. O Goberno azar\u00ed tam\u00e9n realizou levas e recrutamentos masivos de cidad\u00e1ns que se enrolaban con entusiasmo durante os primeiros meses tras o colapso sovi\u00e9tico. O Ex\u00e9rcito Nacional de Acerbaix\u00e1n estaba composto por preto de 30.000 soldados, ademais de 10.000 efectivos pertencentes \u00e1s forzas paramilitares OMON e varios centenares de integrantes da Fronte Popular de Acerbaix\u00e1n. Suret Huseynov, un adi\u00f1eirado home de negocios de Acerbaix\u00e1n, organizou persoalmente unha brigada do ex\u00e9rcito azar\u00ed (a 709), comprando moitas das s\u00faas armas e veh\u00edculos do arsenal da desaparecida 23\u00aa Divisi\u00f3n Motorizada do Ex\u00e9rcito Vermello. A organizaci\u00f3n terrorista turca \"Lobos Grises\", de ideolox\u00eda nacionalista e liderada por \u0130sgandar Hamidov (responsable do atentado contra o papa Xo\u00e1n Paulo II en 1981, foi tam\u00e9n mobilizada para a contenda. O Goberno azar\u00ed contratou as\u00ed mesmo os servizos de distintos mercenarios da zona, utilizando para iso os ingresos petroleiros dos xacementos do Mar Caspio.\nIgualmente ofrec\u00e9ronse para combater por ambos os bandos distintas unidades disoltas do Ex\u00e9rcito Vermello, que quedaran nas pav\u00edas que seguiu \u00e1 desintegraci\u00f3n da URSS. Por exemplo, un dos m\u00e1is destacados integrantes das forzas armenias foi o xeneral sovi\u00e9tico Anatoly Zinevich, quen estivera en Nagorno-Karabakh entre 1992 e 1997 prestando servizo e organizando operaci\u00f3ns para as forzas armenias. A finais do conflito Zinevich detentaba o cargo de Xefe do Estado Maior das forzas de Nagorno-Karabakh.\nEst\u00edmase que o persoal militar, as\u00ed como os distintos bens utilizados no conflito no per\u00edodo entre 1993 e 1994, eran os seguintes:\nPrimeiras ofensivas armenias.\nMasacre de Khojali.\nO 2 de xaneiro de 1992, Ayaz Mutalibov asumiu a presidencia de Acerbaix\u00e1n. A recentemente creada Rep\u00fablica de Armenia negou oficialmente calquera participaci\u00f3n para apoiar a secesi\u00f3n de Nagorno-Karabakh baixo a forma de apoio lox\u00edstico, comida, combustible ou outro. Con todo, o presidente armenio Levon Ter-Petrosian admitiu posteriormente o apoio lox\u00edstico e o pago de salarios aos separatistas, pero negou o env\u00edo das s\u00faas tropas para o combate. Armenia enfront\u00e1base a un d\u00e9bil bloqueo por parte de Acerbaix\u00e1n m\u00e1is al\u00f3 das presi\u00f3ns da veci\u00f1a Turqu\u00eda, que decidiu ali\u00f1arse \u00e1 beira de Acerbaix\u00e1n e establecer lazos estreitos con este.\nO \u00fanico enlace terrestre de Armenia con Karabakh era a trav\u00e9s do estreito e monta\u00f1oso corredor de Lachin que apenas pod\u00eda ser alcanzado por un helic\u00f3ptero. O \u00fanico aeroporto da rexi\u00f3n estaba na pequena cidade de Khojali, a sete quil\u00f3metros ao norte Stepanakert e cunha poboaci\u00f3n estimada de 6.000 a 10.000 persoas. Hai que engadir que Khojali serv\u00eda como base de artillar\u00eda desde o 23 de febreiro. A fins de febreiro Khojali estaba bastante illada, e as forzas armenias desataron unha ofensiva o 26 de febreiro apoiadas por carros de combate da unidade 366 para capturar a localidade. De acordo co lado azar\u00ed ou outras fontes como Human Rights Watch e tomando por base o memorial de Moscova e a biograf\u00eda do l\u00edder armenio Monte Melkonian (documentada e publicada polo seu irm\u00e1n), despois da captura de Khojali procedeuse ao asasinato de varios centenares de civ\u00eds que fux\u00edan da cidade. As forzas armenias declararan previamente que \u00edan atacar a cidade, pero que deixar\u00edan un corredor terrestre para que os civ\u00eds puidesen fuxir da cidade. Con todo, cando comezou o ataque, as tropas armenias, que superaban en n\u00famero aos azar\u00eds, reduciron facilmente aos defensores que tentaban retirarse xunto cos civ\u00eds cara ao norte, \u00e1 cidade de Agdam, controlada por Acerbaix\u00e1n non sen antes destru\u00edr intencionadamente a pista do aeroporto, deix\u00e1ndoa temporalmente in\u00fatil para os armenios. Ao ver isto, as forzas atacantes perseguiron as persoas que escapaban e abriron fogo contra elas, matando moitos civ\u00eds. Ao seren acusados por grupos internacionais de ter masacrado civ\u00eds adrede, os oficiais armenios negaron cometer tal matanza e declararon que o obxectivo era s\u00f3 silenciar o fogo de artillar\u00eda proveniente de Khojali.\nNunca se fixo un c\u00e1lculo exacto do n\u00famero de mortos, mais as estimaci\u00f3ns m\u00e1is conservadoras apuntan a 485, mentres que o c\u00e1lculo oficial das autoridades azar\u00eds para os ca\u00eddos durante os acontecementos do 25 ao 26 de febreiro apunta a 613 civ\u00eds, dos cales 106 ser\u00edan mulleres e 83 nenos. O 3 de marzo de 1992, The Boston Globe reportou que m\u00e1is de mil persoas foron asasinadas nos m\u00e1is de catro anos de conflito, citando ao alcalde de Khojali, Elmar Mamedov, e que tam\u00e9n hab\u00eda a\u00ednda 200 desaparecidos, 300 ref\u00e9ns e 200 feridos nos combates. Un informe publicado en 1992 pola organizaci\u00f3n de dereitos humanos Helsinqui Watch expu\u00f1a na s\u00faa investigaci\u00f3n que atopou que a OMON azar\u00ed e \"membros da milicia, a\u00ednda en uniforme e alg\u00fans a\u00ednda con armas, estaban tam\u00e9n xuntos aos civ\u00eds masacrados\" e que pode ser a raz\u00f3n dos disparos das tropas armenias contra eles.\nOcupaci\u00f3n de Shusha.\nLogo do Masacre de Khojali, o presidente azar\u00ed Ayaz Mutallibov foi forzado a renunciar o 6 de marzo de 1992 debido \u00e1 presi\u00f3n da opini\u00f3n p\u00fablica por fracasar na protecci\u00f3n e evacuaci\u00f3n da poboaci\u00f3n de Khojali. Nos meses seguintes \u00e1 captura de Khojali, os comandantes azar\u00eds, que aguantaban no \u00faltimo basti\u00f3n da rexi\u00f3n, a cidade de Shusha (onde moitos azar\u00eds fuxiran cando lanzaron unha das s\u00faas primeiras ofensivas a Stepanakert o 13 de febreiro de 1988), comezaron un bombardeo de artillar\u00eda a grande escala con lanzacohetes GRAD contra Stepanakert. En abril, estes ataques obrigaran a moitas das 50.000 persoas que viv\u00edan en Stepanakert a refuxiarse en b\u00fankeres subterr\u00e1neos e sotos. Cando se produciron incursi\u00f3ns terrestres azar\u00eds nas zonas lim\u00edtrofes da cidade, os xefes militares de Nagorno-Karabakh organizaron unha ofensiva para tomar a cidade de Shusha, orixe do bombardeo de Stepanakert. O 8 de maio, unha forza armenia composta por varias centenas de soldados acompa\u00f1ados de tanques e helic\u00f3pteros atacou a fortaleza de Shusha. Sanguentos combates libr\u00e1ronse nas r\u00faas da cidade e centos de homes morreron en ambos os bandos. Esmagado pola forza de combate m\u00e1is numerosa dos armenios, o comandante azar\u00ed en Shusha ordenou a retirada, terminando os combates ao d\u00eda seguinte do inicio da ofensiva.\nA conquista de Shusha tivo grande impacto na veci\u00f1a Turqu\u00eda, cuxas relaci\u00f3ns con Armenia melloraran despois de declarar a independencia da Uni\u00f3n Sovi\u00e9tica, pero se viu un novo retroceso a medida que Armenia \u00eda conquistando territorios na rexi\u00f3n de Nagorno-Karabakh. O gran resentimento con Turqu\u00eda databa a\u00ednda de antes da era sovi\u00e9tica, e esta inimizade provi\u00f1a en parte do xenocidio armenio. Moitos armenios refer\u00edanse aos azar\u00eds como \"turcos\" por consideralos de etnias pr\u00f3ximas. O primeiro ministro turco S\u00fcleyman Demirel afirmou ser intensamente presionado polo seu pobo para que Turqu\u00eda intervi\u00f1ese e axudase a Acerbaix\u00e1n. Con todo, Demirel op\u00faxose a tal intervenci\u00f3n, referindo que a entrada de Turqu\u00eda na guerra ir\u00eda a espolear un conflito a\u00ednda maior entre musulm\u00e1ns e cristi\u00e1ns, xa que Turqu\u00eda pos\u00fae unha poboaci\u00f3n de maior\u00eda musulm\u00e1. Turqu\u00eda nunca enviou tropas a Acerbaix\u00e1n, pero mandou conselleiros e unha cantidade importante de axuda militar.\nEn maio de 1992, o comandante militar das Forzas da CEI, Mariscal Yevgeny Shaposhnikov, emitiu un aviso aos pa\u00edses occidentais, especialmente aos Estados Unidos, para que non interferisen no conflito do C\u00e1ucaso, afirmando que iso ir\u00eda colocalos ao bordo dunha Terceira Guerra Mundial e iso non pode ser permitido\".\nUn continxente checheno ao mando de Shamil Bas\u00e1yev foi unha das unidades que tomaron parte no conflito. De acordo co Coronel Azer Rustamov de Acerbaix\u00e1n, en 1992, \"centos de voluntarios chechenos d\u00e9ronnos unha axuda dif\u00edcil de avaliar nas batallas lideradas por Bas\u00e1yev e Salman Raduev\". Dise que Bas\u00e1yev foi un dos \u00faltimos guerreiros en abandonar Shusha. Bas\u00e1yev confirmou posteriormente que durante a s\u00faa carreira el e a s\u00faa tropa s\u00f3 foron derrotados unha vez e que a derrota ocorreu en Karabakh en enfrontamentos co \"Batall\u00f3n Dashnak\", afirmando tam\u00e9n que sacou aos seus \"muxahidin\" do conflito cando a guerra parec\u00eda ser m\u00e1is por nacionalismo que por relixi\u00f3n.\nSelando Lachin.\nA captura de Lachin permitiu a Armenia enviar trens de abastecemento para axudar aos separatistas de Karabakh, ao mesmo tempo que abr\u00eda un cami\u00f1o para evacuar aos refuxiados armenios. O parlamento azar\u00ed culpou ao presidente azar\u00ed Yaqub Mammadov pola perda de Shusha, destitu\u00edndoo do poder e exculpando a Mutalibov de calquera responsabilidade despois da perda de Khojali, restitu\u00edndolle os poderes de Presidente o 15 de maio de 1992. Moitos azar\u00eds cualificaron esta acci\u00f3n como un golpe de estado, ao que se uniu a cancelaci\u00f3n das elecci\u00f3ns parlamentarias fixadas para xu\u00f1o dese ano. O Parlamento de Acerbaix\u00e1n estaba composto por antigos l\u00edderes do pa\u00eds durante o r\u00e9xime comunista, e as perdas de Khojali e Shusha s\u00f3 aumentaron a vontade de proceder \u00e1 votaci\u00f3n.\nContribu\u00edndo a esta confusi\u00f3n, as forzas armenias lanzaron unha ofensiva o 18 de maio para apoderarse da cidade de La\u00e7\u0131n, situada no estreito corredor que separa Armenia de Nagorno-Karabakh. A cidade estaba mal protexida e ao d\u00eda seguinte os armenios tomaron o control da localidade eliminando aos azar\u00eds restantes, para abrir a estrada que un\u00eda a rexi\u00f3n con Armenia.\nA perda de Lachin foi o golpe final para o r\u00e9xime de Mutallibov. A pesar de estar prohibidas, produc\u00edronse manifestaci\u00f3ns e activistas da Fronte Popular tentaron dar un golpe armado. Os enfrontamentos entre as forzas gobernamentais e os activistas escalaron at\u00e9 a ocupaci\u00f3n do Parlamento, o aeroporto de Bak\u00fa e a oficina presidencial pola oposici\u00f3n. O 16 de xu\u00f1o de 1992, Abulfaz Elchibey foi elixido presidente de Acerbaix\u00e1n, ao mesmo tempo que l\u00edderes pol\u00edticos da Fronte Popular de Acerbaix\u00e1n ga\u00f1aron escanos no parlamento. Os cr\u00edticos caracterizaron a Mutalibov como un dirixente d\u00e9bil e pouco implicado na guerra de Karabakh. Elchibey estaba completamente en contra de aceptar axuda dos rusos, favorecendo lazos m\u00e1is estreitos con Turqu\u00eda.\nOs combates tam\u00e9n salpicaron as proximidades de Nakhichevan, que foi bombardeada polas tropas armenias en maio de 1992.\nEscalada do conflito.\nOperaci\u00f3n Goranboy.\nO 12 de xu\u00f1o de 1992, o ex\u00e9rcito de Acerbaix\u00e1n, xunto coa brigada de Huseynove, reuniu unha gran cantidade de tanques, veh\u00edculos blindados e helic\u00f3pteros lanzando a Operaci\u00f3n Goranboy, unha grande ofensiva tres d\u00edas sobre a rexi\u00f3n, relativamente desprotexida, de Shahumyan, ao norte de Nagorno-Karabakh logrando recuperar algunhas decenas de localidades anteriormente baixo o control das forzas armenias. Outra raz\u00f3n das r\u00e1pidas conquistas azar\u00eds foi o feito de que moitos dos integrantes dos batall\u00f3ns eran voluntarios armenios que aproveitaran a captura armenia de Lachin para abandonar as li\u00f1as e retornar ao seu pa\u00eds. A ofensiva provocou que o goberno de Armenia ameazase abertamente a Acerbaix\u00e1n con intervir e axudar aos separatistas que loitaban en Karabakh.\nA ofensiva fixo que as tropas armenias retir\u00e1sense ao sur en direcci\u00f3n a Stepanakert onde os comandantes de Karabakh planeaban destru\u00edr unha central hidroel\u00e9ctrica na rexi\u00f3n de Martakert no caso de que a ofensiva non fose detida. Est\u00edmase en 30.000 os refuxiados que foron forzados a fuxir \u00e1 capital mentres os atacantes recuperaban aproximadamente a metade de Nagorno-Karabakh. Con todo, o avance dos azar\u00eds se estanc\u00f3 cando foron atacados por helic\u00f3pteros de combate rusos provenientes de 104\u00b0 Divisi\u00f3n de Forzas Aerotransportadas (VDV, Vozdushno-Desantnye Vojska) con sede f\u00f3ra de Ganja e que, ironicamente, detiveron a unidades terrestres da mesma divisi\u00f3n. De acordo cunha fonte oficial do goberno de Armenia, conseguiron persuadir \u00e1s unidades militares rusas para levar a cabo bombardeos e, finalmente, deter o avance nuns d\u00edas. Con isto, os armenios restablec\u00e9ronse das baixas e organizaron unha contraofensiva para recuperar as fronteiras anteriores.\nTentativas de mediaci\u00f3ns de paz.\nNo ver\u00e1n de 1992, a CSCE (posteriormente denominada Organizaci\u00f3n para a Seguridade e a Cooperaci\u00f3n en Europa, OSCE) creou o Grupo de Minsk en Helsinqui que incorporaba elementos de once naci\u00f3ns, sendo co-presidido por Francia, Rusia e os Estados Unidos e tendo como prop\u00f3sito mediar o establecemento dun acordo de paz entre as partes do conflito. Con todo, na s\u00faa reuni\u00f3n anual de 1992, a organizaci\u00f3n non conseguiu abordar e resolver os moitos novos problemas aparecidos desde o colapso da Uni\u00f3n Sovi\u00e9tica, menos a\u00ednda o conflito de Karabakh. A guerra de Iugoslavia, a guerra de Transnistria en Moldavia e a crecente ambici\u00f3n da independencia de Rusia polos separatistas chechenos, e as novas disputas de Xeorxia con Rusia por Abjasia e Osetia constitu\u00edan prioridades na axenda para resolver disputas \u00e9tnicas.\nA CSCE propuxo o recurso a tropas de mantemento da paz da OTAN e a CEI para monitorizar os acordos de alto o fogo e protexer os cargamentos de axuda humanitaria enviados aos refuxiados. Diversos acordos de paz foron postos en pr\u00e1ctica despois da ofensiva de xu\u00f1o, pero a colocaci\u00f3n dunha forza de paz europea, apoiada por Armenia, nunca chegou a suceder. A idea de enviar cen observadores internacionais a Karabakh chegou a ser elevada, pero as conversaci\u00f3ns entre os l\u00edderes armenios e azar\u00eds romperon completamente en xullo. Rusia estaba especialmente en contra da presenza dunha forza multinacional no C\u00e1ucaso, consider\u00e1ndoa como unha intrusi\u00f3n na s\u00faa porta traseira.\nOfensivas de Mardakert e Martuni.\nA fins de xu\u00f1o, unha nova e menor ofensiva azar\u00ed foi planeada, tendo esta vez como obxectivo Martudi, na metade sueste de Karabakh. A forza de ataque estaba composta por varias decenas de tanques e veh\u00edculos de combate complementados por diversas compa\u00f1\u00edas de infantar\u00eda integradas nas frontes de Majgalashen e Jardar, pr\u00f3ximas de Martuni e Krasnyi Bazar. Con todo, o comandante do rexemento de Martuni, Monte Melkonian, tratado por \"Avo\" polos seus homes, a\u00ednda que desprovisto de equipamento pesado, conseguiu desbaratar as repetidas arremetidas das forzas azar\u00eds.\nA fins de agosto de 1992 o goberno de Nagorno-Karabakh atop\u00e1base desorganizado, habendo os seus membros renunciado o 17 de agosto. O poder foi logo asumido por un concello denominado Comit\u00e9 de Defensa do Estado, presidido por Robert Kotcharian, quen ir\u00eda gobernar temporalmente o enclave ata que terminase o conflito. Ao mesmo tempo, Acerbaix\u00e1n lanzou ataques a\u00e9reos, bombardeando obxectivos civ\u00eds con frecuencia. Kocharyan condenou aquilo que el cr\u00eda eran tentativas intencionales dos azar\u00eds para matar civ\u00eds, e tam\u00e9n a alegada pasividade de Rusia e a s\u00faa actitude despreocupada sobre a venda e transferencia de material de guerra a Acerbaix\u00e1n.\nDescanso de inverno.\nAo aproximarse o inverno de 1992, ambos os bandos abstiv\u00e9ronse de lanzar ofensivas en grande escala, para preservar recursos como gas e electricidade para uso dom\u00e9stico. A pesar da apertura dunha pasaxe de sa\u00edda aos residentes de Karabakh, que Armenia e o enclave sufrisen cos bloqueos econ\u00f3micos impostos por Acerbaix\u00e1n, que, a pesar de non ter pechado completamente a pasaxe, acabou por facer que a axuda enviada a trav\u00e9s de Turqu\u00eda chegase esporadicamente.\nExperimentando escaseza de enerx\u00eda e alimentos, despois do peche da Central nuclear Metsamor, as perspectivas econ\u00f3micas de Armenia eran sombr\u00edas: en Xeorxia, novos enfrontamentos cos separatistas de Abjasia e Osetia comezaron, habendo estes pasado a atacar os convois de mercader\u00eda e destru\u00edr repetidas veces o \u00fanico oleoduto que un\u00eda Rusia a Armenia. Similar ao inverno de 1991-1992, tam\u00e9n o de 1992-1993 foi especialmente fr\u00edo, habendo bastantes familias en Armenia e Karabakh sen abastecemento de calor e auga quente.\nOutros bens, como cereais eran m\u00e1is dif\u00edciles de atopar. A di\u00e1spora armenia recadou di\u00f1eiro e doou subministraci\u00f3ns a Armenia. En decembro, dous cargamentos de 33.000 toneladas de cereais e 150 toneladas de leite para beb\u00e9s chegaron dos Estados Unidos a trav\u00e9s do mar Negro ao porto de Batumi, en Xeorxia. En febreiro de 1993, a Comunidade Europea deu 4,5 mill\u00f3ns de euros a Armenia, mentres que o veci\u00f1o Ir\u00e1n tam\u00e9n auxiliou a Acerbaix\u00e1n economicamente provendo enerx\u00eda e electricidade. A postura de Elchibey contra Ir\u00e1n e as s\u00faas declaraci\u00f3ns sobre a unificaci\u00f3n coa minor\u00eda azar\u00ed en Ir\u00e1n romperon as relaci\u00f3ns entre ambos os pa\u00edses.\nOs azar\u00eds desprazados internamente e os refuxiados internacionais foron forzados en campos provisorios creados polos gobernos de Acerbaix\u00e1n e Ir\u00e1n. A Cruz Vermella Internacional tam\u00e9n distribu\u00edu mantas aos azar\u00eds e notou que en decembro, os refuxiados xa ti\u00f1an comida suficiente para a s\u00faa alimentaci\u00f3n. Acerbaix\u00e1n tam\u00e9n loitou pola rehabilitaci\u00f3n da s\u00faa industria petroleira, a principal exportaci\u00f3n do pa\u00eds. A s\u00faa refinar\u00eda non estaban en funcionamento \u00e1 capacidade m\u00e1xima e as cotas de produci\u00f3n estaban moi por baixo das estimaci\u00f3ns. En 1965, os campos petroleiros de Bak\u00fa produc\u00edan 21,5 mill\u00f3ns de toneladas de petr\u00f3leo anualmente, mentres que en 1988 o n\u00famero reduciuse a case 3,3 mill\u00f3ns. O equipamento anticuado das refinar\u00edas sovi\u00e9ticas e a renuencia das compa\u00f1\u00edas occidentais en investir nunha zona de guerra onde os oleodutos eran destru\u00eddos rutineiramente imped\u00edan a Acerbaix\u00e1n explorar ao m\u00e1ximo a s\u00faa riqueza.\nVer\u00e1n de 1993.\nConflitos internos.\nA pesar do duro inverno que ambos os pa\u00edses viviron, o ano novo foi acollido por ambos os bandos con entusiasmo. O presidente Elchibey expresou o seu optimismo tendo en vista unha soluci\u00f3n por mutuo acordo co seu hom\u00f3logo Ter-Petrossian, pero en xaneiro de 1993 alb\u00edsquelos desta esperanza se esfumaron por completo a pesar dos chamamentos de cesamento ao lume feitos por Boris Eltsin e George W. Bush, as\u00ed que as hostilidades na rexi\u00f3n se reencendieron unha vez m\u00e1is. As forzas armenias comezaron novas ofensivas que conseguiron recuperar asentamentos no norte de Karabakh ocupadas polos azar\u00eds desde o outono anterior.\nA frustraci\u00f3n por estas derrotas militares sa\u00edu cara \u00e1 fronte interno en Acerbaix\u00e1n. Os militares azar\u00eds caeron m\u00e1is na desesperaci\u00f3n e o ministro de Defensa Gaziev e a brigada de Huseynov pediron axuda rusa, unha medida que \u00eda en contra das pol\u00edticas de Elchibey clasificadas como insubordinaci\u00f3n. Os enfrontamentos e discusi\u00f3ns pol\u00edticas entre o ministro do Interior, Isgandar Hamidov, e Gaziev sobre a que zona deb\u00edan ser enviadas as forzas militares levaron \u00e1 renuncia deste \u00faltimo o 20 de febreiro. Tam\u00e9n en Armenia aconteceu unha reorganizaci\u00f3n pol\u00edtica, cando Ter-Petrossian dimitiu e o primeiro ministro, Khosrov Arutyunyan, e o seu gabinete fallaron na posta en funcionamento dun plan econ\u00f3mico viable para o pa\u00eds, que xerou protestas dos armenios contra o liderado de Ter-Petrossian que foron reprimidas e silenciadas.\nBatalla de Kelbajar.\nNa zona oeste do norte de Karabakh, f\u00f3ra dos l\u00edmites da \"rexi\u00f3n\", estaba o rai\u00f3n de Kelbajar, que era adxacente a Armenia. Cunha poboaci\u00f3n de aproximadamente 45 mil persoas, composta por azar\u00eds e kurdos vivindo en varias decenas de aldeas. En marzo de 1993, houbo noticias que \u00e1reas baixo dominio armenio cerca ao Reservatorio de Sarsang e Mardakert estaban a ser atacadas por azar\u00eds. Despois da exitosa defensa de Martuni, as tropas de Melkonian foron encargadas de tomar a rexi\u00f3n de Kelbajar, de onde as incursi\u00f3ns e a artillar\u00eda eran enviadas segundo as informaci\u00f3ns dispo\u00f1ibles.\nA escasa oposici\u00f3n militar dos azar\u00eds permitiu aos combatentes de Melkonian ga\u00f1ar rapidamente un punto de apoio na rexi\u00f3n e tam\u00e9n capturou varios veh\u00edculos blindados abandonados e tanques. \u00c1s 2:45 pm do 2 de abril, as forzas armenias en d\u00faas direcci\u00f3ns avanzaron cara a Kelbajar nun ataque que rapidamente golpeou contra a forza blindada azar\u00ed e as tropas atrincheiradas preto da intersecci\u00f3n Ganje-Kelbajar. As forzas azar\u00eds foron incapaces de deter os avances realizados por forzas blindadas armenias e case todos morreron defendendo a zona. O segundo ataque cara a Kelbajar tam\u00e9n rapidamente superou aos defensores. O 3 de abril, as forzas armenias capturaran Kelbajar. O presidente Elchibey impuxo o estado de emerxencia por un per\u00edodo de dous meses e introduciu a conscripci\u00f3n universal.\nA ofensiva provocou rexeitamento internacional contra o goberno de Armenia, pois por primeira vez as forzas armenias cruzaran os l\u00edmites do enclave ao interior do territorio de Acerbaix\u00e1n. O 30 de abril, o Consello de Seguridade das Naci\u00f3ns Unidas (CSNU) aprobou a Resoluci\u00f3n 822, proposta por Turqu\u00eda e Paquist\u00e1n, afirmando que Nagorno-Karabakh formaba parte de territorio azar\u00ed, debendo as forzas armenias retirarse de Kelbajar. A Human Rights Watch conclu\u00edu que durante a ofensiva armenia a Kelbajar cometeuse numerosas violaci\u00f3ns das leis de guerra, inclu\u00edndo desprazamentos forzosos, incendios indiscriminados e toma de ref\u00e9ns.\nAs repercusi\u00f3ns pol\u00edticas fix\u00e9ronse sentir tam\u00e9n en Acerbaix\u00e1n cando Huseynov embarcouse na s\u00faa \"marcha a Bak\u00fa\" desde Ganje. Frustrado polo que el sent\u00eda como incompetencia de Elchibey para tratar co conflito, e degradado do seu rango de coronel, a s\u00faa brigada avanzou cara a Bak\u00fa para derrocar ao presidente a principios de xu\u00f1o. Elchibey dimitiu do seu cargo o 18 de xu\u00f1o e o poder foi asumido polo ent\u00f3n parlamentario Heydar Aliyev. O 1 de xullo, Huseynov foi nomeado primeiro ministro de Acerbaix\u00e1n. Como presidente interino, Aliyev disolveu 33 batall\u00f3ns de voluntarios da Fronte Popular, que el consideraba politicamente pouco fiables. Aliyev converteuse en presidente de Acerbaix\u00e1n o 10 de outubro de 1993.\nAgdam, F\u00fczuli, C\u0259bray\u0131l e Zangilan.\nMentres o pobo de Acerbaix\u00e1n \u00eda axust\u00e1ndose \u00e1 nova paisaxe pol\u00edtica, moitos armenios enfront\u00e1banse \u00e1 morte de Melkonian que morreu antes do 12 de xu\u00f1o nunha escaramuza preto da cidade de Merzuli e a s\u00faa morte foi chorada publicamente a nivel nacional en Yerevan. As forzas armenias explotaron a crise pol\u00edtica en Bak\u00fa, que deixara a fronte Karabakh case indefenso. Os seguintes catro meses de inestabilidade pol\u00edtica en Acerbaix\u00e1n levaron \u00e1 perda do control sobre preto de cinco distritos, as\u00ed como o norte de Nagorno-Karabakh. As forzas militares de Acerbaix\u00e1n non puideron presentar moita resistencia aos avances de Armenia e deixou a maior\u00eda das \u00e1reas sen ning\u00fan enfrontamento grave. A finais de xu\u00f1o, foron expulsados de Martakert, perdendo o seu \u00faltimo punto de apoio no enclave. En xullo, as forzas armenias prepar\u00e1banse para atacar e capturar a \"rexi\u00f3n\" de Agdam, outro rai\u00f3n situado f\u00f3ra de Nagorno-Karabakh, alegando que estaban a tratar de impulsar unha maior barreira para manter fose do alcance \u00e1 artillar\u00eda azar\u00ed.\nO 4 de xullo, un bombardeo da artillar\u00eda foi iniciada polas forzas armenias contra a capital da rexi\u00f3n de Agdam, destru\u00edndo moitas partes da cidade. Os soldados, xunto cos civ\u00eds comezaron a evacuar Agdam. Fronte a un colapso militar, Aliev tratou de mediar co goberno de facto de Karabakh e os funcionarios do Grupo de Minsk. A mediados de agosto, os armenios congregaron unha forza para tomar as rexi\u00f3ns azar\u00eds de F\u00fczuli e C\u0259bray\u0131l, ao sur de Nagorno-Karabakh.\n\u00c1 luz dos avances dos armenios en Acerbaix\u00e1n, o primeiro ministro turco Tansu \u00c7iller, advertiu ao goberno de Armenia non atacar Najichev\u00e1n e esixiu aos armenios retirarse dos territorios de Acerbaix\u00e1n. Miles de soldados turcos foron enviados \u00e1 fronteira entre Turqu\u00eda e Armenia a principios de setembro. Forzas da Federaci\u00f3n Rusa en Armenia contrarrestaron estes movementos para evitar a posibilidade dalgunha participaci\u00f3n turca no conflito.\nA principios de setembro, as forzas azar\u00eds estaban case nunha completa desorde. Moitas das armas pesadas que recibiran e comprado aos rusos foran sacados de acci\u00f3n ou abandonadas durante as batallas. Desde a ofensiva de xu\u00f1o de 1992, as forzas armenias capturaran a decenas de tanques, blindados e pezas de artillar\u00eda lixeira de Acerbaix\u00e1n. Por exemplo, de acordo a unha entrevista televisiva a Monte Melkonian en marzo de 1993, as s\u00faas forzas en Martuni s\u00f3 capturaran ou destru\u00eddo un total de 55 T-72, 24 BMP-2, 15 APC e 25 pezas de artillar\u00eda pesada desde a ofensiva de Goranboy de xu\u00f1o de 1992. \"A maior\u00eda das nosas armas\", afirmou, \"[eran] capturados de Acerbaix\u00e1n\". Serzh Sargsyan, o ent\u00f3n l\u00edder militar das forzas armadas de Karabakh afirmou que capturaron un total de 156 tanques ao longo da totalidade da guerra.\nOutros signos de desesperaci\u00f3n de Acerbaix\u00e1n inclu\u00edron o recrutamento por parte de Aliyev de entre 1.000 e 1.500 combatentes muxahidin afg\u00e1ns e \u00e1rabes de Afganist\u00e1n. A\u00ednda que o goberno de Acerbaix\u00e1n negou esta afirmaci\u00f3n, correspondencia e fotograf\u00edas capturadas polas forzas armenias indicaban o contrario. Outras fontes de axuda exterior foron Paquist\u00e1n e Chechenia, mediante a guerrilla de Shamil Bas\u00e1yev. A compa\u00f1\u00eda petroleira Mega Oil, con sede en EE.\u00a0UU., tam\u00e9n contratou a varios adestradores militares estadounidenses como requisito previo para adquirir os dereitos de perforaci\u00f3n de xacementos petrol\u00edferos en Acerbaix\u00e1n.\nEnfrontamentos de 1993-1994.\nEn outubro de 1993, Aliev foi elixido formalmente como presidente e prometeu traer orde social para o pa\u00eds, ademais de recuperar as rexi\u00f3ns perdidas. Ao mesmo mes, Acerbaix\u00e1n uniuse \u00e1 CEI. A tempada de inverno caracterizouse por condici\u00f3ns similares \u00e1s do ano anterior, con ambos os lados procurando alimentos e colleitando le\u00f1a con meses de antelaci\u00f3n. As resoluci\u00f3ns 874 e 884 do Consello de Seguridade sobre o conflito de Nagorno-Karabakh foron aprobadas en outubro e novembro e, a pesar de volver insistir nos mesmos puntos que os dous anteriores, reco\u00f1eceron a Nagorno-Karabakh como parte no conflito.\nA inicios de xaneiro, as forzas azar\u00eds e as guerrillas afg\u00e1s recapturaron parte do distrito de F\u00fczuli, inclu\u00edndo a intersecci\u00f3n ferroviaria de Horadiz na fronteira con Ir\u00e1n, pero non conseguiron reconquistar a localidade de F\u00fczuli. O 10 de xaneiro de 1994, as forzas azar\u00eds atacaron a rexi\u00f3n de Mardakert nunha tentativa de reconqistar a zona norte do enclave. Esta ofensiva conseguiu avanzar e recuperar diversas partes de Karabakh ao norte e ao sur, pero foi detida rapidamente. A Rep\u00fablica de Armenia comezou a enviar recrutas do Ex\u00e9rcito regular e do Ministerio do Interior para deter o avance azar\u00ed no Karabakh. Para reforzar as filas do seu ex\u00e9rcito, o goberno armenio emitiu un decreto convocando homes de at\u00e9 45 anos por tres meses, e recorreron \u00e1 presi\u00f3n de cuadrillas para enlistar recrutas. Varios soldados en servizo activo do Ex\u00e9rcito armenio foron capturados polas forzas azar\u00eds.\nAs ofensivas azar\u00eds volv\u00e9ronse cada vez m\u00e1is desesperadas: mozos de 16 anos practicamente sen adestramento foron recrutados e tomaron parte en ineficaces \"ondas humanas\", unha t\u00e1ctica aplicada por Ir\u00e1n durante a Guerra Ir\u00e1n-Iraq. D\u00faas ofensivas deste tipo ocorreron no inverno causando a morte de 5 mil azar\u00eds, ademais de centos de armenios. A principal ofensiva azar\u00ed tentaba recapturar o distrito de Kelbajar, para ameazar o corredor de Lachin, conseguindo ao principio vencer a pouca resistencia inicial e capturar o paso de Omar, pero cando as forzas armenias reaccionaron, os azar\u00eds foron derrotados, naqueles que foron os combates m\u00e1is sanguentos de toda a guerra. Varias brigadas azar\u00eds foron abandonadas cando os armenios reconquistaron o paso de Omar, sendo despois cercadas e abatidas.\nA base pol\u00edtica de Acerbaix\u00e1n alterouse moitas veces, con varios soldados armenios que relataban que os azar\u00eds estaban desmoralizados, non tendo claras as raz\u00f3ns da guerra e non estando empe\u00f1ados en detela. Un profesor ruso tam\u00e9n apoia este punto de vista, afirmando que \"Karabakh non interesa tanto aos azar\u00eds como aos armenios. Probablemente, \u00e9 por iso que os mozos voluntarios de Armenia te\u00f1en moita m\u00e1is vontade de loitar e morrer por Karabakh que os de Acerbaix\u00e1n.\" Esta realidade foi descrita por un xornalista que notou que \"En Stepanakert, \u00e9 imposible atopar un home capaz - sexa voluntario armenio ou residente local - sen uniforme. [Mentres que] en Acerbaix\u00e1n, homes con idade para ser recrutados frecuentan caf\u00e9s.\" Andrei Sakharov tam\u00e9n concordaba con esta visi\u00f3n indicando a famosa declaraci\u00f3n: \"Para Acerbaix\u00e1n o asunto de Karabakh \u00e9 unha cuesti\u00f3n de ambici\u00f3n, para os armenios de Karabakh, \u00e9 unha cuesti\u00f3n de vida ou morte.\"\nCesamento ao lume de 1994.\nDespois de seis anos de intensos combates, ambos os bandos estaban listos para un cesamento do fogo, e as v\u00edas diplom\u00e1ticas intensificaron as s\u00faas acci\u00f3ns no mes de maio. Acerbaix\u00e1n ti\u00f1a esgotado practicamente todo o seu poder\u00edo e confiaba que un cesamento do fogo fose proposto, fose pola CSCE ou por Rusia, unha vez que os comandantes armenios afirmasen ter o cami\u00f1o aberto at\u00e9 Bak\u00fa. As batallas finais do conflito ocorreron preto de Shahumyan, e consistiron nunha serie de breves loitas en Gulustan.\nO 16 de maio, os l\u00edderes de Armenia, Acerbaix\u00e1n, Nagorno-Karabakh e Rusia atop\u00e1ronse en Moscova para asinar unha tregua, que ir\u00eda efectivamente a resultar nunha interrupci\u00f3n das hostilidades. En Acerbaix\u00e1n, moitos saudaron o fin dos combates, mentres outros quer\u00edan que o continxente de tropas de mantemento da paz a permanecer temporalmente na \u00e1rea non deb\u00eda ser de orixe rusa. Enfrontamentos espor\u00e1dicos continuaron nalgunhas partes da rexi\u00f3n, pero ambos os bandos afirm\u00e1ronse comprometidos en respectar o cesamento do fogo.\nViolencia e mediaci\u00f3n despois de cesamento ao lume.\nActualmente, o conflito de Nagorno-Karabakh \u00e9 un dos conflitos orixinados despois do colapso da Uni\u00f3n Sovi\u00e9tica e actualmente interrompido, xunto coas rexi\u00f3ns separatistas Abjasia e Osetia do Sur en Xeorxia, e os problemas entre Moldavia e Transnistria. Nagorno-Karabakh permanece baixo xurisdici\u00f3n do goberno da non reco\u00f1ecida, pero independente de facto, Rep\u00fablica de Artsakh, e mant\u00e9n o seu propio ex\u00e9rcito: O Ex\u00e9rcito de Defensa de Nagorno-Karabakh.\nContrariamente aos relatos de comunicaci\u00f3n social, que permanentemente mencionaban as relixi\u00f3ns de ambos os pobos, os aspectos relixiosos nunca tiveron significado, nin como \"casus belli\" adicional, e permaneceu primariamente como unha disputa de territorio e dereitos humanos dos armenios no Karabakh. Desde 1995, os membros do Grupo de Minsk mediaron as discusi\u00f3ns entre os gobernos de Armenia e Acerbaix\u00e1n para que se chegue a unha nova soluci\u00f3n. Numerosas propostas foron feitas, tendo como base a existencia de cesi\u00f3ns de ambos os lados. Unha das propostas estipulaba que as forzas armenias retir\u00e1sense das sete rexi\u00f3ns que rodean o Karabakh, e Acerbaix\u00e1n comparta alg\u00fans dos seus beneficios econ\u00f3micos, inclu\u00edndo os beneficios dun oleoduto que unir\u00eda Bak\u00fa con Turqu\u00eda a trav\u00e9s de Armenia. Outras propostas tam\u00e9n se refer\u00edan \u00e1 concesi\u00f3n de maior autonom\u00eda por Acerbaix\u00e1n ao enclave, xa moi pr\u00f3xima da independencia. Armenia foi branco de presi\u00f3n, ao ser exclu\u00edda dos grandes proxectos econ\u00f3micos en curso na rexi\u00f3n, inclu\u00edndo o Oleoduto Bak\u00fa-Tiflis-Ceyhan e o ferrocarril Kars-Tiflis-Bak\u00fa.\nA maior\u00eda das propostas de autonom\u00eda foron rexeitadas polos propios armenios, que consideran que este punto non \u00e9 negociable. Da mesma forma, os azar\u00eds neg\u00e1ronse a deixar pasar o asunto e regularmente ameazan con renovar as hostilidades. O 30 de marzo de 1998, Robert Kotcharian foi electo presidente e continuou rexeitando os pedidos para acordar un fin para o conflito. En 2001, Kocharyan e Aliyev atop\u00e1ronse en Key West, Florida, para discutir os problemas en cuesti\u00f3n e, a pesar de que varios diplom\u00e1ticos occidentais expresasen optimismo, a oposici\u00f3n crecente en ambos os pa\u00edses contra a cesi\u00f3n de territorio ao opo\u00f1ente dilu\u00edu as esperanzas dunha soluci\u00f3n pac\u00edfica.\nEn total o conflito xerou case un mill\u00f3n de refuxiados, con 400.000 habitantes armenios de Acerbaix\u00e1n despraz\u00e1ronse a Armenia ou Rusia, e outros 30.000 chegaron do Karabakh. Moitos dos que deixaron Karabakh regresaron despois do fin da guerra. Est\u00edmanse en 800.000 os azar\u00eds desprazados debido aos combates, inclu\u00eddos os ori\u00fandos de Armenia e do enclave. Varios outros grupos \u00e9tnicos que viv\u00edan en Karabakh foron tam\u00e9n forzados a habitar en campos de refuxiados constru\u00eddos polos gobernos azar\u00ed e iraniano. A pesar que se afirma frecuentemente que os armenios controlan o 20 ou at\u00e9 o 40% do territorio azar\u00ed, os n\u00fameros estimados, contabilizando o enclave de Nakhichevan, var\u00edan entre 13,62 e 14% (reduc\u00edndose a 9% se Nagorno-Karabakh fose exclu\u00eddo).\nAs consecuencias da guerra dise que xogaron un papel no asasinato de febreiro de 2004 do tenente armenio Gurgen Markaryan que foi asasinado a machetazos cun machada polo seu hom\u00f3logo acerbaixano, Ramil Safarov nun seminario de adestramento da OTAN en Budapest, Hungr\u00eda. A inimizade de Acerbaix\u00e1n contra todo o armenio levou \u00e1 destruci\u00f3n de miles de l\u00e1pidas medievais armenias, co\u00f1ecidos como \"jachkars\", en cemiterios en Julfa, Najichev\u00e1n. Esta destruci\u00f3n det\u00edvose temporalmente cando se revelou por primeira vez en 1998, pero logo continuou at\u00e9 a s\u00faa finalizaci\u00f3n en 2005. Acerbaix\u00e1n comparou o control de Armenia da rexi\u00f3n \u00e1 ocupaci\u00f3n nazi da Uni\u00f3n Sovi\u00e9tica durante a segunda guerra mundial.\nSituaci\u00f3n posterior.\nAo comezo de 2008, as tensi\u00f3ns entre Armenia, a Rep\u00fablica de Artsakh e Acerbaix\u00e1n deterior\u00e1ronse a\u00ednda m\u00e1is. Na fronte diplom\u00e1tica, o presidente azar\u00ed Ilham Aliyev repetiu unha vez m\u00e1is declaraci\u00f3ns belicosas, como que Acerbaix\u00e1n volver\u00eda usar a forza, se for necesario, para volver controlar o territorio; coincidentemente os tiroteos ao longo da fronteira aumentaron. A violaci\u00f3n m\u00e1is flagrante de cesamento de lume ocorreu ao d\u00eda seguinte das declaraci\u00f3ns de Aliyev, con dezaseis soldados mortos e ambos os bandos acus\u00e1ronse de iniciar os combates. Ademais, o uso de artillar\u00eda nas confrontaci\u00f3ns m\u00e1is recentes marca un aumento da violencia, que at\u00e9 ent\u00f3n involucraban apenas tiros de francotiradores ou refachos de metralladoras.\nEn 2008, a revista en ingl\u00e9s Moscow Defense Brief opinou que debido ao aumento dos gastos de Acerbaix\u00e1n, que se reflectiu nun forte rearmamento das forzas armadas azar\u00eds, o equilibrio militar parece estar a cambiar en favor de Acerbaix\u00e1n. \"... A tendencia xeral \u00e9 claramente a favor de Acerbaix\u00e1n, e parece que Armenia non ser\u00e1 capaz de soster unha carreira armamentista coa econom\u00eda petroleira de Acerbaix\u00e1n. Isto pode conducir \u00e1 desestabilizaci\u00f3n do conflito latente entre eses dous estados\", escribiu o xornal.\nEn abril de 2016 Armenia e Acerbaix\u00e1n volveron ter unha conflagraci\u00f3n armada cuxo resultado foi un cesamento ao lume declarado pouco tempo despois de iniciados os combates.\nOs enfrontamentos armados en Nagorno-Karabakh (2016).\nOs graves enfrontamentos (tam\u00e9n denominados \"A Guerra de 4 d\u00edas\") rexistrados na li\u00f1a de contacto entre as forzas armadas de Acerbaix\u00e1n e Armenia no territorio da rep\u00fablica non reco\u00f1ecida de Artsakh comezaron na noite do 2 de abril de 2016 e duraron catro d\u00edas.\nO desenvolvemento do conflito.\nNa noite do 31 de marzo ao 1 de abril Nagorno-Karabakh e Acerbaix\u00e1n acus\u00e1ronse mutuamente en bombardeo dos seus territorios. O 1 de abril, \u00e1s 9:00 en posici\u00f3ns de combate en Provincia de \"Tavush\" de Armenia foi atopado un soldado cunha ferida de morte na cabeza. Neste mesmo d\u00eda, \u00e1s 12:20 na direcci\u00f3n cara ao norte da posici\u00f3n militar de Armenia por parte de Acerbaix\u00e1n foi asasinado un soldado armenio. Os primeiros enfrontamentos inici\u00e1ronse na noite do 2 de abril de 2016. Antes do amencer as tropas de Acerbaix\u00e1n comezaron ataque.\nSegundo a prensa do Ministerio de Defensa da Rep\u00fablica de Artsakh, as forzas armadas de Acerbaix\u00e1n na noite do 2 de abril atacaron as \u00e1reas da zona do conflito de Karabakh, mediante a aplicaci\u00f3n da artillar\u00eda pesada, veh\u00edculos blindados, e a aviaci\u00f3n. Tam\u00e9n levaron a cabo ataques a asentamentos Humanos. Despois o Ministerio de Defensa de Acerbaix\u00e1n declarou sobre ocupaci\u00f3n de varias cimas estrat\u00e9xicas de Karabakh, inclu\u00edndo a aldea Seysulan, as alturas ao redor da aldea Talysh, tam\u00e9n a altura de \"Leletepe.\" \u0421omo afirmou o Ministerio de Defensa de Acerbaix\u00e1n de altura ao redor da aldea \"Talysh\" poidan crear un perigo para a rexi\u00f3n Goranboy do pa\u00eds e a cidade \"Naftalan\", e a altura de \"Leletepe\" foi ocupada para garantir a seguridade da cidade \"Goradiz.\" M\u00e1is tarde foi confirmada a ocupaci\u00f3n do outeiro \"Leletepe\" polo ex\u00e9rcito de Acerbaix\u00e1n. O 2 de abril pola tarde ambas as partes informaron o n\u00famero de mortos e feridos.\nO 5 de abril, o Ministerio de Defensa de Acerbaix\u00e1n informou que o 4 de abril foi atacado a base militar do inimigo en Madagiz. O mesmo d\u00eda, o Ministerio de Defensa de Armenia difundiu a informaci\u00f3n de que Acerbaix\u00e1n por primeira vez aplicou na rexi\u00f3n de Nagorno-Karabakh o sistema \"BM-30\". Pola s\u00faa banda, o Ministerio de Defensa de Acerbaix\u00e1n declarou que nunca utilizaban devandito sistema.\nO cesamento do fogo.\nO 5 de abril anunciouse polas ambas partes a cesaci\u00f3n do lume. O acordo bilateral sobre o cesamento das operaci\u00f3ns de combate foi logrado na reuni\u00f3n dos Comandantes de Estado Maior de Acerbaix\u00e1n e Armenia en Moscova.\nO 6 de abril, o Ministerio de Defensa de Acerbaix\u00e1n declarou que desde o mediod\u00eda do 5 de abril ao mediod\u00eda do 6 de abril Armenia bombardeou territorio de Acerbaix\u00e1n, a fronteira de Acerbaix\u00e1n e Armenia en Ordubad, Shajbuz e Babek; A parte de Armenia desmentiu as acusaci\u00f3ns dos disparos e declararon que na fronteira en Najchiv\u00e1n a situaci\u00f3n mant\u00ed\u00f1ase estable e tranquila.\nSegundo o Ministerio de Defensa de Acerbaix\u00e1n, o 8 de abril, coa mediaci\u00f3n de representantes da OSCE e do Comit\u00e9 Internacional da Cruz Vermella at\u00e9 as 8 de t\u00e1rdea estaba previsto a realizaci\u00f3n do proceso de recollida dos cad\u00e1veres dos militares de ambos os partes no campo de batalla. Ao final do d\u00eda informouse que o proceso de procura e recollida de cad\u00e1veres foi terminado. Segundo o representante do presidente de Nagorno-Karabakh, o 10 de abril Acerbaix\u00e1n entregou a Armenia 21 corpos de soldados, e a Acerbaix\u00e1n foi entregado ao redor de 13 corpos. Armenia entregou a Acerbaix\u00e1n corpos de tres membros da tripulaci\u00f3n helic\u00f3ptero derrubado O meu-24. O 19 de abril de Acerbaix\u00e1n levou da li\u00f1a de contacto o \u00faltimo corpo do seu soldado.\nMala conduta.\nAo sa\u00edr do colapso da Uni\u00f3n Sovi\u00e9tica como estados nacentes e debido aos combates case inmediatos, non foi sen\u00f3n at\u00e9 mediados de 1993 que Armenia e Acerbaix\u00e1n convert\u00e9ronse signatarios dos acordos de dereito internacional, inclu\u00eddos os Convenios de Xenebra. As denuncias dos tres gobernos (inclu\u00eddos Nagorno-Karabakh) regularmente acusaron al\u00e9n de cometer atrocidades que eran \u00e1s veces confirmadas por fontes de medios de terceiras partes ou organizaci\u00f3ns de dereitos humanos. O masacre de Khojali, por exemplo, foi confirmado tanto pola Human Rights Watch e Memorial, mentres que o co\u00f1ecido como masacre de Maraghar foi alegado por un grupo da organizaci\u00f3n con sede en Gran Breta\u00f1a Christian Solidarity Worlwide en 1992. Acerbaix\u00e1n foi condenada por HRW para o uso de bombardeos a\u00e9reos en zonas civ\u00eds densamente poboadas e que ambas as partes foron criticadas por lume indiscriminado, toma de ref\u00e9ns e o desprazamento forzado de civ\u00eds.\nA falta de leis internacionais dun e outro lado para acatar actividade practicamente sancionado na guerra, poder\u00eda considerarse crimes de guerra. O saqueo e a mutilaci\u00f3n (partes do corpo como as orellas, tra\u00eddos desde a fronte como recordos atesourados de guerra) de soldados mortos notific\u00e1ronse con frecuencia e mesmo se jact\u00f3 de entre os soldados. Outra pr\u00e1ctica que tomou forma, pero non por soldados regulares por parte de civ\u00eds durante a guerra, foi o troco de prisioneiros entre armenios e azar\u00eds. A mi\u00fado, cando se perdeu o contacto entre familiares e un soldado ou un miliciano que serv\u00eda na fronte, encarg\u00e1ronse de organizar un intercambio por capturar persoalmente a un soldado das li\u00f1as de batalla e mantelos nos conf\u00edns dos seus propios fogares. Do \"New York Times\", o xornalista Yoav Karny sinalou que esta pr\u00e1ctica era tan \"vella como a xente que ocupa [a] terra\".\nCando terminou a guerra, ambos os bandos acusaron aos seus rivais de seguir mantendo cativos; Acerbaix\u00e1n afirmou que Armenia segu\u00eda mantendo case 5.000 prisioneiros azar\u00eds, mentres que armenios reclamaban que Acerbaix\u00e1n levaba 600 prisioneiros. O grupo sen fins de lucro, Helsinqui Initiative 92, investigou dous c\u00e1rceres de Shusha e Stepanakert despois de terminada a guerra, pero conclu\u00edu que non hab\u00eda prisioneiros de guerra al\u00ed. Unha investigaci\u00f3n similar chegou \u00e1 mesma conclusi\u00f3n durante a procura de armenios supostamente traballando nas canteiras de Acerbaix\u00e1n."}
{"id": "435586", "revid": "5132", "url": "https://gl.wikipedia.org/wiki?curid=435586", "title": "Liga Espa\u00f1ola de Baloncesto (1957-83)", "text": ""}
{"id": "435611", "revid": "5132", "url": "https://gl.wikipedia.org/wiki?curid=435611", "title": "Chema Gonz\u00e1lez", "text": "Jos\u00e9 Mar\u00eda Gonz\u00e1lez Calvo, m\u00e1is co\u00f1ecido como Chema Gonz\u00e1lez, nado o 15 de agosto de 1991 en Zaragoza, Arag\u00f3n. \u00e9 un xogador profesional espa\u00f1ol de baloncesto. Actualmente xoga para o Palencia Baloncesto da Liga LEB, no que xoga na posici\u00f3n de pivote cunha altura de 2,06 metros."}
{"id": "435633", "revid": "5132", "url": "https://gl.wikipedia.org/wiki?curid=435633", "title": "Delteco GBC", "text": ""}
{"id": "435654", "revid": "89787", "url": "https://gl.wikipedia.org/wiki?curid=435654", "title": "Brasilestes stardusti", "text": "Brasilestes stardusti, nomeado pola paleont\u00f3loga Mariela Castro e colegas, \u00e9 o nome dado \u00f3\u00a0mam\u00edfero m\u00e1is antigo atopado no Brasil. Este f\u00f3sil de 87 mill\u00f3ns de anos era relativamente grande para un mam\u00edfero na \"Era dos dinosauros\". \"Brasilestes stardusti\" \u00e9 unha homenaxe \u00f3 cantante pop\u00a0David Bowie, que morreu en 2016."}
{"id": "435669", "revid": "23204", "url": "https://gl.wikipedia.org/wiki?curid=435669", "title": "Raposo gris", "text": "O raposo gris (\"Urocyon cinereoargenteus\") \u00e9 unha especie de mam\u00edfero carn\u00edvoro da familia dos c\u00e1nidos distribu\u00edda polo continente americano, dende o sur do Canad\u00e1 at\u00e9 Venezuela. Nalg\u00fans lugares de Hispanoam\u00e9rica \u00e9 co\u00f1ecido como \"tigrillo\", \"ostoche\" ou \"gato de monte\", debido \u00f3s seus longos bigotes m\u00e1is propios dun felino que dun c\u00e1nido. Tr\u00e1tase dunha das d\u00faas especies actuais agrupadas dentro do x\u00e9nero \"Urocyon\", sendo a outra o raposo gris das illas. Alg\u00fans c\u00e1nidos do x\u00e9nero \"Lycalopex\" que habitan no cono sur americano tam\u00e9n son chamados \u00e1s veces \"raposos grises\", pero non est\u00e1n emparentados de forma estreita con esta especie.\nDescrici\u00f3n.\nO tama\u00f1o \u00e9 semellante \u00f3 do coiote, mais te\u00f1en numerosos diferenzas morfol\u00f3xicas. O raposo gris ten o foci\u00f1o m\u00e1is curto e agudo, as orellas m\u00e1is desenvolvidas e as patas proporcionalmente m\u00e1is curtas. A cola \u00e9 longa e espesa, moi poboada. A pelaxe \u00e9 gris escura ou prateada no lombo, volv\u00e9ndose avermellada nos costados e as patas e branca no ventre. Unha banda de pelo negro cruza o corpo dende a caluga at\u00e9 a punta da cola, seguindo todo o lombo do animal. A gorxa \u00e9 branca e apr\u00e9cianse d\u00faas raias finas de pelo negro que parten dende os ollos cara a atr\u00e1s."}
{"id": "435673", "revid": "23204", "url": "https://gl.wikipedia.org/wiki?curid=435673", "title": "Urocyon cinereoargenteus", "text": ""}
{"id": "435682", "revid": "7523", "url": "https://gl.wikipedia.org/wiki?curid=435682", "title": "Dagoberto Pe\u00f1a", "text": "Dagoberto Miguel Pe\u00f1a Rinc\u00f3n, nado o 14 de xu\u00f1o de 1988 en Santo Domingo, \u00e9 un xogador profesional de baloncesto dominicano. Cunha estatura de 1,98 metros xoga na posici\u00f3n de ala.\nTraxectoria.\nO 16 de febreiro de 2016, Pe\u00f1a fichou polo B\u00e1squet Coru\u00f1a da Liga LEB Ouro. O 6 de xullo de 2016, Pe\u00f1a e o equipo coru\u00f1\u00e9s chegaron a un acordo para renovar o seu contrato unha tempada m\u00e1is. O 31 de xaneiro de 2017, Pe\u00f1a desvinculouse do B\u00e1squet Coru\u00f1a para xogar no filial do FC Barcelona, equipo pertencente tam\u00e9n \u00e1 LEB Ouro.\nTras ser elixido no mellor quinteto da LEB Ouro na tempada 2016-17, Pe\u00f1a asinou un contrato por d\u00faas tempadas co CB Estudiantes da Liga ACB. O 20 de xullo de 2019, anunciouse a s\u00faa fichaxe polo CB Breog\u00e1n da Liga LEB Ouro.\nO 21 de agosto de 2020, anunciouse a volta de Pe\u00f1a \u00f3 B\u00e1squet Coru\u00f1a por unha tempada."}
{"id": "435683", "revid": "7523", "url": "https://gl.wikipedia.org/wiki?curid=435683", "title": "Dago Pe\u00f1a", "text": ""}
{"id": "435684", "revid": "7523", "url": "https://gl.wikipedia.org/wiki?curid=435684", "title": "Dagoberto Miguel Pe\u00f1a Rinc\u00f3n", "text": ""}
{"id": "435723", "revid": "5132", "url": "https://gl.wikipedia.org/wiki?curid=435723", "title": "Rafael Freire Luz", "text": ""}
{"id": "435745", "revid": "56817", "url": "https://gl.wikipedia.org/wiki?curid=435745", "title": "Geranoaetus melanoleucus", "text": "Geranoaetus melanoleucus\u00a0\u00e9 unha especie de\u00a0ave\u00a0accipitriforme da familia Accipitridae. Tr\u00e1tase dunha ave de rapina que vive en Suram\u00e9rica.\nCaracter\u00edsticas.\nMide entre 70 e 90\u00a0cm, e \u00e9 tan grande coma unha aguia. O macho adulto tem a \u00e1rea ventral branca, con finas tiras negras, e o dorso negro con plumas de cor agrisada nas \u00e1s. A femia dist\u00ednguese polo seu maior tama\u00f1o.\nResulta doado de identificar polo contraste negro e branco, e polo seu caracter\u00edstico voo, de aleteo curto e coa coa moi erguida.\nSubespecies.\nReco\u00f1\u00e9cense d\u00faas subespecies de \"Geranoaetus melanoleucus\":"}
{"id": "435764", "revid": "23204", "url": "https://gl.wikipedia.org/wiki?curid=435764", "title": "Raposo dos Andes", "text": "O raposo dos Andes (\"Lycalopex culpaeus\"), \u00e1s veces co\u00f1ecido como raposo culpeo, \u00e9 o segundo c\u00e1nido vivente meirande de Suram\u00e9rica, s\u00f3 superado polo lobo de crina ou \"aguar\u00e1 guaz\u00fa\".\nFoi descrito por Molina en 1782 como \"Canis culpaeus\". Posteriormente foi trasladado \u00f3 x\u00e9nero \"Lycalopex \". A mediados da d\u00e9cada de 2010 pod\u00edase atopar escrito como \"Pseudalopex culpaeus\", sin\u00f3nimo do nome aceptado."}
{"id": "435765", "revid": "23204", "url": "https://gl.wikipedia.org/wiki?curid=435765", "title": "Lycalopex culpaeus", "text": ""}
{"id": "435767", "revid": "23204", "url": "https://gl.wikipedia.org/wiki?curid=435767", "title": "Pseudalopex culpaeus", "text": ""}
{"id": "435768", "revid": "23204", "url": "https://gl.wikipedia.org/wiki?curid=435768", "title": "Culpeo", "text": ""}
{"id": "435777", "revid": "23204", "url": "https://gl.wikipedia.org/wiki?curid=435777", "title": "Raposo culpeo", "text": ""}
{"id": "435794", "revid": "5132", "url": "https://gl.wikipedia.org/wiki?curid=435794", "title": "Nept\u016bnas Klaip\u0117da", "text": ""}
{"id": "435825", "revid": "5132", "url": "https://gl.wikipedia.org/wiki?curid=435825", "title": "Liga LEB Ouro 2016-17", "text": "A tempada 2016-17 da LEB Ouro foi a 21\u00aa edici\u00f3n da segunda competici\u00f3n nacional de liga de baloncesto en Espa\u00f1a coa denominaci\u00f3n actual. O campi\u00f3n de liga ascendeu directamente \u00e1 Liga ACB, mentres que os clasificados do segundo \u00f3 noveno posto disputan un playoff onde o ga\u00f1ador ascende tam\u00e9n \u00e1 primeira categor\u00eda do baloncesto espa\u00f1ol. O torneo estivo composto por 18 equipos, 4 deles galegos: o CB Breog\u00e1n, o CB Coru\u00f1a, o Club Ourense Baloncesto e o CB Peixefresco.\n\u00d3 remate da tempada regular, o RETAbet.es GBC conseguiu a primeira posici\u00f3n e o ascenso directo \u00e1 Liga ACB. O Calzados Robusta e o Mar\u00edn Peixegalego, pola contra, descenderon \u00e1 LEB Prata.\nTempada regular.\nAs\u00ed rematou a tempada regular despois de 34 xornadas. O RETAbet.es GBC conseguiu a primeira praza que d\u00e1 opci\u00f3n \u00f3 ascenso \u00e1 Liga ACB:\nEliminatorias polo ascenso.\nTrala tempada regular disput\u00e1ronse as eliminatorias polo ascenso, nas que competiron os equipos que remataron entre a 2\u00aa e a 9\u00aa posici\u00f3n da t\u00e1boa. O Uni\u00f3n Financiera Baloncesto Oviedo foi o primeiro cabeza de serie tras ga\u00f1ar a Copa Princesa.\nCuartos de final.\nOs cuartos de final dos playoffs da Liga LEB Ouro 2016-17 comezaron o 5 de maio de 2017, e remataron o 16 de maio de 2017. Esta rolda xogouse \u00f3 mellor de cinco partidos, e os ga\u00f1adores pasaron \u00e1s semifinais dos playoffs.\nSemifinais.\nA rolda de semifinais xogouse do 19 \u00f3 28 de maio de 2017. Esta rolda disputouse \u00f3 mellor de 5 partidos. Os ga\u00f1adores accederon \u00e1 final do playoff polo ascenso.\nFinal.\nA final dos playoffs polo ascenso \u00e1 Liga ACB xogouse do 2 ao 9 de xu\u00f1o de 2017."}
{"id": "435843", "revid": "102564", "url": "https://gl.wikipedia.org/wiki?curid=435843", "title": "Lobo de crina", "text": "O lobo de crina (\"Chrysocyon brachyurus\"), tam\u00e9n chamado aguar\u00e1 guaz\u00fa (do guaran\u00ed 'raposo grande') \u00e9 o meirande c\u00e1nido\u00a0de Am\u00e9rica do Sur e \u00fanico integrante do x\u00e9nero Chrysocyon. Probabelmente, a especie vivente m\u00e1is achegada \u00e9 a \"Speothos venaticus\". Habita en sabanas e \u00e1reas abertas no centro do Brasil, Paraguai, a Arxentina e Bolivia, sendo un animal t\u00edpico do Cerrado. Desapareceron as poboaci\u00f3ns que hab\u00eda m\u00e1is \u00f3 sur, mais a\u00ednda habita no Uruguai.\n\u00c9 o maior c\u00e1nido de Am\u00e9rica do Sur, podendo atinxir entre 20 e 30\u00a0kg de peso e at\u00e9 90\u00a0cm de altura da cernella. As s\u00faas pernas longas e finas e a densa pelaxe avermellada conf\u00edrelle unha aparencia inconfund\u00edbel. O lobo de crina est\u00e1 adaptado \u00f3s ambientes abertos das sabanas suramericanas, sendo un animal crepuscular e omn\u00edvoro, cun importante papel na dispersi\u00f3n de sementes de froitos do cerrado, principalmente a lobeira (\"Solanum lycocarpum\"). Solitario, os territorios est\u00e1n divididos entre parellas, que se encontran no per\u00edodo do estro da femia. Eses territorios son bastante amplos, podendo ter unha \u00e1rea de at\u00e9 123\u00a0km\u00b2. A comunicaci\u00f3n faise principalmente a trav\u00e9s de marcaxe por cheiro, mais tam\u00e9n con vocalizaci\u00f3ns semellantes a ladridos. A xestaci\u00f3n dura at\u00e9 65 d\u00edas, cos cadeli\u00f1os de cor negra e un peso entre 340 e 430 gramos.\nMalia non estar considerado en perigo de extinci\u00f3n pola IUCN, t\u00f3dolos pa\u00edses nos que habita clasif\u00edcano nalg\u00fan grao de ameaza, a pesar de non saberse a situaci\u00f3n real das poboaci\u00f3ns. Est\u00edmase que existen preto de 23 mil animais na natureza, sendo un animal popular en t\u00f3dolos zool\u00f3xicos. Est\u00e1 ameazado principalmente por causa da destruci\u00f3n do cerrado para ampliaci\u00f3n da agricultura, atropelos, caza e doenzas transmitidas por cans dom\u00e9sticos. Por\u00e9n, \u00e9 adapt\u00e1bel e tolerante \u00e1s alteraci\u00f3ns provocadas polo ser humano. O lobo de crina habita en \u00e1reas de Mata atl\u00e1ntica xa desmatadas, onde non habitaba orixinalmente.\nAlgunhas comunidades te\u00f1en superstici\u00f3ns sobre o lobo de crina e poden at\u00e9 amosar certa aversi\u00f3n \u00f3 animal. Mais polo xeral, o lobo de crina provoca simpat\u00eda nos humanos e por iso \u00e9 usado como especie bandeira na conservaci\u00f3n do Cerrado."}
{"id": "435849", "revid": "23204", "url": "https://gl.wikipedia.org/wiki?curid=435849", "title": "Chrysocyon brachyurus", "text": ""}
{"id": "435856", "revid": "23204", "url": "https://gl.wikipedia.org/wiki?curid=435856", "title": "Aguar\u00e1 guaz\u00fa", "text": ""}
{"id": "435865", "revid": "624", "url": "https://gl.wikipedia.org/wiki?curid=435865", "title": "Fanariota", "text": ""}
{"id": "435866", "revid": "23204", "url": "https://gl.wikipedia.org/wiki?curid=435866", "title": "Euphractus sexcinctus", "text": ""}
{"id": "435872", "revid": "47401", "url": "https://gl.wikipedia.org/wiki?curid=435872", "title": "AC-173", "text": "A AC-173 \u00e9 unha estrada da rede secundaria de Galicia, que une as localidades oleiresas de Perillo e Mera, ao longo de 3,5 quil\u00f3metros, bordeando a costa occidental do concello de Oleiros.\nPercorrido.\nA estrada, plenamente urbana, inicia o seu percorrido no lugar de Perillo, Oleiros, no l\u00edmite coa Ponte da Pasaxe (N-VI). Pasa polos lugares de Santa Cristina, Bastiagueiro (onde separa o edifico central da Facultade de Ciencias do Deporte e a Educaci\u00f3n F\u00edsica da Universidade da Coru\u00f1a e a s\u00faa pista de atletismo), e o Porto de Santa Cruz, at\u00e9 o centro de Mera, onde empalma coa estrada AC-172.\nCambio de titularidade.\nO 4 de agosto de 2017 a Xunta de Galicia publicou no Diario Oficial de Galicia (DOG) a transferencia dun treito da estrada AC-173 a prol do Concello de Oleiros, para a execuci\u00f3n dunha glorieta de enlace da estrada Perillo-Mera (AC-173) coa provincial DP-5812, que une Meir\u00e1s e Santa Cruz. Con esta actuaci\u00f3n levarase a cabo unha reordenaci\u00f3n completa do cruzamento das estradas AC-173 e DP-5812, para solucionar os problemas de tr\u00e1fico existentes neste punto. Para realizar esta infraestrutura, consider\u00e1ronse factores como os tr\u00e1ficos rodado e peonil ou o desenvolvemento urbano do \u00e1mbito da actuaci\u00f3n.\nO Concello de Oleiros encargouse da redacci\u00f3n do proxecto da rotonda, e da s\u00faa remisi\u00f3n \u00e1 Axencia Galega de Infraestruturas para a s\u00faa conformidade. Ademais, xestionou os terreos necesarios e executou as obras.\nA Conseller\u00eda de Medio Ambiente, Territorio e Infraestruturas, tal e como se citou anteriormente, asumiu o compromiso de financiar os gastos de execuci\u00f3n das obras, polo que agora fixo efectiva a transferencia de titularidade deste treito, entre Perillo e Santa Cruz, comprendido entre os puntos quilom\u00e9tricos 0+000 e 4+300, a prol do Concello de Oleiros. Esta cesi\u00f3n \u00e9 coherente co seu tr\u00e1nsito ao longo de treitos urbanos e ademais favorecer\u00e1 a explotaci\u00f3n da v\u00eda dende o punto de vista municipal.\nNotas.\n[[Categor\u00eda:Estradas da rede secundaria de Galicia]]\n[[Categor\u00eda:Oleiros]]"}
{"id": "435886", "revid": "23204", "url": "https://gl.wikipedia.org/wiki?curid=435886", "title": "IUCN", "text": ""}
{"id": "435899", "revid": "56817", "url": "https://gl.wikipedia.org/wiki?curid=435899", "title": "Cernella", "text": "A cernella (do lat\u00edn\u00a0\"cernicula\"), \u00e9\u00a0a rexi\u00f3n prominente nos grandes cuadr\u00fapedes onde se unen as esp\u00e1doas en forma de cruz.\nNos equinos de exposici\u00f3n, consid\u00e9rase unha importante caracter\u00edstica ter a cernella alta e pouco carnosa.\nA altura dalg\u00fans animais cuadr\u00fapedes \u00e9 medida a partir deste punto, ou sexa, medindo a distancia da base da pata at\u00e9 a extremidade da cernella. Non se considera a altura da cabeza do animal."}
{"id": "435915", "revid": "1131", "url": "https://gl.wikipedia.org/wiki?curid=435915", "title": "Axencia Galega de Infraestruturas", "text": "A Axencia Galega de Infraestruturas \u00e9 o \u00f3rgano administrativo da Xunta de Galicia encargado de xestionar integramente toda a infraestrutura viaria da Rede de Estradas da Comunidade Aut\u00f3noma Galega (RAEGA).\nA Axencia centra os seus obxectivos nunha actuaci\u00f3n concreta no territorio a trav\u00e9s da an\u00e1lise das principais necesidades e demandas que en materia de infraestruturas existen na nosa Comunidade, tanto en termos de nova construci\u00f3n e prevenci\u00f3n de cara as novas necesidades como en termos de seguridade viaria e mantemento dos m\u00e1is de 5 000 quil\u00f3metros xa existentes da rede de estradas auton\u00f3mica.\nV\u00e9xase tam\u00e9n.\nBibliograf\u00eda.\n[[Categor\u00eda:Organismos da Xunta de Galicia]]"}
{"id": "435939", "revid": "22795", "url": "https://gl.wikipedia.org/wiki?curid=435939", "title": "Rede de Estradas da Comunidade Aut\u00f3noma Galega", "text": ""}
{"id": "435941", "revid": "22795", "url": "https://gl.wikipedia.org/wiki?curid=435941", "title": "Rede Auton\u00f3mica de Estradas de Galicia", "text": ""}
{"id": "435943", "revid": "17467", "url": "https://gl.wikipedia.org/wiki?curid=435943", "title": "RAEGA", "text": ""}
{"id": "435958", "revid": "89787", "url": "https://gl.wikipedia.org/wiki?curid=435958", "title": "Elizabeth Barrett Browning", "text": "Elizabeth Barrett Browning, nada en Durham o 6 de marzo de 1806 e finada en Florencia o 29 de xu\u00f1o de 1861, foi unha poeta inglesa, unha das m\u00e1is respectadas da etapa vitoriana. Escribiu prolificamente sobre todo poes\u00eda a\u00ednda que tam\u00e9n realizou prosa e traduci\u00f3ns. Fixo campa\u00f1a pola abolici\u00f3n da escravitude e a s\u00faa obra axudou a influ\u00edr na reforma da lexislaci\u00f3n sobre o traballo infantil. A s\u00faa produci\u00f3n literaria tivo unha grande influencia en destacados escritores do momento, entre os que se incl\u00faen Edgar Allan Poe e a poeta Emily Dickinson.\nTraxectoria.\nPrimeiros anos.\nElizabeth Barrett Browning, chamada orixinalmente Elizabeth Barrett Moulton-Barrett, naceu en Cochoe Hall, preto de Durham, Inglaterra en 1806. Era filla do propietario de plantaci\u00f3n Edward Moulton-Barrett, que adoptou o apelido \"Barrett\" ao herdar as leiras do seu av\u00f3 en Xamaica. Foi bautizada na igrexa de Kelloe, onde unha placa a describe como unha \"gran poeta, nobre muller, devota esposa\". A s\u00faa nai cham\u00e1base Mary Graham-Clarke e provi\u00f1a dunha familia adi\u00f1eirada de Newcastle upon Tyne, descendente do rei Eduardo III de Inglaterra.\nBarrett foi educada no seu fogar e Daniel McSwiney foi o seu titor xunto co seu irm\u00e1n m\u00e1is vello. Foi unha nena precoz e estudosa que comezou a escribir versos \u00e1 idade de catro anos, l\u00eda novelas con seis, con oito deleit\u00e1base coas traduci\u00f3ns de Homero e aos dez estudaba grego, de tal maneira que aos doce xa escribira a s\u00faa propia epopea hom\u00e9rica, \"The Battle of Marathon\".\nEn 1820, Barrett escribiu \"The Battle of Marathon\", un poema de estilo \u00e9pico cuxas copias permaneceron dentro da familia. A s\u00faa nai compilou a poes\u00eda da a\u00ednda nena na colecci\u00f3n de \"Poems by Elizabeth B. Barrett\" que o seu pai chamou \" Poet Laureate of Hope End\" en alusi\u00f3n \u00e1 mansi\u00f3n onde viv\u00edan. O resultado \u00e9 unha das maiores colecci\u00f3ns de mocidade escrita en lingua inglesa.\nNesta \u00e9poca, Elizabeth comezou a loitar contra unha enfermidade, que a ciencia m\u00e9dica da \u00e9poca non puido diagnosticar. As tres irm\u00e1s caeron coa mesma s\u00edndrome a\u00ednda que s\u00f3 persistiu en Elizabeth. Ti\u00f1a dor intensa de cabeza e columna con perda de mobilidade. Enviada para recuperarse a Gloucester, foi tratada, en ausencia de s\u00edntomas que apoiasen outro diagn\u00f3stico, por un problema de columna vertebral. A\u00ednda que esta doenza continuou durante o resto da s\u00faa vida, crese que non est\u00e1 relacionada coa afecci\u00f3n pulmonar que desenvolveu m\u00e1is tarde, en 1837.\nPara paliar as dores derivadas dos seus problemas de sa\u00fade, Barrett comezou a tomar opi\u00e1ceos, l\u00e1udano, seguido de morfina, ent\u00f3n comunmente prescrito, convert\u00e9ndose en dependente deles durante gran parte da s\u00faa vida adulta. As\u00ed mesmo, o uso desde unha idade temper\u00e1 deste derivado do opio ben puido contribu\u00edr \u00e1 s\u00faa fr\u00e1xil sa\u00fade. Alg\u00fans bi\u00f3grafos como Alethea Hayter suxeriron que isto tam\u00e9n puido fomentar a viveza da s\u00faa imaxinaci\u00f3n e ter impacto na poes\u00eda que produciu.\nEn 1821, con quince anos, Elizabeth Barrett leu \"Vindicaci\u00f3n dos dereitos da muller\" de Mary Wollstonecraft (1792), convert\u00e9ndose nunha apaixonada defensora das ideas desta pensadora e escritora referente do pensamento feminista.\nEn 1828 faleceu a s\u00faa nai. A partir deste momento, foi a s\u00faa t\u00eda Mary Sarah Graham-Clarke quen se encargou principalmente de coidar os fillos da s\u00faa irm\u00e1. Tralas demandas e a abolici\u00f3n da escravitude, o pai de Elizabeth sufriu grandes perdas financeiras e de investimento que o forzaron a vender Hope End. A\u00ednda que os Barrett nunca chegaron a ser pobres, o lugar foi confiscado e posto \u00e1 venda para satisfacer os acredores, representando un duro golpe para a econom\u00eda da famila.\nEntre 1833 e 1835, a familia trasladouse a Belle Vue en Sidmouth, rebautizado na actualidade como Cedar Shade, onde unha placa azul na entrada testemu\u00f1a o paso de Barrett pola localidade. En 1838, alg\u00fans anos despois da venda de Hope End, os Barrett establec\u00e9ronse no 50 Wimpole Street.\nDurante 1837 e 38 o poeta sufriu unha nova enfermidade, con s\u00edntomas que hoxe suxiren unha ulceraci\u00f3n tuberculosa dos pulm\u00f3ns. Ese mesmo ano, como consecuencia da insistencia do seu m\u00e9dico, os Barrett volveron mudarse, neste caso de Londres a Torquay, na costa de Devonshire. M\u00e1is tarde d\u00faas traxedias azoutaron a familia. En febreiro de 1840, o seu irm\u00e1n Samuel morreu de febres en Xamaica e pouco despois, en xullo, o seu irm\u00e1n favorito Edward (\"Bro\") afogou nun accidente de navegaci\u00f3n en Torquay. Isto tivo un efecto grave na s\u00faa sa\u00fade, que xa era fr\u00e1xil e a familia regresou \u00e1 r\u00faa Wimpole en 1841. Aqu\u00ed Elizabeth Barrett Browning pasou a maior parte do seu tempo no seu cuarto de arriba, vendo poucas persoas f\u00f3ra da s\u00faa contorna inmediata. Durante este illamento o seu can de augas Flush converteuse nunha importante compa\u00f1\u00eda. A propia Elizabeth Barrett, coa perspectiva dos anos, describiu como sent\u00eda e como a afectou esta situaci\u00f3n de soidade e desconexi\u00f3n co mundo, que percib\u00eda como unha clara desvantaxe para desenvolver a s\u00faa paix\u00f3n pola escritura, que para ela representaba unha v\u00e1lvula de escape.\nO per\u00edodo de 1841 a 1844 foron anos prol\u00edficos en poes\u00eda, traduci\u00f3n e prosa. O poema \"The Cry of the Children\", publicado en \"Blackwoods\" en 1842, condenando o traballo infantil, axudou a realizar reformas legais mediante o apoio \u00e1 lei das dez horas de Lord Shaftesbury (1844).\nEn 1844 publicou dous volumes de \"Poems\", que inclu\u00edron \"A Drama of Exile\", \"A Vision of Poets\", e \"Courtship de lady Geraldine\" e dous importantes ensaios cr\u00edticos para \"The Athenaeum\". A liberaci\u00f3n das tarefas dom\u00e9sticas que lle supuxo a s\u00faa enfermadad, permitiulle, a diferenza do que suced\u00eda coas s\u00faas irm\u00e1s e o que se esperaba de calquera mozo da \u00e9poca, centrarse e desenvolver a s\u00faa faceta intelectual e creativa, cultivando unha enorme correspondencia e lendo amplamente.\nRobert Browning.\nOs \"Poems\" publicados en 1844 troux\u00e9ronlle un grande \u00e9xito, atraendo a admiraci\u00f3n do escritor Robert Browning, co que iniciou unha correspondencia secreta, que culminou nun matrimonio tam\u00e9n secreto por temor \u00e1 desaprobaci\u00f3n do seu pai que, en efecto, se produciu, sendo pouco despois do enlace desherdada por este. A parella asentouse en Florencia, onde a sa\u00fade de Elizabeth mellorou. Aqu\u00ed escribe \"Casa Guidi Windows\" (1851), considerada por moitos o seu traballo m\u00e1is poderoso, inspirada pola loita toscana pola liberdade. O matrimonio instalou a s\u00faa residencia en Piazza San Felice, no apartamento que hoxe \u00e9 o museo de Casa Guidi, dedicado \u00e1 s\u00faa memoria. Durante a s\u00faa estad\u00eda nesta cidade Elizabeth Barrett f\u00edxose moi amiga das poetas brit\u00e1nicas Isabella Blagden e Theodosia Trollope Garrow. En 1848 naceu o seu \u00fanico fillo, Robert Wiedeman Barrett.\nUnha das s\u00faas obras m\u00e1is co\u00f1ecidas \"The Sonnets from the Portuguese\", de tema amoroso, relata a s\u00faa propia historia de amor, disfraz\u00e1ndoa escasamente co t\u00edtulo. Comezou a escribilos en 1845, e non foi ata 1848 que llos deu a ler ao seu esposo. Finalmente publicounos en 1850, dentro dunha edici\u00f3n aumentada de \"Poems\".\n\u00daltimos anos.\nEn 1856 publicouse \"Aurora Leigh\", que Barrett considerou a s\u00faa obra m\u00e1is madura, \"aquela en que figuran as mi\u00f1as convicci\u00f3ns m\u00e1is elevadas sobre a vida e a arte\". Tr\u00e1tase dun libro xestado durante moitos anos, que xa ti\u00f1a en mente cando co\u00f1eceu o seu home. \"Aurora Leigh\" foi, ademais, unha das m\u00e1is apreciadas polo p\u00fablico da \u00e9poca, como pon de manifesto que no ano 1873, dezasete desde a s\u00faa publicaci\u00f3n, se chegasen a facer trece edici\u00f3ns deste libro.\nEn 1860 sa\u00edu \u00e1 luz unha edici\u00f3n completa dos seus poemas co t\u00edtulo de \"Poems before Congress\". Pouco tempo despois a s\u00faa sa\u00fade empeorou e Elizabeth Barrett Browning faleceu o 29 de xu\u00f1o de 1861. A s\u00faa tumba at\u00f3pase no cemiterio protestante de Florencia. Unha colecci\u00f3n dos seus \u00faltimos poemas foi publicada polo seu marido pouco despois da s\u00faa morte.\nImportancia literaria.\nXeralmente consid\u00e9rase a Barrett a m\u00e1is grande poeta inglesa. As s\u00faas obras est\u00e1n cheas de tenrura e delicadeza, pero tam\u00e9n de forza e fondura de pensamento. Os seus propios sufrimentos, combinados coa s\u00faa forza moral e intelectual, fixeron dela unha defensora dos oprimidos al\u00ed onde os atopase. O seu talento era sobre todo l\u00edrico, a\u00ednda que non toda a s\u00faa obra adopta esa forma. As s\u00faas debilidades son a falta de concisi\u00f3n, certo manierismo, e fallos en metro e rima. \nMentres os seus petrarquianos \"Sonnets from the Portuguese\" son exquisitos, tam\u00e9n foi unha poetisa prof\u00e9tica, mesmo \u00e9pica, ao escribir \"Casa Guidi Windows\" en apoio do Risorgimento italiano, como Byron apoiara a independencia de Grecia respecto de Turqu\u00eda.\n\"Aurora Leigh\" \u00e9 tam\u00e9n outra das s\u00faas obras m\u00e1is co\u00f1ecidas, escrita en nove volumes que representan o n\u00famero da muller. \"Aurora Leigh\" transcorre en Florencia, Inglaterra e Par\u00eds, empregando nela os seus co\u00f1ecementos adquiridosa desde a infancia, da Biblia en hebreo, Homero, Esquilo, S\u00f3focles, Apuleio, Dante, Langland, Madame de Stael, e George Sand.\nVirginia Woolf di sobre esta obra de Barrett que a s\u00faa velocidade e enerx\u00eda, ademais dunha franqueza e seguridade absoluta mante\u00f1en cativadas \u00e1s persoas que len o texto.Resalta, as\u00ed mesmo, que unha das impresi\u00f3ns m\u00e1is penetrantes cando se le esta obra \u00e9 a sensaci\u00f3n da presenza da autora, que \"a trav\u00e9s da voz da personaxe Aurora, resoan nos nosos o\u00eddos o car\u00e1cter, as circunstancias, as peculiaridades de Elisabeth Barrett\".\nO goberno de Italia e o concello de Florencia celebraron a s\u00faa poes\u00eda con placas conmemorativas na Casa Guidi, onde os Browning viviron durante o seu quince anos de matrimonio. Lord Leighton dese\u00f1ou a s\u00faa tumba no cemiterio ingl\u00e9s, realiz\u00e1ndose a s\u00faa escultura, non moi fidedigna, en m\u00e1rmore de Carrara, por parte de Francesco Giovannozzo. En 2006 o concello de Florencia colocou unha coroa de loureiro sobre esta tumba para celebrar os douscentos anos transcorridos desde o seu nacemento."}
{"id": "435988", "revid": "47401", "url": "https://gl.wikipedia.org/wiki?curid=435988", "title": "Elizabeth Browning", "text": ""}
{"id": "435991", "revid": "5132", "url": "https://gl.wikipedia.org/wiki?curid=435991", "title": "\u00c1lex L\u00f3pez (baloncesto)", "text": ""}
{"id": "436011", "revid": "65337", "url": "https://gl.wikipedia.org/wiki?curid=436011", "title": "Grant Wood", "text": "Grant DeVolson Wood, nado en Anamosa (Iowa) o 13 de febreiro de 1891 e finado en Iowa City o 12 de febreiro de 1942, foi un pintor estadounidense. \u00c9 co\u00f1ecido sobre todo polas s\u00faas pinturas que representan o Medio Oeste rural estadounidense de entreguerras. Foi un dos pintores da Escola Ashcan, que a trav\u00e9s de Arshile Gorky levou ao expresionismo abstracto posterior \u00e1 segunda guerra mundial.\n\u00c9 especialmente c\u00e9lebre a obra \"American Gothic\", que se converteu nunha pintura ic\u00f3nica do s\u00e9culo XX.\nTraxectoria.\nA s\u00faa familia trasladouse a Cedar Rapids despois de que o pai morrese en 1901. Axi\u00f1a comezou a traballar como aprendiz nunha metalurxia local. Despois de graduarse na Washington High School, Wood ingresou nunha escola de arte de Minneapolis en 1910, e regresou un ano m\u00e1is tarde para dar clases nunha escola dunha soa aula. En 1913 acudiu ao Art Institute of Chicago e fixo alg\u00fan traballo como prateiro. Regresou de novo a Cedar Rapids para ensinar a estudantes da Junior High despois de servir no ex\u00e9rcito como pintor de camuflaxe. Dende 1920 ata 1928 fixo catro viaxes a Europa, onde estudou moitos estilos de pintura, especialmente o impresionismo. Por\u00e9n, foi a obra de Jan van Eyck a que o influ\u00edu para adquirir a claridade desta nova t\u00e9cnica e incorporala \u00e1s s\u00faas novas obras. Entre 1924 e 1935, Wood viviu na planta alta dun garaxe que converteu no seu estudio persoal en \"5 Turner Alley\"; o taller non tivo direcci\u00f3n ata que Wood fixo unha el mesmo. En 1932, Wood axudou a fundar a Stone City Art Colony preto da s\u00faa cidade natal para axudar os artistas durante a Gran Depresi\u00f3n. Converteuse nun gran defensor do rexionalismo nas artes.\nWood estivo casado con Sara Sherman Maxon, catro anos m\u00e1is vella ca el, entre 1935 e 1938. Os seus amigos consideraban que o matrimonio era un erro para Wood.\nWood ensinou pintura na Escola de Arte da Universidade de Iowa dende 1934, o que o levou a trasladarse a Iowa City. Durante ese tempo, supervisou proxectos de pintura mural, tutelou estudantes, produciu unha variedade de obras propias, e converteuse en peza chave da comunidade cultural da universidade.\nO 12 de febreiro de 1942, o d\u00eda anterior ao seu 51.\u00ba aniversario, Wood morreu no hospital da universidade v\u00edtima dun cancro pancre\u00e1tico. Est\u00e1 enterrado en Riverside Cemetery, Anamosa, Iowa. Cando faleceu, a s\u00faa herdanza pasou \u00e1 s\u00faa irm\u00e1, Nan Wood Graham, a muller retratada en \"American Gothic\". Cando esta morreu en 1990, a s\u00faa herdanza, xunto con obxectos persoais de Wood e varias obras de arte pasaron a ser propiedade do Figge Art Museum de Davenport, Iowa.\nA s\u00faa obra.\nWood foi un pintor activo dende unha idade extremadamente nova ata a s\u00faa morte, e a\u00ednda que \u00e9 co\u00f1ecido sobre todo polos seus cadros, traballou unha ampla variedade de medios, inclu\u00edndo tinta, carb\u00f3n, cer\u00e1mica, metal, madeira e obxectos atopados.\nAo longo da s\u00faa vida alugou o seu talento a moitos negocios con sede en Iowa, como unha fonte continua de ingresos. Isto inclu\u00eda a pintura de anuncios, esbozos de cuartos dun dep\u00f3sito de cad\u00e1veres para folletos de promoci\u00f3n e, nun caso, dese\u00f1ando o decorado tem\u00e1tico sobre o millo (inclu\u00edndo a l\u00e1mpada de ara\u00f1a) para o comedor dun hotel. Ademais, fixo unha viaxe en 1928 a M\u00fanic para supervisar a realizaci\u00f3n das vidreiras que dese\u00f1ara para o Edificio Memorial de Veteranos de Cedar Rapids.\nRexionalismo.\nGrant Wood relaci\u00f3nase sobre todo co movemento estadounidense do rexionalismo que se localizou sobre todo no Medio Oeste. Foi un dos tres artistas m\u00e1is asociados con este movemento. Os outros, John Steuart Curry e Thomas Hart Benton, regresaron ao Medio Oeste nos anos 1930 debido aos \u00e1nimos que lles deu Wood e a axuda con cargos docentes locais para eles en universidades en Wisconsin e Kansas respectivamente. Xunto con Benton, Curry, e outros artistas rexionalistas, a obra de Wood foi comercializada a trav\u00e9s de Associated American Artists en Nova York durante moitos anos.\nA obra m\u00e1is co\u00f1ecida de Wood \u00e9 o seu cadro de 1930 \"American Gothic\", unha das imaxes m\u00e1is co\u00f1ecidas da arte estadounidense no s\u00e9culo XX. O cadro foi exposto por vez primeira no Art Institute of Chicago onde a\u00ednda se atopa. A pintura \u00e9 parodiada con frecuencia na cultura popular, e segue a ser un dos exemplos m\u00e1is notables do rexionalismo. Wood est\u00e1 considerado o artista padr\u00f3n de Cedar Rapids, e un dos seus dese\u00f1os repres\u00e9ntase no cuarto de d\u00f3lar conmemorativo de Iowa de 2004."}
{"id": "436055", "revid": "5132", "url": "https://gl.wikipedia.org/wiki?curid=436055", "title": "Galatasaray Odeabank", "text": ""}
{"id": "436066", "revid": "5132", "url": "https://gl.wikipedia.org/wiki?curid=436066", "title": "Elencos da ACB", "text": "A seguinte \u00e9 unha lista dos diferentes elencos dos equipos da Liga ACB para a temporada 2022\u221223."}
{"id": "436068", "revid": "55340", "url": "https://gl.wikipedia.org/wiki?curid=436068", "title": "Obradoiro Clube de Amigos do Baloncesto", "text": ""}
{"id": "436117", "revid": "5863", "url": "https://gl.wikipedia.org/wiki?curid=436117", "title": "In\u00e9s P\u00e9rez de \u00c7eta", "text": ""}
{"id": "436142", "revid": "85894", "url": "https://gl.wikipedia.org/wiki?curid=436142", "title": "Vicenta Sotelo Puga", "text": "Vicenta Sotelo Puga nada en Vilar do Monte (Aguada, Carballedo) o 12 de novembro de 1816 e finada en Ourense o 5 de setembro de 1906, foi unha muller galega.\nMorgada da casa grande de Cima de Vila, foi avoa paterna do escritor Ram\u00f3n Otero Pedrayo. Estaba casada con Antonio Otero Rodr\u00edguez, e foi nai de Enrique Otero Sotelo."}
{"id": "436144", "revid": "89787", "url": "https://gl.wikipedia.org/wiki?curid=436144", "title": "Puri Ameixide", "text": "Purificaci\u00f3n Ameixide Rodr\u00edguez, m\u00e1is co\u00f1ecida como Puri Ameixide, nada en Monforte de Lemos en 1967, \u00e9 unha profesora e escritora galega.\nTraxectoria.\nAos nove anos marchou de Monforte e logo viviu e estudou na Coru\u00f1a. Licenciouse en Filolox\u00eda Galego-Portuguesa na Universidade de Santiago de Compostela en 1990. Dende 1991 exerceu a docencia, en Lingua Galega e Literatura, primeiro en Vigo e posteriormente no IES Ant\u00f3n Alonso R\u00edos de Tomi\u00f1o.\nEn 2013 publicou \"Nada se esquece\", novela de formaci\u00f3n protagonizada por unha rapaza, Laura Souto, e ambientada nos finais da d\u00e9cada de 1960, nos tempos da ditadura franquista. Laura narra en primeira persoa as relaci\u00f3ns coa nai e a irm\u00e1, os problemas coas amigas, o primeiro amor e o ambiente escolar monfortino desa \u00e9poca; todo mentres agardan para mudarse a vivir a Vigo. De fondo a m\u00fasica e, sobre todo, as pel\u00edculas do cine e da televisi\u00f3n.\nEn 2018 publicou \"Claro de l\u00faa\". Novela protagonizada por Rosa e Leandro, nos tempos da francesada na Guarda que pode lembrar a Jane Austen, Charlotte Bront\u00eb e Lev Tolstoi. O t\u00edtulo lembra a denominaci\u00f3n popular da \"Sonata para piano n.\u00ba 14\", de Ludwig van Beethoven en 1801. A historia tam\u00e9n lembra as novelas de fidalgos de Otero Pedrayo. Segundo Dolores Mart\u00ednez Torres: \"con indisimulado manierismo rom\u00e1ntico, esta voluminosa novela tece un amable relato costumista da incipiente burgues\u00eda da vila da Guarda a principios do s\u00e9culo XIX.\" Para Xurxo Gonz\u00e1lez: \"\u00e9 un volume conformado por 469 p\u00e1xinas. Un grosor contundente que nos remite \u00e1 amplitude que ti\u00f1an os lombos desas narraci\u00f3ns-r\u00edo t\u00edpicas da literatura decimon\u00f3nica\"."}
{"id": "436147", "revid": "27155", "url": "https://gl.wikipedia.org/wiki?curid=436147", "title": "Fervenza de coagulaci\u00f3n", "text": ""}
{"id": "436149", "revid": "27155", "url": "https://gl.wikipedia.org/wiki?curid=436149", "title": "Cadoiro de coagulaci\u00f3n", "text": ""}
{"id": "436258", "revid": "1131", "url": "https://gl.wikipedia.org/wiki?curid=436258", "title": "Vigo Street", "text": "Vigo Street, orixinalmente Vigo Lane, \u00e9 unha r\u00faa curta situada no centro de Londres, que leva o seu nome da vitoria naval anglo-holandesa sobre os franceses e espa\u00f1ois na batalla de Rande de 1702. Discorre entre Regent Street e o cruzamento de Burlington Gardens e Savile Row.\nHistoria.\nNun comezo, todo o cami\u00f1o dende o que agora \u00e9 Bond Street ata a actual Glasshouse Street, inclu\u00edda Vigo Street, cham\u00e1base Glasshouse Street.\nDespois da vitoria naval anglo-holandesa sobre os franceses e espa\u00f1ois na batalla da R\u00eda de Vigo en 1702, parte de Glasshouse Street pasou a chamarse Vigo Lane e logo en Vigo Street, a\u00ednda o primeiro foi usado en \"Elmes's London Streets\" ata 1831.\nFinalmente, a parte de Vigo Street detr\u00e1s de Burlington House pasou a chamarse Burlington Gardens en 1831.\nReferencias literarias.\nOs editores John Lane e Elkin Mathews asociaronse en Vigo Street. Xuntos publicaron a revista literaria \"The Yellow Book\" volumes un e dous en 1894. M\u00e1is tarde fundaron The Bodley Head e continuaron publicando a obra ata que cesou en 1897.\nCando a asociaci\u00f3n entre Lane e Mathews terminou, ambos continuaron tendo locais en Vigo Street e Mathews publicou as primeiras edici\u00f3ns de varias obras literarias importantes, inclu\u00edndo \"The Wind Among the Reeds\" de William Butler Yeats en 1899, \"Chamber Music\" de James Joyce en 1907. Tam\u00e9n publicou obras de Lionel Johnson, John Masefield, J. M. Synge e Ezra Pound.\nFoi dende o n\u00famero 8 da r\u00faa que Allen Lane fundou Penguin Books como parte de Bodley Head en 1935. En 1985, a editorial colocou unha placa no n\u00famero 8 para conmemorar o cincuentenario do libro de bolsillo Penguin.\nA r\u00faa tam\u00e9n \u00e9 mencionada nos libros \"The Lost World\", de Conan Doyle, e \"The End of the Affair\", de Graham Greene."}
{"id": "436554", "revid": "98510", "url": "https://gl.wikipedia.org/wiki?curid=436554", "title": "Disenchantment", "text": "Disenchantment\u00a0\u00e9 unha serie estadounidense de animaci\u00f3n e comedia para adultos creada por Matt Groening. A serie \u00e9 a primeira produci\u00f3n de Groening para Netflix; anteriormente creara \"The Simpsons\" e \"Futurama\" para 20th Century Fox Television. Ambientado no reino de fantas\u00eda medieval de Dreamland, a serie conta a historia de Bean, unha princesa rebelde e alcoh\u00f3lica, o seu inocente compa\u00f1eiro Elfo, e o seu \"demo persoal\" Luci. \"Disenchantment\" conta coas voces de Abbi Jacobson, Eric Andre, Nat Faxon, John DiMaggio, Tress MacNeille, Matt Berry, David Herman, Maurice LaMarche, Lucy Montgomery e Billy West.\nNetflix encargou vinte episodios, sendo os dez primeiros estreados o 17 de agosto de 2018, e os outros dez o 20 de setembro de 2019. En outubro de 2018, Netflix renovou a serie para unha segunda tempada con outros 20 episodios m\u00e1is. Os dez primeiros episodios da segunda tempada estre\u00e1ronse o 15 de xaneiro de 2021, e os dez seguintes o 9 de febreiro de 2022."}
{"id": "436565", "revid": "98629", "url": "https://gl.wikipedia.org/wiki?curid=436565", "title": "Caracar\u00e1 do norte", "text": "O caracar\u00e1 do norte\u00a0(\"Caracara cheriway\") \u00e9 unha especie de ave de rapina que pertence \u00e1 familia Falconidae. \u00c9 nativo de Am\u00e9rica do Sur, o Caribe, Am\u00e9rica Central, e Am\u00e9rica do Norte at\u00e9 o sur dos Estados Unidos.\nOutrora, estivo considerado conespec\u00edfico con \"C.\u00a0plancus\" e \"C.\u00a0lutosa\".\nDescrici\u00f3n.\n\"C. cheriway\" ten unha lonxitude de 49-58\u00a0cm, unha envergadura de 120\u00a0cm, e pesa 1050-1300\u00a0g. Ten unha cola longa, e \u00e1s anchas. As s\u00faas patas son longas, e cami\u00f1a e corre a mi\u00fado no chan. Os adultos te\u00f1en o corpo, as \u00e1s, a crista e a coroa de cor negro. Te\u00f1en manchas brancas no pescozo, rabadilla e as \u00e1s. A cola \u00e9 de cor branca con negro e unha franxa terminal. O peito \u00e9 de cor branca, finamente barrado con negro. O peteiro \u00e9 groso, de cor agrisada, e as patas son de cor amarelo. A cera e a pel da faciana son de cor amarela escura a laranxa-vermella, dependendo da idade e o estado de \u00e1nimo.\nNon hai dimorfismo entre os sexos, pero as aves inmaturas son de cor marr\u00f3n, co peito p\u00e1lido con manchas de cor caf\u00e9, pernas de cor branca agrisada, e a cera e a pel da faciana \u00e9 agrisada ou rosada-p\u00farpura opaca."}
{"id": "436566", "revid": "23204", "url": "https://gl.wikipedia.org/wiki?curid=436566", "title": "Caracara cheriway", "text": ""}
{"id": "436572", "revid": "23204", "url": "https://gl.wikipedia.org/wiki?curid=436572", "title": "Ave de rapina", "text": ""}
{"id": "436590", "revid": "89787", "url": "https://gl.wikipedia.org/wiki?curid=436590", "title": "Zopilote rei", "text": "O zopilote rei\u00a0ou urub\u00fa rei (\"Sarcoramphus papa\") \u00e9 un paxaro grande que habita en Am\u00e9rica do Sur e Central. Pertence \u00e1 familia Cathartidae, que vive predominantemente nos bosques tropicais de terras baixas, dende o sur de M\u00e9xico at\u00e9 o norte da Arxentina. \u00c9 o \u00fanico membro sobrevivente do x\u00e9nero \"Sarcoramphus\", que incl\u00fae tam\u00e9n membros f\u00f3siles. Non se recon\u00f1een subespecies. \u00c9 unha ave preeira que a mi\u00fado fai o corte inicial nos cad\u00e1veres de animais grandes. Polo seu tama\u00f1o, despraza \u00e1s especies de voitres americanos m\u00e1is pequenos cando se atopan preto dun cad\u00e1ver. Pode vivir at\u00e9 30 anos en cativerio."}
{"id": "436591", "revid": "23204", "url": "https://gl.wikipedia.org/wiki?curid=436591", "title": "Urub\u00fa rei", "text": ""}
{"id": "436592", "revid": "23204", "url": "https://gl.wikipedia.org/wiki?curid=436592", "title": "Sarcoramphus papa", "text": ""}
{"id": "436606", "revid": "23204", "url": "https://gl.wikipedia.org/wiki?curid=436606", "title": "Pen\u00ednsula de Bar\u00fa", "text": "A pen\u00ednsula de Bar\u00fa, \u00e1s veces denominada Illa de Bar\u00fa, \u00e9 unha zona costeira situada \u00f3 sur e a 45 minutos en lancha de Cartaxena de Indias, Colombia. \u00c9 famosa polas s\u00faas praias brancas e auga turquesa. Est\u00e1 separada do territorio pola Canle do Dique. At\u00e9 2014, a \u00fanica forma de cruzalo era en balsa. Foi nese ano cando se inaugurou a chamada \"Ponte de Bar\u00fa\".\nHoxe en d\u00eda \u00e9 un lugar de grande auxe tur\u00edstico. A maior\u00eda das praias son privadas, propiedade de particulares ou empresas tur\u00edsticas, ag\u00e1s Praia Branca que \u00e9 a \u00fanica praia p\u00fablica.\nNas augas de mar que est\u00e1n en fronte de Bar\u00fa combateuse a\u00a0batalla de Bar\u00fa en 1708, durante a cal se afundiu o gale\u00f3n San Jos\u00e9.\nPoboaci\u00f3n.\nNa pen\u00ednsula de Bar\u00fa hai varias vilas, cunha poboaci\u00f3n total de preto de 20.000 persoas. A maior\u00eda delas viven grazas \u00f3 turismo, ben sexa traballando nas instalaci\u00f3ns hoteleiras ou ben vendendo artesan\u00edas \u00f3s visitantes."}
{"id": "436607", "revid": "23204", "url": "https://gl.wikipedia.org/wiki?curid=436607", "title": "Illa de Bar\u00fa", "text": ""}
{"id": "436622", "revid": "89787", "url": "https://gl.wikipedia.org/wiki?curid=436622", "title": "Nikol Pashinyan", "text": "Nikol Pashinyan (en ), nado en Ijevan o 1 de xu\u00f1o de 1975, \u00e9 un pol\u00edtico armenio, actual primeiro ministro de Armenia desde 2018.\nAntes de dedicarse \u00e1 pol\u00edtica era editor do xornal \"Haykakan Zhamanak\". Posteriormente foi un dos l\u00edderes do opositor Congreso Nacional Armenio, desempe\u00f1ando un papel destacado nas protestas polo resultado das elecci\u00f3ns presidenciais de 2008. Entre 2009 e 2011 permaneceu arrestado baixo a acusaci\u00f3n de desorde p\u00fablica, a\u00ednda que o goberno de Sargsyan terminou amnisti\u00e1ndoo. En 2012 puido presentarse aos comicios e foi elixido membro da Asemblea Nacional de Armenia. Desde 2013 encabeza o movemento liberal \u00abContrato Civil\u00bb.\nPashinyan liderou as protestas en Armenia de 2018 que levaron a dimisi\u00f3n de Serzh Sargsyan e o seu posterior nomeamento como primeiro ministro.\nBiograf\u00eda.\nNikol Pashinyan\u00a0naceu o 1 de xu\u00f1o de 1975 en Ijevan, RSS de Armenia. Despois da independencia de Armenia trasladouse a Ierev\u00e1n para estudar xornalismo na Universidade Estatal. Catro anos m\u00e1is tarde foi expulsado do centro pola s\u00faa militancia pol\u00edtica, a\u00ednda que iso non lle impediu traballar en diversos diarios nacionais.\nEn 1999, mentres exerc\u00eda como redactor xefe do diario \"Oragir\", foi condenado a un ano de prisi\u00f3n por inxurias contra a esposa do primeiro ministro, sen chegar a entrar no c\u00e1rcere. Ese mesmo ano estableceu o xornal \"Haykakan Zhamanak\", (en ingl\u00e9s, \"The Armenian Times\"), cuxa li\u00f1a editorial denunciaba presuntos casos de corrupci\u00f3n e nepotismo do gobernante Partido Republicano de Armenia. Pashinyan permaneceu \u00e1 fronte da cabeceira at\u00e9 2008, cando delegou a responsabilidade na s\u00faa esposa.\nPashinyan sufriu un intento de atentado con coche bomba en 2004, do que se librou porque o artefacto estalara mentres el segu\u00eda na redacci\u00f3n.\nEst\u00e1 casado coa tam\u00e9n xornalista Anna Hakobyan e ten catro fillos.\nTraxectoria pol\u00edtica.\nNas elecci\u00f3ns parlamentarias de 2007, Pashinyan tentou forzar o proceso de destituci\u00f3n do presidente Robert Kotcharian cunha lista espec\u00edfica que el mesmo liderou, e que obtivo s\u00f3 o 1,29% dos votos.\nUn ano m\u00e1is tarde apoiou a candidatura do expresidente Levon Ter-Petrosyan para as presidenciais de 2008, a trav\u00e9s do opositor Congreso Nacional Armenio (HAK). A vitoria do oficialista Serzh Sargsyan con maior\u00eda absoluta motivou unha denuncia por fraude electoral, as\u00ed como numerosas protestas cidad\u00e1s na praza da \u00d3pera de Ierev\u00e1n durante as seguintes d\u00faas semanas, nas que Pashinyan foi un dos rostros m\u00e1is visibles. A acci\u00f3n policial para disolvelas terminou cun saldo de 10 mortos e 200 feridos, a declaraci\u00f3n do estado de emerxencia e o arresto domiciliario de Petrosyan entre outros opositores. Pashini\u00e1n foi acusado de desorde p\u00fablica e ditouse unha orde de procura e captura contra el.\nO dirixente permaneceu escondido no interior do pa\u00eds durante un ano, ata que en 2009 decidiu entregarse \u00e1s autoridades. O Tribunal condenouno en primeira instancia a sete anos de c\u00e1rcere polo seu papel no movemento, a\u00ednda que a s\u00faa pena foi rebaixada \u00e1 metade trala apelaci\u00f3n. Finalmente, e despois doutra serie de protestas cidad\u00e1s en Ierev\u00e1n, o presidente Serzh Sargsyan liberouno en 2011 a trav\u00e9s dunha amnist\u00eda.\nTrala s\u00faa posta en liberdade, Pashinyan foi elixido deputado da Asemblea Nacional de Armenia polo HAK nas elecci\u00f3ns parlamentarias de 2012. Un ano despois participou na fundaci\u00f3n do movemento liberal Contrato Civil. De cara \u00e1s elecci\u00f3ns parlamentarias de 2017 liderou a coalici\u00f3n opositora \u00abYelk\u00bb, que quedou terceira a nivel nacional (co 7.78% dos votos) e segunda nas municipais para a alcald\u00eda de Ierev\u00e1n. Devandito movemento foi apoiado polo exprimer ministro Aram Sargsyan e o activista Edmon Marukyan.\nProtestas en Armenia de 2018.\nA comezos de 2018 o presidente Serzh Sargsyan, quen esgotara o seu mandato como xefe de Estado, quixo manterse no poder a trav\u00e9s do seu nomeamento como primeiro ministro, cargo que el mesmo reforzara cunha reforma constitucional para outorgarlle poderes executivos. A operaci\u00f3n levou unha serie de protestas cidad\u00e1s en todo o pa\u00eds, encabezadas por Nikol Pashinyan como l\u00edder da oposici\u00f3n na Asemblea Nacional, nas que se chamou \u00e1 desobediencia civil para denunciar a situaci\u00f3n pol\u00edtica, a corrupci\u00f3n institucional, a falta de rendici\u00f3n de contas e as escasas oportunidades da sociedade armenia. E a\u00ednda que Sargsyan foi nomeado primeiro ministro o 17 de abril, tivo que dimitir seis d\u00edas despois polo \u00e9xito das mobilizaci\u00f3ns civ\u00eds.\nPashinyan negociou o seu nomeamento como primeiro ministro de transici\u00f3n, co obxectivo de canalizar unha serie de reformas democr\u00e1ticas e econ\u00f3micas. A pesar do rexeitamento inicial por parte dalg\u00fans membros do Partido Republicano, o 8 de maio obtivo os votos necesarios na Asemblea Nacional para ser nomeado primeiro ministro de Armenia."}
{"id": "436630", "revid": "23204", "url": "https://gl.wikipedia.org/wiki?curid=436630", "title": "Caracar\u00e1 carunculado", "text": "O caracar\u00e1 carunculado\u00a0(\"Phalcoboenus carunculatus\") \u00e9 unha especie de paxaro de rapina\u00a0da familia\u00a0Falconidae. Habita nos\u00a0p\u00e1ramo dos\u00a0Andes de Ecuador e Colombia. Distrib\u00faese polo sur de Colombia, dende o volc\u00e1n de Purac\u00e9 e en boa parte da rexi\u00f3n andina de Ecuador. Non se co\u00f1ecen subespecies.\nCaracter\u00edsticas.\nA lonxitude \u00e9 de 51 a 56\u00a0cm. O aspecto dos adultos \u00e9 semellante \u00f3 do caracar\u00e1 andino (\"Phalcoboenus megalopterus\"). Difer\u00e9nciase en que o carunculado ten o peito e ventre brancos con conchas ben definidas cor gris escura ou negras. A plumaxe dos exemplares novos desta especie \u00e9 de cor casta\u00f1a, o peteiro \u00e9 escuro e as patas son cor \u00f3so."}
{"id": "436632", "revid": "23204", "url": "https://gl.wikipedia.org/wiki?curid=436632", "title": "Phalcoboenus carunculatus", "text": ""}
{"id": "436648", "revid": "65337", "url": "https://gl.wikipedia.org/wiki?curid=436648", "title": "Moedas da Antiga Grecia", "text": ""}
{"id": "436649", "revid": "65337", "url": "https://gl.wikipedia.org/wiki?curid=436649", "title": "Moeda da Grecia Antiga", "text": ""}
{"id": "436651", "revid": "65337", "url": "https://gl.wikipedia.org/wiki?curid=436651", "title": "Moedas gregas", "text": ""}
{"id": "436654", "revid": "65337", "url": "https://gl.wikipedia.org/wiki?curid=436654", "title": "Moedas da Antiga Roma", "text": ""}
{"id": "436655", "revid": "65337", "url": "https://gl.wikipedia.org/wiki?curid=436655", "title": "Moedas romanas", "text": ""}
{"id": "436656", "revid": "65337", "url": "https://gl.wikipedia.org/wiki?curid=436656", "title": "Moedas da Grecia Antiga", "text": ""}
{"id": "436712", "revid": "23204", "url": "https://gl.wikipedia.org/wiki?curid=436712", "title": "Ashot I de Armenia", "text": "Ashot I (en ; c. 820 \u2013 890) foi un rei armenio que gobernou durante o comezo da segunda idade de ouro de Armenia (862 \u2013 977). Foi co\u00f1ecido como Ashot o Grande (\u0531\u0577\u0578\u057f \u0544\u0565\u056e) e era o fillo de Sembat VIII o Confesor, membro da dinast\u00eda Bagratuni.\nTraxectoria.\nPrimeiros anos.\nAshot naceu contra o ano 820, fillo de Sembat VIII o Confesor e a s\u00faa muller Hripsime. Sembat VIII era \"sparapet\" (comandante supremo) e o fillo de Ashot Msaker, o pr\u00edncipe de Amenia (r. 806\u2013826). Ashot tam\u00e9n tivo un irm\u00e1n chamado Abas. A familia, os Bagratunis, era unha das m\u00e1is poderosas do reino, xunto \u00f3s Artsruni. \u00c1mbalas d\u00faas familias loitaron polo poder durante a guerra contra os invasores \u00e1rabes. O reino foi posteriormente asumido polos armenios que derrocaron o goberno \u00e1rabe. Sembat VIII foi exiliado a Samarra, onde morrer\u00eda. Ashot continuou vivindo na residencia de seu pai, que se atopaba na cidade de Bagaran. Casou con Katranide. \u00d3 igual que o seu pai, Ashot foi nomeado \"sparapet\" en 856 polo califa abb\u00e1sida al-Mutawakkil.\nPr\u00edncipe de pr\u00edncipes de Armenia.\nDurante as guerras arabobizantinas, a maior\u00eda do territorio de Ashot atop\u00e1base preto da principal zona de conflito. En 862, Ashot foi reco\u00f1ecido como Pr\u00edncipe de Pr\u00edncipes de Armenia polo califa al-Musta'in, quen o considerou unha medida de protecci\u00f3n a prol do goberno aut\u00f3nomo do emir local. Este t\u00edtulo garantiulle a Ahot o status de rei \"de facto\" e colocouno a un nivel de poder semellante \u00f3 dos emires, pero non lle permit\u00eda ter un goberno e unha administraci\u00f3n sobre o reino. Ashot conservou este status durante os reinados dos califas al-Mu'tazz (866\u2013869), al-Muhtadi (869\u2013870) e al-Mu'tamid (870\u2013892).\nAshot anexionou Bagrevand en 862, pouco despois da morte do gobernante e l\u00edder da dinast\u00eda Mamikonian, Grigor Mamikonian. Ashot mediou entre Grigor-Derenik Artsruni e Gurgen Artsruni, curm\u00e1ns e membros da familia Artsruni que controlaba Vaspurakan. Ashot capturou a Grigor-Derenik e reduciu o tama\u00f1o dos cant\u00f3ns arredor de Van. Posteriormente, Ashot liberou a Grigor-Derenik para evitar m\u00e1is conflitos coa familia Artsruni. Ashot arranxou un matrimonio entre a s\u00faa filla, Sophie, e Grigor-Derenik, co obxectivo de reconciliarse. Ashot tam\u00e9n fortaleceu as relaci\u00f3ns coa dinast\u00eda Siunia arranxando outro matrimonio entre a s\u00faa segunda filla, Mariam, co pr\u00edncipe Vasak Gabur IV. Estas lazos familiares axudaron a fortalecer as relaci\u00f3ns entre os fillos de Ashot e as demais dinast\u00edas.\nAshot usou o seu apoio para comezar unha guerra contra os emires. Comezou derrotando os Kaysites de Manazkert en 863, coa axuda do seu irm\u00e1n e sparapet, Abas Bagratuni. En 877, comezou a loitr contra o emir de Barda a car\u00f3n do seu ostikan; por\u00e9n, o fracaso deste ostikan provocou a s\u00faa substituci\u00f3n. O novo ostikan fixo en segredo un pacto de paz co emir e traizoou a Ashot. Ashot aprendeu desta conspiraci\u00f3n na s\u00faa contra e enviou a Abas a desarmar o ostikan en Dvin; Abas escortouno at\u00e9 a fronteira seguindo as indicaci\u00f3ns de Ashot para evitar as represalias do califa. Ashot derrotou os emires de Barda eManazkert, po\u00f1endo sitio a esta \u00faltima cidade en 884; por\u00e9n, o sitio cesou prematuramente. O asedio provocou que Grigor-Derenik se preocupase polas fronteiras de Taron, que estaba baixo o control de Grigor-Derenik. Ashot conseguiu o control das rexi\u00f3ns de Gugark e Utik a comezos de 860.\nO poder de Ashot estendeuse at\u00e9 a Iberia cauc\u00e1sica, onde alg\u00fans membros da familia Bargatuni se asentaran a finais do s\u00e9culo VII. Al\u00ed, arredor do ano 875, formou unha alianza con Bagrat I de Iberia, o seu irm\u00e1n pol\u00edtico, contra o irm\u00e1n de Bagrat, Guaram Mampali. Xuntos, Ashot e Bagrat derrotaron a Guaram. En 881, Ashot formou unha alianza con David I de Iberia e Adarnase IV de Iberia, o fillo e o neto de Bagrat respectivamente, para derrotar o fillo de Guaram, Nasra of Tao-Klarjeti.\nRei de Armenia.\nVarios armenios prominentes daquela \u00e9poca, inclu\u00edndo Grigor-Derenik Vaspurakan, insistiron na coraci\u00f3n de Ashot. Ashot foi corado rei de Armenia a trav\u00e9s do consentimento do califa al-Mu'tamid en 885 para previr a intrusi\u00f3n en territorio armenio de Basilio I, un emperador bizantino de orixe armenia. Como resultado da coroaci\u00f3n, Ashot restaurou a monarqu\u00eda armenia e converteuse en fundador do reino medieval de Armenia, tam\u00e9n co\u00f1ecido como Armenia bagr\u00e1tida, chamada as\u00ed pola dinast\u00eda gobernante, os Bagratunis. O reino bagr\u00e1tida durou at\u00e9 o ano 1045, cando foi anexionado polo Imperio Bizantino.\nMalia o seu novo status, Ashot permaneceu subordinado \u00f3 califa e foi sometido \u00e1 supervisi\u00f3n dos emires de Acerbaix\u00e1n. Todo pr\u00edncipe armenio estaba baixo a autoridade de Ashot (a\u00ednda que no efecto de primus inter pares). Dvin e os emiratos de Manazkert e Karin (e, segundo Constantino VII, Khoy e Salmas) tam\u00e9n estiveron baixo o control de Ashot, a pesar da falta de aceptaci\u00f3n dos gobernos locais. O emir de Manazkert foi deste xeito derrotado e forzado a someterse \u00f3 mandato de Ashot en 885.\nA influencia de Ashot continuou non s\u00f3 en Armenia sen\u00f3n tam\u00e9n en Iberia. Despois da morte de Grigor-Derenik Artsruni en 887, Ashot puxo \u00f3 seu propio neto (e o fillo de Grigor-Derenik), Ashot-Sargis Artsruni, baixo o coidado do seu parente Gagik Aboumerwan Artsruni. En 887 e 888, Ashot apoiou \u00f3 seu sobri\u00f1o Adarnase IV de Iberia no derrocamento de Bagrat I de Abkhazia. Tam\u00e9n en 888, Ashot enviou \u00f3 seu irm\u00e1n Abas a Kars para deter unha rebeli\u00f3n liderada polo pr\u00edncipe Sahak-Mleh de Vanand.\nAshot viaxou a Gugark para deter outra rebeli\u00f3n, loitando a car\u00f3n do seu fillo e herdeiro, Sembat I. Morreu en 890. O historiador contempor\u00e1no Hovhannes Draskhanakerttsi d\u00e1 unha conta da s\u00faa morte:\nSembat I sucedeuno.\nCrecemento armenio baixo o seu goberno.\nA restauraci\u00f3n de Ashot da monarqu\u00eda armenia veu acompa\u00f1ado dun crecemento econ\u00f3mico e un rexudir das artes e da relixi\u00f3n. Diversas construci\u00f3n culturais foron restauradas e renovadas. Baixo o reinado de Ashot, foi creado o primeiro khachkar en 879 como un tributo \u00e1 muller de Ashot, Katranide. Tam\u00e9n se produciu un certo crecemento urbano e floreceu a agricultura. Os vi\u00f1edos convert\u00e9ronse nunha industria moi exitosa.\nRelixi\u00f3n.\nAshot apoiou a Igrexa apost\u00f3lica armenia durante o seu reinado. Ashot viu a posibilidade de fusionar a igrexa coa Igrexa ortodoxa bizantina, debido \u00e1 influencia do Imperio Bizantino na rexi\u00f3n, e tem\u00eda que o Imperio Bizantino lle negase a s\u00faa reclamaci\u00f3n \u00f3 trono. En 862, cando o Patriarca de Constantinopla Focio I intentou unir a Igrexa armenia enviando d\u00faas cartas \u00f3s cat\u00f3licos Zacar\u00edas I e Ashot, Zacar\u00edas e Ashot reun\u00edronse en consello en Yerazgavors; a ambigua resposta foi formulada por Ashot. Ashot continuou a recibir comunicaci\u00f3ns epistolares; en 882, recibiu unha carta cunha Vera Cruz concedida \u00f3s cat\u00f3licos Mashtots I, que era amigo de Ashot (a cruz perdeuse). Ashot tam\u00e9n apoiou o desexo da Igrexa armenia de separarse da Igrexa da Albania Cauc\u00e1sica. Ashot doou varios tesouros \u00f3s cat\u00f3licos armenios para distribu\u00edlos nas igrexas."}
{"id": "436716", "revid": "89787", "url": "https://gl.wikipedia.org/wiki?curid=436716", "title": "C\u00e9sar Essayan", "text": "C\u00e9sar Essayan (en , \"Saysar Assayan\"), nado en Sid\u00f3n (L\u00edbano) o 27 de maio de 1962 \u00e9 un relixioso armenio-liban\u00e9s, dende 2016 vigairo apost\u00f3lico de Beirut.\nTraxectoria.\nNaceu o 27 de maio de 1962 en Sid\u00f3n. O 8 de setembro de 1988 profesou como franciscano conventual. Foi ordenado sacerdote o 17 de abril de 1993, e no mesmo ano, o 21 de setembro, fixo os votos perpetuos.\nO 2 de agosto de 2016 foi nomeado vigairo apost\u00f3lico de Beirut e bispo titular de \"Mareotes\". Recibiu a consagraci\u00f3n episcopal de mans do cardeal prefecto da Congregaci\u00f3n para as Igrexas Orientais Leonardo Sandri o 8 de outubro na catedral de san Lu\u00eds de Beirut, e tivo como co-consagrantes principais ao seu predecesor Bulus Dahdah e ao nuncio no L\u00edbano Gabriele Giordano Caccia."}
{"id": "436741", "revid": "25871", "url": "https://gl.wikipedia.org/wiki?curid=436741", "title": "Ashot o Grande", "text": ""}
{"id": "436746", "revid": "89787", "url": "https://gl.wikipedia.org/wiki?curid=436746", "title": "Cherry Jones", "text": "Cherry Jones, nada o 21 de novembro de 1956, \u00e9 unha actriz estadounidense. Foi nomeada cinco veces \u00f3s Premios Tony pola s\u00faa carreira en Broadway, ga\u00f1ando o Tony \u00e1 mellor actriz en 1995 por \"The Heiress\" e pola produci\u00f3n en 2005 de \"Doubt\". Ga\u00f1ou o Emmy \u00e1 mellor actriz secundaria en serie dram\u00e1tica en 2009, grazas \u00f3 seu papel de Allison Taylor na serie de FOX \"24\". Tam\u00e9n ga\u00f1ou tres Premios Drama Desk.\nJones fixo a s\u00faa estrea en Broadway en 1987, na produci\u00f3n \"Stepping Out\". Tam\u00e9n apareceu en \"Pride's Crossing\" (1997\u201398) e \"The Glass Menagerie\" (2013\u201314). Entre as s\u00faas aparici\u00f3ns no cinema est\u00e1n \"The Horse Whisperer\" (1998), \"Erin Brockovich\" (2000), \"The Village\" (2004), \"Amelia\" (2009) e \"The Beaver\" (2011). En 2012, interpretou a Dr. Judith Evans no drama da NBC \"Awake\"."}
{"id": "436758", "revid": "23204", "url": "https://gl.wikipedia.org/wiki?curid=436758", "title": "Flamengo do Caribe", "text": "O flamengo do Caribe\u00a0(\"Phoenicopterus ruber\") \u00e9 unha especie grande de flamengo da familia Phoenicopteridae que vive en \u00e1reas tropicais de Am\u00e9rica, inclu\u00edndo as Antillas, a pen\u00ednsula do Iucat\u00e1n, o norte de Colombia e Venezuela, nas illas Gal\u00e1pagos e no norte de Honduras. Non se co\u00f1ecen subespecies.\nDescrici\u00f3n.\nO flamengo do Caribe acada de 1,20 a 1,40\u00a0m de altura. \u00c9 unha ave esvelta: o macho pesa de media 2,8\u00a0kg e a femia 2,2\u00a0kg. \u00c9 o meirande flamengo do continente, e o segundo do mundo, superado polo flamengo rosa (\"Phoenicopterus roseus\"). A s\u00faa cor pode variar dende o rosa p\u00e1lido at\u00e9 un carmes\u00ed ou avermellado, dependendo da zona onde viva e da cantidade de crust\u00e1ceos con altos contidos carotenoides que consuma."}
{"id": "436760", "revid": "23204", "url": "https://gl.wikipedia.org/wiki?curid=436760", "title": "Phoenicopterus ruber", "text": ""}
{"id": "436761", "revid": "92340", "url": "https://gl.wikipedia.org/wiki?curid=436761", "title": "Uilliam \u00d3 Dubhda", "text": "Uilliam \u00d3 Dubhda, finado en 1350, foi un eclesi\u00e1stico cat\u00f3lico, bispo de Killala entre 1346 e 1350."}
{"id": "436781", "revid": "15490", "url": "https://gl.wikipedia.org/wiki?curid=436781", "title": "Diotima de Mantinea", "text": "Diotima de Mantinea () foi unha fil\u00f3sofa e sacerdotisa grega cun papel importante no \"Banquete\" (\"Symposion\") de Plat\u00f3n.\nTraxectoria.\nA filosof\u00eda de Diotima est\u00e1 na orixe do concepto plat\u00f3nico do amor. A \u00fanica fonte sobre ela \u00e9 o propio Plat\u00f3n e por iso non \u00e9 pos\u00edbel asegurar se era unha personaxe ou algu\u00e9n que de feito existise. Non obstante, practicamente todos os personaxes dos di\u00e1logos plat\u00f3nicos corresponderan a persoas que viv\u00edan na antiga Atenas.\nNa obra, hai unha pasaxe sobre o significado do amor. S\u00f3crates \u00e9 o m\u00e1is importante de entre os homes presentes. El di que na xuventude foi iniciado na filosof\u00eda do amor por Diotima, que era unha sacerdotisa. Diotima ensinoulle a xenealox\u00eda do amor e por iso as ideas de Diotima est\u00e1n na orixe do concepto socr\u00e1tico-plat\u00f3nico do amor.\nSegundo Joseph Campbell, \"non \u00e9 por acaso que S\u00f3crates nomea Diotima como aquela que lle deu as instruci\u00f3ns e os m\u00e9todos m\u00e1is significativos para amar/falar. A palabra falada por amor \u00e9 unha palabra que v\u00e9n das orixes.\"\nReco\u00f1ecemento.\nA s\u00faa figura foi reco\u00f1ecida pola comunidade filos\u00f3fica feminina Di\u00f3tima da Universidade de Verona ao se denominar co seu nome.\nO asteroide (423) Diotima leva o seu nome. "}
{"id": "436835", "revid": "23204", "url": "https://gl.wikipedia.org/wiki?curid=436835", "title": "Cullereiro rosa", "text": "Cullereiro rosa (\"Platalea ajaja\") \u00e9 unha especie de ave ciconiiforme da familia Threskiornithidae que habita as zonas h\u00famidas do sur dos Estados Unidos de Am\u00e9rica e Am\u00e9rica do Sur. Non se co\u00f1ecen subespecies. \u00c9 un ave parente das garzas, que ten un peteiro aplanado, en forma de culler, o cal move dun lado a outro para filtrar a s\u00faa comida da lama das beiras dos r\u00edos, lagoas e esteiros onde habita."}
{"id": "436836", "revid": "23204", "url": "https://gl.wikipedia.org/wiki?curid=436836", "title": "Platalea ajaja", "text": ""}
{"id": "436861", "revid": "23204", "url": "https://gl.wikipedia.org/wiki?curid=436861", "title": "Ajaja ajaja", "text": ""}
{"id": "436899", "revid": "25871", "url": "https://gl.wikipedia.org/wiki?curid=436899", "title": "Loie Fuller", "text": "Marie Louise Fuller, co\u00f1ecida como Loie Fuller ou Lo\u00efe Fuller, nada en Chicago o 15 de xaneiro de 1862 e finada en Par\u00eds o 1 de xaneiro de 1928 foi unha actriz e bailarina estadounidense, pioneira da danza contempor\u00e1nea e das t\u00e9cnicas de iluminaci\u00f3n teatral.\nTraxectoria.\nNada no suburbio de Fullerburg, en Chicago, hoxe Hinsdale, Illinois, Fuller comezou a s\u00faa carreira teatral como actriz infantil e m\u00e1is tarde coreografou e interpretou bailes en espect\u00e1culos de burlesque, vodevil e circo. Pioneira da danza libre, desenvolveu os seus propios movementos naturais e de improvisaci\u00f3n. En moitos espect\u00e1culos experimentou cunha saia longa, coreografando os seus movementos e xogando coas luces que se reflect\u00edan nela. Contra 1891, Fuller combinou a s\u00faa coreograf\u00eda con roupas de seda iluminadas con luces multicor do seu propio dese\u00f1o e creou a \"danza serpentina\". Tras moitas dificultades en atopar algu\u00e9n que quixese producir a s\u00faa obra cando era basicamente co\u00f1ecida como actriz, finalmente foi contratada para actuar entre os actos dunha comedia titulada \"Uncle Celestine,\" e recibiu cr\u00edticas entusiastas.\nCase inmediatamente foi substitu\u00edda por imitadoras (oxinalmente por Minne \"Renwood\" Bemis). Coa esperanza de recibir o reco\u00f1ecemento art\u00edstico serio que non estaba a lograr nos Estados Unidos, marchou a Europa en xu\u00f1o de 1892. Foi unha das primeiras de moitos bailar\u00edns modernos estadounidenses que viaxou a Europa en busca de reco\u00f1ecemento. A s\u00faa c\u00e1lida recepci\u00f3n en Par\u00eds f\u00edxoa permanecer en Francia, onde se converteu nunha revolucionaria nas artes. Int\u00e9rprete habitual no Folies Berg\u00e8re con obras como a \"Danza do Lume\", Fuller volveuse a encarnaci\u00f3n da Art Nouveau e identificouse decote co simbolismo, xa que a s\u00faa obra foi vista como unha reciprocidade perfecta entre idea e s\u00edmbolo. Fuller comezou a adaptar e expandir o seu vestiario e luces, para que se convertesen no elemento principal nas s\u00faas actuaci\u00f3ns, quizais m\u00e1is importante que a propia coreograf\u00eda, especialmente a lonxitude da saia foi aumentada e pasou a ser o foco central, mentres que o corpo quedaba en gran parte oculto nas profundidades da tea. Un filme de 1896 da danza serpentina realizada polos cineastas pioneiros Auguste e Louis Lumi\u00e8re d\u00e1 unha pista de como eran as s\u00faas interpretaci\u00f3ns. A bailarina desco\u00f1ecida foi erroneamente identificada como Fuller, mais non se conserva metraxe real de Fuller bailando.\nA obra pioneira de Fuller atraeu a atenci\u00f3n, o respecto e a amizade de moitos artistas e cient\u00edficos franceses, inclu\u00edndo Jules Ch\u00e9ret, Henri de Toulouse-Lautrec, Fran\u00e7ois-Raoul Larche, Henri-Pierre Roch\u00e9, Auguste Rodin, Jean-L\u00e9on G\u00e9r\u00f4me, Franz von Stuck, Maurice Denis, Thomas Theodor Heine, Koloman Moser, Demetre Chiparus, St\u00e9phane Mallarm\u00e9 e Marie Curie. Fuller foi membro da Soci\u00e9t\u00e9 astronomique de France (Sociedade astron\u00f3mica de Francia).\nFuller ten moitas patentes relacionadas coa iluminaci\u00f3n do escenario, inclu\u00edndo compo\u00f1entes qu\u00edmicos para crear xeles de cor e o uso de sales para a luminiscencia e o vestiario (US Patent 518347). Intentou crear unha patente para a s\u00faa \"danza serpentina\" agardando que as imitadoras parasen de realizar coreograf\u00edas e mesmo dicir que eran ela. Fuller enviou unha descrici\u00f3n por escrito da s\u00faa danza \u00e1 United States Copyright Office; mais un xu\u00edz denegoulla, xa que a \"danza serpentina\" non conta unha historia e polo tanto non \u00e9 elixible para a protecci\u00f3n do copyright. Nese momento, a danza s\u00f3 estaba protexida se se cualificaba como \"dram\u00e1tica\" e a danza de Fuller era demasiado abstracta para esta cualificaci\u00f3n. O precedente do caso Fuller permaneceu en vigor entre 1892 e 1976, cando a Lei Federal de Copyright estendeu explicitamente a protecci\u00f3n a obras coreogr\u00e1ficas.\nFuller apoiou outros int\u00e9rpretes pioneiros, como a bailarina Isadora Duncan. Fuller axudou a arrincar a s\u00faa carreira europea en 1902, patrocinando concertos independentes en Viena e Budapest.\nO nome art\u00edstico orixinal de Loie Fuller foi \"Louie\". En franc\u00e9s moderno \"L'ou\u00efe\" \u00e9 a palabra para o\u00eddo. Cando Fuller chegou a Par\u00eds ga\u00f1ouse como alcume un xogo de palabras con \"Louie\"/\"L'ou\u00efe\". Foi logo renomeada \"Lo\u00efe\", corrupci\u00f3n do franc\u00e9s medieval \"L'o\u00efe\", precursor de \"L'ou\u00efe\", que significa \"receptividade\" ou \"entendemento\". Tam\u00e9n foi chamada \"Lo Lo Fuller\".\nFuller tivo unha grande amizade coa ra\u00ed\u00f1a Mar\u00eda de Roman\u00eda e a extensa correspondencia entre elas foi publicada. A trav\u00e9s da s\u00faa conexi\u00f3n na embaixada estadounidense en Par\u00eds, interveu para axudar a que os Estados Unidos fixesen un pr\u00e9stamo a Roman\u00eda durante a primeira guerra mundial. M\u00e1is tarde, durante o per\u00edodo en que o futuro Carlos II foi apartado da familia real romanesa e viviu en Par\u00eds coa s\u00faa amante Magda Lupescu, trabou amizade con eles, que ignoraban a s\u00faa conexi\u00f3n con Mar\u00eda, nai de Carlos. Fuller inicialmente avogou pola parella ante Mar\u00eda, mais logo conspirou sen \u00e9xito con Mar\u00eda para separar a Carlos de Lupescu. Coa ra\u00ed\u00f1a e o home de negocios Samuel Hill, Fuller axudou a fundar o Maryhill Museum of Art no Washington rural, que ten un colecci\u00f3n permanente sobre a s\u00faa carreira.\nFuller volveu ocasionalmente aos Estados Unidos para levar ao teatro representaci\u00f3ns dos seus alumnos, os \"Fullerets\" ou Musas, mais pasou o final da s\u00faa vida en Par\u00eds. Faleceu de pneumon\u00eda nesa cidade aos 65 anos o 1 de xaneiro de 1928. Foi incinerada e as s\u00faas cinzas foron enterradas no columbario do cemiterio do P\u00e8re Lachaise. A s\u00faa irm\u00e1, Mollie Fuller, tivo unha longa carreira como actriz e int\u00e9rprete de vodevil.\nInfluencia.\nTrala morte de Fuller, a s\u00faa parella durante trinta anos, Gab Sor\u00e8re herdou a compa\u00f1\u00eda de danza e o laboratorio dirixido por Fuller. Sor\u00e8re tomou acci\u00f3ns legais contra os bailar\u00edns que empregaban a fama de Fuller para mellorar as s\u00faas propias carreiras e produciu filmes e obras de teatro para honrar o legado de Fuller como artista de efectos visuais.\nO traballo de Fuller experimentou un rexurdimento do interese do p\u00fablico e dos profesionais. O estudo de Rhonda K. Garelick de 2009 titulado \"Electric Salome\" demostrou a s\u00faa importancia non s\u00f3 na danza, sen\u00f3n tam\u00e9n na interpretaci\u00f3n contempor\u00e1nea. Sally R. Sommer escribiu sobre a vida e a \u00e9poca de Fuller; Marcia e Richard Current publicaron unha biograf\u00eda titulada \"Loie Fuller, Goddess of Light\" en 1997. O fil\u00f3sofo Jacques Ranci\u00e8re dedicou un cap\u00edtulo de \"Aisthesis\", a s\u00faa historia da est\u00e9tica moderna, \u00e1s actuaci\u00f3ns de Fuller en Par\u00eds en 1893, que considera emblem\u00e1ticas da Art Nouveau no seu intento de ligar invenci\u00f3ns art\u00edsticas e tecnol\u00f3xicas. Giovanni Lista compilou un libro de 680 p\u00e1xinas de obras de arte e textos inspirados en Fuller en \"Lo\u00efe Fuller, Danseuse de la Belle Epoque\", 1994.\nSt\u00e9phanie de Giusto dirixiu o filme \"La Danseuse\" sobre a vida de Fuller, interpretada pola actriz Soko, xunto con Lily-Rose Depp como Isadora Duncan. Jody Sperling coreografou os bailes de Soko no filme, e serviu como axudante creativa e adestradora de danza. O filme foi presentado no Festival de Cannes de 2016.\nFuller contin\u00faa a ser influente para os core\u00f3grafos contempor\u00e1neos. Sperling, que reimaxina o traballo de Fuller dende unha perspectiva contempor\u00e1nea, coreografou ducias de obras inspiradas nela e introduciu o seu vocabulario e t\u00e9cnica no s\u00e9culo XXI. A compa\u00f1\u00eda de Sperling Time Lapse Dance est\u00e1 composta de seis bailar\u00edns versados na interpretaci\u00f3n e a t\u00e9cnica de estilo Fuller. Outra \u00e9 Ann Cooper Albright, que colaborou cun dese\u00f1ador de iluminaci\u00f3n nunha serie de obras baseadas nas patentes de dese\u00f1o de iluminaci\u00f3n orixinais de Fuller. Shela Xoregos coreografou un tributo, \"La Lo\u0209e\", un solo que amosa varios dos efectos especiais de Fuller.\nObra escrita.\nAs memorias autobiogr\u00e1ficas de Fuller, \"Quinze ans de ma vie\" foron escritas en ingl\u00e9s, traducidas ao franc\u00e9s por Bojidar Karageorgevitch e publicadas por F. Juven (Par\u00eds) en 1908 cunha introduci\u00f3n de Anatole France. Reescribiunas de novo en ingl\u00e9s uns anos despois, e foron publicadas co t\u00edtulo \"Fifteen Years of a Dancer's Life\" por H. Jenkins (Londres) en 1913. The New York Public Library Jerome Robbins Dance Collection conserva case o manuscrito da edici\u00f3n inglesa case completo e materiais relacionados coa edici\u00f3n francesa. A\u00ednda que o seu libro \u00e9 un material de primeira man, foi co\u00f1ecida por adaptar moito as s\u00faas historias. Existen sete versi\u00f3ns altamente dramatizadas do como conseguiu a s\u00faa primeira saia de seda, mais a historia real \u00e9 desco\u00f1ecida. Ademais de escribir sobre a creaci\u00f3n da \"danza serpentina\", tam\u00e9n escribiu sobre as s\u00faas propias teor\u00edas da danza moderna e do movemento."}
{"id": "436909", "revid": "47401", "url": "https://gl.wikipedia.org/wiki?curid=436909", "title": "Lo\u00efe Fuller", "text": ""}
{"id": "436914", "revid": "23204", "url": "https://gl.wikipedia.org/wiki?curid=436914", "title": "Gabi\u00e1n negro", "text": "O gabi\u00e1n negro\u00a0(\"Buteogallus urubitinga\") \u00e9 un ave de rapina da familia\u00a0dos accip\u00edtridos. Amplamente distribu\u00edda pola rexi\u00f3n Neotropical (Iberoam\u00e9rica), onde \u00e9 posible a s\u00faa observaci\u00f3n dende M\u00e9xico at\u00e9 a Arxentina pasando por Centroam\u00e9rica e boa parte de Suram\u00e9rica.\nSubespecies.\nCo\u00f1\u00e9cense d\u00faas subespecies de \"Buteogallus urubitinga\":"}
{"id": "436915", "revid": "23204", "url": "https://gl.wikipedia.org/wiki?curid=436915", "title": "Buteogallus urubitinga", "text": ""}
{"id": "436923", "revid": "23204", "url": "https://gl.wikipedia.org/wiki?curid=436923", "title": "Alfred Adler", "text": "Alfred W. Adler, nado en Viena (Imperio Austroh\u00fangaro) o 7 de febreiro de 1870 e finado en Aberdeen (Escocia) o 28 de maio de 1937, foi un m\u00e9dico e psicoterapeuta austr\u00edaco, fundador da escola co\u00f1ecida como psicolox\u00eda individual. Foi un colaborador de Sigmund Freud e cofundador do seu grupo, pero apartouse de xeito temper\u00e1n del, en 1911, ao diverxer sobre distintos puntos da teor\u00eda psicanal\u00edtica.\nOs seus conceptos b\u00e1sicos son os de car\u00e1cter, complexo de inferioridade e conflito entre a situaci\u00f3n real do individuo e as s\u00faas aspiraci\u00f3ns.\nTraxectoria.\nAlfred Adler naceu en Viena, o 7 de febreiro de 1870. Foi o segundo de seis irm\u00e1ns de orixe xud\u00eda, graduouse en medicina en 1895, e comezou a traballar de oftalm\u00f3logo en 1897. M\u00e1is tarde fixo pr\u00e1cticas como internista. O seu primeiro encontro con Freud produciuse en 1899. Adler defendeu as ideas de Freud na escola vienesa de medicina, nos c\u00edrculos m\u00e9dicos locais e na prensa. Dende 1902 participou nun pequeno faladoiro organizado en casa de Freud, a Sociedade dos M\u00e9rcores (\"Mittwochsgesellschaft\"). Xa por esta \u00e9poca Adler, a petici\u00f3n de Freud, desistiu da s\u00faa primeira decisi\u00f3n de romper co c\u00edrculo. En 1907 escribiu a s\u00faa monograf\u00eda sobre a inferioridade dos \u00f3rganos e a s\u00faa compensaci\u00f3n ps\u00edquica: \"Studie \u00fcber Minderwertigkeit von Organen\". En 1908 deu unha conferencia en Viena sobre \"o instinto de agresi\u00f3n\". En 1910 foi nomeado presidente da rama vienesa da asociaci\u00f3n psicanal\u00edtica. Editou, xunto con Freud e Stekel en 1910 \"Revista de psican\u00e1lise\", sendo Adler o seu director. Entre xaneiro e febreiro de 1911 ditou catro conferencias que constitu\u00edron \"unha cr\u00edtica sobre a teor\u00eda sexual de Freud na vida mental\". Ao terminar a cuarta conferencia a maior\u00eda dos freudianos presentes decidiron, a pesar da opini\u00f3n contraria de Steckel, que seguise sendo membro da sociedade psicanal\u00edtica, pero advert\u00edndolle que non rexeitase a teor\u00eda sexual de Freud.\nEn agosto de 1911 anunciou na editorial da \"Revista de psican\u00e1lise\" a s\u00faa renuncia a formar parte do consello editorial, o que marcou a s\u00faa retirada do movemento psicanal\u00edtico. En 1912 publicou \"\u00dcber den nerv\u00f6sen Charakter\". Neste traballo Adler estableceu a \"psicolox\u00eda individual\" como teor\u00eda da unidade do individuo que tende a metas finais de car\u00e1cter inconsciente. Nesta obra desenvolveu o tema da compensaci\u00f3n infantil ao sentimento percibido de inferioridade mediante distintas estratexias cara a unha meta final (de superioridade). Nas s\u00faas obras posteriores Adler desenvolveu o seu modelo psicol\u00f3xico centrado nas influencias do medio social e familiar no car\u00e1cter do suxeito, en conxunci\u00f3n coas s\u00faas construci\u00f3ns subxectivas das s\u00faas experiencias; conxunci\u00f3n que desembocou no \"estilo de vida\" inconsciente, reitor do psiquismo humano. Despois da primeira guerra mundial, organizou as cl\u00ednicas de orientaci\u00f3n de nenos en Viena, sendo propiamente o primeiro psic\u00f3logo/psiquiatra infantil. Entre 1927-28, Adler deu unha serie de conferencias nos Estados Unidos. A popularidade de Adler radicaba na accesibilidade e optimismo das s\u00faas teor\u00edas, en comparaci\u00f3n coas dos seus contempor\u00e1neos Freud e Jung. O modelo da psicolox\u00eda adleriana concibe a psicopatolox\u00eda como expresi\u00f3n extrema do egocentrismo do suxeito contra os intereses da cooperaci\u00f3n social ou \"sentimento de comunidade\".\nA psicoterapia e a pedagox\u00eda adleriana te\u00f1en como finalidade o desenvolvemento da cooperaci\u00f3n humana salvando os obst\u00e1culos que imp\u00f3n o estilo de vida cara \u00e1 compensaci\u00f3n da inferioridade percibida. A psicolox\u00eda individual parte da idea de que o home \u00e9 un individuo que se move cara a unha meta determinada e defende o estudo do enfoque teleol\u00f3gico (cara a fins) que investiga a meta dunha persoa de tipo inconsciente. As metas son constru\u00eddas subxectivamente xa na \u00e9poca infantil, influ\u00edda polo ambiente familiar, e pola aspiraci\u00f3n do neno a compensar o seu sentimento de inferioridade. A relaci\u00f3n entre a meta e os modos de alcanzala configuran a personalidade do suxeito.\nAlfred Adler morreu en 1937 en Aberdeen, Escocia, dun ataque ao coraz\u00f3n.\nComplexo de inferioridade e superioridade.\nNas s\u00faas teor\u00edas def\u00ednense e est\u00fadanse os complexos de inferioridade e superioridade como eixos da s\u00faa corrente.\nO complexo de inferioridade considera a percepci\u00f3n de desarraigamento que un individuo obt\u00e9n por mor de padecer unha infancia mala, plena de burlas, sufrimentos, rexeitamentos etc.\nCon m\u00e1is detalle pode describirse o complexo de inferioridade, na ciencia da psicolox\u00eda e a psican\u00e1lise, como o sentimento no cal, dun modo ou outro, unha persoa sente de menor valor que os demais, o cal, normalmente, sucede en forma inconsciente e leva os individuos aflixidos a sobrecompensarlo. Pero isto \u00faltimo, \u00e1 s\u00faa vez, exp\u00f3n unha alternativa. Porque a necesidade de sobrecompensaci\u00f3n pode resultar ou ben en logros de \u00e9xito ou ben en comportamento esquizot\u00edpico severo. As\u00ed, un sentimento normal de inferioridade pode actuar como motivaci\u00f3n para alcanzar obxectivos, mentres que un complexo \u00e9 un estado avanzado de des\u00e1nimo e evasi\u00f3n das dificultades.\nRespecto do complexo de superioridade, Adler considera que \u00e9 un mecanismo inconsciente, neurol\u00f3xico, no cal o individuo trata de compensar os seus sentimentos de inferioridade, resaltando aquelas calidades nas que sobresae.\nEn termos m\u00e1is t\u00e9cnicos, para Adler, o complexo de superioridade \u00e9 a consecuencia do proceso de transferencia que busca esconder a inferioridade percibida, coa pretensi\u00f3n de ser superior aos demais, nalg\u00fan aspecto vital. A percepci\u00f3n de superioridade \u00e9 a consecuente reacci\u00f3n a un sentimento de inferioridade non expresado externamente, maximizando cara ao exterior aqueles aspectos en que, por transferencia de obxectos, ou por observaci\u00f3n diferencial, consideramos destacar do comportamento colectivo aparente. \u00c9 unha maximizaci\u00f3n subxectiva do feito sincr\u00f3nico que nos leva a buscar aquilo que os demais consideran ins\u00f3lito, en n\u00f3s mesmos.\nPero, basicamente, o complexo de superioridade manif\u00e9stase como unha afectaci\u00f3n da personalidade que conduce \u00e1 adopci\u00f3n de posturas prepotentes ou arrogantes no trato cos demais.\nA s\u00edndrome de superioridade \u00e9 unha consecuencia dun previo complexo de inferioridade mal resolto. Quen non sente a \"inferioridade\", non precisa exhibir a s\u00faa \"superioridade\"; por outra banda, quen \u00e9 claramente superior, \u00e9 as\u00ed percibido polos demais, sen requirir unha manifestaci\u00f3n maior.\nDe todos os xeitos \u00e9 importante advertir que un individuo, a\u00ednda que exhiba comportamentos autoritarios e arrogantes, ou desenvolva actitudes de prepotencia, non necesariamente se achar\u00e1 nun aut\u00e9ntico \"complexo de superioridade\", se non \u00e9 consecuencia dunha percepci\u00f3n previa de ser inferior en algo. E isto, por certo, dito \u00e1 marxe do pouco valiosas que puidesen resultar as s\u00faas actitudes na convivencia social. A motivaci\u00f3n do individuo debe quedar esclarecida mediante o diagn\u00f3stico, a fin de evitar erros de terapia.\nOs complexos de superioridade e inferioridade son a mi\u00fado presentados ambos polas mesmas persoas, e manif\u00e9stanse de maneiras diferentes. Con todo, os dous complexos poden existir o un sen o outro.\nInfluencia.\nAdler formou moitos disc\u00edpulos, a\u00ednda que moitos dos m\u00e1is importantes se separaron da s\u00faa escola como Oswald Schwarz, Rudolf Allers e Viktor Frankl (fundador da logoterapia), que conformaban un grupo dentro do adlerismo que avogaba por unha fundamentaci\u00f3n da teor\u00eda de Adler dende a antropolox\u00eda filos\u00f3fica. Tam\u00e9n se separou del o co\u00f1ecido psiquiatra e caracter\u00f3logo Fritz K\u00fcnkel, fundador da psicolox\u00eda do \"N\u00f3s\". Foron ademais disc\u00edpulos de Adler a s\u00faa filla Alexandra Adler, Hans e Rowena Ansbacher, Erwin Wexberg e Rudolf Dreikurs, entre outros.\nSen ser propiamente os seus disc\u00edpulos, p\u00f3dese atopar a pegada da influencia de Adler nos neopsicanalistas Karen Horney e Erich Fromm, no fundador da psicolox\u00eda da personalidade Gordon Allport, e en Albert Ellis, fundador da terapia racional emotiva condutual (TREC).\nObras.\nAs publicaci\u00f3ns clave de Adler foron \"The Practice and Theory of Individual Psychology\" (1927), \"Understanding Human Nature\" (1927) e \"What Life Could Mean to You\" (1931). Outras obras importantes son \"The Pattern of Life\" (1930), \"The Science of Living\" (1930), \"The Neurotic Constitution\" (1917) e \"The Problems of Neurosis\" (1930). Na s\u00faa vida publicou m\u00e1is de 300 libros e artigos.\nVida privada.\nDurante os seus anos de estudo, relacionouse cun grupo de estudantes socialistas, entre os que estaba a que logo foi a s\u00faa dona, Raissa Timofeyewna Epstein, unha intelectual e activista rusa que estudaba en Viena. Casaron en 1897 e tiveron catro fillos, dous dos cales foron psiquiatras. Os seus fillos foron a escritora, psiquiatra e activista socialista Alexandra Adler; o psiquiatra Kurt Adler; a escritora e activista Valentine Adler; e Cornelia \"Nelly\" Adler.\nA escritora e xornalista Margot Adler (1946-2014) foi neta de Adler.\nTributos art\u00edsticos.\nOs dous personaxes principais na novela \"Plant Teacher\", de Caroline Alethia, est\u00e1n comprometidos nunha sesi\u00f3n adleriana de interpretaci\u00f3n de estilo de vida, sometidos a unha interpretaci\u00f3n de memoria temper\u00e1."}
{"id": "436933", "revid": "23204", "url": "https://gl.wikipedia.org/wiki?curid=436933", "title": "Buteogallus meridionalis", "text": "O Buteogallus meridionalis \u00e9 unha especie de ave accipitriforme da familia Accipitridae amplamente distribu\u00edda por Am\u00e9rica do Sur, onde \u00e9 posible a s\u00faa observaci\u00f3n dende Panam\u00e1 at\u00e9 o centro da Arxentina. Non se co\u00f1ecen subespecies."}
{"id": "436960", "revid": "23204", "url": "https://gl.wikipedia.org/wiki?curid=436960", "title": "Bufo americano", "text": "O bufo americano\u00a0(\"Bubo virginianus\") \u00e9 unha especie de ave estrixiforme da familia dos bufos (\"Strigidae\"). \u00c9 nocturna, de plumaxe raiada."}
{"id": "436961", "revid": "23204", "url": "https://gl.wikipedia.org/wiki?curid=436961", "title": "Bubo virginianus", "text": ""}
{"id": "436963", "revid": "23204", "url": "https://gl.wikipedia.org/wiki?curid=436963", "title": "Bufo cornudo americano", "text": ""}
{"id": "436967", "revid": "15490", "url": "https://gl.wikipedia.org/wiki?curid=436967", "title": "Selecci\u00f3n de atletismo de Espa\u00f1a", "text": "A Selecci\u00f3n de atletismo de Espa\u00f1a \u00e9 o conxunto de atletas (homes e mulleres) de nacionalidade espa\u00f1ola que representan, de forma individual e colectiva, \u00e1 Real Federaci\u00f3n Espa\u00f1ola de Atletismo (RFEA) nas competici\u00f3ns internacionais organizadas pola Asociaci\u00f3n Internacional de Federaci\u00f3ns de Atletismo (IAAF), a Federaci\u00f3n Europea de Atletismo, o Comit\u00e9 Ol\u00edmpico Internacional (COI) ou outras organizaciones atl\u00e9ticas: Campionatos de Europa de atletismo ao aire libre, Campionatos de Europa de atletismo en pista cuberta, Campionatos do Mundo de atletismo ao aire libre, Campionatos do Mundo de atletismo en pista cuberta, os Xogos Ol\u00edmpicos, os Xogos do Mediterr\u00e1neo, etc."}
{"id": "436973", "revid": "23204", "url": "https://gl.wikipedia.org/wiki?curid=436973", "title": "Himantopus mexicanus", "text": "O Himantopus mexicanus \u00e9 unha especie de ave caradriforme da familia \"Recurvirostridae\" orixinaria de Am\u00e9rica.\nDistribuci\u00f3n.\nHabita dende o sur dos Estados Unidos, o norte da pen\u00ednsula de Baixa California, o Golfo de M\u00e9xico, Am\u00e9rica Central e o Caribe, at\u00e9 o noroeste do Brasil, o suroeste do Per\u00fa, o leste de Ecuador e as Illas Gal\u00e1pagos.\nCaracter\u00edsticas.\n\u00c9 unha caracter\u00edstica ave lim\u00edcola, coas patas moi longas, unha postura erguida e o peteiro ben proporcionado. En voo, deixa ver as s\u00faas \u00e1s longas e puntiagudas, que son negras por \u00e1mbolos dous lados."}
{"id": "436991", "revid": "23204", "url": "https://gl.wikipedia.org/wiki?curid=436991", "title": "Factor VII", "text": "O factor VII de coagulaci\u00f3n (FVII), antes chamado proconvertina, () \u00e9 unha das prote\u00ednas encim\u00e1ticas que forma parte da fervenza de reacci\u00f3ns que causan a coagulaci\u00f3n do sangue. \u00c9 un encima da clase das serina proteases. Poden producirse formas recombinantes do factor VIIa humano, como eptacog alfa [activado], NovoSeven, que se aplicou a pacientes de hemofilia con hemorraxias incontroladas. Outra forma biosimilar menos usada \u00e9 ou o factor VII activado AryoSeven.\nFisiolox\u00eda.\nO principal papel do factor VII \u00e9 iniciar o proceso de coagulacion en conxunci\u00f3n co factor tisular (TF/factor VII). O factor tisular enc\u00f3ntrase na parte exterior da parede dos vasos sangu\u00edneos e normalmente non est\u00e1 exposto ao fluxo sangu\u00edneo. Despois dunha lesi\u00f3n nun vaso, o factor tisular queda exposto ao sangue e ao factor VII circulante. Unha vez unido ao TF, o factor VII \u00e9 activado, dando lugar ao factor VII activado (FVIIa) pola acci\u00f3n de diferentes proteases, estrre as cales est\u00e1n a trombina (factor IIa), os factores Xa, IXa, XIIa e o propio complexo FVIIa-TF. O complexo do factor VIIa co TF cataliza a conversi\u00f3n dos factores IX e X en proteases activas, que son os factores IXa e Xa, respectivamente.\nA acci\u00f3n do factor \u00e9 impedida polo inhibidor da v\u00eda do factor tisular (TFPI), que se libera case inmediatamente despois da iniciaci\u00f3n da coagulaci\u00f3n. O factor VII \u00e9 dependente da vitamina K; prod\u00facese no f\u00edgado. O uso de warfarina ou anticoagulantes similares fai descender a s\u00edntese hep\u00e1tica de factor VII.\nEstrutura.\nO factor VII comparte unha arquitectura de dominios com\u00fan cos factores IX e X.\nXen\u00e9tica.\nO xene do factor VII ch\u00e1mase \"F7\" e est\u00e1 localizado no chromosome 13 humano (13q34).\nPapel en enfermidades.\nA deficiencia de factor VII (deficiencia de proconvertina conx\u00e9nita) \u00e9 rara e ten unha herdanza recesiva. Pres\u00e9ntase como un trastorno hemorr\u00e1xico similar a unha hemofilia. Tr\u00e1tase co factor VIIa recombinante (NovoSeven ou AryoSeven). As estratexias para aplicar terapia x\u00e9nica \u00e1 deficiencia de factor VII son moi prometedoras e tiveron \u00e9xito en cans.\nUsos m\u00e9dicos.\nO factor VIIa recombinante, comecializado como \"AryoSeven\" e \"NovoSeven\", \u00e9 utilizado en pacientes de hemofilia (con deficiencia do factor VIII ou IX) que desenvolveron anticorpos contra o factor de coagulaci\u00f3n de substituci\u00f3n.\nFoi tam\u00e9n utilizado para estabilizar hemorraxias incontrolables, pero o seu papel nesta estabilizaci\u00f3n \u00e9 controvertida con evidencias insuficientes que apoien o seu uso f\u00f3ra dos ensaios cl\u00ednicos. O primeiro informe do seu uso en hemorrxias foi a s\u00faa aplicaci\u00f3n a un soldado israel\u00ed con hemorraxia incontrolable en 1999. Os riscos do seu uso incl\u00faen un incremento da trombose arterial. Por\u00e9n, os estudos feitos en animais non mostraron as complicaci\u00f3ns observadas en humanos, e alg\u00fans dos estudos mostran un progn\u00f3stico mellor. Nas instalaci\u00f3ns militares util\u00edzase como unha intervenci\u00f3n f\u00f3ra das indicaci\u00f3ns aprobadas en complicaci\u00f3ns relacionadas coa coagulaci\u00f3n intravascular diseminada relacionadas con hemorraxias causadas por traumas penetrantes.\nO factor VII recombinante humano, a\u00ednda que inicialmente parec\u00eda prometedor en hemorraxias intracerebrais, non demostrou ser beneficioso en posteriores estudos e xa non se recomenda.\nInteracci\u00f3ns.\nO factor VII presenta interacci\u00f3ns co factor tisular e a prote\u00edna quinase C."}
{"id": "436992", "revid": "27155", "url": "https://gl.wikipedia.org/wiki?curid=436992", "title": "Proconvertina", "text": ""}
{"id": "436993", "revid": "27155", "url": "https://gl.wikipedia.org/wiki?curid=436993", "title": "Factor de coagulaci\u00f3n VII", "text": ""}
{"id": "437028", "revid": "22570", "url": "https://gl.wikipedia.org/wiki?curid=437028", "title": "400 metros lisos", "text": "Os 400 metros lisos, ou, abreviadamente, 400 metros ou 400 m, son unha proba de velocidade do atletismo actual que consiste en correr no menor tempo pos\u00edbel 400 metros en li\u00f1a recta sobre unha superficie ch\u00e1 sen obst\u00e1culos, na que os atletas corren por cada carril en que se divide a pista, situ\u00e1ndose a distintas distancias, para as\u00ed evitaren que os competidores dos carr\u00eds exteriores percorran m\u00e1is metros que os dos carr\u00eds interiores.\nIncorporaci\u00f3ns da proba aos Xogos Ol\u00edmpicos.\nNa s\u00faa modalidade masculina, forman parte do programa de atletismo nos Xogos Ol\u00edmpicos modernos desde a s\u00faa primeira edici\u00f3n celebrada en Atenas nos Xogos Ol\u00edmpicos de 1896. Non obstante, a modalidade feminina non comezou at\u00e9 os xogos celebrados en Toquio, nos Xogos Ol\u00edmpicos de 1964.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Atletismo]]"}
{"id": "437079", "revid": "85894", "url": "https://gl.wikipedia.org/wiki?curid=437079", "title": "Graham Norton", "text": "Graham William Walker, nado o 4 de abril de 1963 en Bandon, Condado de Cork, Irlanda, co\u00f1ecido profesionalmente como Graham Norton, \u00e9 un presentador de radio e televisi\u00f3n, c\u00f3mico, actor e escritor irland\u00e9s, traballando principalmente no Reino Unido. Ga\u00f1ou en cinco ocasi\u00f3ns o Premio BAFTA de Televisi\u00f3n polo seu programa de comedia e entrevistas \"The Graham Norton Show\", acadando 8 premios en total sumando outras categor\u00edas. Este programa, emitido orixinalmente na canle BBC Two para pasar despois a outras horas na BBC One, pasou no ano 2010 a suceder a \"Friday Night with Jonathan Ross\" na programaci\u00f3n nocturna da BBC One.\nTam\u00e9n \u00e9 presentador de programas na BBC Radio 2 e \u00e9 o comentarista da BBC no Festival de Eurovisi\u00f3n. No ano 2012 Norton vendeulle a s\u00faa produtora, So Television, \u00e1 ITV por uns 17\u00a0mill\u00f3ns de libras. Nunha enquisa de 2004 da BBC, Norton foi nomeado a oitava persoa m\u00e1is influente da cultura brit\u00e1nica."}
{"id": "437080", "revid": "1576", "url": "https://gl.wikipedia.org/wiki?curid=437080", "title": "Graham William Walker", "text": ""}
{"id": "437092", "revid": "1131", "url": "https://gl.wikipedia.org/wiki?curid=437092", "title": "Federaci\u00f3n Galega de Atletismo", "text": "A Federaci\u00f3n Galega de Atletismo (FGA) \u00e9 o organismo reitor do atletismo en Galicia. A FGA ordena, dirixe e planifica as actividades do atletismo galego. Dirixe tam\u00e9n \u00e1 selecci\u00f3n galega de atletismo.\n\u00c9 unha entidade asociativa privada carente de \u00e1nimo de lucro, que ten por obxecto, mediante a integraci\u00f3n de aletas, adestradores, t\u00e9cnicos, xu\u00edces, clubs e outros colectivos interesados e estatutariamente establecidos que se dediquen \u00e1 pr\u00e1ctica do atletismo, o fomento, o desenvolvemento e a organizaci\u00f3n con car\u00e1cter exclusivo na Comunidade Aut\u00f3noma de Galicia, onde ostenta, tam\u00e9n con car\u00e1cter exclusivo, a representaci\u00f3n da Real Federaci\u00f3n Espa\u00f1ola de Atletismo e que, ademais das atribuci\u00f3ns de seu exerce, por delegaci\u00f3n, funci\u00f3ns p\u00fablicas de car\u00e1cter administrativo.\nOrganiza anualmente o Campionato de Galicia de Clubs. \nTen a s\u00faa sede na cidade da Coru\u00f1a, no Complexo Deportivo de Elvi\u00f1a, na Avenida de Glasgow, 13 (Salas 15, 16 e 17), no barrio do Birloque. A FGA ten delegaci\u00f3ns na propia cidade coru\u00f1esa e nas localidades de Santiago de Compostela, Ferrol, Lugo, Ourense, Pontevedra, Vigo e O Barco de Valdeorras.\nHistoria.\nA Federaci\u00f3n Galega de Atletismo constitu\u00eduse o d\u00eda 27 de marzo de 1921,\nEn 1933 a FGA foi disolvida, reconsitu\u00edndose en 1934. No ano 1958 prod\u00facese a s\u00faa divisi\u00f3n en Federaci\u00f3ns Provinciais, que volven a integrarse na Federaci\u00f3n Galega en 1984.\nO seu presidente actual \u00e9 Isidoro Hornillos Baz, quen ocupa o cargo desde o ano 2006."}
{"id": "437095", "revid": "89787", "url": "https://gl.wikipedia.org/wiki?curid=437095", "title": "Factor V", "text": "O factor V (factor cinco) de coagulaci\u00f3n \u00e9 unha prote\u00edna do sistema de coagulaci\u00f3n do sangue, que en raras ocasi\u00f3ns pode aparecer co nome de proacelerina ou factor l\u00e1bil. A diferenza da maior\u00eda dos factores de coagulaci\u00f3n, esta prote\u00edna non \u00e9 encimaticamente activa sen\u00f3n que funciona como cofactor. A deficiencia deste factor causa unha predisposici\u00f3n \u00e1s hemorraxias, mentres que algunhas mutaci\u00f3ns (a principal \u00e9 a mutaci\u00f3n factor V de Leiden) predisp\u00f3n \u00e1 trombose.\nHistoricamente, \u00e1 forma activada do factor V (hoxe factor Va) se lle dera o nome de factor VI, que se consideraba daquela un factor distinto, ata que se descubriu a s\u00faa identidade e o termo deixou de usarse.\nXen\u00e9tica.\nO xene do factor V est\u00e1 localizado no cromosoma 1 humano (1q23). Est\u00e1 xenomicamente relacionado coa familia das multicobre oxidases, e \u00e9 hom\u00f3logo do factor VIII de coagulaci\u00f3n. O xene abrangue 70 kb, consta de 25 ex\u00f3ns, e a prote\u00edna resultante ten unha masa molecular relativa de aproximadamente 330 kDa.\nEstrutura.\nA prote\u00edna factor V consta de seis dominios: A1-A2-B-A3-C1-C2.\nOs dominios A son hom\u00f3logos dos dominios A da prote\u00edna que se une ao cobre ceruloplasmina. Un i\u00f3n cobre \u00fanese na interface A1-A3 e A3 interacciona co plasma.\nOs dominios C pertencen \u00e1 familia do dominio de discoidina de uni\u00f3n a fosfol\u00edpidos, e o dominio C2 media a uni\u00f3n a membranas. O dominio B C-terminal act\u00faa como cofactor para a activaci\u00f3n da prote\u00edna C anticoagulante pola prote\u00edna S.\nA activaci\u00f3n do factor V xerando o factor Va faise por clivaxe e liberaci\u00f3n do dominio B, despois do cal a prote\u00edna xa non axuda na activaci\u00f3n da prote\u00edna C. A prote\u00edna factor V queda ent\u00f3n dividida nunha cadea pesada, que comprende os dominios A1-A2, e unha cadea lixeira, que consta dos dominios A3-C1-C2. Ambas forman entre si un complexo non covalente de maneira dependente do calcio. Este compleco \u00e9 o factor Va procoagulante.\nFisiolox\u00eda.\nA s\u00edntese do factor V ocorre no f\u00edgado, principalmente. A mol\u00e9cla circula no plasma como unha mol\u00e9cula dunha soa cadea cunha vida media de 12\u201336 horas.\nO factor V pode unirse a plaquetas activadas e \u00e9 activada pola trombina. Na s\u00faa activaci\u00f3n o factor V \u00e9 dividido en d\u00faas cadeas (pesada e lixeira, con masas moleculares de 110\u00a0000 e 73\u00a0000, respectivamente), que non est\u00e1n unidas de modo non covalente entre si polo calcio. O factor V activado (chamado FVa) \u00e9 un cofactor do complexo da protrombinase: O encima factor X activado (FXa) require calcio e factor V activado para converter a protrombina en trombina na membrana da superficie celular.\nO factor Va \u00e9 degradado pola prote\u00edna C activada, un dos principais inhibidores fisiol\u00f3xicos da coagulaci\u00f3n. En presenza de trombomodulina, a trombina act\u00faa diminu\u00edndo a coagulaci\u00f3n ao activar a prote\u00edna C; por tanto, a concentraci\u00f3n e a acci\u00f3n da prote\u00edna C son determinantes importantes no bucle de retroalimentaci\u00f3n negativa por medio do cal a trombina limita a s\u00faa propia activaci\u00f3n.\nPapel en enfermidades.\nCo\u00f1\u00e9cense varios trastornos hereditarios do factor V. A deficiencia est\u00e1 asociada cunha rara forma leve de hemofilia (denominada parahemofilia ou parahemofilia de Owren), cuxa incidencia \u00e9 aproximadamente de 1:1\u00a0000\u00a0000 persoas. H\u00e9rdase de forma autos\u00f3mica recesiva.\nOutras mutaci\u00f3ns do factor V est\u00e1n asociadas coa trombose venosa. Son a causa hereditaria m\u00e1is com\u00fan da trombofilia (unha tendencia a formar co\u00e1gulos). A m\u00e1is com\u00fan destas \u00e9 a mutaci\u00f3n factor V de Leiden, que se debe \u00e1 substituci\u00f3n dun residuo de arxinina por un de glutamina na posici\u00f3n aminoac\u00eddica 506 (R506Q). Todas as mutaci\u00f3ns no factor V protromb\u00f3ticas (factor V de Leiden, factor V de Cambridge, factor V de Hong Kong) fano resistente \u00e1 clivaxe pola prote\u00edna C activada (\"resistencia \u00e1 prote\u00edna C activada\"). Por tanto, o factor permanece activo e incrementa a taxa de xeraci\u00f3n de trombina.\nHistoria.\nAta o descubrimento do factor V, consider\u00e1base que a coagulaci\u00f3n era causada por catro factores: calcio (IV) e tromboquinase (III) actuando xunto coa protrombina (II) para producir fibrin\u00f3xeno (I); este modelo fora ideado por Paul Morawitz en 1905.\nA suxesti\u00f3n de que poder\u00eda haber un factor adicional f\u00edxoa o Dr. Paul Owren (1905\u20131990), un m\u00e9dico noruegu\u00e9s, durante as s\u00faas investigaci\u00f3ns da tendencia a sufrir hemorraxias dunha muller que sufr\u00eda de hemorraxias nasais e menorraxia (excesiva hemorraxia menstrual) durante a maior parte da s\u00faa vida, atopou que ti\u00f1a un tempo de protrombina prolongado, o que aparentemente suxer\u00eda ou ben que a deficiencia de vitamina K ou ben a enfermidade hep\u00e1tica cr\u00f3nica orixinaban unha deficiencia de protrombina. Por\u00e9n, ningunha das posibilidades era a correcta, e Owren demostrou isto ao corrixir a anormalidade con plasma do que se extraera toda a protrombina. Usando o soro desta muller como \u00edndice, atopou que o factor \"perdido\", que el denominou V (os n\u00fameros do I ou IV xa foran usados no modelo de Morawitz), ti\u00f1a caracter\u00edsticas particulares. A maior\u00eda das investigaci\u00f3ns foron realizadas durante a Segunda guerra mundial, e a\u00ednda que Owren publicou os seus resultados en Noruega en 1944, non puido publicalas internacionalmente ata que rematou a guerra. O artigo apareceu finalmente na revista \"The Lancet\" en 1947.\nA posibilidade da existencia dun factor de coagulaci\u00f3n extra foi contestada inicialmente sobre bases metodol\u00f3xicas polos Drs. Armand Quick e Walter Seegers, ambas autoridades no campo da coagulaci\u00f3n. Por\u00e9n, os estudos confirmatorios feitos por outros grupos levaron \u00e1 aprobaci\u00f3n final da existencia do factor varios anos despois.\nOwren inicialmente pensou que o factor V (factor l\u00e1bil ou proacelerina) activaba outro factor, ao cal el nomeou factor VI. O factor VI \u00e9 o que aceleraba a conversi\u00f3n da protrombina en trombina. Descubriuse despois que o factor V era \"convertido\" (activado) pola propia trombina, e posteriormente viuse que o factor VI era simplemente a forma activada do factor V (hoxe chamada factor Va).\nA secuencia de amino\u00e1cidos completa da prote\u00edna foi publicada en 1987. En 1994 describiuse o factor V de Leiden, resistente \u00e1 inactivaci\u00f3n pola prote\u00edna C, esta anormalidade \u00e9 a causa xen\u00e9tica m\u00e1is com\u00fan da trombose.\nInteracci\u00f3ns.\nO factor V presenta interacci\u00f3ns coa prote\u00edna S."}
{"id": "437097", "revid": "27155", "url": "https://gl.wikipedia.org/wiki?curid=437097", "title": "Factor de coagulaci\u00f3n V", "text": ""}
{"id": "437098", "revid": "27155", "url": "https://gl.wikipedia.org/wiki?curid=437098", "title": "Proacelerina", "text": ""}
{"id": "437099", "revid": "27155", "url": "https://gl.wikipedia.org/wiki?curid=437099", "title": "Factor l\u00e1bil", "text": ""}
{"id": "437103", "revid": "27155", "url": "https://gl.wikipedia.org/wiki?curid=437103", "title": "Cofactor (bioqu\u00edmica)", "text": ""}
{"id": "437108", "revid": "72012", "url": "https://gl.wikipedia.org/wiki?curid=437108", "title": "FGA", "text": ""}
{"id": "437113", "revid": "27155", "url": "https://gl.wikipedia.org/wiki?curid=437113", "title": "Factor VI", "text": ""}
{"id": "437114", "revid": "27155", "url": "https://gl.wikipedia.org/wiki?curid=437114", "title": "Factor de coagulaci\u00f3n VI", "text": ""}
{"id": "437126", "revid": "22570", "url": "https://gl.wikipedia.org/wiki?curid=437126", "title": "Burt Reynolds", "text": "Burton Leon Reynolds Jr., nado o 11 de febreiro de 1936 en Lansing, M\u00edchigan, e finado o 6 de setembro de 2018, foi un actor, director e produtor estadounidenese. Os seus primeiros papeis notables foron en series de televisi\u00f3n como \"Gunsmoke\" (1962\u20131965) e \"Dan August\" (1970\u20131971). Acadou unha maior fama tralo seu papel de Lewis Medlock en \"Deliverance\" (1972). Reynolds foi o protagonista de varios filmes de \u00e9xito de recadaci\u00f3n, como \"The Longest Yard\" (1974), \"Smokey and the Bandit\" (1977), \"Semi-Tough\" (1977), \"Hooper\" (1978), \"Smokey and the Bandit II\" (1980), \"The Cannonball Run\" (1981) e \"The Best Little Whorehouse in Texas\" (1982).\nTras outros filmes que non obtiveron bos resultados de recadaci\u00f3n, Reynolds volveu a actuar na televisi\u00f3n, protagonizando a \"sitcom\" \"Evening Shade\" (1990\u20131994). Foi nomeado \u00f3 Oscar \u00f3 mellor actor secundario pola s\u00faa actuaci\u00f3n en \"Boogie Nights\" (1997)."}
{"id": "437134", "revid": "1576", "url": "https://gl.wikipedia.org/wiki?curid=437134", "title": "Burton Leon Reynolds Jr.", "text": ""}
{"id": "437162", "revid": "56817", "url": "https://gl.wikipedia.org/wiki?curid=437162", "title": "Aztreonam", "text": "O aztreonam \u00e9 un antibi\u00f3tico pertencente \u00e1 familia dos monobactams. \u00c9 activo fronte a bacterias gram negativas aerobias. Disp\u00f3n dunha formulaci\u00f3n intravenosa e unha formulaci\u00f3n inhalada (aztreonam-lisina). Foi comercializado baixo o nome de \"Azactam\"\nEspectro de acci\u00f3n.\nAztreonam \u00e9 unicamente activo fronte a bacterias gram negativas aerobias, inclu\u00edndo enterobacterias, Pseudomonas aeruginosa, Yersinia, Pasteurella multocida, Capnocytophaga, Plesiomononas, Aeromonas, Haemophilus influenzae e Neisseria. Os Microorganismos anaerobios e gram positivos adoitan ser resistentes.\nMecanismos de resistencia.\nAs beta-lactamases de expectro estendido (BLEE), as carbapenemasas A, C e D adoitan inactivar o aztreonam. A hiperproducci\u00f3n de ampicilinase C tam\u00e9n reduce ou anula a actividade deste antibi\u00f3tico. En cambio, aztreonam \u00e9 resistente \u00e1 Hidr\u00f3lise por metalobetalactamase.\nDosificaci\u00f3n.\nA dose convencional por v\u00eda intramuscular ou intravenosa \u00e9 de 1 ou 2 gramos cada 6 u 8 horas. A dose debe ser reducida na presenza de insuficiencia renal."}
{"id": "437169", "revid": "2956", "url": "https://gl.wikipedia.org/wiki?curid=437169", "title": "Azactam", "text": ""}
{"id": "437176", "revid": "2956", "url": "https://gl.wikipedia.org/wiki?curid=437176", "title": "Enterobacteria", "text": ""}
{"id": "437177", "revid": "23204", "url": "https://gl.wikipedia.org/wiki?curid=437177", "title": "Lista de ataques violentos en Europa 2018", "text": "Esta \u00e9 unha lista sobre os ataques violentos (tiroteos, atropelos masivos...) en Europa durante o 2018. Os autores destes ataques non se corresponden con organizaci\u00f3ns terroristas internacionais.\nAtaques por mes.\nXaneiro.\n3 de xaneiro\nFebreiro.\n4 de febreiro\n6 de febreiro\n23 de febreiro\nMarzo.\n7 de marzo\nAbril.\n7 de abril\nMaio.\n19 de maio\n30 de maio\nXu\u00f1o.\n2 de xu\u00f1o \n17 de xu\u00f1o\n24 de xu\u00f1o\nXullo.\nComezos de xullo\n20 de xullo\n31 de xullo\nAgosto.\n18 de agosto\n22 de agosto\n23 de agosto\n27 de agosto\n30 de agosto\nSetembro.\n1 de setembro\n9 de setembro\n10 de setembro\n11 de setembro\n17 de setembro\n29 de setembro"}
{"id": "437213", "revid": "1131", "url": "https://gl.wikipedia.org/wiki?curid=437213", "title": "Uni\u00f3n de Federaci\u00f3ns Deportivas Galegas", "text": "A Uni\u00f3n de Federaci\u00f3ns Deportivas Galegas (UFEDEGA) \u00e9 unha asociaci\u00f3n sen \u00e1nimo de lucro que re\u00fane \u00e1s Federaci\u00f3ns de todos os deportes da Comunidade Aut\u00f3noma Galega.\nCreaci\u00f3n.\nA UFEDEGA foi creada en 2007, inscrb\u00edndose o d\u00eda 27 de xu\u00f1o dese ano no Rexistro Xeral de Asociaci\u00f3ns da Xunta de Galicia. Nese acto, a daquela directora xeral de Deportes, Marta Souto, apreciou a iniciativa, e mostrouse convencida de que a Uni\u00f3n servir\u00e1 para avanzar no cami\u00f1o do di\u00e1logo e a participaci\u00f3n.\nFederaci\u00f3ns adscritas.\nInicialmente conform\u00e1bana 31 entidades, e outras catro estaban a punto de sumarse. Entre as que a\u00ednda non se afiliaran, as m\u00e1is significativas eran a Federaci\u00f3n Galega de F\u00fatbol e a de Automobilismo.\nAs primeias asinantes foron:\nObxectivos.\nA UFEDEGA ten como principal obxectivo a defensa e o fomento da pr\u00e1ctica deportiva federada en Galicia. As s\u00faas maiores preocupaci\u00f3ns c\u00e9ntranse nas titulaci\u00f3ns, os seguros m\u00e9dicos, as fichas ou os gastos en material deportivo, para mellorar e abaratar custos.\nSede.\nTen a s\u00faa sede na cidade da Coru\u00f1a, no Complexo Deportivo de Elvi\u00f1a, na Avenida de Glasgow, 13, no barrio do Birloque.\nPresidencia.\nDesde o ano 2015 o seu presidente \u00e9 Isidoro Hornillos Baz, que tam\u00e9n \u00e9 o presidente da Federaci\u00f3n Galega de Atletismo.\nSen reco\u00f1ecemento oficial.\nA Uni\u00f3n non est\u00e1 reco\u00f1ecida oficialmente pola [[Xunta de Galicia]]. Por isto, o [[Partido dos Socialistas de Galicia|PSdDG-PSOE]] demanda o seu reco\u00f1ecemento por lei, aspecto que consideran fundamental para garantir o traballo da entidade.\nNotas.\n[[Categor\u00eda:Federaci\u00f3ns deportivas de Galicia]]"}
{"id": "437214", "revid": "72012", "url": "https://gl.wikipedia.org/wiki?curid=437214", "title": "UFEDEGA", "text": ""}
{"id": "437289", "revid": "785", "url": "https://gl.wikipedia.org/wiki?curid=437289", "title": "Vermudo II de Le\u00f3n", "text": ""}
{"id": "437349", "revid": "98629", "url": "https://gl.wikipedia.org/wiki?curid=437349", "title": "Eurocopa de F\u00fatbol ConIFA 2015", "text": "A Eurocopa de F\u00fatbol ConIFA 2015 \u00e9 a primeiro edici\u00f3n da Eurocopa de F\u00fatbol ConIFA, un torneo de f\u00fatbol de estados, minor\u00edas e rexi\u00f3ns non afiliados \u00e1 FIFA organizado pola ConIFA.\nTorneo.\nSeguindo coa Eurocopa de F\u00fatbol ConIFA 2015, o primeiro torneo foi anunciado para ter lugar do 17 ao 21 de xu\u00f1o de 2015 no Pa\u00eds S\u00edculo nun congreso anual da organizaci\u00f3n en febreiro de 2015. Un total de oito equipos foron anunciados como competidores."}
{"id": "437535", "revid": "85894", "url": "https://gl.wikipedia.org/wiki?curid=437535", "title": "Antonio Novo Su\u00e1rez", "text": "Antonio Novo Su\u00e1rez, co\u00f1ecido como \"Tuchi\u00f1o\", nado en Casti\u00f1eiras (Ribeira) o 12 de outubro de 1970, \u00e9 un guitarrista e compositor galego, membro fundador do grupo Heredeiros da Crus.\nTraxectoria.\nInfluenciado por grupos como os Rolling Stones, AC/DC, Aerosmith etc, comezou a escribir as s\u00faas primeiras letras. En 1992, xunto con Tonhito de Poi, formou a banda Heredeiros da Crus. Ponlle daquela o nome Tumbabrajas \u00e1 s\u00faa guitarra. Tam\u00e9n foi o fundador do grupo Recambios Tucho, que compaxina con Heredeiros."}
{"id": "437551", "revid": "1987", "url": "https://gl.wikipedia.org/wiki?curid=437551", "title": "Stjepan Mlaki\u0107", "text": "Stjepan Mlaki\u0107, nado en Fojnica (Bosnia, Imperio Otom\u00e1n) o 1 de novembro de 1884 e finado no Cairo (Reino de Exipto) o 26 de xaneiro de 1951, foi un relixioso cat\u00f3lico croata, misioneiro en \u00c1frica entre os shilluk e os nuer do Sud\u00e1n, e un dos mais senlleiros africanistas croatas.\nTraxectoria.\nNaceu en Fojnica, ent\u00f3n baixo dominio otom\u00e1n, o 1 de novembro de 1884. En 1915 profesou como relixioso dos Fillos do Sagrado Coraz\u00f3n de Xes\u00fas (hoxe combonianos). O 21 de outubro de 1938 foi nomeado prefecto de Bahr al-Xabal, cargo no que permaneceu at\u00e9 a s\u00faa renuncia o 21 de outubro de 1950. Ademais de croata, falaba alem\u00e1n, italiano, ingl\u00e9s, \u00e1rabe e nuer. As s\u00faas cartas ao seu irm\u00e1n, tam\u00e9n sacerdote, dan testemu\u00f1a do seu contacto estreito cos nativos africanos. Doou unha gran colecci\u00f3n de obxectos culturais ao Museu Etnogr\u00e1fico de Zagreb. Finou no Cairo o 26 de xaneiro de 1951."}
{"id": "437572", "revid": "23204", "url": "https://gl.wikipedia.org/wiki?curid=437572", "title": "Pobo guahibo", "text": "Os guahibo (tam\u00e9n chamados\u00a0jivi, jiwi\u00a0ou sikuani)\u00a0son un pobo ind\u00edxena de Colombia e Venezuela. Habitan nos Llanos do Orinoco, entre os r\u00edos Guaviare, Meta e Arauca, nos departamentos colombianos de Vichada, Meta (Puerto Gait\u00e1n e Mapirip\u00e1n), Arauca, Guaviare e Guain\u00eda, e en Venezuela \u00f3 oeste dos estados de Amazonas, Bol\u00edvar e \u00f3 sur do Apure. Son arredor de 66 mil persoas, 52 mil en Colombia e 14 mil en Venezuela.\nForman o grupo m\u00e1is numeroso da zona de influencia do Orinoco. A s\u00faa lingua, a lingua guahibo, forma parte da familia ling\u00fc\u00edstica das linguas guahibanas. Alg\u00fans autores relacionaron esta familia coa macroarauaca, como emigrantes da G\u00fciana."}
{"id": "437587", "revid": "23204", "url": "https://gl.wikipedia.org/wiki?curid=437587", "title": "Guahibo", "text": ""}
{"id": "437588", "revid": "23204", "url": "https://gl.wikipedia.org/wiki?curid=437588", "title": "Sikuani", "text": ""}
{"id": "437592", "revid": "3576", "url": "https://gl.wikipedia.org/wiki?curid=437592", "title": "\u00d3bolo", "text": "O \u00f3bolo (en grego: \"\u1f40\u03d0\u03b5\u03bb\u03cc\u03c2\" -obel\u00f3s-; en \u00e1tico: \"\u1f40\u03d0\u03bf\u03bb\u03cc\u03c2\" -obol\u00f3s-) foi unha antiga unidade de masa que posteriormente deu lugar a unha moeda da Antiga Grecia, cu\u00f1ada en prata, divisionaria do dracma.\nNas idades Media e Moderna, a denominaci\u00f3n foi recuperada para diversas moedas europeas de escaso valor, ata quedar no galego actual para designar unha pequena cantidade de di\u00f1eiro coa que se contrib\u00fae a alg\u00fan fin.\nNa Antig\u00fcidade.\nUnidade de masa.\nO \u00f3bolo foi unha unidade de masa das culturas grega e romana. Na Antiga Grecia correspond\u00edase coa sexta parte dun dracma ou, o que \u00e9 o mesmo, arredor de 0,72 gramos no sistema actual. Na Antiga Roma, correspond\u00edase coa corenta e oitoava parte da onza romana (0,57 gramos).\nUnidade monetaria.\nA\u00ednda que no mundo romano o \u00f3bolo se utilizou como moeda de conta, nunca chegou a cu\u00f1arse como moeda met\u00e1lica. Por\u00e9n, na Grecia antiga, o \u00f3bolo foi tam\u00e9n unha moeda de prata equivalente \u00e1 sexta parte do dracma, a moeda principal do sistema.\nAs equivalencias do estatero coas outras moedas do padr\u00f3n \u00e1tico \u00e9 a seguinte:\nNeste padr\u00f3n monetario ateniense, xa que logo, ao \u00f3bolo correspond\u00edalle un peso de prata de 0,72 gramos e divid\u00edase, pola s\u00faa vez, en oito calcos. Pola contra, segundo o padr\u00f3n exin\u00e9tico, usado no Peloponeso, o \u00f3bolo pesaba 1,04 gramos e subdivid\u00edase en 12 calcos. Inicialmente cu\u00f1ouse en prata e, m\u00e1is adiante, a partir do per\u00edodo helen\u00edstico, en bronce. Segundo Plutarco, os espartanos utilizaron tam\u00e9n pezas de ferro.\nNa seguinte t\u00e1boa am\u00f3sanse as moedas emitidas en diferentes \u00e9pocas do mundo grego antigo como m\u00faltiplos e divisores do \u00f3bolo:\nUso funerario.\nSegundo o ritual funerario grego, os mortos eran soterrados cunha moeda dun \u00f3bolo (tam\u00e9n co\u00f1ecido como \"danake\") na boca, de xeito que, cando a sombra do cad\u00e1ver chegase a Hades, fose quen de lle pagar ao barqueiro Caronte pola s\u00faa pasaxe polo r\u00edo Aqueronte.\nA\u00ednda que \u00e9 com\u00fan que nestes casos se utilizasen moedas dun \u00f3bolo das emisi\u00f3ns regulares, tam\u00e9n era frecuente utilizar pseudomoedas, \u00e1s veces en metais nobres, utilizadas en exclusiva para esta finalidade.\nNas idades Media e Moderna.\nA denominaci\u00f3n de \u00f3bolo foi recuperada en \u00e9poca medieval para designar diversas moedas de prata, bill\u00f3n ou cobre equivalentes \u00e1 metade dun di\u00f1eiro, en diversos pa\u00edses da Europa Occidental. En ocasi\u00f3ns, estes \u00f3bolos adquir\u00edan denominaci\u00f3ns particulares nas s\u00faas diferentes \u00e1reas de circulaci\u00f3n: \"mealha \"en Portugal, \"maille \"en Francia, \"miaja \"ou \"meaja \"en Castela, e \"malla \"en Mallorca, Catalu\u00f1a e Valencia.\nDurante moito tempo pensouse que este novo \u00f3bolo medieval fora introducido no s\u00e9culo XI, pero as investigaci\u00f3ns recentes amosaron que xa exist\u00eda en Francia a finais do per\u00edodo merovinxio e no inicio do acarolinxio. Estes \u00f3bolos do s\u00e9culo VIII te\u00f1en a particularidade de seren unifaces e co motivo do anverso gravado en negativo nos reversos, contrariamente \u00e1 tradici\u00f3n posterior ao s\u00e9culo XI, xa con gravado en ambas as faces e cun di\u00e1metro inferior ao do di\u00f1eiro.\n\u00d3bolos cu\u00f1ados en Galicia.\nDurante a Idade Media, Afonso X (1252-1284) cu\u00f1ou na casa da moeda da Coru\u00f1a moedas de bill\u00f3n tanto dun di\u00f1eiro como dun \u00f3bolo que amosan un castelo nos seus anversos xunto coa lenda CASTELLE, e un le\u00f3n nos seus reversos rodeado pola lenda LEGIONIS. Como marca da casa da moeda figura baixo o castelo do anverso a tradicional cuncha de vieira."}
{"id": "437598", "revid": "23204", "url": "https://gl.wikipedia.org/wiki?curid=437598", "title": "Lingua guahibo", "text": "A lingua guahibo \u00e9 unha lingua nativa do pobo guahibo,\u00a0falada por preto de 23\u00a0006 persoas en Colombia e unhas 8\u00a0428 en Venezuela. Ten un \u00edndice de monoling\u00fcismo do 40%, e un \u00edndice de alfabetizaci\u00f3n do 45%."}
{"id": "437603", "revid": "839", "url": "https://gl.wikipedia.org/wiki?curid=437603", "title": "Berislav Grgi\u0107", "text": "Berislav Grgi\u0107, nado o 15 de febreiro de 1960 en Kotor Varo\u0161 (Bosnia e Hercegovina, Iugoslavia) \u00e9 un bispo cat\u00f3lico latino croata, dende 2008 prelado de Troms\u00f8. Grgi\u0107 fuxiu de Bosnia e Hercegovina durante a guerra, chegando a Noruega como refuxiado.\nTraxectoria.\nPrimeiros anos.\nGrgi\u0107 naceu nunha familia de croatas de Bosnia en Kotor Varo\u0161, ent\u00f3n parte de Iguoslavia e hoxe na Rep\u00fablica Serbia (Bosnia e Hercegovina). Foi ordenado sacerdote polo bispo Franjo Komarica en Banja Luka o 29 de xu\u00f1o de 1986. Comezou a s\u00faa carreira na diocese de Banja Luka, exerceu como capel\u00e1n en Stara Rijeka at\u00e9 1987 e logo como vigairo en Glamo\u010d at\u00e9 1988. Posteriormente estudou na Pontificia Universidade Gregoriana de Roma at\u00e9 1991.\nNo momento do estoupido das guerras iugoslavas en 1991, Grgi\u0107 era profesor no seminario de Zadar, na Rep\u00fablica Socialista de Croacia. Traballou para a C\u00e1ritas de Banja Luka dende Zagreb durante a guerra de Bosnia entre 1992 e abril de 1995. En agosto do mesmo ano foi expulsado polas autoridades serbias que controlaban Banja Luka, convert\u00e9ndose en refuxiado de guerra. Pasou a Croacia, e dende al\u00ed a Noruega en xaneiro de 1996. A Conferencia Episcopal Croata, coa aprobaci\u00f3n da Conferencia Episcopal de Bosnia e Hercegovina, encargoulle a atenci\u00f3n pastoral dos 1.200 refuxiados croatas da diocese de Oslo. Logo de ter aprendido noruegu\u00e9s, foille confiada a atenci\u00f3n pastoral de todos os inmigrantes da diocese.\nAnos en Noruega.\nGrgi\u0107 traballou na escola de Santa Sunniva a partir de 2000, e como capel\u00e1n da catedral de Santo Olaf de Oslo a partir de 2001 antes de marchar por un tempo \u00e1 arquidiocese de M\u00fanic e Frisinga en 2007. O 18 de decembro de 2008 foi nomeado prelado Troms\u00f8, e consagrado bispo por Bernt Ivar Eidsvig o 28 de marzo de 2009."}
{"id": "437616", "revid": "47401", "url": "https://gl.wikipedia.org/wiki?curid=437616", "title": "Cervo virxiniano", "text": "O cervo virxiniano\u00a0(\"Odocoileus virginianus\") \u00e9 unha especie de mam\u00edfero artiod\u00e1ctilo da familia dos c\u00e9rvidos que se atopa en diferentes tipos de bosques de Am\u00e9rica, dende os canadenses, na rexi\u00f3n sub\u00e1rtica, pasando polos bosques secos das ladeiras monta\u00f1osas de M\u00e9xico, as selvas h\u00famidas tropicais de Am\u00e9rica Central e do Sur, at\u00e9 os bosques secos ecuatoriais do norte do Per\u00fa e outras \u00e1reas boscosas suramericanas.\nO 28 de xu\u00f1o de 1993, o Congreso Nacional da Rep\u00fablica de Honduras institu\u00edu \u00f3 cervo virxiniano como s\u00edmbolo nacional da fauna do pa\u00eds. Tam\u00e9n foi declarado s\u00edmbolo patrio da Rep\u00fablica de Costa Rica o 2 de maio de 1995."}
{"id": "437619", "revid": "23204", "url": "https://gl.wikipedia.org/wiki?curid=437619", "title": "Odocoileus virginianus", "text": ""}
{"id": "437622", "revid": "23204", "url": "https://gl.wikipedia.org/wiki?curid=437622", "title": "Cervo de Virxinia", "text": ""}
{"id": "437641", "revid": "98629", "url": "https://gl.wikipedia.org/wiki?curid=437641", "title": "Ali Shogentsukov", "text": "Ali Ashatovich Shogentsukov (en kabardino \"\u0429\u043e\u0434\u0436\u044d\u043d\u0446I\u044b\u043aI\u0443 I\u044d\u0441\u0445\u044c\u044d\u0434 \u0438 \u043a\u044a\u0443\u044d \u0410\u043b\u0438\u0439\"), nado en Bekhisen o 28 de outubro de 1900 e finado Babruisk o\u00a029 de novembro de 1941, foi un profesor, escritor e tradutor\u00a0kabardino, fundador da literatura kabardina.\u00a0\nTraxectoria.\nNaceu no \u00f3blast de Terek, no asentamento de\u00a0Kushmez\u0131kuey, que m\u00e1is tarde se integrar\u00eda na localidade de Bekhisen, xa formada a Rep\u00fablica\u00a0Kabardino-Balkaria. En 1914 despois de se formar nunha escola rural entrou na madrasa\u00a0de Bekhisen, pero expuls\u00e1rono tras organizar unha protesta contra a decisi\u00f3n de cesar a\u00a0Nuri Zahova (1890-1935) por ensinar materias en kabardino. Decidiu ent\u00f3n matricularse no Instituto Pedag\u00f3xico de Bekhisen, mais en decembro de\u00a01917\u00a0pechou a escola\u00a0por mor dos\u00a0acontecementos revolucionarios e tivo que continuar a estudar\u00a0en Istambul, foi na s\u00faa estad\u00eda en Turqu\u00eda cando escribiu o seu primeiro poema,\u00a0\"Nane\". En 1919 volveu a Kabardina, traballou como profesor de kabardino, foi director de escola e inspector educativo; tam\u00e9n escribiu artigos en xornais, preocup\u00e1ndose pola lingua kabardina e a educaci\u00f3n da xeraci\u00f3n m\u00e1is nova.\nA partir de 1934\u00a0traballou na Uni\u00f3n de Escritores local, dedicado \u00e1 identificaci\u00f3n e promoci\u00f3n de novos escritores, e ao mesmo tempo desenvolveu labores como bolseiro no\u00a0Instituto de Cultura da Rep\u00fablica Kabardino-Balkaria, participando en expedici\u00f3ns para a colleita e procesamento de material do\u00a0folclore\u00a0cauc\u00e1sico; neste labor centrouse na historia e cultura dos circasianos, tanto kabardinos como adigueos. Ao inicio da segunda guerra mundial escribiu versos patri\u00f3ticos, instando aos cidad\u00e1ns sovi\u00e9ticos a defender a patria. Participou na guerra e capturado no outono\u00a0de 1941, morreu nun\u00a0campo de concentraci\u00f3n\u00a0nazi en\u00a0Babruisk (Belar\u00fas).\nActividade literaria.\nConsiderado o creador da poes\u00eda kabardina sovi\u00e9tica, escribiu unha novela en verso, 8 poemas\u00a0narrativos, 2 contos, 11 poemas, 20 artigos xornal\u00edsticos e traduciu 9 obras do ruso ao kabardino. A s\u00faa produci\u00f3n constit\u00fae unha cr\u00f3nica literaria do pobo kabardino na \u00e9poca anterior \u00e1 revoluci\u00f3n e mais da sovi\u00e9tica, seguindo a tradici\u00f3n da poes\u00eda oral kabardina. Tam\u00e9n marcou\u00a0o inicio da\u00a0prosa\u00a0kabardina sovi\u00e9tica ao publicar o seu primeiro conto en 1931. Traduciu obras de Pushkin, Lermontov, Shevchenko, Gorky e Khetagurov."}
{"id": "437642", "revid": "23204", "url": "https://gl.wikipedia.org/wiki?curid=437642", "title": "Cajic\u00e1", "text": "Cajic\u00e1 \u00e9 un concello do departamento de Cundinamarca (Colombia) que se atopa na provincia de Sabana Centro, a 17 km\u00a0\u00f3 norte de Bogot\u00e1. \u00c9 o terceiro concello m\u00e1is poboado da provincia despois de Zipaquir\u00e1 e Ch\u00eda. Local\u00edzase na estrada que conduce de Bogot\u00e1 a Zipaquir\u00e1. At\u00f3pase a unha altitude de 2.558m e ten unha temperatura media de 14\u00a0\u00b0C. Cajic\u00e1 \u00e9 co\u00f1ecida polos seus tecidos de la virxe de ovella, que os artes\u00e1ns presentan \u00e1 venda en forma de tapices e tapetes feitos en teares e anudados a man.\nToponimia.\nO top\u00f3nimo \u00ab\"Cajic\u00e1\u00bb\", en lingua muisca significa \u00abCercado de Pedra\u00bb, \u00abValado de Pedra\u00bb ou \u00abFortaleza de Pedra\u00bb, dos voc\u00e1bulos muiscas \"ca\" (cercado, ou valado) e \"hyca\" (pedra, ou rocha). Debido a que no idioma muisca a letra \"h\" lese como unha \"j\" suave, a ortograf\u00eda de acordo co \"muysc cubun\" \u00e9 \"Cahyca\", pero a pronuncia \u00e9 \"Cajic\u00e1\".\nHistoria.\nO poboado dos muiscas estaba sobre o cami\u00f1o de Tabio a Zipaquir\u00e1 que \u00eda polo p\u00e9 do cerro Busongote, m\u00e1is ou menos pr\u00f3ximo \u00f3 sitio hoxe chamado Las Manas, fronte do cal tivo lugar o 23 de marzo de 1537 o primeiro encontro dos g\u00fcechas coa vangarda de Gonzalo Jim\u00e9nez de Quesada. Como resultado dela houbo m\u00faltiples perdas humanas e p\u00e1nico xeneralizado pola natureza desco\u00f1ecida das armas de fogo para os muiscas. Tam\u00e9n mencionan os cronistas o intercambio de contas de vidro espa\u00f1olas e elementos de ouro.\nNon se precisa at\u00e9 cando estivo al\u00ed o poboado, que puido ser at\u00e9 antes da visita de Ibarra en 1593. Da descrici\u00f3n resultou que hab\u00eda 301 homes e 475 mulleres, para un total de 776. Dende os primeiros anos da conquista houbo igrexa, que era un simple boh\u00edo de bahareque, en cuxo contorno estaban os ranchos que formaban a vila.\nNa visita do oidor Gabriel de Carvajal, o 29 de setembro de 1638, f\u00edxose a descrici\u00f3n de 688 indios; da visita conclu\u00eduse que os indios non estaban asentados arredor da igrexa sen\u00f3n dispersos pola escaseza de auga. Por esta raz\u00f3n, ordenouse a construci\u00f3n da igrexa de ladrillo, tapia e teza, que fixo en 1598 o albanel Juan do Hoyo por mandado do oidor Miguel de Ibarra, e que logrou a consolidaci\u00f3n da vila india.\nAo ano seguinte da s\u00faa construci\u00f3n, apareceron graves defectos e foi preciso avaliala de novo e proxectar a s\u00faa reparaci\u00f3n. A s\u00faa deterioraci\u00f3n medrou por un tremor a finais de xaneiro ou o 2 de febreiro de 1616. A reconstruci\u00f3n contratouse por escritura o 26 agosto do mesmo ano. Cando se levantaba sufriu graves danos por causa dun tremor e foi necesario reco\u00f1ecelos para unha nova avaliaci\u00f3n. O remate da igrexa quedou a cargo do cura Diego Rojas, cuxos gastos lle foron pagados en 1634.\nO 28 de febreiro de 1867, o Arcebispo Antonio Sanz Lozano, na s\u00faa visita pastoral, dispuxo a reconstruci\u00f3n da igrexa, que quedara en mal estado dende o terremoto do 12 de xullo de 1785.\nA actual igrexa, iniciada a finais do s\u00e9culo XVI, foi rematada en 1930 baixo a direcci\u00f3n dos arquitectos Juan de la Cruz Guerra e Julio Atehort\u00faa, sendo p\u00e1rroco Jos\u00e9 del Carmen Castro. Son patr\u00f3ns da parroquia San Roque e a Inmaculada Concepci\u00f3n."}
{"id": "437663", "revid": "23204", "url": "https://gl.wikipedia.org/wiki?curid=437663", "title": "Municipios de Guatemala", "text": ""}
{"id": "437692", "revid": "23204", "url": "https://gl.wikipedia.org/wiki?curid=437692", "title": "Ubat\u00e9", "text": "Ubat\u00e9 \u00e9 un concello do departamento de Cundinamarca (Colombia) situado na provincia de Ubat\u00e9, da que \u00e9 capital. At\u00f3pase na entrada \u00f3\u00a0val de Ubat\u00e9, a 95\u00a0km de Bogot\u00e1 e a 50 km de Chiquinquir\u00e1. \u00c9 co\u00f1ecido como a \u00abCapital Leiteira de Colombia\u00bb.\nToponimia.\nO top\u00f3nimo Ubat\u00e9 deriva da palabra muisca\u00a0Ebat\u00e9, e segundo Acosta Orteg\u00f3n quere dicir \u00abCeleiro\u00bb ou \u00abSementeiro do Boquer\u00f3n\u00bb, a\u00ednda que segundo outras versi\u00f3ns \"Ebat\u00e9\" trad\u00facese \u00absangue derramado\u00bb ou \u00abterra ensanguentada\u00bb.\nHistoria.\nO poboado ind\u00edxena estaba preto do Boquer\u00f3n sobre o cami\u00f1o a Carupa, por medio do cal descende \u00f3 val do r\u00edo do seu mesmo nome. Estivo habitado por unha numerosa poboaci\u00f3n muisca. A rexi\u00f3n foi descuberta de vista por Gonzalo Jim\u00e9nez de Quesada\u00a0\u00f3 seu paso de Lenguazaque a Cucunub\u00e1 o 14 de marzo de 1537.\nO 12 de abril de 1592 foi fundada a vila por Bernardo de Albornoz. A mediados de 1600, cando o oidor Luis Enr\u00edquez visitou o Rinc\u00f3n de Ubat\u00e9, a\u00ednda non se constru\u00edra a igrexa. O 2 de agosto, Enr\u00edquez contratou en Cucunub\u00e1 o alarife Juan de Robles para a construci\u00f3n. O primeiro doutrineiro foi Frei Jos\u00e9 Muza, a quen sucederon os dominicos, e cara a 1588 os franciscanos, baixo cuxos auspicios se erixiu en parroquia en 1836, e que permaneceron at\u00e9 o 25 de decembro de 1897, cando se entregou \u00f3 clero secular.\nO 26 de febreiro de 1906 terminouse a reconstruci\u00f3n da igrexa, que se deteriorou, sobre planos de Antonio Cort\u00e9s Mesa. O 6 de agosto de 1921, Monse\u00f1or Medina bendixo a primeira pedra para a construci\u00f3n da nova igrexa, de estilo g\u00f3tico franc\u00e9s, cuxos planos presentou o enxe\u00f1eiro Luis Mar\u00eda Ferreira. A construci\u00f3n iniciouse en 1927 con modificaci\u00f3ns feitas polo arquitecto holand\u00e9s Antonio Staufe. A igrexa foi inaugurada o 27 de outubro de 1939, e finalmente foi bendicida por Carlos Serna o 26 de outubro de 1941. O construtor foi Luis Antonio Espinel Baraceta (cuxo nome \u00e9 o \u00fanico que realmente aparece na placa \u00e1 entrada da bas\u00edlica), que traballou nesta obra as\u00ed como noutras igrexas de Cundinamarca, como A igrexa de Sesquil\u00e9, a igrexa de Ubaque, entre outras."}
{"id": "437774", "revid": "23204", "url": "https://gl.wikipedia.org/wiki?curid=437774", "title": "Iza, Boyac\u00e1", "text": "Iza \u00e9 un concello colombiano que se atopa na provincia de Sugamuxi no departamento de Boyac\u00e1. Est\u00e1 situado a uns 90 quil\u00f3metros \u00f3 leste da cidade de Tunja.\nO concello de Iza caracter\u00edzase pola conservaci\u00f3n do seu contido hist\u00f3rico, o cal se manifesta no seu devanceiro prehisp\u00e1nico, arte rupestre, mitos, lendas, tradici\u00f3ns, a toponimia local, festexos e oficios como o tecido en algod\u00f3n e la, empregando pr\u00e1cticas e teares da Espa\u00f1a medieval, as\u00ed como na s\u00faa arquitectura colonial, trazos que a converteron en Ben de Interese Cultural de Car\u00e1cter Nacional, polo Ministerio de Cultura de Colombia no ano 2002.\nEtimolox\u00eda.\nO nome de I\"za\" prov\u00e9n da palabra muisca\u00a0\"za\" que significa noite. Malia que en 1895 o nome da poboaci\u00f3n cambiouse a Santa Isabel, pois segundo o dicionario castel\u00e1n a palabra \"iza\" significaba concubina, os seus habitantes mantiveron o nome tradicional. O municipio tam\u00e9n \u00e9 co\u00f1ecido como \u00abNi\u00f1o Verde de Boyac\u00e1\u00bb, nome dado por Manuel Anc\u00edzar, quen contra o ano 1850 percorreu a rexi\u00f3n sendo part\u00edcipe da Comisi\u00f3n Corogr\u00e1fica dirixida por Agust\u00edn Codazzi. Na s\u00faa obra \"Peregrinaci\u00f3n de Alpha polas provincias do norte da Nova Granada en 1850-1851\", Ancizar ref\u00edrese a Iza como un verde ni\u00f1o en alusi\u00f3n \u00f3s salgueiros, alisos, chical\u00e1s e demais vexetaci\u00f3n que daban, como a\u00ednda hoxe, unha contorna natural \u00f3 centro urbano."}
{"id": "437780", "revid": "17467", "url": "https://gl.wikipedia.org/wiki?curid=437780", "title": "Relaci\u00f3ns entre Espa\u00f1a e Xap\u00f3n", "text": ""}
{"id": "437781", "revid": "23204", "url": "https://gl.wikipedia.org/wiki?curid=437781", "title": "Brice\u00f1o, Boyac\u00e1", "text": "Brice\u00f1o \u00e9 un concello colombiano, que se atopa na provincia de Occidente do departamento de Boyac\u00e1. Dista uns 50 quil\u00f3metros da cidade de Chiquinquir\u00e1, a cidade m\u00e1is poboada da provincia e 130\u00a0km \u00e1 cidade de Tunja, capital do departamento.\nHistoria.\nO concello de Brice\u00f1o, foi creado por medio da Ordenanza 14 do 25 de xullo de 1890, expedida pola Asemblea de Boyac\u00e1. Debe o seu nome ao Xeneral Manuel Brice\u00f1o. Daquela, as vereas que o integraban eran Tunung\u00faa, Moray, Yopos, Palo Blanco e Puripi, onde se situada a \u00e1rea urbana, nese ent\u00f3n o territorio do actual concello de Tunungu\u00e1 e as vereas Yopos, Moray, Palo Blanco e Puripi fac\u00edan parte do concello de Pauna."}
{"id": "437785", "revid": "839", "url": "https://gl.wikipedia.org/wiki?curid=437785", "title": "Thomas Osman", "text": "Thomas Osman, nado o 25 de maio de 1950 en Lemuna (hoxe na rexi\u00f3n de Gash-Barka, Eritrea), \u00e9 un relixioso cat\u00f3lico eritreo, bispo de Barentu dende 2001.\nTraxectoria.\nEntrou nos capuchinos o 13 de xullo de 1969, facendo os votos perpetuos o 19 de xullo de 1976. Foi ordenado sacerdote da Orde dos Freires Menores Capuchinos o 10 de xullo de 1977 en Asmara, e exerceu o seu ministerio durante 10 anos na misi\u00f3n de Gurage, na arquieparqu\u00eda de Ad\u00eds Abeba; \u00e1 s\u00faa volta a Eritrea traballou cos kunama.\nO 4 de outubro de 2001 foi nomeado bispo de Barentu. Recibiu a consagraci\u00f3n episcopal de mans do bispo em\u00e9rito de Asmara Zekarias Yohannes o 13 de xaneiro de 2002."}
{"id": "437794", "revid": "56817", "url": "https://gl.wikipedia.org/wiki?curid=437794", "title": "Iza", "text": "O top\u00f3nimo Iza pode referirse a:\nAmais, como antrop\u00f3nimo, pode referirse a:"}
{"id": "437829", "revid": "6939", "url": "https://gl.wikipedia.org/wiki?curid=437829", "title": "Ciclame", "text": ""}
{"id": "437841", "revid": "89787", "url": "https://gl.wikipedia.org/wiki?curid=437841", "title": "Pablo Und Destruktion", "text": "Pablo Und Destruktion \u00e9 o proxecto en solitario do m\u00fasico asturiano Pablo Garc\u00eda D\u00edaz (Xix\u00f3n, 20 de febreiro de 1984), cantautor cun estilo propio a medio cami\u00f1o entre o folk, a psicodelia, o blues e a tonada.\nTraxectoria.\nTen cinco discos editados, \"Animal con Parachoques\" (2012), \"Sangr\u00edn\" (Discos Humeantes, 2014), \"Vigorexia Emocional\" (2015), \"Canciones para Antes de una Guerra\" (2016) e \"Predaci\u00f3n\" (2017). Nos seus directos \u00e1s veces toca en solitario, coa s\u00faa guitarra, pedais de \"loop\", \"delay\" e outros aparellos electr\u00f3nicos, e \u00e1s veces toca acompa\u00f1ado doutros m\u00fasicos.\nLevou a cabo proxectos musicais con Fee Reega e Nacho Vegas, entre outros artistas.\nEn paralelo ao proxecto musical, baixo o pseud\u00f3nimo de Pablo und Destruktion publicou a novela \"La bestia colmena\" (2018)."}
{"id": "437862", "revid": "5132", "url": "https://gl.wikipedia.org/wiki?curid=437862", "title": "Gymnastikos S. Larissas Faros B.C.", "text": ""}
{"id": "437909", "revid": "5863", "url": "https://gl.wikipedia.org/wiki?curid=437909", "title": "Holargos B.C.", "text": "O Athlitiki Enosi Holargou (en grego: \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b7 \u03a7\u03bf\u03bb\u03b1\u03c1\u03b3\u03bf\u03cd), usualmente co\u00f1ecido como Holargos, \u00e9 un club de baloncesto profesional grego con sede en Colargos, Atenas (\u00c1tica). Fundado en 1982, actualmente xoga na A1 Ethniki, m\u00e1xima categor\u00eda do baloncesto heleno. O seu pavill\u00f3n como local \u00e9 Kleisto Gimnastirio Holargou Antonis Tritsis, recinto con capacidade para 1.665 espectadores.\nHistoria.\nO Holargos foi fundado en 1982 en Colargos, un barrio de 45.000 habitantes ao nordeste da cidade de Atenas, famoso por ser o lugar de nacemento de Pericles. No momento da s\u00faa fundaci\u00f3n era o \u00fanico club de baloncesto masculino da zona. O seu nacemento foi como club afeccionado, dependendo o seu funcionamento de subvenci\u00f3ns e das cotas dos abonados. No ano 2009 o club consegue o ascenso \u00e1 cuarta divisi\u00f3n do baloncesto heleno (G Ethniki). Nesta categor\u00eda permanece at\u00e9 que consegue ascender \u00e1 terceira categor\u00eda (B Ethniki). Despois de tres anos, en 2016 o club fusionouse co Livadeia para poder competir na A2 Ethniki, a segunda categor\u00eda do baloncesto. Para preparar o seu primeiro ano na A2 o club fichou xogadores de nivel para a categor\u00eda como Nikos Angelopoulos, Georgios Apostolidis, Georgios Tsiakos, Igkor Milosevits e Kevin Bleeker. Este \u00faltimo foi, ademais, o primeiro xogador non grego en xogar no club. Dous anos despois, en 2018, o equipo consegue o ascenso \u00e1 A1 Ethniki, m\u00e1xima categor\u00eda helena, tras vencer na final dos play-offs de promoci\u00f3n ao Apollon Patras."}
{"id": "437988", "revid": "56817", "url": "https://gl.wikipedia.org/wiki?curid=437988", "title": "A.O. Near East", "text": "O A.O. Near East Kesariani (en grego: \u0391.\u039f. \u039d\u03ae\u03b1\u03c1 \u0397\u03c3\u03c4 \u039a\u03b1\u03b9\u03c3\u03b1\u03c1\u03b9\u03b1\u03bd\u03ae\u03c2) \u00e9 un dos clubs de baloncesto m\u00e1is antigos de Grecia. Fundado en 1927, ten a s\u00faa sede en Kaisariani, Atenas (\u00c1tica). Actualmente xoga na G Ethniki, cuarta categor\u00eda do baloncesto heleno. O seu pavill\u00f3n como local \u00e9 o Near East, recinto con capacidade para 1.300 espectadores. Pos\u00fae nas s\u00faas vitrinas un t\u00edtulo de campi\u00f3n da Liga de Grecia, o cal conseguiron en 1936.\nHistoria.\nO Near East B.C. foi un dos equipos que participaron no primeiro torneo Pan-Hel\u00e9nico de Baloncesto, o cal tivo lugar en Tesal\u00f3nica. En 1936, o equipo ga\u00f1a o seu primeiro t\u00edtulo oficial da Liga de Grecia tras derrotar na final ao equipo da Universidade de Atenas en Tesal\u00f3nica. Con todo, este trofeo \u00e9 o \u00fanico t\u00edtulo de liga que pos\u00fae at\u00e9 a actualidade o club. En 1937 estiveron cerca de conseguir revalidar o campionato, mais foron derrotados precisamente na final ante a Univesidade de Atenas. Nos \u00faltimos anos o equipo conseguiu loitou para conservar a s\u00faa praza nas m\u00e1ximas categor\u00edas do baloncesto heleno. En 1998, o equipo ga\u00f1ou o t\u00edtulo da A2 Ethniki, a segunda divisi\u00f3n, conseguindo o ascenso. Pouco despois, nos anos 2000 e 2001, o equipo competiu na Copa Kora\u0107. Na edici\u00f3n de 2000 clasificouse at\u00e9 a terceira rolda, onde foi eliminado polo Nikas Peristeri, mentres que na edici\u00f3n de 2001 chegaron a xogar o Top 16, mais foron eliminados ante o Telit Trieste. Con todo, en 2002 perde a categor\u00eda, sendo esta a s\u00faa \u00faltima participaci\u00f3n na primeira divisi\u00f3n at\u00e9 o momento."}
{"id": "437990", "revid": "5132", "url": "https://gl.wikipedia.org/wiki?curid=437990", "title": "Near East B.C.", "text": ""}
{"id": "437991", "revid": "5132", "url": "https://gl.wikipedia.org/wiki?curid=437991", "title": "Near East BC", "text": ""}
{"id": "438001", "revid": "5132", "url": "https://gl.wikipedia.org/wiki?curid=438001", "title": "Panellinios G.S.", "text": ""}
{"id": "438003", "revid": "23204", "url": "https://gl.wikipedia.org/wiki?curid=438003", "title": "Tromboplastina", "text": "A tromboplastina \u00e9 unha prote\u00edna que se forma no plasma pola combinaci\u00f3n do factor tisular con fosfol\u00edpidos procedentes das membranas de plaquetas desintegradas e que participa na coagulaci\u00f3n do sangue ao intervir na conversi\u00f3n de protrombina en trombina. Ademais de nas plaquetas enc\u00f3ntrase no cerebro, pulm\u00f3ns e outros tecidos.\nA\u00ednda que algunhas veces \u00e9 utilizada como sin\u00f3nimo de factor tisular, isto en realidade non \u00e9 moi exacto, xa que ademais de factor tisular cont\u00e9n fosfol\u00edpido. O nome oficial do factor tisular \u00e9 \"factor de coagulaci\u00f3n III [tromboplastina, factor tisular]\". Historicamente, utilizouse a tromboplastina como reactivo de laboratorio, frecuentemente extra\u00edda da placenta e utilizada para os ensayos de medici\u00f3n do tempo de protrombina (TP). A tromboplastina pode, por si soa, activar a v\u00eda extr\u00ednseca da coagulaci\u00f3n do sangue. Tam\u00e9n recibiu o nome de tromboquinase, termo que foi introducido por P. Morawitz en 1904, como prote\u00edna que activaba a protrombina. En 1908 P. Nolf introduciu o termo \"substancias trombopl\u00e1sticas\", que funcionabn s\u00f3 como coadxuvantes na coagulaci\u00f3n. Posteriormente ambas as substancias foron tratadas como se fosen id\u00e9nticas, ata que se viu que a tromboquinase e a tromboplastina lipoide eran substancias distintas que actuaban xuntas na conversi\u00f3n da protrombina.\nTam\u00e9n se pode manipular no laboratorio para obter un derivado chamado tromboplastina parcial, a cal se usa para medir a coagulaci\u00f3n na v\u00eda intr\u00ednseca, por medio dunha proba chamada tempo de tromboplastina parcial activado.\nPero pasou moito tempo ata que en \u00e9poca relativamente recente se identificaron correctamente os compo\u00f1entes que forman a tromboplastina e a tromboplastina parcial. A tromboplastina \u00e9 unha combinaci\u00f3n de fosfolipidos e factor tisular, ambos os compo\u00f1entes necesarios para a activaci\u00f3n da v\u00eda extr\u00ednseca de coagulaci\u00f3n. A tromboplastina parcial, pola s\u00faa parte, \u00e9 s\u00f3 a fracci\u00f3n fosfolip\u00eddica da tromboplastina, sen factor tisular.\nActualmente \u00e9 posible adquirir factor tisular recombinante en estado puro, que se utiliza nalgunhas probas. Os derivados de placenta tradicionais, a\u00ednda est\u00e1n dispo\u00f1ibles e tam\u00e9n son utilizados nalg\u00fans laboratorios. Os fosfol\u00edpidos poden adquirirse por separadao, como un reactivo independente, ou ben adquirirse en forma de tromboplastina, \u00e9 dicir, combinados con factor tisular.\nO reactivo de tromboplastina completo est\u00e1 composto por factor tisular, fosfol\u00edpidos (que cumpren a funci\u00f3n das plaquetas no ensaio \"in vitro\", no cal non se utilizan ditas c\u00e9lulas), e cloruro de calcio para reintroducir os i\u00f3ns calcio necesarios para a coagulaci\u00f3n que foron acomplexados polo citrato de sodio utilizado como anticoagulante durante a recollida da mostra."}
{"id": "438010", "revid": "23204", "url": "https://gl.wikipedia.org/wiki?curid=438010", "title": "Universidade de Atenas", "text": "A Universidade Nacional e Kapodistr\u00edaca de Atenas (en grego antigo: \u0395\u03b8\u03bd\u03b9\u03ba\u1f78\u03bd \u03ba\u03b1\u1f76 \u039a\u03b1\u03c0\u03bf\u03b4\u03b9\u03c3\u03c4\u03c1\u03b9\u03b1\u03ba\u03cc\u03bd \u03a0\u03b1\u03bd\u03b5\u03c0\u03b9\u03c3\u03c4\u03ae\u03bc\u03b9\u03bf\u03bd \u1f08\u03b8\u03b7\u03bd\u1ff6\u03bd, \"Ethnik\u00f3n kai Kapodistriak\u00f3n Panepist\u00edmion Athin\u00f3n\"), habitualmente co\u00f1ecida como Universidade de Atenas, \u00e9 unha universidade p\u00fablica situada en Zografo, Atenas (Grecia). Funciona de forma ininterrompida desde a s\u00faa fundaci\u00f3n en 1837, sendo a instituci\u00f3n de educaci\u00f3n superior m\u00e1is antiga da Grecia moderna e a primeira universidade contempor\u00e1nea do Mediterr\u00e1neo Oriental. Actualmente \u00e9 unha das universidades de Europa con maior n\u00famero de alumnos, superando os 100.000."}
{"id": "438055", "revid": "1131", "url": "https://gl.wikipedia.org/wiki?curid=438055", "title": "Soledad Muniategui Lorenzo", "text": "Soledad Muniategui Lorenzo, nada en Caracas o 24 de xullo de 1962, \u00e9 unha cient\u00edfica galega, catedr\u00e1tica universitaria especializada en qu\u00edmica anal\u00edtica e en estudos medioambientais.\nTraxectoria.\nFormaci\u00f3n.\nSoledad Muniategui acadou os seguintes t\u00edtulos acad\u00e9micos:\nAcad\u00e9mica.\nO d\u00eda 20 de marzo de 2013 foi recibida na Real Academia de Farmacia de Galicia, na que ocupa a medalla n\u00ba 24, acto no que leu o discurso \"Mediambiente y Salud. Una visi\u00f3n anal\u00edtica sobre los contaminantes prioritarios y de inter\u00e9s emergente\".\nLabor investigador, profesional e docente.\nO labor investigador da doutora Muniategui c\u00e9ntrase en: \nSoledad Muniategui participou en m\u00e1is de 30 proxectos de I+D+I de \u00e1mbito auton\u00f3mico, estatal e europeo, e en m\u00e1is de 50 contratos ou convenios con empresas, instituci\u00f3ns p\u00fablicas e centros tecnol\u00f3xicos, na meirande parte deles como investigadora principal. Participou en estudos de intercomparaci\u00f3n de m\u00e9todos anal\u00edticos e en exercicios interlaboratorio de \u00e1mbito nacional e europeo. Colaborou en varios comit\u00e9s de organizaci\u00f3n de congresos cient\u00edficos de \u00e1mbito nacional e internacional. Ten tres patentes e modelos de utilidade rexistradas, unha delas, \"Passive contaminent sampling device\", de \u00e1mbito europeo, concedida o 4 de xu\u00f1o de 2016.\nA profesora Muniategui dirixiu 13 teses de doutoramento.\nSociedades cient\u00edficas e profesionais das que \u00e9 membro.\nEntre outras, a doutora Muniategui \u00e9 membro das seguintes instituci\u00f3ns:\nNa Universidade da Coru\u00f1a.\nNa Universidade da Coru\u00f1a desempe\u00f1a os seguintes cargos acad\u00e9micos ou de xesti\u00f3n:\nPublicaci\u00f3ns.\nA profesora Muniategi publicou 18 artigos en revistas cient\u00edficas, foi coautora ou coeditora de 14 libros colectivos, e dun libro en solitario (a s\u00faa tese de doutoramento):"}
{"id": "438068", "revid": "27155", "url": "https://gl.wikipedia.org/wiki?curid=438068", "title": "Factor IV", "text": ""}
{"id": "438069", "revid": "27155", "url": "https://gl.wikipedia.org/wiki?curid=438069", "title": "Factor de coagulaci\u00f3n IV", "text": ""}
{"id": "438082", "revid": "82922", "url": "https://gl.wikipedia.org/wiki?curid=438082", "title": "Garc\u00eda de Galicia", "text": ""}
{"id": "438098", "revid": "1131", "url": "https://gl.wikipedia.org/wiki?curid=438098", "title": "Tiridates I de Amenia", "text": "Tiridates ou Tir\u00eddates I (en , \"Trdat A\"; en , \"T\u012brid\u0101t\"; en , \"Tirid\u00e1tes\") foi rei de Armenia dende 53 at\u00e9 a s\u00faa morte, as\u00ed como o instaurador da dinast\u00eda ars\u00e1cida no territorio, cuxa administraci\u00f3n perdurou at\u00e9 o derrocamento do seu derradeiro representante, Artaxias IV (428).\nO emperador Ner\u00f3n coroouno en 66, malia que o seu reinado comezara o ano antes sinalado e experimentou d\u00faas interrupci\u00f3ns, unha en 54 e outra en 58-63\u2014 nun intento de reforzar un territorio moi inestable por mor das consecuencias derivadas da loita entre romanos e partos. A coroaci\u00f3n de Tiridates sentou un salientable precedente polo que os reis de Armenia ser\u00edan pr\u00edncipes partos cuxo nomeamento depend\u00eda da aprobaci\u00f3n do Imperio romano. C\u00f3mpre sinalar ademais deste acontecemento que, se ben converteu Armenia nunha especie de \u00ab\"Estado sat\u00e9lite\"\u00bb de Roma, certos autores cren que implicou unha cesi\u00f3n \"de facto\" do territorio \u00f3 Imperio parto.\nTiridates destacou tam\u00e9n por ser un sacerdote zoroastriano; mesmo na s\u00faa coroaci\u00f3n acudiu a Roma a car\u00f3n doutros \"magi\" A comezos do s\u00e9culo XX Cumont especulou coa posibilidade de que Tiridates tivese un papel relevante no desenvolvemento do mitra\u00edsmo, no que considera de feito un zoroastrismo romanizado; por\u00e9n, esta teor\u00eda foi rexeitada en numerosas ocasi\u00f3ns. Tiridates desempe\u00f1a un dos roles principais na opera \"Radamisto\" de H\u00e4ndel, as\u00ed como en \"Octavia\", de Keiser.\nSuba \u00f3 poder.\nNado da relaci\u00f3n entre Vonones II e unha concubina grega, non se co\u00f1ece nada da s\u00faa nenez nin da s\u00faa mocidade, s\u00f3 que a pas\u00f3u en Media, territorio que administrou o seu pai durante o reinado do irm\u00e1n deste Gotarces II. O nome Tiridates quere dicir \u00ab\"dado por Tir\"\u00bb \u2014Tir era o deus armenio-parto da literatura, a ciencia e a arte derivada do av\u00e9stico Tishtrya e moi asociado \u00e1 divindade grega Apolo. En 51, o \"procurator\" romano de Capadocia, Xulio Peligno, invadiu Armenia e arrasou o pa\u00eds, daquela dominado polo usurpador iberio Radamisto, que asasinara \u00f3 seu t\u00edo Mitr\u00eddates.\nSen agardar instruci\u00f3ns dende o imperio, o procurador romano reco\u00f1eceu a Radamisto como novo monarca de Armenia. O administrador da provincia de Siria Ummidio Quadrato enviou a Helvidio Prisco \u00f3 mando dun importante continxente coa misi\u00f3n de po\u00f1er orde no territorio, mais a expedici\u00f3n tivo que deterse cando dende Roma chegaron ordes de non levar a cabo ningunha acci\u00f3n que o Imperio parto puidese interpretar como unha provocaci\u00f3n.\nNo ano 52, o rei Vologases I de Partia aproveitou a inestabilidade da zona para invadir Armenia, conquistando axi\u00f1a Artaxata e proclamando o seu irm\u00e1n m\u00e1is novo Tiridates como novo rei. Esta acci\u00f3n supo\u00f1\u00eda unha violaci\u00f3n do acordo que acadara Octavio con Fraates IV no que se explicitaba que eran os romanos os que ti\u00f1an o dereito de nomear e coroar \u00f3s monarcas armenios. Vologases declarou que non pod\u00eda permitir que o trono de Armenia, outrora propiedade dos seus devanceiros, acabase usurpado por un asasino. Unha epidemia invernal e unha insurrecci\u00f3n liderada polo seu herdeiro Vardanes fixeron que Vologases tivese que retirar as s\u00faas tropas de Armenia, momento do que se valeu Radamisto para volver e iniciar unha severa pol\u00edtica de represi\u00f3n que causou a rebeli\u00f3n do pobo armenio e a proclamaci\u00f3n como novo rei do pr\u00edncipe parto Tiridates (55).\nRadamisto escapou coa s\u00faa esposa Zenobia que, por mor do seu embarazo, pediu \u00f3 seu marido que acabase coa s\u00faa vida para non ser capturada. Radamisto apu\u00f1alouna cunha daga meda e guindou o seu cuerpo \u00f3 Araz, pero a ferida non resultou mortal e Zenobia foi atopada por uns pastores que a enviaron con Tiridates, quen a recibiu amablemente e a tratou coma un membro m\u00e1is da estirpe real. Radamisto puido retornar a Iberia, onde o seu pai Farasmanes o condenou a morte por ter conspirado contra o poder real.\nGuerra con Roma.\nA crecente influencia do Imperio parto en Oriente causou unha enorme inquedanza no emperador Ner\u00f3n, que enviou al\u00ed a Corbul\u00f3n \u00f3 mando dun grande ex\u00e9rcito e con ordes de restaurar o dominio romano na zona. Como o comandante romano permanecer\u00eda en campa\u00f1a unha importante tempada un asmoneo chamado Arist\u00f3bulo recibiu a administraci\u00f3n de Armenia Menor \u2014constitu\u00edda esencialmente por Nic\u00f3pole e Satala\u2014 mentres que Armenia Sophene correspondeulle a Sohaemo de Emesa. Na primavera de 58 Corbul\u00f3n penetrou en Armenia dende Capadocia e marchou sobre Artaxata mentres Farasmanes de Iberia atacaba dende o norte e Ant\u00edoco IV de Comaxene realizaba unha incursi\u00f3n polo suroeste. Apoiado polo seu irm\u00e1n, Tiridates enviou columnas voantes para asaltar en varios puntos as columnas romanas, pero Corbul\u00f3n contestou empregando as mesmas t\u00e1cticas, e empregou \u00e1s tribos nativas Moschoi para que saqueasen as rexi\u00f3ns fronteirizas de Armenia. Tir\u00eddates puido fuxir da capital antes de que a capturasen os romanos, que a quemairon at\u00e9 os alicerces. Ese mesmo ver\u00e1n Corbul\u00f3n avanzou sobre Tigranocerta a trav\u00e9s dun duro terreo que pasaba por Taronitida, onde numerosos oficiais morreron nunha emboscada artellada pola resistencia armenia. Por\u00e9n, cando chegaron \u00e1 cidade, esta capitulou e abriu as s\u00faas portas ag\u00e1s unha das cidadelas urbanas, destru\u00edda no asalto polos invasores. Neste punto, a maior parte do pobo armenio abandonara a resistencia e aceptou o pr\u00edncipe nomeado por Roma.\nNer\u00f3n nomeou novo rei de Armenia \u00f3 \u00faltimo dos descendentes reais da monarqu\u00eda capadocia, neto de Glafira \u2014a herdeira de Arquelao de Capadocia\u2014 e Alexandre de Xudea \u2014o irm\u00e1n de Herodes Arquelao e herdeiro de Herodes o Grande, que asumiu o trono co nome de Tigranes VI. O seu herdeiro Alexandre contraer\u00eda matrimonio con Iotapa \u2014filla de Ant\u00edoco VI\u2014 e obter\u00eda o reino de Cilicia. As vitorias en Oriente compraceron \u00f3 pobo romano, que aclamou publicamente o seu emperador e propiciou que este recompensara a Corbul\u00f3n coa administraci\u00f3n da provincia de Siria. Tigranes recibiu unha garda de mil lexionarios, tres cohortes auxiliares e d\u00faas divisi\u00f3ns de cabaler\u00eda para que impedise a invasi\u00f3n do seu territorio, cuxos l\u00edmites territoriais pasaron \u00f3 dominio dos aliados romanos que apoiaran a Corbul\u00f3n, entre os que salientan Polem\u00f3n II, Parasmanes, Arist\u00f3bulo e Ant\u00edoco.\nPola contra, o emperador parto estaba agora alporizado polo feito de que un novo monarca estranxeiro ocupase o trono armenio, pero non puido apoiar de inmediato a causa do seu irm\u00e1n \u00f3 atoparse combatendo cos hircanios, que se rebelaran na s\u00faa contra. Tigranes aproveitou o \"impasse\" para invadir o reino de Adiabene e depo\u00f1er a Monobaces (61), un vasalo dos partos.\nVologases considerou este movemento como un acto de agresi\u00f3n dos romanos e iniciou unha campa\u00f1a para restaurar a Tiridates no trono armenio ordenando \u00f3 \"spahbod\" Moneses \u2014\u00f3 que concedeu o mando dun continxente de catafractos e auxiliares adiabenianos\u2014 expulsar a Tigranes de Armenia. O mesmo Vologases participou en persoa na campa\u00f1a tras acabar cos hircanios rebeldes. Cando foi informado do inminente ataque, Corbul\u00f3n enviou axi\u00f1a d\u00faas lexi\u00f3ns lideradas por Verulano Severo e Vetio Bolano a apoiar a Tigranes, a\u00ednda que con instrucci\u00f3nss secretas de actuar de xeito cauteloso no canto de agresivo. Enviou unha carta a Ner\u00f3n na que lle pregaba o env\u00edo doutro comandante, pois agora eran d\u00faas provincias \u2014Armenia e Siria\u2014 as que se atopaban en perigo. O resto das lexi\u00f3ns ser\u00edan estacionadas a beiras do \u00c9ufrates e as tropas irregulares no resto de provincias achegadas. Como a rexi\u00f3n ti\u00f1a unha importante escaseza de auga ordenou a construci\u00f3n de defensas nas pontes e agochou os regatos enterr\u00e1ndoos con area.\nMoneses marchou sobre Tigranocerta, pero non puido atravesar os muros da cidade \u00f3 non estar as s\u00faas tropas preparadas para un asedio de longa duraci\u00f3n. Corbul\u00f3n enviou ent\u00f3n a un centuri\u00f3n chamado Casperio \u00f3 campamento de Vologases en Nisibis \u2014localizada a 37 quil\u00f3metros de Tigranocerta\u2014 coa petici\u00f3n de que os partos erguesen o sitio, requirimento \u00f3 cal os partos accederon, en parte debido a unha praga de lagostas e \u00e1 escaseza de pasteiros para a s\u00faa cabaler\u00eda, se ben en troques de que se lles entregase Armenia para acadar un acordo de paz. Vologases demandou que tanto as tropas romanas como os soldados partos fosen evacuados do territorio armenio, que Tigranes fose depuesto, e que Tiridates fose reco\u00f1ecido, condici\u00f3ns \u00e1s que decidiu non acceder. Tralo rompemento das negociaci\u00f3ns, Roma enviou \u00e1 rexi\u00f3n a Cesenio Peto, gobernador de Capadocia, para resolver a cuesti\u00f3n anexionando Armenia \u00e1 administraci\u00f3n romana.\nPero Peto amosar\u00eda a s\u00faa incapacidade como comandante \u00f3 conducir \u00e1s tropas romanas a unha aldraxante derrota en Randeia (62), que supuxo a destruci\u00f3n das lexi\u00f3ns XII \"Fulminata\", comandada por Calvisio Sabino e da IIII \"Scythica\" comandada por Funisulano Vetoniano, polo que Ner\u00f3n concedeu de novo o mando a Corbul\u00f3n, que en 63 realizou unha incursi\u00f3n en Melitene e penetrou en Armenia eliminando a t\u00f3dolos gobernadores rexionais dos que sospeitaba que puidesen apoiar \u00f3s partos.\nEse mesmo ano, Corbul\u00f3n e Tiridates decidiron reunirse en Randeia para acordar un tratado de paz; a localizaci\u00f3n era importante para os dous: para o monarca armenio supo\u00f1\u00eda a conmemoraci\u00f3n dun campo de batalla no que os partos acadaran unha trascendental vitoria, mentres que para o comandante romano era esencial facer un acto que acabase coa mala sona da zona. Cando Tiridates entrou no campamento romano quitou o seu diadema real e p\u00faxoo \u00f3s p\u00e9s dunha estatua de Ner\u00f3n, acordando que non volver\u00eda recibila at\u00e9 que lle fose entregado de mans do mesmo emperador na capital. Nese intre, Tiridates pasou a ser un rei vasalo do Imperio romano, que manter\u00eda unha gornici\u00f3n permanente no territorio. Tiridates \u2014en compa\u00f1a de Annio Viniciano\u2014 marchou de inmediato a Roma para participar na cerimonia de coroaci\u00f3n.\nViaxe a Roma.\nAntes de embarcar cara a Roma, Tiridates realizou unha visita \u00e1 s\u00faa nai e \u00f3s seus dous irm\u00e1ns en Media Atropatene e Partia. Na s\u00faa traves\u00eda \u2014que durou nove meses nos que o monarca armenio cabalgou coa s\u00faa esposa e os seus herdeiros \u00f3 seu car\u00f3n\u2014 acompa\u00f1ouno un s\u00e9quito constitu\u00eddo polos seus parentes e unha representaci\u00f3n da nobreza armenia escoltada por 3000 soldados montados que cruzou Tracia, Iliria, a costa oriental do Adri\u00e1tico e o Piceno, no nordeste de Italia antes de chegar \u00e1 capital.\nO historiador Di\u00f3n Casio descr\u00edbeo nos seguintes termos: \u00ab\"Tiridates estaba na flor da vida, unha notable figura en raz\u00f3n da s\u00faa xuventude, beleza, familia e intelixencia\"\u00bb. En outubro dese mesmo ano producir\u00edase o primeiro encontro entre Ner\u00f3n e Tiridates en Neapole (N\u00e1poles). Tiridates deu mostra do seu amor propio cando se negou a entregar a s\u00faa espada en presenza do emperador, a\u00ednda que a ningu\u00e9n lle estivese permitido estar armado preto do \"princeps\". En Puteolis (Pozzuoli) \u2014localidade preto de N\u00e1poles\u2014 Ner\u00f3n ordenou a celebraci\u00f3n de probas de atletismo na honra do seu convidado, que demostrou a s\u00faa habelencia como arqueiro \u00f3 disparar un proxectil entre os corpos de dous b\u00fafalos. C\u00f3mpre sinalar que o de Puteolis era o primeiro espect\u00e1culo no que est\u00e1 probada a aparici\u00f3n dunha gladiadora\":\nO apoxeo das celebraci\u00f3ns estar\u00eda reservado para a s\u00faa estancia na capital, decorada para a ocasi\u00f3n con bandeiras, fachos e grilandas e cuxas r\u00faas estaban iluminadas pola noite e ateigadas de persoas.\nO d\u00eda seguinte \u00e1 chegada de Tiridates a Roma, Ner\u00f3n entrou no Foro ataviado con roupas triunfais e rodeado de mandatarios e soldados, todos engalanados coas s\u00faas relucentes armaduras. Mentres Ner\u00f3n tomaba asento no trono imperial, Tiridates e o seu s\u00e9quito avanzaron entre d\u00faas ringleiras de soldados at\u00e9 chegar \u00f3 estrado no que estaba o emperador, intre no que Tiridates se axeonllou coas mans unidas sobre o peito. Cando cesaron as aclamaci\u00f3ns dos excitados cidad\u00e1ns, o monarca armenio declarou:\nNer\u00f3n replicou:\nEnt\u00f3n Tiridates subiu os chanzos da tribuna e axeonllouse mentres Ner\u00f3n colocaba o diadema real na s\u00faa testa. Cando o rei \u00eda a axeonllarse de novo, Ner\u00f3n det\u00edvoo coa man dereita, e, despois de bicalo, ordenou que sentara \u00f3 seu car\u00f3n nunha cadeira un pouco menos alta que a s\u00faa, acto que o pobo recompensou cunha sonora ovaci\u00f3n a ambaos os l\u00edderes. Como Tiridates falaba en grego, un pretor fixo de int\u00e9rprete e explicou as s\u00faas palabras \u00f3 p\u00fablico. Plinio escribiu que Tiridates presentou a Ner\u00f3n \u00f3s seus acompa\u00f1antes \"magi\" cando acabou a cerimonia, mentres que T\u00e1cito destacou o enorme interese por todos os aspectos da cultura romana que amosou o l\u00edder armenio.\nAs celebraci\u00f3ns p\u00fablicas continuaron despois da cerimonia de coroaci\u00f3n. O interior do Teatro de Pompeio estaba especialmente decorada para a ocasi\u00f3n, polo que os cidad\u00e1ns romanos chamaron a este d\u00eda \"o d\u00eda dourado\". As festividades di\u00farnas non foron menos fastuosas que as nocturnas: toldos pintados coa cor p\u00farpura real coloc\u00e1ronse como protecci\u00f3n ante a calor do sol. Ner\u00f3n, vestido de verde e cuntocado de condutor de carros, tomou parte nunha carreira. Nos banquetes nocturnos Ner\u00f3n cantaba e tocaba a lira cun acompa\u00f1amento de c\u00edtara. Tiridates amosouse abraiado e inc\u00f3modo ante as excentricidades do emperador, mentres que s\u00f3 ti\u00f1a eloxios para Cobul\u00f3n, \u00f3 que expresou a s\u00faa sorpresa por servir a un amo coma ese. Non ocultou o seu punto de vista en presenza de Ner\u00f3n e observou sarcasticamente:\nPara conmemorar estes acontecementos, o Senado concedeu \u00f3 emperador a coroa de loureiro e o t\u00edtulo de \"imperator\". Nunca na historia romana se realizou unha recepci\u00f3n que puidera compararse a esta en tama\u00f1o ou esplendor. \u00d3 tremendo desembolso realizado nas celebraci\u00f3ns, houbo que engadir o feito de que a administraci\u00f3n imperail correse cos gastos da viaxe de Tiridates e o seu s\u00e9quito, tanto de ida como de volta. Ner\u00f3n levar\u00eda a cabo outro imprudente dispendio \u00f3 dar a Tiridates un presente de cincuenta mill\u00f3ns de sestercios.\nNo seu retorno a Armenia, Tiridates presenciou unha exhibici\u00f3n de \"pankration\". \u00d3 ver que un dos participantes continuaba recibindo golpes despois de caer \u00f3 chan exclamou:\nAnimado polo aparente \u00e9xito diplom\u00e1tico, Ner\u00f3n intentou en varias ocasi\u00f3ns convocar a Roma \u00f3 rei parto Vologases, que, como non pod\u00eda continuar desatendendo as petici\u00f3ns do emperador romano sen anoxalo, enviou unha mensaxe dicindo:\nExisten teor\u00edas que estabelecen que a visita de Tiridates, un acontecemento que impresionou enormemente \u00f3s seus contempor\u00e1neos, ser\u00eda empregada polos cristi\u00e1ns como base da adoraci\u00f3n dos Reis Magos. A lenda cristi\u00e1 cambiou Roma por Bel\u00e9n e substitu\u00edu a Tiridates por Gondofares, un rei que xa estaba vinculado \u00f3 cristianismo pola s\u00faa suposta relaci\u00f3n con Tom\u00e9 o ap\u00f3stolo.\nPer\u00edodo de paz.\nCoa conclusi\u00f3n da disputa polo control de Armenia, comezou un per\u00edodo de paz en todo o Imperio Romano, polo que Ner\u00f3n ordenou pechar as portas do Templo de Xano. Cando Tiridates entrou no seu pa\u00eds ordenou de inmediato \u00f3s m\u00e1is c\u00e9lebres artes\u00e1ns armenios que reconstru\u00edran Artaxata, que pasar\u00eda a chamarse Neronia en honra \u00f3 emperador; tam\u00e9n embeleceu a residencia real de Garni, coa construci\u00f3n de opulentos monumentos e a adici\u00f3n dun novo templo. Por outro lado, o auxe do comercio entre ambos os continentes permitiu que Armenia consolidara a s\u00faa independencia de Roma. Agora o Imperio contaba cun leal aliado nese pa\u00eds, mesmo despois da morte de Ner\u00f3n e o ascenso \u00f3 poder de Vespasiano. Politicamente, a paz obtida nese territorio constitu\u00edu unha relevante vitoria pol\u00edtica de Ner\u00f3n.\nO beneficio inmediato da estabilizaci\u00f3n de Armenia ser\u00eda a posibilidade de que Roma centrase a s\u00faa atenci\u00f3n nos problemas de Xudea, onde o descontento cidad\u00e1n desembocou no estalido da primeira guerra xudeu-romana (66-73) tan s\u00f3 un ano despois da coroaci\u00f3n de Tiridates. Durante a contenda, o Imperio enviou numerosos soldados a Xudea dende Siria, o que en situaci\u00f3n de guerra non ser\u00eda posible, posto que comprometer\u00eda a seguridade da zona. A popularidade de Ner\u00f3n medrou enormemente nas provincias orientais, as\u00ed como entre os armenios e os partos. A paz entre Partia e o Imperio Romano durar\u00eda cincuenta anos, at\u00e9 que o emperador Traxano invadiu Armenia (114).\nGuerra cos alanos.\nEn 72 os alanos, unha belicosa tribo s\u00e1rmata, realizaron unha incursi\u00f3n en Media Atropatene e en varios distritos do norte de Armenia. Tiridates e o seu irm\u00e1n Pacoro, rei de Media Atropatene, combateron o invasor en numerosas batallas; nunha delas, un soldado alano atrapouno cunha corda, pero o monarca armenio reaccionou axi\u00f1a e puido cortala antes de resultar capturado. Tras saquear Armenia e Media Atropatene, os alanos decidiron retirarse cun enorme bot\u00edn. O rei de Iberia pediu protecci\u00f3n contra os alanos a Vespasiano, que contribu\u00edu \u00e1 reconstruci\u00f3n de Harmozica, unha cidadela situada preto da capital iberia Miskheta, nas inmediaci\u00f3ns da moderna Tbilisi. Unha inscrici\u00f3n aramea encontrada preto de Tbilisi indica que Tiridates combateu a Iberia durante os seus \u00faltimos anos de vida. Desco\u00f1\u00e9cese o ano exacto da conclusi\u00f3n do seu reinado, e diversas fontes mencionan a Sanatruces como o seu sucesor. O que se sabe con certeza \u00e9 que o sobri\u00f1o de Tiridates, Axidares, fillo de Pacoro II, acadou o trono armenio en 110."}
{"id": "438129", "revid": "56817", "url": "https://gl.wikipedia.org/wiki?curid=438129", "title": "Penguin Books", "text": "Penguin Books \u00e9 unha editorial brit\u00e1nica, fundada en 1935 por Allen Lane e os seus irm\u00e1ns Richard e John, coa intenci\u00f3n de subministrar literatura de calidade a prezos asequibles, e que foran vendidos non s\u00f3 en librer\u00edas, sen\u00f3n tam\u00e9n en estaci\u00f3ns ferroviarias e en tendas en xeral. Os seus produtos m\u00e1is sobranceiros son os seus libros de peto, publicados por primeira vez no ano de fundaci\u00f3n da empresa, malia que nun comezo s\u00f3 era un selo editorial de The Bodley Head. A editorial tam\u00e9n tivo un grande impacto no debate p\u00fablico do Reino Unido, grazas aos seus libros sobre a cultura brit\u00e1nica, a pol\u00edtica, as artes e a ciencia.\nTen a s\u00faa sede na Cidade de Westminster, en Londres.\nNo ano 1961 creou a colecci\u00f3n Penguin Modern Classics, co obxectivo de dar aos grandes escritores modernos unha categor\u00eda semellante \u00e1 de Homero ou Charles Dickens. Entre os autores desta colecci\u00f3n at\u00f3panse Federico Garc\u00eda Lorca, Gabriel Garc\u00eda M\u00e1rquez ou Pablo Neruda."}
{"id": "438135", "revid": "1576", "url": "https://gl.wikipedia.org/wiki?curid=438135", "title": "Penguin Books Ltd", "text": ""}
{"id": "438136", "revid": "1576", "url": "https://gl.wikipedia.org/wiki?curid=438136", "title": "Penguin and Pelican Books", "text": ""}
{"id": "438137", "revid": "1576", "url": "https://gl.wikipedia.org/wiki?curid=438137", "title": "Penguin Reference Books", "text": ""}
{"id": "438138", "revid": "1576", "url": "https://gl.wikipedia.org/wiki?curid=438138", "title": "Penguin Books India", "text": ""}
{"id": "438139", "revid": "1576", "url": "https://gl.wikipedia.org/wiki?curid=438139", "title": "Penguin Books Limited", "text": ""}
{"id": "438145", "revid": "1576", "url": "https://gl.wikipedia.org/wiki?curid=438145", "title": "Scholastic Productions", "text": ""}
{"id": "438146", "revid": "1576", "url": "https://gl.wikipedia.org/wiki?curid=438146", "title": "Scholastic Canada", "text": ""}
{"id": "438147", "revid": "1576", "url": "https://gl.wikipedia.org/wiki?curid=438147", "title": "Scholastic Entertainment", "text": ""}
{"id": "438148", "revid": "1576", "url": "https://gl.wikipedia.org/wiki?curid=438148", "title": "Breitkopf und H\u00e4rtel", "text": ""}
{"id": "438150", "revid": "89787", "url": "https://gl.wikipedia.org/wiki?curid=438150", "title": "Factor tisular", "text": "O factor tisular (TF), tam\u00e9n chamado factor III de coagulaci\u00f3n, factor tisular das plaquetas ou CD142, \u00e9 unha prote\u00edna codificada polo xene \"F3\" do cromosoma 1 humano, que est\u00e1 presente no tecido subendotelial e leucocitos. O seu papel no proceso de coagulaci\u00f3n do sangue \u00e9 a iniciaci\u00f3n da formaci\u00f3n de trombina a partir do cim\u00f3xeno protrombina. O factor tisular forma parte da tromboplastina, que interv\u00e9n na fervenza de reacci\u00f3ns que leva \u00e1 activaci\u00f3n do factor X na v\u00eda do factor tisular (antes chamada v\u00eda extr\u00ednseca).\nFunci\u00f3n.\nO xene F3 codifica o factor de coagulaci\u00f3n III que \u00e9 unha glicoprote\u00edna da superficie celular. Este factor permite que as c\u00e9lulas inicien as fervenzas da coagulaci\u00f3n do sangue, e funciona como receptor de alta afinidade para o factor de coagulaci\u00f3n VII. O complexo resultante interv\u00e9n nun evento catal\u00edtico que \u00e9 responsable para a iniciaci\u00f3n das fervenzas de proteases de coagulaci\u00f3n por prote\u00f3lise limitada espec\u00edfica. A diferenza doutros cofactores destas fervenzas de proteases, que circulan como precursores non funcionais, este factor \u00e9 un potente iniciador plenamente funcional cando est\u00e1 expresado na superficie celular. Este factor ten tres dominios: extracelular, transmembrana e citopl\u00e1smico. Esta prote\u00edna \u00e9 a \u00fanica da v\u00eda de coagulaci\u00f3n para a cal non se describiu ningunha deficiencia conx\u00e9nita. Ademais do factor tisular unido a membranas, tam\u00e9n hai unha forma soluble do factor tisuar orixinada por empalme alternativo dos transcritos de ARNm, no cal o ex\u00f3n 5 est\u00e1 ausente e o ex\u00f3n 4 est\u00e1 empalmado directamente ao ex\u00f3n 6.\nCoagulaci\u00f3n.\nO TF \u00e9 o receptor da superficie celular para a serina protease factor VIIa.\nA funci\u00f3n mellor co\u00f1ecida \u00e9 o seu papel na coagulaci\u00f3n do sangue. O complexo do TF co factor VIIa cataliza a conversi\u00f3n da protease factor X inactiva na protease factor Xa activa.\nXunto co factor VIIa, o factor tisular forma a v\u00eda extr\u00ednseca ou do factor tisular da coagulaci\u00f3n. Esta \u00e9 a oposta da v\u00eda intr\u00ednseca (de amplificaci\u00f3n) na que interve\u00f1en o factor VIII e o factor IX activado. Ambas as v\u00edas conducen \u00e1 activaci\u00f3n do factor X (a v\u00eda com\u00fan) que se combina co factor V activado en presenza do calcio e o fosfol\u00edpido para prodcuir trombina (actividade de tromboplastina).\nSinalizaci\u00f3n de citocinas.\nO TF est\u00e1 relacionado cunha familia proteica co\u00f1ecida como familia do receptor de citocinas de tipo II. Os membros desta familia de receptores son activados por citocinas. As citocinas son pequenas prote\u00ednas que poden influ\u00edr no comportamento dos leucocitos. A uni\u00f3n do VIIa ao TF tam\u00e9n se atopou que d\u00e1 comezo a procesos de sinalizaci\u00f3n dentro da c\u00e9lula. As respostas \u00e1 funci\u00f3n de TF/VIIa xogan un papel na anxiox\u00e9nese e a apoptose. As respostas proinflamatoria e proanxiox\u00e9nica son activadas pola clivaxe mediada por TF/VIIa feita polo receptor activado por protease 2 (PAR2). EphB2 e EphA2 da familia do receptor de tirosina quinase Eph (RTK) poden tam\u00e9n ser clivados por TF/VIIa.\nEstrutura.\nO factor tisular pertence \u00e1 superfamilia proteica do receptor de citocinas e consta de tres dominios proteicos, que son:\nN\u00f3tese que os dominios do factor VIIa, dominios GLA, \u00fanense en presenza de calcio a fosfol\u00edpidos cargados negativamente, e esta uni\u00f3n potencia enormemente a uni\u00f3n do factor VIIa ao factor tisular.\nDistribuci\u00f3n nos tecidos.\nAlgunhas c\u00e9lulas liberan TF en resposta a danos nos vasos sangu\u00edneos (ver o seguinte par\u00e1grafo) e algunhas fano s\u00f3 en resposta a mediadores inflamatorios (c\u00e9lulas endoteliais/macr\u00f3fagos).\nO TF expr\u00e9sase nas c\u00e9lulas que normalmente non est\u00e1n expostas ao sangue circulante como as c\u00e9lulas endoteliais (por exemplo, c\u00e9lulas do m\u00fasculo liso) e as c\u00e9lulas que rodean os vasos sangu\u00edneos (por exemploo, os fibroblastos). Isto pode cambiar cando o vaso sangu\u00edneo sofre danos por unha lesi\u00f3n f\u00edsica ou rotura de placas ateroscler\u00f3ticas. A exposici\u00f3n a c\u00e9lulas que expresan o TF durante a lesi\u00f3n permite a formaci\u00f3nn do complexo de TF co factor VII. O factor VII e o TF forman un complexo equimolar en presenza de i\u00f3ns calcio e isto leva \u00e1 activaci\u00f3n do factor VII na superficie da membrana.\nA superficie interna do vaso sangu\u00edneo consta de c\u00e9lulas endoteliais. As c\u00e9lulas endoteliais non expresan o TF excepto cando est\u00e1n expostas a mol\u00e9culas inflamatorias como o factor de necrose tumoral-alfa (TNF-alpha). Outro tipo celular que expresa o TF na superficie celular en condici\u00f3ns inflamatorias \u00e9 o monocito (un leucocito).\nTromboplastina.\nHistoricamente, a tromboplastina era un reactivo de laboratorio, xeralmente derivado de fonte placentaria, usada en ensaios de tempo de protrombina. A tromboplastina por si soa pod\u00eda activar a v\u00eda de coagulaci\u00f3n extr\u00ednseca. Cando se manipulaba no laboratorio, pod\u00eda obterse un derivado chamado tromboplastina parcial, que era utilizada para medir a v\u00eda intr\u00ednseca. Esta proba denom\u00ednase tempo de tromboplastina parcial ou tempo de trompoblastina activado. Ata moito m\u00e1is tarde non se identificaron os compo\u00f1entes da tromboplastina e da tromboplastina parcial. A tromboplastina est\u00e1 formada por fosfol\u00edpidos e por factor tisular, e c\u00f3mpren ambos os dous para a activaci\u00f3n da v\u00eda extr\u00ednseca, mentres que a tromboplastina parcial non cont\u00e9n factor tisular. O factor tisular non \u00e9 necesario para activar a v\u00eda intr\u00ednseca.\nInteracci\u00f3ns.\nO factor tisular interacciona co factor VII."}
{"id": "438151", "revid": "1576", "url": "https://gl.wikipedia.org/wiki?curid=438151", "title": "National Geographic News", "text": ""}
{"id": "438152", "revid": "47401", "url": "https://gl.wikipedia.org/wiki?curid=438152", "title": "National Geographic Magazine", "text": ""}
{"id": "438153", "revid": "1576", "url": "https://gl.wikipedia.org/wiki?curid=438153", "title": "National Geographic Films", "text": ""}
{"id": "438155", "revid": "1576", "url": "https://gl.wikipedia.org/wiki?curid=438155", "title": "Corwin Press", "text": ""}
{"id": "438157", "revid": "1576", "url": "https://gl.wikipedia.org/wiki?curid=438157", "title": "Plaza y Janes", "text": ""}
{"id": "438158", "revid": "1576", "url": "https://gl.wikipedia.org/wiki?curid=438158", "title": "Alfaguara (editorial)", "text": ""}
{"id": "438159", "revid": "1576", "url": "https://gl.wikipedia.org/wiki?curid=438159", "title": "Editorial SM", "text": ""}
{"id": "438160", "revid": "1576", "url": "https://gl.wikipedia.org/wiki?curid=438160", "title": "Aguilar (editorial)", "text": ""}
{"id": "438161", "revid": "1576", "url": "https://gl.wikipedia.org/wiki?curid=438161", "title": "Penguin Group", "text": ""}
{"id": "438170", "revid": "1576", "url": "https://gl.wikipedia.org/wiki?curid=438170", "title": "Tom Arnold (actor)", "text": ""}
{"id": "438171", "revid": "1576", "url": "https://gl.wikipedia.org/wiki?curid=438171", "title": "Mar\u00eda Casado (periodista)", "text": ""}
{"id": "438172", "revid": "1576", "url": "https://gl.wikipedia.org/wiki?curid=438172", "title": "Ana Garc\u00eda Obreg\u00f3n", "text": ""}
{"id": "438173", "revid": "1576", "url": "https://gl.wikipedia.org/wiki?curid=438173", "title": "Conchita Velasco", "text": ""}
{"id": "438174", "revid": "1576", "url": "https://gl.wikipedia.org/wiki?curid=438174", "title": "Ana Garc\u00eda Si\u00f1eriz", "text": ""}
{"id": "438175", "revid": "1576", "url": "https://gl.wikipedia.org/wiki?curid=438175", "title": "Ana Pastor (periodista)", "text": ""}
{"id": "438176", "revid": "1576", "url": "https://gl.wikipedia.org/wiki?curid=438176", "title": "Gabriel Arag\u00f3n Berm\u00fadez", "text": ""}
{"id": "438178", "revid": "1576", "url": "https://gl.wikipedia.org/wiki?curid=438178", "title": "Eva Mar\u00eda Gonz\u00e1lez Fern\u00e1ndez", "text": ""}
{"id": "438179", "revid": "1576", "url": "https://gl.wikipedia.org/wiki?curid=438179", "title": "Antonio Garrido Benito", "text": ""}
{"id": "438180", "revid": "1576", "url": "https://gl.wikipedia.org/wiki?curid=438180", "title": "Antonio Garrido (actor)", "text": ""}
{"id": "438181", "revid": "1576", "url": "https://gl.wikipedia.org/wiki?curid=438181", "title": "Jos\u00e9 Manuel Parada Rodr\u00edguez", "text": ""}
{"id": "438182", "revid": "1576", "url": "https://gl.wikipedia.org/wiki?curid=438182", "title": "Ana Blanco L\u00f3pez", "text": ""}
{"id": "438195", "revid": "27155", "url": "https://gl.wikipedia.org/wiki?curid=438195", "title": "CD142", "text": ""}
{"id": "438196", "revid": "27155", "url": "https://gl.wikipedia.org/wiki?curid=438196", "title": "Factor III", "text": ""}
{"id": "438197", "revid": "27155", "url": "https://gl.wikipedia.org/wiki?curid=438197", "title": "Factor de coagulaci\u00f3n III", "text": ""}
{"id": "438198", "revid": "27155", "url": "https://gl.wikipedia.org/wiki?curid=438198", "title": "Factor tisular das plaquetas", "text": ""}
{"id": "438199", "revid": "27155", "url": "https://gl.wikipedia.org/wiki?curid=438199", "title": "Factor tisular plaquetario", "text": ""}
{"id": "438201", "revid": "1576", "url": "https://gl.wikipedia.org/wiki?curid=438201", "title": "Xerez F\u00fatbol Club", "text": ""}
{"id": "438203", "revid": "1576", "url": "https://gl.wikipedia.org/wiki?curid=438203", "title": "Sociedad Cultural y Recreativa Pe\u00f1a Deportiva Santa Eulalia", "text": ""}
{"id": "438204", "revid": "1576", "url": "https://gl.wikipedia.org/wiki?curid=438204", "title": "H\u00e9rcules C.F.", "text": ""}
{"id": "438205", "revid": "1576", "url": "https://gl.wikipedia.org/wiki?curid=438205", "title": "CD Logro\u00f1\u00e9s B", "text": ""}
{"id": "438206", "revid": "1576", "url": "https://gl.wikipedia.org/wiki?curid=438206", "title": "CD La Muela", "text": ""}
{"id": "438207", "revid": "1576", "url": "https://gl.wikipedia.org/wiki?curid=438207", "title": "Real Avil\u00e9s Industrial Club de F\u00fatbol", "text": ""}
{"id": "438208", "revid": "1576", "url": "https://gl.wikipedia.org/wiki?curid=438208", "title": "Puertollano Industrial Club de F\u00fatbol", "text": ""}
{"id": "438210", "revid": "1576", "url": "https://gl.wikipedia.org/wiki?curid=438210", "title": "Gimn\u00e1stica Segoviana", "text": ""}
{"id": "438211", "revid": "88215", "url": "https://gl.wikipedia.org/wiki?curid=438211", "title": "CFJ Mollerussa", "text": ""}
{"id": "438213", "revid": "1576", "url": "https://gl.wikipedia.org/wiki?curid=438213", "title": "Orihuela Deportiva CF", "text": ""}
{"id": "438215", "revid": "1576", "url": "https://gl.wikipedia.org/wiki?curid=438215", "title": "CF Sporting Mahon\u00e9s", "text": ""}
{"id": "438216", "revid": "1576", "url": "https://gl.wikipedia.org/wiki?curid=438216", "title": "Palencia Club de F\u00fatbol", "text": ""}
{"id": "438218", "revid": "1576", "url": "https://gl.wikipedia.org/wiki?curid=438218", "title": "CD Aurrer\u00e1", "text": ""}
{"id": "438244", "revid": "7594", "url": "https://gl.wikipedia.org/wiki?curid=438244", "title": "Ana de Mendoza de la Cerda", "text": "Ana de Mendoza de la Cerda y de Silva y \u00c1lvarez de Toledo, nada en Cifuentes o 29 de xu\u00f1o de 1540 e finada en Pastrana o 2 de febreiro de 1592, foi unha nobre espa\u00f1ola que tivo os t\u00edtulos de II duquesa de Francavilla, II princesa de M\u00e9lito, II condesa de Aliano e II marquesa de Algecilla por dereito propio, as\u00ed como princesa de \u00c9boli, duquesa de Estremera, duquesa de Pastrana e marquesa de Diano, polo seu matrimonio con Ruy G\u00f3mez de Silva, nobre portugu\u00e9s e valido do rei Filipe II de Espa\u00f1a, polo que \u00e9 co\u00f1ecida coloquialmente como a Princesa de \u00c9boli.\nTraxectoria.\nPrimeiros anos.\nAna de Mendoza pertenc\u00eda a unha das familias castel\u00e1s m\u00e1is poderosas da s\u00faa \u00e9poca: a casa de Mendoza. Foi a filla \u00fanica do primeiro dos dous matrimonios que tivo Diego Hurtado de Mendoza y de la Cerda, I duque de Francavilla e I pr\u00edncipe de M\u00e9lito e vicerrei de Arag\u00f3n, e a s\u00faa primeira esposa Mar\u00eda Catalina de Silva y \u00c1lvarez de Toledo, filla dos condes de Cifuentes.\n\u00c1 idade de doce anos, en 1553, Ana asinou as capitulaci\u00f3ns de voda con Ruy G\u00f3mez de Silva, por recomendaci\u00f3n do pr\u00edncipe Filipe, futuro Filipe II de Espa\u00f1a. O seu home era pr\u00edncipe de \u00c9boli, denominaci\u00f3n da cidade localizada no reino de N\u00e1poles, e ministro do rei. Os compromisos de Ruy motivaron a s\u00faa presenza en Inglaterra, polo que nos cinco primeiros anos de matrimonio os c\u00f3nxuxes apenas estiveron tres meses xuntos.\nFoi unha das mulleres de m\u00e1is talento da s\u00faa \u00e9poca, e foi considerada unha das damas m\u00e1is fermosas da corte espa\u00f1ola. Entre as teor\u00edas sobre a causa da perda do seu ollo dereito, a m\u00e1is aceptada \u00e9 a que asegura que a princesa foi danada pola punta dun florete manexado por un paxe durante a s\u00faa infancia. Con todo, este dato non \u00e9 claro; quizais non fose chosca sen\u00f3n estr\u00e1bica, a\u00ednda que hai poucos datos que mencionen ese defecto f\u00edsico. En calquera caso, o seu defecto non quitaba beleza ao seu rostro; o seu car\u00e1cter altivo e o seu amor polo luxo convert\u00e9ronse na s\u00faa mellor etiqueta de presentaci\u00f3n, e exerceu unha grande influencia na corte.\nConflito con Tareixa de Xes\u00fas.\nAna solicitou xunto co seu home dous conventos da orde relixiosa das carmelitas descalzas en Pastrana.\nEntorpeceu os traballos porque quer\u00eda que se constru\u00edsen segundo os seus ditados, o que provocou numerosos conflitos con monxas, frades, e sobre todo con Tareixa de Xes\u00fas, fundadora das carmelitas descalzas. Ruy G\u00f3mez de Silva puxo paz, mais cando este faleceu volveron os problemas, xa que a princesa quer\u00eda ser monxa e que todas as s\u00faas criadas tam\u00e9n o fosen. Foille concedido con desgana por Tareixa de Xes\u00fas e localizouse nunha cela austera. Pronto cansou da cela e foi a unha casa no horto do convento coas s\u00faas criadas. Al\u00ed ter\u00eda armarios para gardar vestidos e xoias, ademais de ter comunicaci\u00f3n directa coa r\u00faa e poder sa\u00edr a vontade. Ante isto, por mandato de Tareixa, todas as monxas marcharon do convento e abandonaron Pastrana, deixando soa a Ana. Esta volveu de novo ao seu palacio de Madrid, non sen antes publicar unha biograf\u00eda terxiversada de Tareixa, o que produciu o alzamento de esc\u00e1ndalo da Inquisici\u00f3n, que prohibiu a obra durante dez anos.\nTrala morte de Ruy G\u00f3mez de Silva.\nTrala repentina morte de Ruy G\u00f3mez de Silva en 1573, Ana viuse obrigada a manexar o seu amplo patrimonio e durante o resto da s\u00faa vida tivo unha existencia problem\u00e1tica.\nGrazas aos seus influentes apelidos conseguiu unha posici\u00f3n desafogada para os seus fillos. A s\u00faa filla m\u00e1is vella, Ana, casou con Alonso P\u00e9rez de Guzm\u00e1n el Bueno y Z\u00fa\u00f1iga, VII duque de Medina Sidonia; o seguinte, Rodrigo, herdou o ducado de Pastrana; Diego foi duque de Francavilla, vicerrei de Portugal e marqu\u00e9s de Allenquer. Ao seu fillo Fernando, ante a posibilidade de chegar a cardeal, fix\u00e9rono entrar en relixi\u00f3n, mais escolleu ser franciscano e cambiou o seu nome polo de frei Pedro Gonz\u00e1lez de Mendoza (como o seu tatarav\u00f3 o Gran Cardeal Mendoza), e chegou a ser arcebispo.\nA corte de Filipe II e as s\u00faas intrigas.\nDebido \u00e1 posici\u00f3n de Ana de Mendoza na corte espa\u00f1ola, manti\u00f1a relaci\u00f3ns pr\u00f3ximas co ent\u00f3n pr\u00edncipe e logo rei Filipe II, o que animou a catalogala como amante do rei, principalmente durante o matrimonio deste coa moza Isabel de Valois, da cal foi amiga.\nO que si parece seguro \u00e9 que, unha vez vi\u00fava, en 1573, sostivo relaci\u00f3ns con Antonio P\u00e9rez, secretario do rei. Antonio ti\u00f1a a mesma idade ca ela e non se sabe realmente se o seu foi simplemente unha cuesti\u00f3n de amor, de pol\u00edtica ou de busca dun apoio que lle faltaba dende que finara o seu marido. Estas relaci\u00f3ns foroon descubertas por Juan de Escobedo, secretario de Xo\u00e1n de Austria, fillo natural do rei Carlos I de Espa\u00f1a, quen ademais manti\u00f1a contactos cos rebeldes dos Pa\u00edses Baixos espa\u00f1ois. Antonio P\u00e9rez, temeroso de que revelase o segredo, denunciouno ante o rei de graves manexos pol\u00edticos e Escobedo apareceu morto a estocadas, do que a opini\u00f3n p\u00fablica acusou a P\u00e9rez; por\u00e9n, pasou un ano ata que o rei dispuxo a s\u00faa detenci\u00f3n.\nOs motivos da intriga que levaron ao asasinato de Escobedo e \u00e1 ca\u00edda da princesa non son claros. Parece probable, xunto \u00e1 posible revelaci\u00f3n da relaci\u00f3n amorosa entre Ana e Antonio P\u00e9rez, tam\u00e9n a existencia doutros motivos, como unha intriga complexa de ambos sobre a sucesi\u00f3n ao trono vacante de Portugal e contra Xo\u00e1n de Austria no seu intento de casar con Mar\u00eda I de Escocia, da casa de Estuardo.\nO encerro.\nA princesa de M\u00e9lito e vi\u00fava do pr\u00edncipe de \u00c9boli foi encerrada por orde do rei Filipe II de Espa\u00f1a en 1579, primeiro no Torre\u00f3n de Pinto, logo na fortaleza de Santorcaz e privada da tutela dos seus fillos e da administraci\u00f3n dos seus bens, para ser trasladada en 1581 ao seu Palacio Ducal de Pastrana, onde estivo acompa\u00f1ada e atendida pola s\u00faa filla m\u00e1is nova, Ana de Silva (chamada Ana como a filla m\u00e1is vella da Princesa, que tivo d\u00faas fillas do mesmo nome, logo f\u00edxose monxe) e tres criadas.\n\u00c9 moi co\u00f1ecido no palacio o balc\u00f3n enreixado que d\u00e1 \u00e1 praza da Hora, chamada as\u00ed porque era onde se permit\u00eda \u00e1 princesa asomarse unha hora ao d\u00eda. Trala fuga de Antonio P\u00e9rez a Arag\u00f3n en 1590, Filipe II mandou poner reixas en portas e xanelas do Palacio Ducal.\nNon est\u00e1 tampouco moi claro a causa da actitude cruel de Filipe II con Ana, quen nas s\u00faas cartas chamaba \"primo\" ao monarca e ped\u00edalle nunha delas \"que a protexese como cabaleiro\". Filipe II refer\u00edase a ela como \"a hembra\". \u00c9 salientable que, mentres que a actitude de Filipe cara a Ana era dura e desproporcionada, sempre protexeu e cuidou dos fillos desta e do seu antigo amigo Ruy G\u00f3mez de Silva. Filipe II nomeou un administrador dos seus bens e m\u00e1is adiante levou as contas ao seu fillo frei Pedro ante a ausencia dos seus irm\u00e1ns.\nFaleceu en devandita localidade en 1592. Ana e Ruy est\u00e1n enterrados xuntos na Colexiata de Pastrana.\nMatrimonio e fillos.\nDurante o per\u00edodo do seu matrimonio, a vida de Ana foi estable. Con Ruy G\u00f3mez de Silva tivo dez fillos:\nNa ficci\u00f3n.\nNa obra de Schiller \"Don Carlos, Infant von Spanien\" e na \u00f3pera de Verdi \"Don Carlos\", hai unha personaxe chamada Princesa Eboli, baseada en Ana de Mendoza. \u00c9 tam\u00e9n o tema da novela de Kate O'Brien \"That Lady\", e da adaptaci\u00f3n ao cinema da novela de O'Brien, \"That Lady\", dirixida por Terence Young e protagonizada por Olivia de Havilland. \"La Tuerta\" \u00e9 unha obra de teatro interpretada no Bedlam Theatre como parte de The Edinburgh Fringe Festival en agosto de 2008.\nEn 2008 estreouse o filme \"La conjura de El Escorial\", dirixido por Antonio del Real e que narraba, con relativa fidelidade, as intrigas de Antonio P\u00e9rez e a Princesa de \u00c9boli. Esta \u00faltima personaxe foi interpretada pola actriz brit\u00e1nica Julia Ormond.\nAdemais, para televisi\u00f3n, a personaxe foi interpretada pola actriz Marisa de Leza no episodio titulado \"La tumultuosa Princesa de Eboli\", da serie \"Mujeres ins\u00f3litas\", e que se emitiu por TVE o 15 de febreiro de 1977. Para a serie \"Teresa de Jes\u00fas\", dirixida por Josefina Molina e emitida en 1984, a actriz que encarnou en dous dos episodios a Princesa de \u00c9boli foi Patricia Adriani. En 2010 estreouse unha miniserie de dous episodios titulada \"La princesa de \u00c9boli\" en Antena 3, con Bel\u00e9n Rueda \u00e1 fronte do elenco no papel da princesa.\nEn 2018, no episodio da serie \"Arthur\" titulado \"The Princess Problem\", Lydia presenta a personaxe a D.W. como exemplo de princesa discapacitada, dicindo que foi cegada na s\u00faa infancia nunha pelexa de espadas."}
{"id": "438247", "revid": "1131", "url": "https://gl.wikipedia.org/wiki?curid=438247", "title": "Club Pat\u00edn Xunqueira", "text": "O Club Pat\u00edn Xunqueira foi un equipo de h\u00f3ckey a pat\u00edns galego da localidade de Cee. Foi fundado en setembro de 2005 baixo a presidencia de Manuel Barcia Garc\u00eda, para cubrir o hoco deixado polo E.M.H. Cee, que chegara a competir en Primeira Divisi\u00f3n. O club comezou a s\u00faa andaina con tres equipos nas categor\u00edas alev\u00edn, benxam\u00edn e prebenxam\u00edn, todos eles adestrdos por Manuel Calo."}
{"id": "438253", "revid": "89787", "url": "https://gl.wikipedia.org/wiki?curid=438253", "title": "KK MZT Skopje", "text": "O KK MZT Skopje Aerodrom (en macedonio: \u041a\u041a \u041c\u0417\u0422 \u0421\u043a\u043e\u043f\u0458\u0435 \u0410\u0435\u0440\u043e\u0434\u0440\u043e\u043c) \u00e9 un club de baloncesto profesional da cidade de Skopje, capital de Macedonia do Norte. Compite na MPL, m\u00e1xima categor\u00eda do baloncesto macedonio, e na Segunda Divisi\u00f3n da Liga do Adri\u00e1tico. O seu pavill\u00f3n \u00e9 o Jane Sandanski, que conta con capacidade para 7.500 espectadores, a\u00ednda que tam\u00e9n ten utilizado en competici\u00f3ns europeas o Sportski centar Boris Trajkovski, recinto para 10.000 espectadores. O MZT Skopje conta nas s\u00faas vitrinas con doce t\u00edtulos da Liga de Macedonia (seis da era iugoslava), nove Copas e tres Supercopas.\nHistoria.\nO KK Skopje foi fundado o 9 de marzo de 1966 por un grupo de entusiastas do baloncesto encabezados polo primeiro presidente do club, Mile Melovski. A\u00ednda que xa hab\u00eda catro clubs de baloncesto en Skopje, debido ao interese polo deporte da canastra, a\u00ednda hab\u00eda necesidade de m\u00e1is clubs. Esa situaci\u00f3n propiciou a aparici\u00f3n do novo equipo. Despois da s\u00faa creaci\u00f3n, un\u00edronse ao club moitos, que comezaron a adestrar nun campo aberto en Avtokomanda. O elenco do equipo foi o formado por Trpezanovski, Atanasovski, Strezovski, Lazarevski e Domlevski, que tam\u00e9n era o adestrador do equipo. En tan s\u00f3 dous anos o club conseguiu ascender a primeira divisi\u00f3n da Liga de Macedonia. No seu primeiro ano de na m\u00e1xima categor\u00eda Moita xente esperaba que o equipo descendese, mais finalmente consegiu converteuse nun membro habitual da liga.\nEn 1971 Uro\u0161 Maljkovi\u0107 foi elixido para ser o novo presidente do club, mentres que Boris Sokolovski foi o novo adestrador. Despois da reorganizaci\u00f3n das ligas en Iugoslavia, o KK Skopje ga\u00f1ou o dereito a xogar na Segunda Divisi\u00f3n Sur. Na primeira temporada nesta liga o equipo acabou no s\u00e9timo lugar. Na segunda temporada o equipo atinxe os play-offs polo ascenso \u00e1 YUBA Liga, m\u00e1is \u00e9 eliminado na primeira fase. Posteriormente o equipo descende de novo \u00e1 Liga rexional, sendo nomeado novo adestrador Taki Dzikov. En 1979 o equipo volve a quedar no primeiro posto da liga macedonia, conseguindo regresar \u00e1 Segunda Divisi\u00f3n iugoslava. Debido a este \u00e9xito, a empresa Metalski Zavod Tito comezou a investir no equipo. Coa chegada de MZT, Slobodan Mucunski, un dos principais dirixentes da compa\u00f1\u00eda, converteuse no presidente do club. En 1984 const\u00faese o novo pavill\u00f3n Jane Sandanski no municipio de \nAerodrom. Dous anos despois o club mudou o seu nome a MZT Skopje e baixo as ordes de Lazar Le\u010di\u0107 conseguiu por fin o ascenso \u00e1 YUBA Liga, al\u00ed competiron d\u00faas temporadas.\nDespois da independencia de Macedonia, o MZT Skopje converteuse inmediatamente nun dos principais clubs de baloncesto do pa\u00eds. A mediados dos anos 1990 o MZT tivo alg\u00fans bos momentos no \u00e1mbito europeo, sendo o m\u00e1is memorable o da tempada 1996\u221297, cando o equipo xogou a Copa Saporta, onde venceu a equipos como o Real Madrid, o Benfica ou o Ratiopharm. Na Liga local, con todo, non consegiui grandes \u00e9xitos at\u00e9 o ano 20012, onde encadean at\u00e9 seis t\u00edtulos de liga consecutivos. Desde a independencia do pa\u00eds, o club tan foi quen de ga\u00f1ar nove t\u00edtulos de Copa e Tres supercopas, concert\u00e9ndose as\u00ed nun dos principais clubs do pa\u00eds."}
{"id": "438254", "revid": "5132", "url": "https://gl.wikipedia.org/wiki?curid=438254", "title": "KK Skopje", "text": ""}
{"id": "438255", "revid": "5132", "url": "https://gl.wikipedia.org/wiki?curid=438255", "title": "MZT Skopje", "text": ""}
{"id": "438261", "revid": "47401", "url": "https://gl.wikipedia.org/wiki?curid=438261", "title": "Princesa de \u00c9boli", "text": ""}
{"id": "438273", "revid": "5132", "url": "https://gl.wikipedia.org/wiki?curid=438273", "title": "MZT Skopje Aerodrom", "text": ""}
{"id": "438274", "revid": "5132", "url": "https://gl.wikipedia.org/wiki?curid=438274", "title": "KK MZT Skopje Aerodrom", "text": ""}
{"id": "438281", "revid": "1576", "url": "https://gl.wikipedia.org/wiki?curid=438281", "title": "Rockstar North", "text": ""}
{"id": "438282", "revid": "1576", "url": "https://gl.wikipedia.org/wiki?curid=438282", "title": "Rockstar Vancouver", "text": ""}
{"id": "438299", "revid": "75439", "url": "https://gl.wikipedia.org/wiki?curid=438299", "title": "Canyon (sat\u00e9lites artificiais)", "text": "Canyon foi unha serie de sat\u00e9lites artificiais adicados \u00e1 espionaxe electr\u00f3nica. Foi a primeira serie de sat\u00e9lites da Oficina Nacional de Reco\u00f1ecemento dos Estados Unidos de reco\u00f1ecemento electr\u00f3nico e \u00f3rbita case xeoestacionaria. Foron lanzados baixo a denominaci\u00f3n AFP-827 e Programa 7500. A finalidade principal dos sat\u00e9lites Canyon era interceptar comunicaci\u00f3ns sovi\u00e9ticas, en particular ligaz\u00f3ns de microondas na li\u00f1a de visi\u00f3n dos sat\u00e9lites, pero tam\u00e9n transmisi\u00f3ns en VHF.\nO contratista principal dos sat\u00e9lites foi Lockheed. Suponse que usaban antenas de ata 10 m de di\u00e1metro e que estaban estabilizados nos tres eixos. Lanz\u00e1ronse un total de sete sat\u00e9lites Canyon mediante foguetes Atlas-Agena D, seis deles chegando a \u00f3rbita sen problemas e un perdido durante o lanzamento. Os tres primeiros sufriron distintos grados de problemas durante a s\u00faa operaci\u00f3n, mentres que os tres \u00faltimos funcionaron sen problemas e cumprindo cos seus obxectivos.\nForon sucedidos pola serie de sat\u00e9lites Chalet."}
{"id": "438301", "revid": "72012", "url": "https://gl.wikipedia.org/wiki?curid=438301", "title": "Canyon 7", "text": ""}
{"id": "438302", "revid": "72012", "url": "https://gl.wikipedia.org/wiki?curid=438302", "title": "Canyon 1", "text": ""}
{"id": "438303", "revid": "72012", "url": "https://gl.wikipedia.org/wiki?curid=438303", "title": "Canyon 2", "text": ""}
{"id": "438304", "revid": "72012", "url": "https://gl.wikipedia.org/wiki?curid=438304", "title": "Canyon 3", "text": ""}
{"id": "438305", "revid": "72012", "url": "https://gl.wikipedia.org/wiki?curid=438305", "title": "Canyon 5", "text": ""}
{"id": "438306", "revid": "72012", "url": "https://gl.wikipedia.org/wiki?curid=438306", "title": "Canyon 6", "text": ""}
{"id": "438307", "revid": "72012", "url": "https://gl.wikipedia.org/wiki?curid=438307", "title": "Programa 7500", "text": ""}
{"id": "438308", "revid": "72012", "url": "https://gl.wikipedia.org/wiki?curid=438308", "title": "AFP-827", "text": ""}
{"id": "438358", "revid": "27155", "url": "https://gl.wikipedia.org/wiki?curid=438358", "title": "Metronidazol", "text": "O metronidazol \u00e9 un antibi\u00f3tico activo fronte a diversos tipos de bacterias e outros microorganismos anaerobios. \u00c9 unha mol\u00e9cula que entra no citoplasma celular por difusi\u00f3n pasiva. Os microorganismos anaerobios ou microaer\u00f3filos (bacterias e protozoos, cun potencial redox suficientemente negativo transfiren un electr\u00f3n ao metronizadol. Isto xera un produto intermedio que produce danos no xenoma bacteriano. Foi comercializado baixo o nome de \"Flagyl\".\nEspectro de acci\u00f3n.\nMetronidazol \u00e9 activo fronte a protozoos anaerobios (Trichomonas vaginalis, Entamoeba histolytica, Giardia lamblia e Balantidium coli); as\u00ed coma bacterias anaerobias (Bacteroides fragilis, Parabacteroides, Fusobacterium, Prevotella, Porphyromonas, Bilophila, Desulfovibrio, Clostridium e Peptostreptococcus). Gardnerella vaginalis e Helicobacter pylori poden ser sensibles ao metronidazol. En condici\u00f3ns estritas de anaerobiose poder\u00eda ser activo fronte a Escherichia coli, Proteus e Klebsiella. Presenta actividade residual fronte a Treponema pallidum.\nDosificaci\u00f3n.\nA dose habitual \u00e9 de 15 miligramos por quilogramo de peso (en torno a 1 gramo) na primeira dose, seguido de 7,5 miligramos por kg de peso, cun m\u00e1ximo de 4 gramos ao d\u00eda. Existen formulaci\u00f3ns orais e intravenosas. A dose debe ser reducida en insuficiencia renal grave (filtrado glomerular estimado menor de 10)."}
{"id": "438480", "revid": "2956", "url": "https://gl.wikipedia.org/wiki?curid=438480", "title": "Flagyl", "text": ""}
{"id": "438677", "revid": "6939", "url": "https://gl.wikipedia.org/wiki?curid=438677", "title": "Facultade de Ciencias do Deporte e a Educaci\u00f3n F\u00edsica da Universidade da Coru\u00f1a", "text": ""}
{"id": "438688", "revid": "89787", "url": "https://gl.wikipedia.org/wiki?curid=438688", "title": "Ricardo Courtier", "text": "Ricardo Courtier Burguero, nado na Coru\u00f1a o 10 de marzo de 1865 e finado en Ourense o 10 de decembro de 1922, foi un m\u00fasico e compositor galego. Nado nunha familia de m\u00fasicos, \u00e9 considerado o membro m\u00e1is salientable da terceira xeraci\u00f3n de m\u00fasicos da saga Courtier.\nA s\u00faa obra salienta pola influencia da m\u00fasica tradicional galega, con harmon\u00edas sinxelas e formas t\u00edpicas da m\u00fasica popular. Ademais do seu labor como compositor, Ricardo Courtier realizou arranxos para as distintas agrupaci\u00f3ns que liderou.\nTraxectoria.\nOrixes e formaci\u00f3n.\nFoi fillo de Jos\u00e9 Courtier, afamado violinista concertino da Catedral de Santiago de Compostela e profesor na Escola de M\u00fasica da capital galega. Tivo por disc\u00edpulo a Pablo Sarasate, cuxo pai era director da \"Banda do Rexemento Arag\u00f3n\" de gornici\u00f3n en Galicia. Foi continuador dunha longa saga familiar de m\u00fasicos asentados en Galicia dende 1818, cando o seu bisav\u00f3, Juan Courtier, violinista do 5\u00ba rexemento de artiller\u00eda e mestre de capela das catedrais de Segovia e Sevilla, trasladouse a Santiago de Compostela para prestar servizo na catedral. O seu av\u00f3, chamado igualmente Juan Courtier, m\u00fasico da catedral de Santiago, creara a escola de m\u00fasica da \"Real Sociedade de Amigos do Pa\u00eds\" en 1877.\nInicialmente, a formaci\u00f3n musical de Ricardo correu a cargo do seu pai. A familia Courtier-Burguero trasladouse a Barcelona en 1879. Nesta cidade, Ricardo Courtier entra en contacto con m\u00fasicos como Isaac Alb\u00e9niz, Enrique Granados ou Felip Pedrell. Destaca a s\u00faa relaci\u00f3n coa \"Renaixen\u00e7a\" e o movemento coral catal\u00e1n impulsado por Josep Anselm Clav\u00e9, no que entra en contacto como pianista. Os seus coros son a base dunha considerable parte do seu repertorio en m\u00fasicas identitarias catal\u00e1s, populares e folcl\u00f3ricas, que culminar\u00e1 en 1891 coa creaci\u00f3n do \"Orfe\u00f3 Catal\u00e1\". Na Cidade Condal tam\u00e9n entrou en contacto coas novas m\u00fasicas e modas que chegaban dende Europa e, en especial, dende Am\u00e9rica. Dende a cidade condal marchar\u00eda despois a C\u00e1diz, onde complementou a s\u00faa formaci\u00f3n musical.\nFinalmente trasl\u00e1dase a Madrid, onde completou a s\u00faa formaci\u00f3n musical estudando piano, harmon\u00eda e composici\u00f3n na Escola Nacional de M\u00fasica e Declamaci\u00f3n. Paralelamente participou en xiras como director de compa\u00f1\u00edas de zarzuela coas que percorre boa parte de Espa\u00f1a.\nEstad\u00eda na Pobra de Trives.\nEn 1888, Ricardo Courtier regresou a Galicia. Instalouse na Pobra de Trives, onde se converteu no m\u00fasico oficial da vila, e exerceu como organista de igrexa e pianista no casino. Ao pouco de chegar \u00e1 capital da Terra de Trives, en xu\u00f1o de 1889, Courtier tivo unha filla extra-matrimonial, \u00c1ngeles Marina, con Filomena Santamar\u00eda Dom\u00ednguez, vi\u00fava. Acabaron casando en 1889 e tiveron catro fillas m\u00e1is: Rosario (1890), Matilde (1892), Mar\u00eda de los \u00c1ngeles (1894) e Milagros (1896).\nNa \u00e9poca, Trives era punto de reuni\u00f3n da nobreza galega e un dos concellos m\u00e1is importantes da provincia de Ourense. Segundo os irm\u00e1ns Beatriz e Alberto Cancela Montes, existe referencia expresa da creaci\u00f3n da Banda de M\u00fasica de Trives desde 1889, ano no que Ricardo Courtier lle solicita por carta ao empresario coru\u00f1\u00e9s Canuto Berea un cat\u00e1logo para a renovaci\u00f3n de instrumentos. Esta informaci\u00f3n contrad\u00ed o sinalado por Enrique Iglesias Alvarellos na s\u00faa obra \"Bandas de m\u00fasica de Galicia\" (1986), quen afirma que a banda trivesa estaba en activo entre 1890 e 1898, con 16 m\u00fasicos e cos instrumentos da desaparecida Banda de M\u00fasica de Manzaneda. Os irm\u00e1ns Cancela Montes soste\u00f1en que en 1890 a agrupaci\u00f3n contaba xa con 26 m\u00fasicos. \nA agrupaci\u00f3n continuou a s\u00faa actividade como m\u00ednimo ata 1905, ano no que Ricardo Courtier volveu escribir ao empresario coru\u00f1\u00e9s para un novo pedido de instrumentos. Ao tempo que se ocupaba da banda de m\u00fasica, creou o \"Orfe\u00f3n Courtier\" en 1893, tam\u00e9n en Trives. Estaba formado por 40 voces da localidade, algunhas delas de escolares, e cos apoios do marqu\u00e9s Nicanor Alvarado Casanova e da marquesa Jacinta Alvarado Barroeta-Almadar.\nO 25 de maio de 1904 estreouse no Teatro Eslava\u00a0de Madrid\u00a0a s\u00faa zarzuela \"Flor de cardo\", con libreto de Antonio Su\u00e1rez de Puga. A zarzuela editouse na imprenta S. Velasco de Madrid ese mesmo ano.\nEn Trives foi compositor e membro fundador do grupo Os Trintas de Trives, unha agrupaci\u00f3n integrada por gaita, requinto, caixa e bombo. Amais de chegaren a percorrer boa parte do estado, actuaron na coroaci\u00f3n do rei Afonso XIII en 1902. Por\u00e9n, Courtier non actuaba en directo e dedic\u00e1base m\u00e1is ben a harmonizar os sons da agrupaci\u00f3n, \u00e1 composici\u00f3n e aos arranxos.\nEstad\u00eda en Ourense.\nEn 1907 trasladouse coa familia a Ourense, xa que obtivo por oposici\u00f3n a direcci\u00f3n da banda de m\u00fasica da cidade. Polas noites, amais, tocaba o piano en diferentes locais, como o \"Club Ourens\u00e1n\", o \"Caf\u00e9 Moderno\" e o \"Caf\u00e9 A Uni\u00f3n\". Foi nomeado xefe musical do \"Ateneo\" da cidade, no que asesoraba ao Orfe\u00f3n Uni\u00f3n Ourensana, que desenvolveu un intenso labor na cidade. Tam\u00e9n\u00a0 participa como xurado en certames musicais.\nEn setembro de 1910, Courtier presentouse ao posto de director da Banda Municipal de Ourense. Concursaban polo posto dez mestres consolidados, entre eles, Ram\u00f3n Guti\u00e9rrez Parada (ex director do Orfe\u00f3n Uni\u00f3n Ourens\u00e1), ou Joaqu\u00edn Rubianes Otero (director da Banda de Vilagarc\u00eda). Courtier ga\u00f1ou o posto e debutou \u00e1 fronte da banda ourens\u00e1, integrada daquela por 45 m\u00fasicos, o 11 de novembro de 1910.\nMorte.\nRicardo Courtier faleceu na R\u00faa Morat\u00edn de Ourense o 10 de decembro de 1922, aos 59 anos, debido a unha bronquite cr\u00f3nica. Xa vi\u00favo, estaba ao cargo de catro das s\u00faas fillas: Matilde, Rosario, Marina e Milagros. Catro anos despois do seu pasamento recibiu unha homenaxe o d\u00eda da conmemoraci\u00f3n do seu aniversario. Nela reun\u00edronse as tres bandas de m\u00fasica que daquela exist\u00edan na cidade das Burgas, xunto co Orfe\u00f3n Uni\u00f3n Orensana, para honrar o labor que realizara na cidade.\nLegado.\nRicardo Courtier \u00e9 especialmente reco\u00f1ecido na cidade de Ourense, onde pasou os \u00faltimos anos da s\u00faa vida. Unha r\u00faa da cidade leva o seu nome, no barrio da Cruz Alta. Ademais, a asociaci\u00f3n cultural que leva o seu nome xestionou a Banda de M\u00fasica de Ourense dende principios do s\u00e9culo XX ata 2015.\nO 23 de maio de 2013, a editorial ourens\u00e1 Ouvirmos publicou na s\u00faa colecci\u00f3n \"A Tiracolo\" un disco con gravaci\u00f3ns da Banda Batall\u00f3n M\u00e9rida de Ourense. Realizadas en 1929, foron as primeiras gravaci\u00f3ns dunha banda de m\u00fasica en Galicia. Estas gravaci\u00f3ns inclu\u00edan catro composici\u00f3ns de Ricardo Courtier: as mui\u00f1eiras \"Angelines\", \"Ay Rosi\u00f1a\u2026!\" e \"Flor de Cardo\" e o pasodobre de concerto \"Os Noit\u00e9bregos\".\nTam\u00e9n en 2013 a editorial Alvarellos publicou o libro dos irm\u00e1ns Beatriz e Alberto Cancela Montes \"La saga Courtier en Galicia\", que repasa a historia da familia Courtier.\nObra.\nA obra de Courtier amosa gran versatilidade, xa que creou composici\u00f3ns orixinais sobre o sustento da m\u00fasica popular. A harmon\u00eda da s\u00faa m\u00fasica \u00e9, en xeral, sinxela, moi pr\u00f3xima \u00e1 m\u00fasica popular. Por\u00e9n, en obras como \"Flor de cardo\", \"Morri\u00f1a\" e especialmente \"Hechizo\" amosa a s\u00faa creatividade e destreza. A s\u00faa obra manifesta os seus amplos co\u00f1ecementos da m\u00fasica acad\u00e9mica. Con todo, estes coexisten con elementos como as longas pedais, floreos, repetici\u00f3ns en eco ou melod\u00edas que tentan imitar instrumentos como a gaita ou o tamboril, m\u00e1is caracter\u00edsticos da m\u00fasica popular. Estes trazos conf\u00edrenlle \u00e1 s\u00faa m\u00fasica unha sonoridade propia caracter\u00edstica.\nEscribiu obras de sal\u00f3n, m\u00fasica para piano, agrupaci\u00f3ns reducidas e banda, mais tam\u00e9n valses, pasodobres, mui\u00f1eiras ou pasarr\u00faas. Tam\u00e9n realizou arranxos de obras doutros compositores, transcrici\u00f3ns de m\u00fasica popular e adaptaci\u00f3ns de obras propias, especialmente no seu traballo coa agrupaci\u00f3n Os Trintas de Trives."}
{"id": "438716", "revid": "89787", "url": "https://gl.wikipedia.org/wiki?curid=438716", "title": "Escuelas Deportivas de L\u00e1ncara", "text": "O Escuelas Deportivas de L\u00e1ncara, m\u00e1is co\u00f1ecido como Muebles Caloto e Barcel Euro Puebla por motivos de patrocinio, foi un equipo de f\u00fatbol sala galego da vila da Pobra de San Xiao, no concello lugu\u00e9s de L\u00e1ncara, que xogaba os seus partidos no Pazo Provincial dos Deportes de Lugo.\nFundado en 1995, xogou as s\u00faas d\u00faas \u00faltimas tempadas na Divisi\u00f3n de Honra, ata 2006, cando desapareceu.\nHistoria.\nO f\u00fatbol sala fora durante anos un dos deportes m\u00e1is importantes da Pobra de San Xiao, con varios equipos a nivel rexional. En 1995 fund\u00e1ronse as Escuelas Deportivas de L\u00e1ncara para participar na liga local controlada pola federaci\u00f3n galega de f\u00fatbol sala. O equipo proclamouse campi\u00f3n e conseguiu o ascenso \u00e1 divisi\u00f3n auton\u00f3mica de f\u00fatbol sala. Despois do ascenso buscouse un patrocinador, que foi a casa comercial de venda de mobles da localidade Muebles Caloto, ao mesmo tempo que o seu propietario, Lu\u00eds L\u00f3pez-Caloto Garc\u00eda, pasou a ser o presidente do club. Nesa tempada 1995-96 o equipo foi campi\u00f3n da Auton\u00f3mica e conseguiu o ascenso a 1\u00aa Nacional B.\nNa tempada 1996-97 o equipo acabou en segunda posici\u00f3n e quedou a un paso do ascenso a 1\u00aa Nacional A, que si conseguir\u00eda na seguinte tempada despois de ser o campi\u00f3n da categor\u00eda. Na tempada 1998-99 acabou en cuarta posici\u00f3n, na tempada 1999-00 en terceira e na seguinte en segunda posici\u00f3n. Na tempada 2001-02 conseguiu o ascenso a Divisi\u00f3n de Prata.\nNa tempada 2003/04 proclamouse campi\u00f3n da Divisi\u00f3n de Prata e conseguiu o ascenso \u00e1 m\u00e1xima categor\u00eda do f\u00fatbol sala espa\u00f1ol, a Divisi\u00f3n de Honra. Nesa categor\u00eda xogou nas tempadas 2004\u201305 e 2005\u201306 baixo o patrocinio de Barcel Euro. En 2006, o club desapareceu a causa das d\u00e9bedas acumuladas, traslad\u00e1ndose a Vigo e fusion\u00e1ndose co Cometal Celta de Vigo."}
{"id": "438718", "revid": "10599", "url": "https://gl.wikipedia.org/wiki?curid=438718", "title": "ED L\u00e1ncara", "text": ""}
{"id": "438719", "revid": "10599", "url": "https://gl.wikipedia.org/wiki?curid=438719", "title": "Barcel Euro Puebla", "text": ""}
{"id": "438742", "revid": "89787", "url": "https://gl.wikipedia.org/wiki?curid=438742", "title": "David Sim\u00f3n Rodr\u00edguez Santana", "text": "David Sim\u00f3n Rodr\u00edguez Santana, nado o 16 de decembro\u00a0de 1988 nas Palmas de Gran Canaria, \u00e9 un futbolista espa\u00f1ol. Xoga de lateral dereito que xoga no FC Cartagena da Segunda Divisi\u00f3n.\nTraxectoria.\nO 27 de xullo de 2018, f\u00edxose oficial a s\u00faa fichaxe por tres tempadas \u00f3 Deportivo da Coru\u00f1a.\nO 2 de setembro de 2020, Sim\u00f3n asinou unha tempada co FC Cartagena da Segunda Divisi\u00f3n."}
{"id": "438754", "revid": "10599", "url": "https://gl.wikipedia.org/wiki?curid=438754", "title": "Muebles Caloto", "text": ""}
{"id": "438756", "revid": "98629", "url": "https://gl.wikipedia.org/wiki?curid=438756", "title": "Pallacanestro Trieste", "text": "O Pallacanestro Trieste 2004 \u00e9 un equipo de baloncesto profesional italiano da localidade de Trieste, Fri\u00fal-Venecia Xulia. Fundado en 1975, actualmente compite na Lega Basket Serie A, m\u00e1xima competici\u00f3n do baloncesto transalpino. O seu maior \u00e9xito a nivel deportivo foron so cinco t\u00edtulos de liga conseguidos durante as d\u00e9cadas de 1930 e 1940. O seu pavill\u00f3n \u00e9 o PalaTrieste, co\u00f1ecido por motivos de patrocinio como Allianz Dome, un recinto con capacidade para 6\u00a0943 espectadores.\nHistoria.\nO club ten as s\u00faas orixes na \"Societ\u00e0 Ginnastica Triestina\", un club polideportivo fundado en 1863. Este non era o \u00fanico equipo de baloncesto da cidade que competiu na Serie A, m\u00e1xima categor\u00eda do baloncesto italiano, xa que tam\u00e9n estiveron o Lega Nazionale Trieste (1949-1951), o San Giusto Trieste (1948-1949) e o Polizia Civile Trieste (1949-1950). Por\u00e9n, si foi o m\u00e1is existoso, pois na d\u00e9cada dos anos 1930 e principios da d\u00e9cada de 1940 conseguiu ga\u00f1ar cinco t\u00edtulos nacionais.\nEn 1975 a secci\u00f3n de baloncesto \u00e9 absorbida por unha nova sociedade nada como \"Pallacanestro Trieste\", comezando a s\u00faa nova andaina na Serie A2, categor\u00eda na que se mant\u00e9n at\u00e9 1980, cando ascende \u00e1 Serie A1. Desde ent\u00f3n xogou na m\u00e1xima categor\u00eda entre 1982 e 1986, de 1990 a 1997, e de novo de 1999 a 2004, sendo o seu mellor resultado o terceiro posto conseguido en 1994. Ese mesmo ano o club conseguiu chegar \u00e1 final da Copa Kora\u0107, onde perderon contra o PAOK Tesal\u00f3nica (75-66 e 100-91). Tam\u00f1en c\u00f3mpre destacar que o ano seguinte o club conseguiu xogar tam\u00e9n a final da Copa de Italia, onde perderon por 81\u221277 ante a Benetton Treviso. No 2004 o equipo vese relegado \u00e1 Serie B1 por problemas econ\u00f3micos. Debido a isto, ref\u00fandase a sociedade, pasando a denominarse oficialmente \"Pallacanestro Trieste 2004\". Tras competir en categor\u00eda infeariores, o club regresa \u00e1 Segunda Divisi\u00f3n en 2012. Seis anos despois, en 2018, o equipo consegue ga\u00f1ar o t\u00edtulo de Serie A2 regresando \u00e1 m\u00e1xima categor\u00eda catorce anos despois.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "438757", "revid": "5132", "url": "https://gl.wikipedia.org/wiki?curid=438757", "title": "Pallacanestro Trieste 2004", "text": ""}
{"id": "438758", "revid": "5132", "url": "https://gl.wikipedia.org/wiki?curid=438758", "title": "Alma Pallacanestro Trieste", "text": ""}
{"id": "438805", "revid": "6939", "url": "https://gl.wikipedia.org/wiki?curid=438805", "title": "Agostino de Sp\u00ednola Basadone", "text": ""}
{"id": "438806", "revid": "6939", "url": "https://gl.wikipedia.org/wiki?curid=438806", "title": "Agostino Sp\u00ednola", "text": ""}
{"id": "438807", "revid": "6939", "url": "https://gl.wikipedia.org/wiki?curid=438807", "title": "Agust\u00edn de Sp\u00ednola", "text": ""}
{"id": "438825", "revid": "5863", "url": "https://gl.wikipedia.org/wiki?curid=438825", "title": "Nikos Kazantzakis", "text": "Nikos Kazantzakis (en ), nado en Heraklion (Imperio Otom\u00e1n) o 18 de febreiro de 1883 e finado en Friburgo (Alema\u00f1a) o 26 de outubro de 1957, foi un escritor grego, autor de poemas, novelas, ensaios, obras de teatro e libros de viaxe.\nPosiblemente, \u00e9 o escritor e fil\u00f3sofo grego m\u00e1is importante do s\u00e9culo XX e o que foi traducido a m\u00e1is linguas. No entanto, non foi moi co\u00f1ecido at\u00e9 a estrea do filme \"Zorba the Greek\" (1964), de Michael Cacoyannis, baseado na novela hom\u00f3nima e a obra m\u00e1is reco\u00f1ecida de Kazantzakis xunto con \"\u039f \u03a4\u03b5\u03bb\u03b5\u03c5\u03c4\u03b1\u03af\u03bf\u03c2 \u03a0\u03b5\u03b9\u03c1\u03b1\u03c3\u03bc\u03cc\u03c2\" (\"A \u00faltima tentaci\u00f3n\").\nTraxectoria.\nKazantzakis naceu en Meg\u00e1lo K\u00e1stro [\u039c\u03b5\u03b3\u03ac\u03bb\u03bf \u039a\u03ac\u03c3\u03c4\u03c1\u03bf] (hoxe Heraklion, Creta) en 1883. Cando Kazantzakis naceu, Creta estaba a\u00ednda baixo o dominio do Imperio otom\u00e1n. O seu apelido, Kazantzakis, deriva da palabra turca \"Kazanci\", que significa \"o que fabrica, repara ou vende caldeiros\".\nEn 1902, Kazantzakis mudouse a Atenas, onde estudou dereito na Universidade de Atenas e logo, en 1907, emigrou a Par\u00eds para estudar filosof\u00eda. Como explica na s\u00faa obra autobiogr\u00e1fica \"Carta ao Greco\", al\u00ed asistiu \u00e1s clases de Henri Bergson, mais sobre todo descubriu a Nietzsche, en quen creu atopar o art\u00edfice da volta \u00e1 concepci\u00f3n dionis\u00edaca grega presocr\u00e1tica do home como centro do universo. Desprazouse a Sils-Maria na Engadina su\u00edza para co\u00f1ecer de primeira man a contorna en que o fil\u00f3sofo redactara os seus escritos. A partir dos libros de Nietzsche reafirmouse na s\u00faa concepci\u00f3n vitalista da existencia.\nAo regresar a Grecia, comezou a traducir obras de filosof\u00eda e en 1914 entrou en contacto con Angelos Sikelianos. Xuntos viaxaron durante dous anos polos lugares en que floreceu a cultura greco-cristi\u00e1, especialmente os mosteiros do monte Athos onde ambos permaneceron corenta d\u00edas, visitando os mosteiros do lugar e vivindo a vida dos ascetas. A partir desta experiencia foi en gran medida influenciado polo nacionalismo entusiasta de Sikelianos.\nEn 1917, co\u00f1eceu a Georges Zorbas, futura icona da novela \"Alexis Zorba\", e explotou con el unha mina de lignito na rexi\u00f3n grega de Mani que Nikos comprara coa herdanza dun t\u00edo paterno. A experiencia terminou en fracaso econ\u00f3mico e tiveron que pechar a explotaci\u00f3n, pero o vitalismo insubornable de Zorbas acabouno de reafirmar na s\u00faa vocaci\u00f3n de escritor. Permaneceron en contacto epistolar ata a morte de Zorbas en Serbia, onde explotaba unha canteira, durante a segunda guerra mundial.\nKazantzakis casou con Galatea Alexiou en 1911 e divorci\u00e1ronse en 1926. Galatea Alexiou tomou o seu apelido e foi co\u00f1ecida co nome de Galatea Kazantzakis, neg\u00e1ndose m\u00e1is tarde a deixar de utilizar o seu apelido e pondo isto como unha das condici\u00f3ns para o seu divorcio. Casou de novo, con Elena Samiou, en 1945.\nEn 1918 viaxou e residiu en Su\u00edza. En 1919, como Director Xeral do Ministerio de Benestar Social, organizou o traslado das poboaci\u00f3ns gregas p\u00f3nticas desprazadas pola Revoluci\u00f3n Rusa de 1917, desde a rexi\u00f3n do C\u00e1ucaso a Grecia. Para Kazantzakis, este foi o comezo dunha odisea a trav\u00e9s do mundo. Ata a s\u00faa morte en 1957, residiu temporalmente en Par\u00eds e Berl\u00edn (desde 1922 ata 1924), Italia, Rusia (en 1925), Espa\u00f1a (en 1932) e logo en Chipre, Exina, Exipto, o Monte Sina\u00ed, Checoslovaquia, Niza (m\u00e1is tarde comprou unha vila nos arredores de Antibes), a China e o Xap\u00f3n.\nMentres estaba en Berl\u00edn, onde a situaci\u00f3n pol\u00edtica era explosiva, Kazantzakis descubriu o comunismo e converteuse en admirador de Lenin. Nunca foi un comunista consistente, pero visitou a Uni\u00f3n Sovi\u00e9tica e estivo co membro da Oposici\u00f3n de Esquerda e escritor Victor Serge. Foi testemu\u00f1a do ascenso de Stalin, e sentiuse defraudado co comunismo de estilo sovi\u00e9tico. Ao redor desta \u00e9poca, as s\u00faas m\u00e1is temper\u00e1s crenzas nacionalistas foron gradualmente substitu\u00eddas por unha ideolox\u00eda m\u00e1is universal.\nEn 1945, converteuse en l\u00edder dun pequeno partido de esquerdas non comunista, e entrou no goberno grego como ministro sen carteira. Dimitiu do seu posto ao ano seguinte.\nEn 1946, a Sociedade de Escritores Gregos recomendou a Kazantzakis e Angelos Sikelianos para ser galardoados co Premio Nobel de Literatura. En 1957 comezou unha nova viaxe cara \u00e1 China e ao Xap\u00f3n. Esta foi a s\u00faa \u00faltima viaxe. Kazantzakis, que sufr\u00eda leucemia, sentiuse enfermo e foi trasladado a Friburgo (Alema\u00f1a), onde morreu. Foi enterrado sobre unha das murallas que rodean Heraklion, xa que a Igrexa ortodoxa non permitiu que fose enterrado nun cemiterio. O seu epitafio reza: \u00abNon espero nada, non temo nada, son libre\u00bb (en grego: \u0394\u03b5\u03bd \u03b5\u03bb\u03c0\u03af\u03b6\u03c9 \u03c4\u03af\u03c0\u03bf\u03c4\u03b1, \u03b4\u03b5 \u03c6\u03bf\u03b2\u03bf\u03cd\u03bc\u03b1\u03b9 \u03c4\u03af\u03c0\u03bf\u03c4\u03b1, \u03b5\u03af\u03bc\u03b1\u03b9 \u03bb\u03ad\u03c6\u03c4\u03b5\u03c1\u03bf\u03c2).\nObra.\nO seu primeiro traballo foi a narraci\u00f3n \"\u038c\u03c6\u03b9\u03c2 \u03ba\u03b1\u03b9 \u039a\u03c1\u03af\u03bd\u03bf\" (1906), que asinou co pseud\u00f3nimo Karma Nirvami. En 1909, Kazantzakis escribiu unha obra teatral nun acto titulada \"\u039e\u03b7\u03bc\u03b5\u03c1\u03ce\u03bd\u03b5\u03b9\", na que remarcablemente resoan temas existenciais que prevalecer\u00edan moito despois, na Europa da posguerra, en autores como Sartre e Camus. En 1910, despois dos seus estudos en Par\u00eds, escribiu a traxedia \"\u039f \u03c0\u03c1\u03c9\u03c4\u03bf\u03bc\u03ac\u03c3\u03c4\u03bf\u03c1\u03b1\u03c2\", baseado nun popular mito folcl\u00f3rico grego.\nKazantzakis consideraba o seu enorme poema \u00e9pico (33\u00a0333 versos de lonxitude), \"\u039f\u03b4\u03cd\u03c3\u03c3\u03b5\u03b9\u03b1\", como o seu traballo m\u00e1is importante. Iniciado en 1924, reescribiuno sete veces antes da s\u00faa publicaci\u00f3n en 1938. De acordo con outro autor grego, Pantelis Prevelakis, \u00abfoi un esforzo sobrehumano rexistrar a s\u00faa inmensa experiencia espiritual\u00bb. Seguindo a estrutura da \"Odisea\" de Homero, est\u00e1 dividido en 24 rapsodias.\nOs seus m\u00e1is famosas novelas incl\u00faen \"Alexis Zorba\" (1946); \"\u039f \u03a7\u03c1\u03b9\u03c3\u03c4\u03cc\u03c2 \u039e\u03b1\u03bd\u03b1\u03c3\u03c4\u03b1\u03c5\u03c1\u03ce\u03bd\u03b5\u03c4\u03b1\u03b9\" (\"Cristo de novo crucificado\", 1948); \"\u039f \u039a\u03b1\u03c0\u03b5\u03c4\u03ac\u03bd \u039c\u03b9\u03c7\u03ac\u03bb\u03b7\u03c2\" (1950); \"\u039f \u03a4\u03b5\u03bb\u03b5\u03c5\u03c4\u03b1\u03af\u03bf\u03c2 \u03a0\u03b5\u03b9\u03c1\u03b1\u03c3\u03bc\u03cc\u03c2\" (\"A \u00faltima tentaci\u00f3n\", 1951) e \"\u039f \u03a6\u03c4\u03c9\u03c7\u03bf\u03cd\u03bb\u03b7\u03c2 \u03c4\u03bf\u03c5 \u0398\u03b5\u03bf\u03cd\" (\"O pobre de As\u00eds\", 1956); \"\u0391\u03bd\u03b1\u03c6\u03bf\u03c1\u03ac \u03c3\u03c4\u03bf\u03bd \u0393\u03ba\u03c1\u03ad\u03ba\u03bf\" (\"Informe ao Greco\", 1961), cont\u00e9n tantos elementos autobiogr\u00e1ficos como ficticios, e resume a s\u00faa filosof\u00eda como \u00abunha mirada cretense\u00bb, e discute a s\u00faa orixe ar\u00e1biga (os \u00e1rabes dominaron Creta entre os anos 825\u2013961).\nAo comezo da s\u00faa mocidade, Kazantzakis atop\u00e1base espiritualmente inquieto. Torturado por preocupaci\u00f3ns metaf\u00edsicas e existenciais, buscaba socorro no co\u00f1ecemento e as viaxes, contactar cunha diversa variedade de xentes, de todo tipo de existencias. A influencia de Friedrich Nietzsche no seu traballo \u00e9 evidente, especialmente os conceptos de Nietzsche do ate\u00edsmo e o superhome (\"\u00dcbermensch\"). Con todo, tam\u00e9n estaba obsesionado con preocupaci\u00f3ns espirituais. Para lograr unha uni\u00f3n con Deus, Kazantzakis permaneceu nun mosteiro durante seis meses.\nEn 1927, Kazantzakis publicou en grego os seus \u00abExercicios espirituais\u00bb, os cales foran compostos en Berl\u00edn en 1923.\nA figura de Xes\u00fas sempre estivo presente nos seus pensamentos, dende a s\u00faa mocidade ata os seus \u00faltimos anos. O Cristo de A \u00faltima tentaci\u00f3n comparte as angustiosas preocupaci\u00f3ns metaf\u00edsicas e existenciais de Kazantzakis, buscando respostas a preguntas obsesivas, e con frecuencia dividido entre o seu sentido do deber e a s\u00faa misi\u00f3n, por unha banda, e as s\u00faas propias necesidades humanas de gozar da vida, de amar e ser amado, e ter unha familia. Unha figura tr\u00e1xica que ao final sacrifica as s\u00faas propias esperanzas humanas por unha causa maior, o Cristo de Kazantzakis non \u00e9 unha deidade tan infalible e libre de paix\u00f3ns mais \u00e9 un apaixonado e emotivo ser humano que foi asignado a unha misi\u00f3n, cun significado co que est\u00e1 a loitar por comprender e que con frecuencia lle esixe enfrontarse \u00e1 s\u00faa consciencia e as s\u00faas emoci\u00f3ns, e en \u00faltima instancia a sacrificar a s\u00faa propia vida para o seu cumprimento. \u00c9 suxeito de d\u00fabidas, medos e mesmo culpas. Ao final el \u00e9 o Fillo do Home, un home cuxa loita interior representa a s\u00faa humanidade.\nMoitos relixiosos gregos conservadores condenaron o traballo de Kazantzakis. A s\u00faa resposta foi: \u00abD\u00e9stesme unha maldici\u00f3n, Santos Pais, eu douvos unha bendici\u00f3n: que as vosas consciencias sexan tan claras como a mi\u00f1a e que sexades tan morais e relixiosos como eu\u00bb, antes de que a Igrexa Ortodoxa Grega o excomungara en 1955.\n\"A \u00faltima tentaci\u00f3n\" foi inclu\u00edda pola Igrexa cat\u00f3lica no \u00cdndice de Libros Prohibidos. Kazantzakis reaccionou co env\u00edo dun telegrama coa cita do escritor Tertuliano: \"Ad tuum, Domine, tribunal appello\" (\"Interpo\u00f1o a mi\u00f1a apelaci\u00f3n ao teu tribunal, Se\u00f1or\"). Moitos cines prohibiron o filme de Martin Scorsese, que foi estreada en 1988 e estaba baseaba na s\u00faa novela.\nNos d\u00edas de Kazantzakis, o mercado internacional de material publicado en grego moderno era moi reducido. Kazantzakis tam\u00e9n escribiu en grego moderno (dem\u00f3tico), con rastros de dialecto cretense, o que fixo a todos os seus escritos os m\u00e1is controvertidos nos c\u00edrculos literarios conservadores dom\u00e9sticos. As traduci\u00f3ns dos seus libros noutras linguas europeas non apareceron ata que era anci\u00e1n. Por iso \u00e9 polo que atopou dificultades para vivir da escritura, o que o conduciu a escribir gran cantidade de encargos, inclu\u00edndo un bo n\u00famero de traduci\u00f3ns do franc\u00e9s, alem\u00e1n e ingl\u00e9s, e curiosidades como ficci\u00f3n francesa e libros de texto escolares en grego, principalmente porque necesitaba o di\u00f1eiro. Alg\u00fans dos seus escritos \u00abpopulares\u00bb foron con todo distinguidos, tales como os seus libros baseados nas s\u00faas extensas viaxes, que apareceron na serie \u00abViaxar\u00bb que el fundou. Estes libros en Grecia, Italia, Exipto, Sina\u00ed, Chipre, Espa\u00f1a, Rusia, Xap\u00f3n, China e Inglaterra son obras mestras da literatura de viaxes grega."}
{"id": "438879", "revid": "5132", "url": "https://gl.wikipedia.org/wiki?curid=438879", "title": "U.S. Victoria Libertas Pallacanestro", "text": ""}
{"id": "438886", "revid": "5132", "url": "https://gl.wikipedia.org/wiki?curid=438886", "title": "JuveCaserta Basket", "text": ""}
{"id": "438894", "revid": "5132", "url": "https://gl.wikipedia.org/wiki?curid=438894", "title": "Mens Sana 1871 Basket", "text": ""}
{"id": "438907", "revid": "88628", "url": "https://gl.wikipedia.org/wiki?curid=438907", "title": "Sociedade de San Francisco de Sales", "text": "A P\u00eda Sociedade de San Francisco de Sales, Sociedade de Francisco de Sales ou P\u00eda Sociedade Salesiana (en lat\u00edn: \"Societas Sancti Francisci Salesii\"), cuxos membros son co\u00f1ecidos como Salesianos de Don Bosco ou simplemente Salesianos, \u00e9 unha congregaci\u00f3n relixiosa cat\u00f3lica fundada por san Xo\u00e1n Bosco cuxa sede principal se encontra na cidade de Tur\u00edn.\n\u00c9 reco\u00f1ecida como unha organizaci\u00f3n internacional de car\u00e1cter relixioso cat\u00f3lico cuxo obxectivo \u00e9 axudar e apoiar a xuventude. \u00c9 a segunda comunidade relixiosa masculina m\u00e1is numerosa da Igrexa cat\u00f3lica, por detr\u00e1s da Compa\u00f1\u00eda de Xes\u00fas (xesu\u00edtas).\nOs membros deste instituto pospo\u00f1en aos seus nomes a sigla S.D.B., e son co\u00f1ecidos entre outros aspectos, pola s\u00faa devoci\u00f3n \u00e1 advocaci\u00f3n mariana de Mar\u00eda Auxiliadora."}
{"id": "438911", "revid": "5132", "url": "https://gl.wikipedia.org/wiki?curid=438911", "title": "Mens Sana Siena 1871", "text": ""}
{"id": "438913", "revid": "5132", "url": "https://gl.wikipedia.org/wiki?curid=438913", "title": "Fortitudo Pallacanestro Bologna 103", "text": ""}
{"id": "438914", "revid": "23204", "url": "https://gl.wikipedia.org/wiki?curid=438914", "title": "Nelyubov", "text": "Nelyubov (en ) \u00e9 un filme tr\u00e1xico de 2017 dirixido por Andrey Zvyagintsev, quen tam\u00e9n escribiu o gui\u00f3n a car\u00f3n de Oleg Negin. Conta a historia de dous pais separados, interpretados por Maryana Spivak e Aleksey Rozin, cuxa relaci\u00f3n sen amor converteuse a un estado de aversi\u00f3n e hostilidade. Vense obrigados a xuntarse temporalmente despois de que o seu \u00fanico fillo desapareza.\nPersonaxes.\nAs personaxes son: "}
{"id": "438915", "revid": "130289", "url": "https://gl.wikipedia.org/wiki?curid=438915", "title": "Uroquinase", "text": "A uroquinase, tam\u00e9n chamada activador do plasmin\u00f3xeno de tipo uroquinase (uPA), \u00e9 un encima serina protease presente en humanos e outros animais. A prote\u00edna uroquinase humana foi descuberta, pero non nomeada, por McFarlane e Pilling en 1947. Foi illada orixinalmente da urina humana e est\u00e1 presente tam\u00e9n no sangue e a matriz extracelular de moitos tecidos. O substrato fisiol\u00f3xico primario deste encima \u00e9 o plasmin\u00f3xeno, o cal \u00e9 unha forma inactiva (cim\u00f3xeno) da serina protease plasmina. A activaci\u00f3n da plasmina desencadea unha fervenza proteol\u00edtica que, dependendo do ambiente fisiol\u00f3xico, participa na tromb\u00f3lise (desfai co\u00e1gulos) ou ben na degradaci\u00f3n da matriz extracelular. Esta fervenza foi implicada en enfermidades vasculares e na progresi\u00f3n do cancro.\nA uroquinase est\u00e1 codificada nos humanos polo xene PLAU, situado no cromosoma 10, siglas que en ingl\u00e9s proceden de \"plasminogen activator, urokinase\" (activador do plasmin\u00f3xeno, uroquinase). O mesmo s\u00edmbolo representa o xene noutras especies animais.\nFunci\u00f3n.\nO xene \"PLAU\" codifica unha serina protease () que interv\u00e9n na degradaci\u00f3n da matriz extracelular e a posibilidade da migraci\u00f3n e proliferaci\u00f3n dunha c\u00e9lula tumoral. Un determinado polimorfismo espec\u00edfico deste xene pode ser asociado coa enfermidade de Alzheimer de comezo tard\u00edo e un descenso da afinidade da uni\u00f3n \u00e1 fibrina. A prote\u00edna codificada por este xene converte o plasmin\u00f3xeno en plasmina por clivaxe espec\u00edfica dun enlace Arg-Val do plasmin\u00f3xeno. A proprote\u00edna deste xene \u00e9 clivada no enlace Lys-Ile pola plasmina para formar un derivado de d\u00faas cadeas nas cales un s\u00f3 enlace disulfuro conecta a cadea A amino terminal co cadea B carboxi terminal cataliticaemnte activa. Este derivado de d\u00faas cadeas denom\u00ednase HMW-uPA (uPA de alto peso molecular). O HMW-uPA pode despois ser procesado orixinando o LMW-uPA (uPA de baixo peso molecular) por clivaxe da cadea A dando unha curta cadea A (A1) e un fragmento amino terminal. O LMW-uPA \u00e9 activo proteoliticamente pero non se une ao receptor de uPA.\nEstrutura.\nA uroquinase \u00e9 unha prote\u00edna de 411 residuos de amino\u00e1cidos, que consta de tres dominios: o dominio de serina protease, o dominio kringle, e o dominio do factor de crecemento. A uroquinase \u00e9 sintetizada como un cim\u00f3xeno (prouroquinase ou uroquinase dunha soa cadea), e \u00e9 activado por clivaxe proteol\u00edtica entre a Lys158 e a Ile159. As d\u00faas cadeas resultantes mant\u00e9\u00f1ense unidas por un enlace disulfuro.\nInteracci\u00f3ns.\nOs inhibidores m\u00e1is importantes da uroquinase soa as serpinas inhibidor do activador do plasmin\u00f3xeno 1 (PAI-1) e inhibidor do activador do plasmin\u00f3xeno 2 (PAI-2), que inhiben irreversiblemente a actividade de protease. Na matriz extracelular, a uroquinase est\u00e1 adherida \u00e1 membrana plasm\u00e1tica pola s\u00faa interacci\u00f3n co receptor da uroquinase.\nA uPa tam\u00e9n interacciona co inhibidor da prote\u00edna C.\nUroquinase e cancro.\nUns niveis de expresi\u00f3n elevados de uroquinase e outros compo\u00f1entes do sistema de activaci\u00f3n do plasmin\u00f3xeno est\u00e1n correlacionados coa malignidade dos tumores. Crese que a degradaci\u00f3n dos tecidos que se produce despois da activaci\u00f3n do plasmin\u00f3xeno facilita a invasi\u00f3n dos tecidos e, dese xeito, contrib\u00fae \u00e1 met\u00e1stase. Isto fai que a uroquinase sexa unha atractiva diana de f\u00e1rmacos, polo que se buscaron inhibidores para utilizalos como axentes anticancer\u00edxenos. Por\u00e9n, as incompatibilidades entre os sistemas humano e murino dificultan a avaliaci\u00f3n cl\u00ednica destes axentes. A\u00ednda que a s\u00faa interacci\u00f3n co receptor de uroquinase, afecta outros aspectos da biolox\u00eda do cancro, como a adhesi\u00f3n celular, migraci\u00f3n, e v\u00edas mit\u00f3ticas celulares.\nA finais de 2012, desenvolveuse Mesupron, unha pequena mol\u00e9cula inhibidora da serina protease pola compa\u00f1\u00eda farmac\u00e9utica WILEX, que completou os ensaios en fase II. Mesupron parece ser seguro cando se combina con f\u00e1rmacos quimioter\u00e1picos como Capecitabine no tratamento do cancro de mama.\nAplicaci\u00f3ns cl\u00ednicas.\nA uroquinase util\u00edzase clinicamente como axente trombol\u00edtico no tratamento de trombose venosa profunda grave ou masiva, embolia pulmonar, infarto de miocardio e oclusi\u00f3n de c\u00e1nulas intravenosas ou de di\u00e1lise. Tam\u00e9n se administra intrapleuralmente para mellorar a drenaxe de efusi\u00f3ns pleurais complicadas e empiemas. A uroquinase comercial\u00edzase como Abbokinase ou Kinlytic e compite co activador do plasmin\u00f3xeno tisular recombinante (por exemplo, a alteplase) como f\u00e1rrmaco trombol\u00edtico para os infartos. Por\u00e9n, a uroquinase non \u00e9 moi selectiva para o plasmin\u00f3xeno unido a co\u00e1gulos, a diferenza do activador do plsmin\u00f3xeno tisular (TPA), que preferentemente interacciona co plasmin\u00f3xeno unido a co\u00e1gulos. Como a uroquinase se une case en igual proporci\u00f3n ao plasmin\u00f3xeno que circula libre e ao unido a co\u00e1gulos, causa unha significativa fibrinoxen\u00f3lise e fibrin\u00f3lise de co\u00e1gulos, o que fai o seu uso menos favorable que o do TPA."}
{"id": "438918", "revid": "27155", "url": "https://gl.wikipedia.org/wiki?curid=438918", "title": "Activador do plasmin\u00f3xeno de tipo uroquinase", "text": ""}
{"id": "438919", "revid": "27155", "url": "https://gl.wikipedia.org/wiki?curid=438919", "title": "Activador do plasmin\u00f3xeno tipo uroquinase", "text": ""}
{"id": "438920", "revid": "27155", "url": "https://gl.wikipedia.org/wiki?curid=438920", "title": "PLAU", "text": ""}
{"id": "438921", "revid": "98629", "url": "https://gl.wikipedia.org/wiki?curid=438921", "title": "Metropolitans 92", "text": "O Metropolitans 92 \u00e9 un equipo de baloncesto profesional franc\u00e9s con sede na cidade de Levallois-Perret (Illa de Francia). Actualmente compite na LNB Pro A, a m\u00e1xima categor\u00eda do baloncesto galo. Disputa os seus partidos como local no Palais des sports Marcel Cerdan, un pavill\u00f3n con capacidade para 4.000 espectadores. Fundado no ano 2007 co nome de Paris-Levallois Basket, os seus maiores \u00e9xitos son un t\u00edulo de Copa e outro do Match des Champions (Supercopa), ambos conseguidos en 2013.\nHistoria.\nO club foi fundado no ano 2017 a ra\u00edz da fusi\u00f3n do Paris Basket Racing, equipo posuidor de catro t\u00edtulos de liga da cidade de Par\u00eds, o Levallois Sporting Club Basket, de Levallois-Perret, un municipio da periferia da capital francesa. O club, que foi bautizado co nome de Paris-Levallois Basket, mant\u00e9n toda a historia e t\u00edtulos do Paris Basket Racing e o Levallois Sporting Club Basket. O club comezou a s\u00faa andaina na LNB Pro A, m\u00e1xima categor\u00eda do baloncesto galo, por\u00e9n, en 2008 descendeu \u00e1 LNB Pro B tras finalizar pen\u00faltimo na liga. O club volveu \u00e1 m\u00e1xima categor\u00eda en tan s\u00f3 un ano e desde aquela permanece nela. O seu mellor ano foi o 2013 cando conseguiron os t\u00edtulos de campi\u00f3n de Copa e da Supercopa. O 5 de xullo de 2017, o equipo directivo decide mudar o nome do club a Levallois Metropolitans. O 4 de xullo de 2019, o ex-xogador da NBA Boris Diaw foi nomeado novo presidente do club, sucedendo a Jean-Pierre Aubry. Ese mesmo ano o club adopta un novo nome, Metropolitans 92."}
{"id": "438922", "revid": "17467", "url": "https://gl.wikipedia.org/wiki?curid=438922", "title": "Paris-Levallois Basket", "text": ""}
{"id": "438923", "revid": "5132", "url": "https://gl.wikipedia.org/wiki?curid=438923", "title": "Paris Basket Racing", "text": "O Paris Basket Racing foi un equipo de baloncesto profesional franc\u00e9s con sede na cidade de Par\u00eds (Illa de Francia). Foi fundado en 1922 como secci\u00f3n de baloncesto do Racing Club de Paris. No ano 2007 o club fusionouse con outro equipo da \u00e1rea metropolitana de Par\u00eds, o Levallois Sporting Club Basket, formando o actual Levallois Metropolitans. Entre os seus \u00e9xitos destacan catro campionatos de Liga, conseguidos en 1951, 1953, 1954 e 1997."}
{"id": "438924", "revid": "5132", "url": "https://gl.wikipedia.org/wiki?curid=438924", "title": "Racing Paris Basket", "text": ""}
{"id": "438926", "revid": "56817", "url": "https://gl.wikipedia.org/wiki?curid=438926", "title": "Cefadroxilo", "text": "O cefadroxilo \u00e9 un antibi\u00f3tico beta-lact\u00e1mico pertencente \u00e1 primeira xeraci\u00f3n de cefalosporinas. \u00c9 activo fronte a microorganismos grampositivos (Streptococcus pyogenes, Streptococcus grupo viridans, Streptococcus pneumoniae, Staphylococcus epidermidis e Clostridium perfringens). Ten unha leve actividade fronte a enterobacterias coma Escherichia coli. Foi comercializado baixo o nome de \"Duricef.\"\nDosificaci\u00f3n.\nUnicamente disp\u00f3n de formulaci\u00f3n oral. A dose habitual e 500 ou 1.000 miligramos cada 8 ou 12 horas. A dose debe reducirse en insuficiencia renal grave e nos nenos."}
{"id": "438927", "revid": "2956", "url": "https://gl.wikipedia.org/wiki?curid=438927", "title": "Duricef", "text": ""}
{"id": "438928", "revid": "89787", "url": "https://gl.wikipedia.org/wiki?curid=438928", "title": "Factor V de Leiden", "text": "O factor V de Leiden (rs6025) ou factor V Leiden \u00e9 unha variante (forma mutada) do factor V humano (un dos varios factores de coagulaci\u00f3n sangu\u00ednea), que causa un incremento na formaci\u00f3n de co\u00e1gulos (hipercoagulabilidade). Nas persoas que te\u00f1en esta mutaci\u00f3n, a prote\u00edna C, unha prote\u00edna anticoagulante que normalmente inhibe a actividade procoagulante do factor V, xa non pode unirse normalmente ao factor V nin inhibilo, o que orixina o estado de hipercoagulabilidade, \u00e9 dicir, unha maior tendencia no paciente a formar co\u00e1gulos de sangue anormais e potencialmente dani\u00f1os. O factor V de Leiden \u00e9 o trastorno de hipercoagulabilidade m\u00e1is com\u00fan hereditario entre as etnias de orixe europea. O nome da mutaci\u00f3n e do trastorno procede do da cidade holandesa de Leiden, onde foi primeiramente identificada en 1994 polo profesor R. Bertina \"et al.\" Outras mutaci\u00f3ns do factor V tam\u00e9n se denominan con nomes de localidades onde se descubriron (factor V de Cambridge, factor V de Hong Kong).\nSignos e s\u00edntomas.\nTromboses venosas recorrentes anormais.\nFisiopatolox\u00eda.\nNunha persoa normal o factor V funciona como cofactor que permite que o factor Xa active a protrombina, orixinando o encima trombina. A trombina \u00e1 s\u00faa vez cliva o fibrin\u00f3xeno para formar fibrina, a cal polimer\u00edzase para formar as densas redes fibrosas que constit\u00faen a maior parte dun co\u00e1gulo. A prote\u00edna C activada (aPC) \u00e9 un anticoagulante natural que act\u00faa limitando a extensi\u00f3n da coagulaci\u00f3n ao clivar e degradar o factor V.\nO factor V de Leiden \u00e9 unha condici\u00f3n xen\u00e9tica autos\u00f3mica dominante que mostra unha penetrancia incompleta, \u00e9 dicir, non todas as persoas que te\u00f1en a mutaci\u00f3n desenvolven a enfermidade. A condici\u00f3n orix\u00ednase por ter unha variante do factor V que non pode ser doadamente degradada pola prote\u00edna C activada (aPC). O xene que codifica a prote\u00edna denom\u00ednase \"F5\" e est\u00e1 situado no cromosoma 1. A mutaci\u00f3n deste xene \u00e9 un polimorfismo dun s\u00f3 nucleotido (SNP) localizado no ex\u00f3n 10 do xene. Tr\u00e1tase dunha substituci\u00f3n con cambio de sentido da base G a A, que causa o cambio na prote\u00edna do amino\u00e1cido arxinina por glutamina. Dependendo do punto de partida elixido a posici\u00f3n do nucle\u00f3tido variante no xene pode ser a 1691 ou a 1746. A posici\u00f3n afectada do amino\u00e1cido na prote\u00edna para a variante pode ser a 506 ou a 534. (Xunto coa falta dunha normenclatura xeral, esta variaci\u00f3n significa que o SNP pode denominarse de diversas maneiras: G1691A, c.1691G&gt;A, 1691G&gt;A, c.1746G&gt;A, p.Arg534Gln, Arg506Gln, R506Q ou rs6025.) Como este amino\u00e1cido \u00e9 normalmente o sitio de clivaxe para a aPC, a mutaci\u00f3n impide unha eficiente inactivaci\u00f3n do factor V. Como o factor V permanece activo, isto facilita a sobreproduci\u00f3n de trombina, causando a xeraci\u00f3n dun exceso de fibrina e dunha excesiva coagulaci\u00f3n.\nA excesiva formaci\u00f3n de co\u00e1gulos que ten lugar neste trastorno est\u00e1 case sempre restrinxida a certas veas, onde os co\u00e1gulos poden causar unha trombose venosa profunda. Se estes co\u00e1gulos venosos se desprenden, o co\u00e1gulo pode viaxar ata o metade dereita do coraz\u00f3n e de al\u00ed aos pulm\u00f3n, onde bloquea os vasos sangu\u00edneos pulmonares e causa unha embolia pulmonar. \u00c9 extremadamente raro que este trastorno cause a formaci\u00f3n de co\u00e1gulos en arterias que poden orixinar un accidente cerebrovascular ou un infarto de miocardio, a\u00ednda que os \"mini-ictus\", chamados accidentes isqu\u00e9micos transitorios, son m\u00e1is com\u00fans. Dado que esta doenza mostra unha dominancia incompleta, as persoas homocigotas para a o alelo mutado te\u00f1en maior risco de sufrir alg\u00fans dos problemas mencionados fronte \u00e1s que son heterocigotas.\nDiagn\u00f3stico.\nA sospeita de que o factor V de Leiden \u00e9 a causa subxacente dun episodio tromb\u00f3tico debe considerarse en pacientes caucasianos de menos de 45 anos ou en calquera persoa con antecedentes familiares de trombose venosa.\nHai varios m\u00e9todos para diagnosticar esta condici\u00f3n. A maior\u00eda dos laboratorios fan cribados en pacientes 'en risco' cunha proba baseada no veleno de serpe (por exemplo, medindo o tempo de veleno de v\u00edbora de Russell dilu\u00eddo) ou ben unha proba de tempo de tromboplastina parcial activada. En ambos os m\u00e9todos, o tempo que tarda en coagular o sangue dimin\u00fae en presenza da mutaci\u00f3n do factor V de Leiden. Isto faise realizando simultaneamente d\u00faas probas; unha proba faise en presenza de prote\u00edna C activada e a outra na s\u00faa ausencia. Determ\u00ednase unha proporci\u00f3n baseada nestas d\u00faas probas e o resultado indica se a APC est\u00e1 funcionando ou non.\nExiste tam\u00e9n unha proba xen\u00e9tica que pode aplicarse. A mutaci\u00f3n (unha substituci\u00f3n 1691G\u2192A) elimina un sitio de clivaxe da endonuclease de restrici\u00f3n \"MnlI\", polo que facendo unha PCR, un tratamento con \"MnlI\" e despois unha electroforese de ADN pode obterse un diagn\u00f3stico. Outros ensaios baseados en PCR como iPLEX poden identificar igualmente a cigosidade e a frecuencia da variante.\nTratamento.\nComo esta doenza non ten cura, o tratamento est\u00e1 enfocado \u00e1 prevenci\u00f3n de complicaci\u00f3ns tromb\u00f3ticas. O tratamento est\u00e1ndar incl\u00fae a administraci\u00f3n durante toda a vida de anticoagulantes como a warfarina e a avaliaci\u00f3n constante con an\u00e1lises sangu\u00edneas da efectividade do coagulante. Ademais, pode ser necesario o tratamento temporal cun anticoagulante como a heparina durante per\u00edodos de risco especialmente alto de trombose, como cando o paciente vai ser sometido a unha cirurx\u00eda maior.\nEpidemiolox\u00eda.\nSegundo alg\u00fans estudos feitos nos Estados Unidos, un 5% da poboaci\u00f3n caucasiana dese pa\u00eds ten o factor V de Leiden. Os datos tam\u00e9n indicaron que a prevalencia do factor V de Leiden \u00e9 maior entre os caucasianos que entre as minor\u00edas estadounidenses.\nAta o 30% dos pacientes que presentan trombose venosa profunda ou embolismo pulmonar te\u00f1en esta condici\u00f3n. O risco de desenvolver un co\u00e1gulo nun vaso sangu\u00edneo depende de se unha persoa herda unha ou d\u00faas copias da mutaci\u00f3n do factor V de Leiden. Herdar unha copia da mutaci\u00f3n dun proxenitor (heterocigoto) multiplica por de catro a oito a posibilidade de desenvolver un co\u00e1gulo. As persoas que herdan d\u00faas copias da mutaci\u00f3n (homocigotos), unha de cada proxenitor, pode multiplicar ata 80 veces o risco usual de desenvolvemento deste tipo de co\u00e1gulo sangu\u00edneo. Considerando que o risco de desenvolver un co\u00e1gulo sangu\u00edneo anormal \u00e9 como media de 1 por cada 1000 persoas por ano na poboaci\u00f3n xeral, a presenza dunha copia da mutaci\u00f3n do factor V de Leiden incrementa que o risco a entre 4 por cada 1000 e 8 por cada 1000. Ter d\u00faas copias da mutaci\u00f3n pode elevar o risco ata 80 por cada 1000. Non est\u00e1 claro se estes individuos incrementan o seu risco de trombose venosa \"recorrente\". Mentres que s\u00f3 o 1% da xente con factor V de Leiden te\u00f1en d\u00faas copias do xene defectivo, estes individuos homocigotos te\u00f1en unha condici\u00f3n cl\u00ednica m\u00e1is grave. A presenza de factores de risco adquiridos para a trombose venosa, como fumar, usar contracepci\u00f3n hormonal que conte\u00f1en estr\u00f3xenos (combinadas) e a cirurx\u00eda recente, incrementa m\u00e1is a probabildade de que un individuo coa mutaci\u00f3n do factor V de Leiden desenvolva trombose venosa profunda.\nAs mulleres co factor V de Leiden te\u00f1en un risco significativamente maior de formaci\u00f3n de co\u00e1gulos no embarazo (e durante a toma de p\u00edlulas anticonceptivas que conte\u00f1en estr\u00f3xenos ou substituci\u00f3n hormonal) en forma de trombose venosa profunda e embolia pulmonar. Poden ter tam\u00e9n un aumento do risco de preeclampsia, e un pequeno aumento de risco de baixo peso dos meni\u00f1os ao naceren, as\u00ed como un pequeno incremento de aborto espont\u00e1neo e morte fetal debido a co\u00e1gulos na placenta, cord\u00f3n umbilical, ou no feto (a coagulaci\u00f3n fetal pode depender de se o meni\u00f1o herdou o xene ou non) ou as influenzas que o sistema de coagulaci\u00f3n pode ter no desenvolvemento placentario. N\u00f3tese que moitas destas mulleres pasan por varios embarazos sen dificultades, mentres que outras poden ter repetidamente complicaci\u00f3ns no embarazo, e outras poden desenvolver co\u00e1gulos \u00e1s poucas semanas de quedaren embarazadas."}
{"id": "438929", "revid": "27155", "url": "https://gl.wikipedia.org/wiki?curid=438929", "title": "Factor V Leiden", "text": ""}
{"id": "438932", "revid": "23204", "url": "https://gl.wikipedia.org/wiki?curid=438932", "title": "Gohar Muradyan", "text": "Gohar Sarkis Muradyan, nada o 28 de outubro de 1957 en Ierev\u00e1n, \u00e9 unha fil\u00f3loga e tradutora armenia. \u00c9 doutora en filolox\u00eda (1986) e doktor nauk en filolox\u00eda (2005), as\u00ed como investigadora no Instituto de Manuscritos Antigos (Matenadaran) en Ierev\u00e1n e xefa do departamento de estudo e traduci\u00f3n de textos antigos.\nTraxectoria.\nEstudou na escola inglesa n\u00ba 172 de Ierev\u00e1n entre 1969 e 1974 e entre 1974 e 1979 cursou estudos na Facultade de Filolox\u00eda da Universidade Estatal de Leningrado. Entre 1979 e 1982 fixo estudos de posgraduado no instituto de estudos orientais da Academia Nacional de Ciencias de Armenia. Dende 1982, Muradyan traballa no instituto Matenadaran, dende 1998 como investigadora e dende 2014 como xefa do departamento de estudo e traduci\u00f3n de textos antigos.\nAo longo da s\u00faa traxectoria publicou edici\u00f3ns de textos, monograf\u00edas e artigos do armenio antigo traducidos dende o grego.\nEn 1986 fixo a defensa do seu doutoramento: \"The Book of Chreia and its Sources\". Dende novembro de 2001 \u00e9 membro da AIEA (\"Asociaci\u00f3n Internacional de Estudos Armenios\"). En 2005 defendeu a s\u00faa tese de doutoramento:: \"The Hellenizing School and Classical Armenian.\"\nAdemais, participou en numerosas conferencias internacionais, proxectos de investigaci\u00f3n conxuntos e cooperaci\u00f3n con instituci\u00f3ns de investigaci\u00f3n: entre 1996 e 1997 co Max-Planck-Institut f\u00fcr europ\u00e4ische Rechtsgeschichte (Frankfurt am Main), en 1998 co Institudo de estudos avanzados dos Pa\u00edses Baixos, entre 1999 e 2002, 2001 e 2004, 2005 e 2007 coa Universidade de Xenebra, entre 2008 e 2009 coa Universidade de Graz e entre 2007 e 2012 coa Universidade de Nebraska\u2013Lincoln. Dita cooperaci\u00f3n traduciuse na publicaci\u00f3n de monograf\u00edas, artigos e traduci\u00f3ns en armenio, ingl\u00e9s, franc\u00e9s e ruso."}
{"id": "438935", "revid": "56817", "url": "https://gl.wikipedia.org/wiki?curid=438935", "title": "Cefuroxima", "text": "A cefuroxima \u00e9 un antibi\u00f3tico beta-lact\u00e1mico pertencente \u00e1 segunda xeraci\u00f3n de cefalosporinas. Existe unha forma farmac\u00e9utica denominada cefuroxima-axetilo apta para administraci\u00f3n oral. Esta forma \u00e9 inactiva, pero na mucosa intestinal \u00e9 hidrolizada e convertida en cefuroxima. Foi comercializada baixo o nome de \"Zinnat\".\nEspectro de acci\u00f3n.\nCefuroxima \u00e9 activa fronte a diversos microorganismos grampositivos (Staphylococcus spp., Streptococcus beta-hemol\u00edticos, Streptococcus pneumoniae). Tam\u00e9n mostra actividade fronte a diversas enterobacteri\u00e1ceas e outras especies, coma Moraxella catarrhalis.\nDosificaci\u00f3n.\nPor v\u00eda intravenosa, a dose convencional \u00e9 de 750 miligramos cada 8 horas. A formulaci\u00f3n oral (cefuroxima-axetilo) empr\u00e9gase a raz\u00f3n de 500 miligramos cada 8 ou 12 horas. A dose debe reducirse en poboaci\u00f3n pedi\u00e1trica e en insuficiencia renal grave. Pode empregarse durante a lactaci\u00f3n e probablemente durante o embarazo (categor\u00eda B da FDA)."}
{"id": "438936", "revid": "2956", "url": "https://gl.wikipedia.org/wiki?curid=438936", "title": "Zinnat", "text": ""}
{"id": "438937", "revid": "17467", "url": "https://gl.wikipedia.org/wiki?curid=438937", "title": "Copa Xunta de Galicia de F\u00fatbol Sala", "text": ""}
{"id": "438941", "revid": "17467", "url": "https://gl.wikipedia.org/wiki?curid=438941", "title": "Moncha Fuentes Arias", "text": ""}
{"id": "438944", "revid": "23204", "url": "https://gl.wikipedia.org/wiki?curid=438944", "title": "Sarah Jane Rees", "text": "Sarah Jane Rees, co\u00f1ecida co nome b\u00e1rdico de Cranogwen e nada en Llangrannog o 9 de xaneiro de 1839\u00a0 e finada en Cilfynydd o\u00a027 de xu\u00f1o de 1916, foi unha activista a prol da temperanza, editora, profesora e poeta galesa, editora da revista \u00a0\"Y\u00a0Frythones\", a segunda revista galesa para mulleres.\nTraxectoria.\nNaceu na granxa \"Dolgoy Fach\" situada na localidade costeira de\u00a0Llangrannog, al\u00ed estudou na s\u00faa escola rural, e tras un curto per\u00edodo en\u00a0Alberteifi, concordou con quince anos en ir traballar ao mar co seu pai. Durante dous anos\u00a0andou embarcada como mari\u00f1eira no nav\u00edo de seu pai que navegaba entre Gales, Inglaterra e Francia. Logo estudou en diversos lugares antes de obter o seu certificado en\u00a0navegaci\u00f3n en Londres algo pouco frecuente para unha muller na \u00e9poca.\nRees non casou nunca, tivo unha amizade rom\u00e1ntica con Fanny Rees, que morreu de tuberculose e \u00e1 que lle dedicou o \u00a0poema \"Fy Ffrynd\". Este tipo de amizade entre mulleres era algo aceptado polas ideas vitorianas sobre\u00a0sexualidade, que non asum\u00eda a existencia do\u00a0lesbianismo. E a\u00ednda que o poema suxire algo m\u00e1is que amizade, e anos despois desenvolveu unha relaci\u00f3n semellante con Jane Thomas coa que viviu vinte anos, non \u00e9 posible saber se estas relaci\u00f3ns ti\u00f1an contido sexual e malia a fonda relixiosidade de Rees xamais amosou vergonza ou temor ao pecado por estas relaci\u00f3ns .\nActividade docente (1860-66).\nEn 1860 volveu \u00e1 s\u00faa parroquia natal, para dar clase de navegaci\u00f3n na aldea de\u00a0Pontgarreg. Era unha rapaza nova, de 21 anos e a\u00ednda que tivo alg\u00fans problemas ao primeiro axi\u00f1a ga\u00f1ou o respecto da comunidade.\nEisteddfod, profesora e activista (1865-1879).\nCranogwen f\u00edxose co\u00f1ecida no pa\u00eds de Gales por primeira volta ao ga\u00f1ar un premio polo poema \"Y Fodrwy Briodasol\" no Eisteddfod de 1865, foi a primeira muller en ga\u00f1ar un Eisteddfod nacional, batendo a ben co\u00f1ecidos bardos como John\u00a0Ceiriog\u00a0Hughes ou William Thomas (Islwyn). Como consecuencia reclam\u00e1rona de diversos puntos de Gales para dar conferencias sobre temperanza, educaci\u00f3n e outros temas. Eran os anos posteriores ao\u00a0rexurdimento metodista de 1859, \u00e9poca na que se ench\u00edan as capelas de predicadores e conferenciantes e Cranogwen f\u00edxose tan popular que deixou a escola en 1866 malia o infrecuente que era para unha muller predicar en p\u00fablico. As\u00ed e todo, a s\u00faa popularidade continuou e en 1869 aceptou ir aos Estados Unidos, disertando entre as comunidades galesas ao longo do pa\u00eds durante un ano. \u00c1 volta publicou o libro de poemas \"Caniadau Cranogwen\" (1870).\n\"Y Frythones\" (1879-1889).\nEn 1879 fundou a revista\u00a0\"Y Frythones\", a segunda revista feminina galesa, despois de\u00a0\"Y Gymraes\"\u00a0que dirixira\u00a0Ieuan Gwynedd ata o seu peche en 1852. A diferenza da primeira, na publicaci\u00f3n dirixida por Rees a maior\u00eda dos colaboradores eran mulleres, e Rees sent\u00edase responsable da aprendizaxe das mulleres, con numerosos artigos de consellos e unha columna regular de preguntas e respostas.\u00a0Dende a revista tam\u00e9n encoraxou as mulleres para que escribisen, coa columna regular \"Ein Gohebwyr\", aberta \u00e1s lectoras e con competici\u00f3ns mensuais. A\u00ednda que Rees se retirou dos labores editorias en 1889, a revista mant\u00edvose ata\u00a01891.\nActivismo a prol da temperanza (1880-1916).\nA temperanza foi unha tema que apareceu numerosas veces na revista durante a s\u00faa \u00e9poca de editora. En marzo de 1901 estivo entre as fundadoras da Uni\u00f3n de Mulleres do Sur de Gales pola Temperanza e foi a s\u00faa secretaria durante quince anos. Pouco antes da s\u00faa morte, en xu\u00f1o de 1916,\u00a0estableceu un refuxio para as mulleres con problemas de alcoolismo.\u00a0"}
{"id": "438945", "revid": "89787", "url": "https://gl.wikipedia.org/wiki?curid=438945", "title": "Lucille Ball", "text": "Lucille D\u00e9sir\u00e9e Ball, nada en Jamestown (Nova York) o 6 de agosto de 1911 e finada nos \u00c1nxeles o 26 de abril de 1989, foi unha comedianta, actriz, modelo e produtora executiva estadounidense, c\u00e9lebre por protagonizar os programas \"I Love Lucy\", \"The Lucy-Desi Comedy Hour\", \"The Lucy Show\", \"Here's Lucy\" e \"Life with Lucy\". Foi unha das estrelas m\u00e1is populares e influentes do seu pa\u00eds, cunha das carreiras m\u00e1is longas de Hollywood, especialmente na televisi\u00f3n, onde Ball comezou a actuar na d\u00e9cada de 1930, convert\u00e9ndose en actriz de radio e estrela de filmes de serie B nos anos corenta.\nTraxectoria.\nEn 1929, comezou a traballar como modelo, e m\u00e1is tarde comezou a s\u00faa carreira en Broadway co nome art\u00edstico de Dianne Belmont. Na d\u00e9cada de 1930 apareceu en moitos papeis pequenos, grazas a un contrato con RKO Radio Pictures. Ball foi etiquetada como a \"Ra\u00ed\u00f1as dos bes\", en referencia aos seus moitos papeis en filmes de serie B. En 1951, foi fundamental na creaci\u00f3n da serie de televisi\u00f3n \"I Love Lucy\". No programa tam\u00e9n compart\u00eda cr\u00e9ditos xunto co seu ent\u00f3n marido, Desi Arnaz como Ricky Ricardo e con Vivian Vance e William Frawley. O programa rematou en 1957, logo de 180 episodios. Posteriormente fix\u00e9ronse alg\u00fans axustes menores no formato do programa e cambiouse o nome da serie a \"The Lucy-Desi Comedy Hour\", que se desenvolveu durante tres temporadas (1957-1960) e 13 episodios. Ball chegou a protagonizar outras d\u00faas series de televisi\u00f3n de \u00e9xito: \"The Lucy Show\", que se transmitiu na CBS dende 1962 ata 1968 (156 episodios) e \"Here's Lucy\" dende 1968 ata 1974 (144 episodios). O seu \u00faltimo traballo nunha serie de televisi\u00f3n foi \"Life with Lucy\" en 1986, que fracasou tras emitir oito episodios, a\u00ednda que se produciron trece.\nEn 1953, en plena gravaci\u00f3n da serie \"I Love Lucy\", Ball viuse envolta nunha pol\u00e9mica ao atoparse baixo investigaci\u00f3n do Comit\u00e9 de Actividades Antiestadounidenses da C\u00e1mara de Representantes dos Estados Unidos de Am\u00e9rica. O asunto proced\u00eda de anos anteriores, cando Ball se rexistrou para as elecci\u00f3ns de 1936 e definiu a s\u00faa afiliaci\u00f3n ao Partido Comunista, polo que en 1938, se empregou o mesmo rexistro. O 4 de setembro de 1953, Ball reuniuse en privado en Hollywood co investigador do comit\u00e9, William A. Wheeler, a quen lle deu un testemu\u00f1o selado. Dixo que ela se inscribira para votar como comunista ou \"intentou votar polo candidato do Partido Comunista\u00bb en 1936 por insistencia do seu av\u00f3 socialista. Afirmou que \u00aben ning\u00fan momento tiven a intenci\u00f3n de votar como un comunista\u00bb.\nJ. Edgar Hoover, ent\u00f3n director do FBI, nomeou a \u00abLucy e Dezi\u00bb [sic] entre os seus \u00abfavoritos do mundo do espect\u00e1culo\u00bb. Inmediatamente antes da filmaci\u00f3n do episodio 68 de \"I Love Lucy\" (\u00abThe Girls Go Into Business\u00bb), Arnaz, en vez de facer o seu habitual quecemento coa audiencia, falou co p\u00fablico sobre Ball e o seu av\u00f3. Arnaz bromeou dicindo: \"O \u00fanico vermello que ten Lucy \u00e9 o seu cabelo, e a\u00ednda este non \u00e9 real\". A continuaci\u00f3n, presentou a s\u00faa dona e recibiu unha ovaci\u00f3n do p\u00fablico.\nBall recibiu 17 candidaturas aos Premios Emmy, das cales ga\u00f1ou catro. En 1977, foi unha das primeiras ga\u00f1adoras do premio Women in Film Crystal. Tam\u00e9n recibiu o Premio Cecil B. DeMille en 1979, o premio \u00e1 traxectoria do Centro John F. Kennedy en 1986 e o Premio Gobernadores da Academia das Artes e das Ciencias Cinematogr\u00e1ficas en 1989.\nO 26 de abril de 1989, Ball faleceu dunha disecci\u00f3n a\u00f3rtica aos 77 anos.\nVida privada.\nEn 1940, Ball co\u00f1eceu o cubano Desi Arnaz e casou con el. En 1951, deu a luz a s\u00faa primeira filla, Lucie D\u00e9sir\u00e9e Arnaz; un ano e medio m\u00e1is tarde, tivo o seu segundo fillo, Desiderio Alberto Arnaz IV, co\u00f1ecido como Desi Arnaz, Jr. Ball e Arnaz divorci\u00e1ronse o 4 de maio de 1960. No momento da s\u00faa morte estaba casada co seu segundo marido e socio, o comediante Gary Morton, co que contraera matrimonio vinte e oito anos antes."}
{"id": "438947", "revid": "72012", "url": "https://gl.wikipedia.org/wiki?curid=438947", "title": "Canuto Berea", "text": ""}
{"id": "438948", "revid": "98629", "url": "https://gl.wikipedia.org/wiki?curid=438948", "title": "Factor de von Willebrand", "text": "O factor de von Willebrand (vWF) \u00e9 unha glicoprote\u00edna do sangue implicada na hemostase. \u00c9 deficiente ou defectiva na enfermidade de von Willebrand e est\u00e1 implicada en moitas outras enfermidades, como a p\u00farpura trombocitop\u00e9nica tromb\u00f3tica, s\u00edndrome de Heyde e posiblemente a s\u00edndrome hemol\u00edtica-ur\u00e9mica. O factor denom\u00ednase as\u00ed polo m\u00e9dico finland\u00e9s Erik Adolf von Willebrand, que describiu a doenza causada pola deficiencia deste factor en 1926.\nBioqu\u00edmica.\nS\u00edntese.\nO vWF \u00e9 unha glicoprote\u00edna mulim\u00e9rica grande do plasma sangu\u00edneo producida constitutivamente como vWF ultragrande no endotelio (nos corpos de Weibel-Palade), megacariocitos (gr\u00e1nulos \u03b1 de plaquetas) e tecido conectivo subendotelial.\nEstrutura.\nO mon\u00f3mero vWF b\u00e1sico \u00e9 unha prote\u00edna de 2050 amino\u00e1cidos. Cada mon\u00f3mero cont\u00e9n varios dominios cunha funci\u00f3n espec\u00edfica; elementos e aspectos salientables son:\nOs mon\u00f3meros son seguidamente N-glicosilados, dispostos formando d\u00edmeros no ret\u00edculo endoplasm\u00e1tico e mult\u00edmeros no aparato de Golgi polo enlace cruzado establecido por residuos de ciste\u00edna que forman pontes disulfuro. Con respecto \u00e1 glicosilaci\u00f3n, o vWF \u00e9 unha das poucas prote\u00ednas que levan ant\u00edxenos do sistema dos grupos sangu\u00edneos AB0.\nOs mult\u00edmeros do vWF poden ser extremadamente grandes, &gt;20,000 kDa, e constan dunhas 80 subunidades de 250 kDa cada unha. S\u00f3 son funcionais estes grndes mult\u00edmeros. Alg\u00fans produtos de clivaxe que se orixinan durante a produci\u00f3n do vWF son tam\u00e9n segregados, peroprobablemente non realizan ningunha funci\u00f3n.\nFunci\u00f3n.\nA funci\u00f3n primaria do factor de von Willebrand \u00e9 unirse a outras prote\u00ednas, especialmente ao factor VIII, e \u00e9 importante na adhesi\u00f3n de plaquetas aos sitios lesionados. Non \u00e9 un encima, xa que carece de actividade catal\u00edtica.\nO vWF \u00fanese a varios tipos de c\u00e9lulas e de mol\u00e9culas. As m\u00e1is importantes son:\nO vWF xoga un papel principal na coagulaci\u00f3n do sangue. Por tanto, a deficiencia ou disfunci\u00f3n de vWF (enfermidade de von Willebrand) orixina unha tendencia a ter hemorraxias, que \u00e9 m\u00e1is aparente en tecidos que te\u00f1en un alto fluxo de corte en vasos estreitos. Os estudos indican que parece que o vWF se desenrola durante estas circunstancias, desacelerando as plaquetas que pasan. Investigaci\u00f3ns recentes tam\u00e9n suxiren que o factor de von Willebrand est\u00e1 implicado na propia formaci\u00f3n de vasos sangu\u00edneos, o cal explicar\u00eda por que algunhas persoas que te\u00f1en a enfermidade de von Willebrand desenvolven malformaci\u00f3ns vasculares (predominantemente no tracto dixestivo), que poden causar unha hemorraxia gastrointestinal.\nCatabolismo.\nA degradaci\u00f3n biol\u00f3xica no catabolismo do vWF est\u00e1 en gran medida mediada polo encima ADAMTS13. Tr\u00e1tase dunha metaloprotease que cliva o vWF entre a tirosina na posici\u00f3n 842 e a metionina na posici\u00f3n 843 (ou posici\u00f3ns 1605\u20131606 do xene) no dominio A2. Isto rompe os mult\u00edmeros en pequenas unidades, que son degradadas por outras peptidases.\nPapel en enfermidades.\nOs defectos hereditarios ou adquiridos no vWF orixinan a enfermidade de von Willebrand, unha diatese hemorr\u00e1xica da pel e membranas mucosas, que causa hemorraxia nasal, menorraxia e hemorraxia gastrointestinal. O punto no que se produce esta mutaci\u00f3n determina a gravidade da diatese hemorr\u00e1xica. Dist\u00ednguense tres tipos (I, II e III) desta doenza, e ademais o tipo II comprende varios subtipos. O tratamento depende da natureza da anormalidade e gravidade dos s\u00edntomas. A maior\u00eda dos casos desta doenza son hereditarios, pero tam\u00e9n se poden adquirir ao longo da vida anormalidades no vWF; a estenose da v\u00e1lvula a\u00f3rtica, por exemplo, foi ligada \u00e1 enfermidade de von Willebrand de tipo IIA, causante de hemorraxias gastrointestinais, unha asociaci\u00f3n co\u00f1ecida como s\u00edndrome de Heyde.\nNa p\u00farpura trombocitop\u00e9nica tromb\u00f3tica e a s\u00edndrome ur\u00e9mica hemol\u00edtica, o encima ADAMTS13 \u00e9 deficiente ou foi inhibido por anticorpos dirixidos contra o encima. Isto orixina unha diminuci\u00f3n da degradaci\u00f3n dos mult\u00edmeros ultragrandes de vWF e anemia hemol\u00edtica microanxiop\u00e1tica con deposici\u00f3n de fibrina e plaquetas en pequenos vasos, e necrose capilar. Na p\u00farpura trombocitop\u00e9nica tromb\u00f3tica, o \u00f3rgano m\u00e1is afectado \u00e9 o cerebro; na s\u00edndrome ur\u00e9mica hemol\u00edtica, o ril.\nOs altos niveis de vWF son m\u00e1is com\u00fans en persoas que tiveron un accidente cerebrovascular isqu\u00e9mico (por un co\u00e1gulo) por primeira vez. A frecuencia de aparici\u00f3n non se ve afectada polo encima ADAMTS13, e o \u00fanico factor xen\u00e9tico significativo \u00e9 o grupo sangu\u00edneo que te\u00f1a a persoa. Os niveis plasm\u00e1ticos altos de vWF son un preditor independente de hemorraxias importantes en pacientes de fibrilaci\u00f3n auricular anticoagulada.\nHistoria.\nO vWF e a s\u00faa doenza son denominados as\u00ed en lembranza de Erik Adolf von Willebrand, un m\u00e9dico finland\u00e9s que en 1926 describiu por primeira vez un trastorno hemorr\u00e1xico hereditario en familias das illas \u00c5land do B\u00e1ltico. A\u00ednda que von Willebrand non identificou a causa \u00faltima da doenza, distinguiu a enfermidde de von Willebrand da hemofilia e outras formas de diatese hemorr\u00e1xica.\nNa d\u00e9cada de 1950, demostrouse que a enfermidade de von Willebrand era causada por unha deficiencia nun factor plasm\u00e1tico (e non era un trastorno plaquetario) e, na d\u00e9cada de 1970, purificouse a prote\u00edna factor de von Willebrand.\nInteracci\u00f3ns.\nO factor de von Willebrand interacciona co col\u00e1xeno, tipo I, alfa 1.\nRecentemente, informouse de que a cooperaci\u00f3n e interacci\u00f3ns entre factores de von Willebrand potencia a probabilidade de adsorci\u00f3n na hemostase primarias. A probabilidade de adsorci\u00f3n dun vWF fluente confinado no campo receptor mellora cando encontra outro vWF xa adherido ao lado de receptores de col\u00e1xeno. Esa cooperaci\u00f3n mantense nun amplo intervalo de proporci\u00f3ns de fluxo de corte."}
{"id": "438950", "revid": "98629", "url": "https://gl.wikipedia.org/wiki?curid=438950", "title": "Augas interiores", "text": "As augas interiores incl\u00faen, de acordo coa Convenci\u00f3n das Naci\u00f3ns Unidas sobre o Dereito do Mar, as augas do litoral da li\u00f1a de base das augas territoriais dunha naci\u00f3n, ag\u00e1s nos estados arquipelagos. Incl\u00faen v\u00edas fluviais como r\u00edos e canles, e \u00e1s veces a auga dentro de pequenas ba\u00edas.\nNas augas interiores, a soberan\u00eda do Estado \u00e9 igual \u00e1 que exerce no continente. O estado costeiro \u00e9 libre de facer leis relacionadas coas s\u00faas augas internas, regular calquera uso e utilizar calquera recurso. A falta de acordos en contrario, os buques estranxeiros non te\u00f1en dereito de paso dentro das augas internas, e esta falta de dereito a paso inocente \u00e9 a diferenza fundamental entre augas internas e as augas territoriais. As \"augas arquip\u00e9lagicas\" dentro das illas ultraperif\u00e9ricas dos estados arquip\u00e9lagos son tratadas como augas internas, coa excepci\u00f3n de que se debe permitir o paso inocente, a\u00ednda que o estado arquipel\u00e1gico pode designar certas r\u00faas mar\u00edtimas nestas augas.\nCando un buque estranxeiro est\u00e1 autorizado para entrar en augas continentais, est\u00e1 suxeito \u00e1s leis do Estado ribere\u00f1o, cunha excepci\u00f3n: a tripulaci\u00f3n do buque est\u00e1 suxeita \u00e1 lei do Estado da bandeira. Isto est\u00e9ndese \u00e1s condici\u00f3ns laborais e aos delitos cometidos a bordo do buque, a\u00ednda que estea atracado nun porto. Os delitos cometidos no porto e os crimes cometidos nela pola tripulaci\u00f3n dun buque estranxeiro sempre caen na xurisdici\u00f3n do Estado ribere\u00f1o. O Estado ribere\u00f1o pode intervir nos buques cando o capit\u00e1n do buque obriga a intervenci\u00f3n das autoridades locais, cando hai perigo para a paz e a seguridade do Estado ribere\u00f1o ou para facer cumprir as normas aduaneiras.\nDisputas.\nA reclamaci\u00f3n por un estado dunha v\u00eda fluvial como augas internas levou a disputas con outros estados. Por exemplo, Canad\u00e1 reclama unha secci\u00f3n do Paso Noroeste como parte das s\u00faas augas internas, totalmente baixo a xurisdici\u00f3n canadense, unha reclamaci\u00f3n que foi discutida polos Estados Unidos e pola maior\u00eda das naci\u00f3ns mar\u00edtimas, que o consideran un estreito internacional, o que significa que os buques estranxeiros te\u00f1en dereito a paso de tr\u00e1nsito. (Ver augas internas do Canad\u00e1 e Paso do Noroeste # Disputa de augas internacionais).\nO Tribunal Internacional do Dereito do Mar, formado en 1994, ten o poder de resolver disputas mar\u00edtimas entre os estado, a\u00ednda que na pr\u00e1ctica, estas resoluci\u00f3ns dependen da vontade destes estados de respectar as decisi\u00f3ns."}
{"id": "438952", "revid": "72012", "url": "https://gl.wikipedia.org/wiki?curid=438952", "title": "Pilar Farjas Abad\u00eda", "text": ""}
{"id": "438953", "revid": "85894", "url": "https://gl.wikipedia.org/wiki?curid=438953", "title": "Axencia Espa\u00f1ola de Seguridade Alimentaria e Nutrici\u00f3n", "text": "A Axencia Espa\u00f1ola de Seguridade Alimentaria e Nutrici\u00f3n (AESAN), en castel\u00e1n \"Agencia Espa\u00f1ola de Seguridad Alimentaria y Nutrici\u00f3n\", foi un organismo aut\u00f3nomo de Espa\u00f1a adscrito ao Ministerio de Sanidade e Consumo, que existiu entre 2002 e 2014.\nEn 2014, polo Real Decreto 19/2014, de 17 de xaneiro, fundiuse co Instituto Nacional do Consumo dando lugar \u00e1 Axencia Espa\u00f1ola de Consumo, Seguridade Alimentaria e Nutrici\u00f3n.\nMisi\u00f3n.\nA s\u00faa misi\u00f3n era garantir o m\u00e1is alto grao de seguridade e promover a sa\u00fade dos ciudad\u00e1ns:"}
{"id": "438955", "revid": "72012", "url": "https://gl.wikipedia.org/wiki?curid=438955", "title": "Agencia Espa\u00f1ola de Seguridad Alimentaria y Nutrici\u00f3n", "text": ""}
{"id": "438958", "revid": "55340", "url": "https://gl.wikipedia.org/wiki?curid=438958", "title": "Cranogwen", "text": ""}
{"id": "438960", "revid": "5863", "url": "https://gl.wikipedia.org/wiki?curid=438960", "title": "Ruth Mathilda Anderson", "text": ""}
{"id": "438962", "revid": "85894", "url": "https://gl.wikipedia.org/wiki?curid=438962", "title": "Azucena Arias", "text": "Azucena Arias Correa, nada en S\u00e3o Paulo, Brasil, un 6 de xaneiro, \u00e9 unha profesora e escritora galega de literatura infantil e xuvenil.\nTraxectoria.\nFilla de emigrantes galegos no Brasil, rematou os estudos primarios en Cerdedo e o bacharelato en Pontevedra. Estudou Maxisterio, Ciencias da educaci\u00f3n e Psicolox\u00eda.\n\u00c9 profesora asociada da Universidade de Vigo na Facultade de Ciencias da Educaci\u00f3n e do Deporte do Campus Universitario de Pontevedra."}
{"id": "438963", "revid": "5863", "url": "https://gl.wikipedia.org/wiki?curid=438963", "title": "Azucena Arias Correa", "text": ""}
{"id": "438972", "revid": "6939", "url": "https://gl.wikipedia.org/wiki?curid=438972", "title": "Augas internas", "text": ""}
{"id": "438973", "revid": "23562", "url": "https://gl.wikipedia.org/wiki?curid=438973", "title": "CS Bourgoin", "text": ""}
{"id": "438987", "revid": "23204", "url": "https://gl.wikipedia.org/wiki?curid=438987", "title": "Arara xacinta", "text": ""}
{"id": "438988", "revid": "785", "url": "https://gl.wikipedia.org/wiki?curid=438988", "title": "Muniadona de Castela", "text": ""}
{"id": "438989", "revid": "785", "url": "https://gl.wikipedia.org/wiki?curid=438989", "title": "Conde de Galicia", "text": ""}
{"id": "438990", "revid": "785", "url": "https://gl.wikipedia.org/wiki?curid=438990", "title": "Conde de Galiza", "text": ""}
{"id": "438995", "revid": "23204", "url": "https://gl.wikipedia.org/wiki?curid=438995", "title": "Urraca I", "text": ""}
{"id": "438998", "revid": "25871", "url": "https://gl.wikipedia.org/wiki?curid=438998", "title": "Mirinda", "text": "Mirinda \u00e9 unha marca de bebidas gaseosas creada en Espa\u00f1a en 1959. O nome significa \"marabillosa\" en idioma esperanto.\nA marca foi mercada en 1970 por Pepsi que en 2003 comezou a vendela nos Estados Unidos para competir con Fanta. Est\u00e1 dispo\u00f1ible en Europa, Am\u00e9rica, norte de \u00c1frica e alg\u00fans pa\u00edses de Asia. A marca non se vende en Espa\u00f1a, onde Pepsico vende a s\u00faa outra marca, Kas. "}
{"id": "438999", "revid": "98629", "url": "https://gl.wikipedia.org/wiki?curid=438999", "title": "Laurent Hendschel", "text": "Laurent Hendsche, nado en\u00a01966, \u00e9 un escritor e cantante val\u00f3n, promotor do val\u00f3n unificado.\nTraxectoria.\nLogrou o gran premio da canci\u00f3n valoa en 1989. \u00a0En 1990 escribiu\u00a0\u00a0\"On walon po dmwin?\"\u00a0 no que fai un chamamento para a modernizaci\u00f3n do val\u00f3n e para a creaci\u00f3n dun est\u00e1ndar unificado. En 1992 afondando no anterior coordina \"Walo + Mes troes meye prum\u00ees mots walons\" (1992), o primeiro l\u00e9xico panval\u00f3n e que constit\u00fae o primeiro chanzo na conformaci\u00f3n dese val\u00f3n unificado.\nEn 1993 publicou a colleita po\u00e9tica \"Ridaedjes\" (1993) e dese ano \u00e9 tam\u00e9n o artigo\u00a0\u201cQuelques propositions sur l'\u00e9tablissement d'une langue wallonne \u00e9crite commune\u201d. Foi un dos promotores da revista \"Li Rantoele\", que apareceu en 1995 para a promoci\u00f3n do val\u00f3n unificado.\u00a0Xa en val\u00f3n unificado, ou \"rfondou walon\", editou d\u00faas colecci\u00f3ns de relatos \"Sacwant\u00e8s f\u00e5viretes di houte did ci\" (1994) e \"Did lon\" (1995), e mais escribiu en 1994 a primeira novela en val\u00f3n unificado,\u00a0\"So l' anuti\", de car\u00e1cter hist\u00f3rico, que non se publicou ata 2006, a\u00ednda que a revista\u00a0\"Li Chw\u00e8s\" publicara antes alg\u00fans anacos.\nFoi dos primeiros en introducir o val\u00f3n en\u00a0internet\u00a0coa creaci\u00f3n en 1996 de\u00a0Les p\u00e5djes do lingaedje walon, subindo \u00e1 rede unha pequena gram\u00e1tica valoa. En 1998 foi o primeiro en traducir unha distribuci\u00f3n\u00a0Linux\u00a0ao val\u00f3n e en 2002 traduciu a\u00a0X\u00e9nese, o primeiro libro da Biblia, ao val\u00f3n co t\u00edtulo \u201c\u00c5 Cmince\u201d. Tam\u00e9n foi membro do Consello de Linguas Rexionais End\u00f3xenas da Comunidade Francesa de B\u00e9lxica (1997-2001)"}
{"id": "439001", "revid": "98629", "url": "https://gl.wikipedia.org/wiki?curid=439001", "title": "Augas territoriais", "text": "Augas territoriais ou mar territorial, tal como a define a Convenci\u00f3n das Naci\u00f3ns Unidas sobre o Dereito do Mar de 1982, \u00e9 un cinto de augas que se estenden a m\u00e1is de 12 millas n\u00e1uticas (22\u00b42\u00a0km.) desde a li\u00f1a de base (normalmente a marca media da baixamar) dun estado costeiro. O mar territorial est\u00e1 considerado como territorio soberano do estado, a\u00ednda que se permite o paso inocente dos barcos estranxeiros (civ\u00eds) a trav\u00e9s dela, ou paso de tr\u00e1nsito nos estreitos; esta soberan\u00eda tam\u00e9n se estende ata o espazo a\u00e9reo e o fondo do mar. O axuste destes l\u00edmites ch\u00e1mase, no dereito internacional, delimitaci\u00f3n mar\u00edtima.\nO termo \"augas territoriais\" \u00e1s veces \u00fasase informalmente para referirse a calquera superficie de auga sobre a que un estado ten xurisdici\u00f3n, inclu\u00edndo as augas internas, a zona contigua, a zona econ\u00f3mica exclusiva e potencialmente a plataforma continental.\nLi\u00f1a de Base.\nNormalmente, a li\u00f1a de base desde onde se mide o mar territorial \u00e9 a li\u00f1a de baixamar ao longo da costa como se indica nos gr\u00e1ficos a grande escala reco\u00f1ecidos oficialmente polo estado costeiro. Esta \u00e9 a marca de auga durante a marea baixa m\u00e1is pr\u00f3xima \u00e1 costa ou, alternativamente, pode ser unha distancia ilimitada das terras permanentemente expostas, sempre que unha parte das elevaci\u00f3ns expostas durante a marea baixa pero cubertas pola marea alta (como os fangos) estea dentro das 12 millas n\u00e1uticas de terras permanentemente expostas. As li\u00f1as de base rectas p\u00f3dense definir alternativamente conectando os bordos das illas ao longo dunha costa, a trav\u00e9s das desembocaduras dos r\u00edos ou con certas restricciones nas bocas das ba\u00edas. Neste caso, unha ba\u00eda def\u00ednese como \"unha fenda na costa ben marcada cuxa penetraci\u00f3n \u00e9 tan proporcional ao ancho da s\u00faa boca que cont\u00e9n augas terrestres e constit\u00fae m\u00e1is que unha simple curvatura da costa. Non obstante, unha fenda na costa non consider\u00e1rase como unha ba\u00eda a menos que a s\u00faa superficie sexa tan grande ou maior que a do semic\u00edrculo cuxo di\u00e1metro \u00e9 unha li\u00f1a trazada a trav\u00e9s da boca de esa fenda\". A li\u00f1a de base a trav\u00e9s da ba\u00eda tampouco debe ter m\u00e1is de 24 millas n\u00e1uticas de lonxitude.\nAugas interiores.\nAs augas entre a terra e a li\u00f1a de base est\u00e1n definidas como augas interiores, sobre as cales o estado ten soberan\u00eda completa, nin se permite o paso inocente sen permiso expl\u00edcito do devandito estado. Os lagos e os r\u00edos son considerados augas interiores. Todas as \"augas arquipel\u00e1gicas\" dentro das illas ultraperif\u00e9ricas dun estado arquipelagico, como Indonesia ou Filipinas tam\u00e9n se consideran augas interiores, e son tratadas igual coa excepci\u00f3n de que debe permitirse o paso inocente por elas. Non obstante, os estados arquip\u00e9lagos poden designar certas rutas mar\u00edtimas a trav\u00e9s destas augas.\nMar territorial.\nO mar territorial dun estado est\u00e9ndese ata 12 millas n\u00e1uticas (22\u00b42\u00a0km.) desde a s\u00faa li\u00f1a de base. Se este se superpo\u00f1e co mar territorial doutro estado, a fronteira \u00e9 considerado o punto medio entre as li\u00f1as de base dos dous estados, a non ser que os estados en cuesti\u00f3n pacten doutro xeito. Un estado tam\u00e9n pode optar por reclamar un mar territorial menor.\nOs conflitos ocorren sempre que unha naci\u00f3n costeira reclama un golfo enteiro como as s\u00faas augas territoriais mentres que outras naci\u00f3ns s\u00f3 reco\u00f1ecen as definici\u00f3ns m\u00e1is restritivas da convenci\u00f3n da ONU. As reclamaci\u00f3ns que trazan unha li\u00f1a de base de m\u00e1is de 24 millas n\u00e1uticas (dous l\u00edmites de 12 mn) son xulgadas excesivas polos Estados Unidos. Produc\u00edronse dous conflitos no Golfo de Sidra, onde Libia trazou unha li\u00f1a que excede as 230 millas n\u00e1uticas e reivindica o golfo enteiro como as s\u00faas augas territoriais. Os EE. UU. exerceron os dereitos de liberdade de navegaci\u00f3n d\u00faas veces, nos incidentes de 1981 e 1989\nNo sistema federal dos Estados Unidos, os estado da uni\u00f3n exercen a xurisdici\u00f3n (suxeita \u00e1 lei federal) ata tres millas n\u00e1uticas (9 millas n\u00e1uticas para Texas e Florida) desde a costa, mentres que o goberno federal exerce a exclusiva competencia territorial (ver Tidelands).\nZona contigua.\nA \"zona contigua\" \u00e9 unha franxa de auga que se estende m\u00e1is al\u00e1 do bordo exterior do mar territorial ata as 24 millas n\u00e1uticas (mn) desde a li\u00f1a de base, dentro da cal un estado pode exercer un control limitado coa finalidade de previr ou castigar \"a infracci\u00f3n das leis e regulamentos aduaneiros, fiscais, de inmigraci\u00f3n ou sanitarios dentro do seu territorio ou mar territorial\". Adoita ter 12 mn de ancho, pero poder\u00eda ter m\u00e1is (se un estado optou por reclamar un mar territorial de menos de 12 millas n\u00e1uticas), ou menos, se se solapara noutra zona contigua doutro estado. Con todo, a diferenza do mar territorial, non existe unha regra est\u00e1ndar para resolver tales conflitos e os estados en cuesti\u00f3n deben negociar o seu propio compromiso. Os Estados Unidos reclamaron unha zona contigua a 24 mn desde a li\u00f1a de base o 29 de setembro de 1999.\nZona econ\u00f3mica exclusiva.\nUnha zona econ\u00f3mica exclusiva est\u00e9ndese desde a li\u00f1a de base ata un m\u00e1ximo de 200 mn, polo tanto incl\u00fae a zona contigua. Unha naci\u00f3n costeira ten o control de todos os recursos econ\u00f3micos dentro da s\u00faa zona econ\u00f3mica exclusiva, inclu\u00edda a pesca, miner\u00eda, explotaci\u00f3n de petr\u00f3leo e calquera contaminaci\u00f3n destes recursos. Non obstante, non pode prohibir o paso nin o merodeo por riba, sobre ou por debaixo da superficie do mar, sempre que cumpran coas leis e regulamentos adoptados polo Estado ribere\u00f1o de conformidade coas disposici\u00f3ns da Convenci\u00f3n da ONU, dentro da parte da s\u00faa zona econ\u00f3mica exclusiva m\u00e1is al\u00e1 do seu mar territorial. Antes da Convenci\u00f3n das Naci\u00f3ns Unidas sobre o Dereito do Mar de 1982, as naci\u00f3ns costeiras ampliaran arbitrariamente as s\u00faas augas territoriales nun esforzo para controlar as actividades que agora est\u00e1n reguladas pola zona econ\u00f3mica exclusiva, como a explotaci\u00f3n petroleira offshore ou os dereitos de pesca (v\u00e9xase Guerra do bacallau). De feito, a zona econ\u00f3mica exclusiva a\u00ednda \u00e9 popularmente, a\u00ednda que err\u00f3neamente, chamada augas territoriales dunha naci\u00f3n costeira.\nPlataforma continental.\nDefinici\u00f3n.\nO artigo 76 d\u00e1 a definici\u00f3n legal de plataforma continental dos pa\u00edses costeiros. Para a definici\u00f3n de xeograf\u00eda f\u00edsica, consulte plataforma continental. A plataforma continental dunha naci\u00f3n costeira est\u00e9ndese ao bordo exterior da marxe continental, pero polo menos 200 mn (370\u00a0km) das li\u00f1as de base do mar territorial se o noiro continental non se estende tan lonxe. Os estados costeiros te\u00f1en dereito a explotar o fondo do mar e os recursos naturais que se atopan sobre ela ou por baixo dela, pero os outros estados poden instalar cables e canalizaci\u00f3ns se est\u00e1n autorizados polo estado costeiro. O l\u00edmite exterior da plataforma continental dun pa\u00eds non debe estenderse m\u00e1is al\u00f3 de 350 millas n\u00e1uticas (650\u00a0km) da li\u00f1a de base, ou m\u00e1is al\u00f3 de 100 mn (190\u00a0km) desde 2.500 m. de batimetr\u00eda, que \u00e9 unha li\u00f1a que conecta as profundidades do fondo do mar a 2.500 metros. O bordo exterior da marxe continental para os efectos deste artigo def\u00ednese como:\nO pe da inclinaci\u00f3n continental determ\u00ednase como o punto de cambio m\u00e1ximo no gradiente na s\u00faa base. A parte da plataforma continental m\u00e1is al\u00f3 do l\u00edmite de 200 millas n\u00e1uticas tam\u00e9n \u00e9 co\u00f1ecida como a plataforma continental estendida. Os pa\u00edses que desexen delimitar a s\u00faa plataforma continental exterior m\u00e1is al\u00e1 de 200 millas n\u00e1uticas deben enviar informaci\u00f3n cient\u00edfica base\u00e1ndo a s\u00faa reclamaci\u00f3n \u00e1 Comisi\u00f3n das Naci\u00f3ns Unidas sobre os L\u00edmites da Plataforma Continental. A Comisi\u00f3n ent\u00f3n valida ou fai recomendaci\u00f3ns sobre a base cient\u00edfica para a reclamaci\u00f3n da plataforma continental prolongada. O xu\u00edzo cient\u00edfico da Comisi\u00f3n ser\u00e1 final e vinculante. Se as solicitudes de plataforma continental estendidas validadas se sobrepo\u00f1en, calquera delimitaci\u00f3n entre dous ou m\u00e1is partes \u00e9 decidida por negociaci\u00f3ns bilaterais ou multilaterais, e non pola Comisi\u00f3n. Os pa\u00edses te\u00f1en dez anos logo de ratificar a UNCLOS para presentar as s\u00faas propostas para ampliar a s\u00faa plataforma continental m\u00e1is de 200 millas n\u00e1uticas ou o 13 de maio de 2009 para os pa\u00edses onde a convenci\u00f3n ratificouse antes do 13 de maio de 1999. Desde o 1 de xu\u00f1o de 2009, present\u00e1ronse 51 comunicaci\u00f3ns \u00e1 Comisi\u00f3n, das cales oito foron deliberadas pola Comisi\u00f3n e recibiron recomendaci\u00f3ns. As oito son (en orde de data de env\u00edo): Federaci\u00f3n Rusa; Brasil; Australia; Irlanda; Nova Zelandia; a presentaci\u00f3n conxunta de Francia, Irlanda, Espa\u00f1a e o Reino Unido; Noruega e M\u00e9xico.\nDereitos na plataforma continental.\nOs artigos 77 a 81 definen os dereitos dun pa\u00eds sobre a s\u00faa plataforma continental.\nA naci\u00f3n costeira ten o control de todos os recursos dentro ou baixo a s\u00faa plataforma continental, pero non o control sobre ning\u00fan organismo vivo sobre a plataforma que estea f\u00f3ra da s\u00faa zona econ\u00f3mica exclusiva. Isto d\u00e1lle dereito a realizar traballos de exploraci\u00f3n e perforaci\u00f3n de hidrocarburos."}
{"id": "439002", "revid": "1131", "url": "https://gl.wikipedia.org/wiki?curid=439002", "title": "Jes\u00fas Simal Lozano", "text": "Jes\u00fas Simal Lozano, nado o 2 de xu\u00f1o de 1938 en Daimiel (Cidade Real), \u00e9 un cient\u00edfico galego, catedr\u00e1tico universitario especializado en qu\u00edmica anal\u00edtica e nos estudos sobre a contaminaci\u00f3n dos alimentos,\nPese s\u00faa nacenza manchega pode considerarse como galego, porque desde que chegou a Santiago de Compostela a cursar a carreira de Farmacia quedou a vivir nesta cidade at\u00e9 o d\u00eda de hoxe, xa xubilado da s\u00faa c\u00e1tedra.\nTraxectoria.\nFormaci\u00f3n.\nJes\u00fas Simal acadou os seguintes t\u00edtulos acad\u00e9micos:\nLabor investigador e docente.\nAlumno interno de desde 1958 a 1961 durante os cursos 4\u00ba, 5\u00ba e 6\u00ba cursos da carreira e, tras licenciarse, foi, ininterrompidamente, profesor da Facultade de Farmacia de Santiago desde o 1 de outubro de 1961, primeiro como adxunto interino de Bromatolox\u00eda, Toxicolox\u00eda e An\u00e1lise Qu\u00edmico (1961-1964); despois profesor adxunto titular (1964-1973); m\u00e1is tarde, profesor agregado de Bromatolox\u00eda e Toxicolox\u00eda, desde febreiro de 1973 at\u00e9 decembro de 1975, en que tomou posesi\u00f3n como catedr\u00e1tico de Bromatolox\u00eda, Toxicolox\u00eda e An\u00e1lise Qu\u00edmica Aplicada, posto que ocupou at\u00e9 a s\u00faa xubilaci\u00f3n o 30 de setembro de 2008.\nFoi director do Departamento de Bromatolox\u00eda, Toxicolox\u00eda e An\u00e1lise Qu\u00edmica da Facultade de Farmacia compostel\u00e1 desde abril de 1974 at\u00e9 o 19 de novembro de 1989, e coordinador dos Cursos de Doutoramento desde 1987 at\u00e9 a s\u00faa xubilaci\u00f3n. Dirixiu 38 teses de doutoramento e 112 memorias de licenciatura na USC. Como dato interesante para a s\u00faa vida persoal c\u00f3mpre destacar que unha das teses que dirixiu foi a do seu fillo m\u00e1is vello, Jes\u00fas Simal G\u00e1ndara, \"Contribuci\u00f3n al control de calidad de resinas epox\u00eddicas destinadas a entrar en contacto con productos alimenticios\", lida en 1991 na USC.\nAcad\u00e9mico.\nO doutor Simal foi recibido na Real Academia de Farmacia de Galicia, na que ocupa a medalla n\u00ba 14, o d\u00eda 17 de xaneiro de 2007, acto no que leu o discurso \"Aplicaci\u00f3n de las nuevas tecnolog\u00edas a la ense\u00f1anza\".\nSociedades cient\u00edficas das que \u00e9 membro.\nSimal Lozano \u00e9: \nPublicaci\u00f3ns.\nO doutor Simal \u00e9 autor de m\u00e1is de 30 artigos en revistas cient\u00edficas, de tres artigos en libros colectivos e dun libro non cient\u00edfico.\nEntre os seus principais traballos p\u00f3dense citar:\nO seu libro \"non cient\u00edfico\", resultado dunha das s\u00faas afecci\u00f3ns, o debuxo art\u00edstico, \u00e9 \"L\u00e1minas de Compostela\", publicado polo Servizo e Publicaci\u00f3ns e Intercambio Cient\u00edfico da Universidade de Santiago de Compostela o ano 2010, ISBN 978-84-9887-286-6, no que, en palabras do catedr\u00e1tico de Historia da Arte Jos\u00e9 Manuel Garc\u00eda Iglesias, \u00abachega ao lector \u00e1 Compostela eterna, esa que \u00e9 Catedral e Mosteiro, r\u00faa e Universidade, maxia e arte, relixi\u00f3n e ciencia. A s\u00faa \u00e9 unha mirada consciente que, nos debuxos, d\u00e1 unha interpretaci\u00f3n do que \u00e9 un dos enclaves m\u00e1is belos e significativos da vella Europa\u00bb.\nOutras actividades.\nAdemais dos seus intereses cient\u00edficos e docentes, Simal \u00e9 un grande afeccionado ao debuxo e \u00e1 numism\u00e1tica.\nVida persoal.\nJes\u00fas Simal Lozano casou con Carmen G\u00e1ndara L\u00f3pez. O matrimonio tivo catro fillos: Jes\u00fas, nacido o 5 de abril de 1966, catedr\u00e1tico de universidade; Jos\u00e9, nacido o 10 de xu\u00f1o de 166t, traballador social; Manuel, nacido o 26 de outubro de 1971, e Juan, nacido o 4 de xu\u00f1o de 1973."}
{"id": "439004", "revid": "15490", "url": "https://gl.wikipedia.org/wiki?curid=439004", "title": "Tolomeo I S\u00f3ter", "text": "Tolomeo I S\u00f3ter (\"o Salvador\") (en ), nado no reino de Macedonia en 367 a.C.\u00a0e finado en Alexandr\u00eda en 283 a.C., foi un xeneral grego macedonio ao servizo de Alexandre Magno e un dos tres di\u00e1docos que se disputaron o control do seu extenso imperio. Tolomeo converteuse en gobernante de Exipto entre 323 e 282 a. C. e al\u00ed iniciou unha dinast\u00eda, tam\u00e9n co\u00f1ecida como L\u00e1xida, que controlou o pa\u00eds nos seguintes tres s\u00e9culos. Exipto converteuse as\u00ed nun reino helen\u00edstico e a cidade de Alexandr\u00eda nun dos centros da cultura grega. Asimilou alg\u00fans aspectos da cultura exipcia e coroouse como fara\u00f3n en 305 a.C., a\u00ednda que este t\u00edtulo tan s\u00f3 o usaba ante os cidad\u00e1ns exipcios, mentres que para os estranxeiros se presentaba como \"basileus\", tal e como se pode comprobar nas moedas que se acu\u00f1aron baixo o seu goberno.\nTolomeo I era fillo de Ars\u00ednoe de Macedonia, mentres que o seu pai puido ser o marido desta, Lagos, ou o rei Filipo II de Macedonia, pai de Alexandre. Tolomeo foi un dos xenerais de maior confianza de Alexandre e estaba entre os sete \"somatophylakes\", escoltas, que o protex\u00edan. Era alg\u00fans anos m\u00e1is vello ca Alexandre e foi o seu amigo \u00edntimo dende a infancia.\nTraxectoria.\nXunto a Alexandre Magno.\nNaceu en Macedonia. O seu pai, Lagos, era un nobre do distrito (\"meride\") de Eordacea cuxa familia non alcanzou notoriedade ata os tempos de Tolomeo. A s\u00faa nai, de nome Ars\u00ednoe, estaba emparentada coa dinast\u00eda Arx\u00e9ada. Exist\u00edan rumores que o fac\u00edan fillo ilex\u00edtimo de Filipo, medio irm\u00e1n de Alexandre, mais este rumor puido ser difundido polo propio Tolomeo coa fin de acrecentar o seu propio prestixio.\n\u00c9 probable que crecese na corte macedonia como escudeiro do pr\u00edncipe Alexandre, e que as\u00ed se iniciase a amizade que sempre tivo con el, pois foi un dos compa\u00f1eiros que marcharon xunto ao novo herdeiro no seu breve exilio de 337\u00a0a.C.\nTrala morte do rei Filipo II e a consecuente coroaci\u00f3n do seu fillo Alexandre, Tolomeo participou como \"hetairos\" nas campa\u00f1as europeas de 336-335 do novo monarca. En 330, foi elixido como un dos seus escoltas persoais (\"somatophylax\") e mentres desempe\u00f1aba este cargo capturou, o ano seguinte, a Bessos, o asasino de Dar\u00edo III de Persia. Na conquista de Asia distinguiuse durante o avance desde Bactria ata o Indo (327-325), e por iso foi ascendido a comandante (\"trierarchos\") da frota macedonia no r\u00edo Hydaspes (hoxe Jhelum). Foi condecorado en multitude de ocasi\u00f3ns por Alexandre, quen ademais o casou cunha nobre persa chamada Artacama (filla do s\u00e1trapa Artabazo II), do mesmo xeito que fixo co resto dos seus altos oficiais, festex\u00e1ndose conxuntamente todos os matrimonios en Susa en 324\u00a0a.C.\nGobernador de Exipto.\nEn 323\u00a0a.C., trala morte de Alexandre, P\u00e9rdicas, un dos seus xenerais e home de confianza, actuando como rexente provisional, nomeou a Tolomeo gobernador de Exipto e Libia. Tivo como adxunto a Cle\u00f3menes de Naucratis, un funcionario grego xa designado por Alexandre, e gobernante de facto ata ese momento, debido \u00e1 s\u00faa potestade para impor e recadar tributos en todos os nomos.\nCando P\u00e9rdicas contraeu matrimonio con Cleopatra, irm\u00e1 de Alexandre, os di\u00e1docos Ant\u00edpatro, Cr\u00e1tero, Ant\u00edgono e Tolomeo, temendo que a s\u00faa intenci\u00f3n fose proclamarse herdeiro do Imperio, rebel\u00e1ronse contra el na chamada primeira guerra dos di\u00e1docos (322-320\u00a0a.C.), \u00e1 que seguiron tres m\u00e1is (319-315, 314-311 e 308-301).\nTolomeo comprendeu enseguida, ao contrario que os seus rivais, que facerse con todo o imperio era imposible, e concentrouse en consolidar e asegurar os territorios que xa ti\u00f1a baixo o seu mando como s\u00e1trapa. Dende o primeiro momento levou a cabo unha pol\u00edtica moi persoal, estendendo a s\u00faa influencia sobre a Cirenaica, os oasis libios e Chipre. Tendo en conta o costume dos reis macedonios de afirmarse no poder enterrando os seus antecesores, Tolomeo privou dese golpe psicol\u00f3xico a P\u00e9rdicas ao inhumar o corpo de Alexandre (en teor\u00eda temporalmente) en Menfis.\nAcus\u00e1ndoo de espiar en favor de P\u00e9rdicas, asasinou a Cle\u00f3menes, eliminando as\u00ed o \u00fanico freo \u00e1 s\u00faa autoridade en Exipto e apoder\u00e1ndose dunha cuantiosa recadaci\u00f3n. P\u00e9rdicas invadiu Exipto pero despois foi derrotado estrepitosamente (321\u00a0a.\u00a0C.) por Tolomeo e asasinado por tres dos seus propios xerais. O novo rexente, Ant\u00edpatro, confirmou m\u00e1is tarde a Tolomeo en Exipto na segunda repartici\u00f3n do Imperio (320\u00a0a.C.). No mesmo ano aumentou as s\u00faas posesi\u00f3ns tomando Xerusal\u00e9n.\nAnt\u00edpatro quixo aliarse con Ant\u00edgono e Tolomeo. Casou a s\u00faa filla Eur\u00eddice con este \u00faltimo, pero morreu pouco tempo despois (319\u00a0a.C.). Sucedeuno como rexente o seu fillo Casandro, pero o ex\u00e9rcito op\u00faxose a el elixindo a Poliperconte. No transcurso da guerra entre ambos morreron asasinados Filipo Arrideo e Olimpia de Epiro, nai de Alexandre Magno (317\u00a0a.C.).\nTras a terceira guerra dos di\u00e1docos (314 - 311\u00a0a.C.) Tolomeo perdeu Siria e Cirene.\nEn 310\u00a0a.C. Casandro asasinou a Roxana e o seu fillo Alexandre IV, polo que o imperio xa non ti\u00f1a ning\u00fan soberano titular. Ning\u00fan di\u00e1doco se proclamou rei de inmediato, pero Tolomeo e Ant\u00edgono tentaron atraerse as cidades gregas. En 306\u00a0a.C. ambos os rivais enfront\u00e1ronse nas illas gregas, sendo derrotada a frota de Tolomeo. O mesmo ano Ant\u00edgono proclamouse rei xunto ao seu fillo Demetrio Poliorcetes, e a partir de ent\u00f3n os demais di\u00e1docos foron sucesivamente facendo o mesmo.\nFara\u00f3n.\nEn 305\u00a0a.C. Tolomeo declarouse gobernante independente, nome\u00e1ndose a si mesmo rei de Exipto, establecendo as\u00ed a denominada dinast\u00eda tolemaica, do per\u00edodo helen\u00edstico.\nInmediatamente houbo de facer fronte, con \u00e9xito, a un ataque de Ant\u00edgono e Demetrio. Ademais acudiu a socorrer os defensores da aliada illa de Rodas, que estaba a ser asediada por Demetrio, e obrigou a este a retirarse. En sinal de agradecemento, os insulares d\u00e9ronlle o t\u00edtulo de \"S\u00f3ter\" (\"salvador\"). Con todo, Ant\u00edgono e o seu fillo triunfaron en Macedonia e Grecia expulsando a Casandro. Isto propiciou que todos os di\u00e1docos se unisen contra eles e os derrotasen (morrendo Ant\u00edgono) finalmente na batalla de Ipso (301\u00a0a.C.). Na posterior (terceiro e \u00faltimo) repartici\u00f3n do Imperio, Tolomeo incorporou o sur de Siria ao seu reino exipcio.\nTolomeo decidiu a continuaci\u00f3n consolidar e expandir os seus dominios mediante alianzas matrimoniais que garantisen a paz con inimigos potenciais. As\u00ed, casou a s\u00faa filla Ars\u00ednoe II con Lis\u00edmaco de Tracia (299/298); a s\u00faa fillastra Theoxena con Agatocles de Siracusa (299/298); a s\u00faa filla Ant\u00edgona con Pirro de Epiro (297); e a s\u00faa filla Ptolemais con Demetrio Poliorcetes (296). Isto complet\u00e1base coa extinci\u00f3n da rebeli\u00f3n en Chipre en 298 e o control das cidades de Tiro e Sid\u00f3n (na costa fenicia) ao redor de 294.\nNa \u00faltima guerra na que participou (288-286\u00a0a.C.), Tolomeo aliouse con Seleuco, Lis\u00edmaco e Pirro para liberar as polis gregas da ocupaci\u00f3n macedonia de Demetrio Poliorcetes. A frota exipcia foi decisiva na toma de Atenas. Ao acabar o conflito o fara\u00f3n lograra un protectorado sobre numerosas illas gregas do Exeo, o cal foi de suma importancia para a hexemon\u00eda naval que exerceu Exipto no Mediterr\u00e1neo oriental durante as seguintes d\u00e9cadas.\nS\u00e1bese que durante o reinado dos primeiros L\u00e1xidas se produciu unha profunda reorganizaci\u00f3n pol\u00edtico-administrativa do pa\u00eds co obxectivo de maximizar os beneficios da s\u00faa explotaci\u00f3n econ\u00f3mica. Con todo, e a diferenza do que ocorre co seu sucesor, non se disp\u00f3n de suficientes fontes de primeira man dos anos de Tolomeo I no poder que permitan co\u00f1ecer con precisi\u00f3n o alcance das reformas econ\u00f3micas deste rei en concreto.\nO certo \u00e9 que o fara\u00f3n se preocupou por asegurar a estabilidade interna de Exipto, combinando medidas para fixar un r\u00e9xime autocr\u00e1tico con outras para contentar os seus s\u00fabditos gregos, xudeus e exipcios, e no caso destes \u00faltimos sen romper radicalmente cos seus costumes milenarios. Todo iso tendo presente que os \u00e1mbitos pol\u00edtico, social, econ\u00f3mico e relixioso estaban estreitamente relacionados. C\u00f3mpre citar, por exemplo, como medidas conciliadoras cos nativos, o inicio en Menfis do culto sincr\u00e9tico a Serapis, a restauraci\u00f3n de templos destru\u00eddos polos persas, a realizaci\u00f3n de ofrendas aos deuses exipcios e o mecenado do clero.\nCon Tolomeo I comezou no pa\u00eds a divisi\u00f3n social que se manter\u00e1, no fundamental, ata o final da dinast\u00eda: greco-macedonios, exipcios e xudeus (estes en menor n\u00famero). Os primeiros formaban a columna vertebral do sistema, pois ocupaban postos de alta responsabilidade na administraci\u00f3n e o ex\u00e9rcito. Aos soldados retirados \u00e9ranlles concedidas parcelas de terra para a s\u00faa explotaci\u00f3n. O resto de greco-macedonios concentr\u00e1base fundamentalmente en Alexandr\u00eda. Entre os exipcios hai que distinguir dous grupos: por unha banda, os privilexiados, \u00e9 dicir, sacerdotes, terratenentes e funcionarios; por outra, unha gran masa traballadora (sobre todo agr\u00edcola), que a pesar de ter condici\u00f3n de homes libres (os escravos s\u00f3 pod\u00edan ser estranxeiros) sufr\u00edan a mi\u00fado as consecuencias das esixencias econ\u00f3micas do Estado. En canto aos xudeus, ademais dos radicados en Xudea, hai que contar cos que dende al\u00e1 emigraron e se estableceron en Alexandr\u00eda, atra\u00eddos polo clima de tolerancia relixiosa e social propiciado desde os tempos do primeiro Tolomeo.\nA cidade de Alexandr\u00eda, que fora fundada por Alexandre Magno no ano 332\u00a0a.\u00a0C., foi a capital do novo reino exipcio. Con todo, o seu status pol\u00edtico, caracter\u00edstico de cidade grega, era aut\u00f3nomo e Alexandr\u00eda considerouse sempre xuridicamente, dende Tolomeo I, parte xustaposta, non integrante, do reino de Exipto. Esta urbe comezou a ser co novo fara\u00f3n unha das cidades m\u00e1is importantes do Mediterr\u00e1neo, condici\u00f3n que mantivo durante toda a dinast\u00eda. Economicamente, como porto de primeira orde nas rutas mar\u00edtimas mercant\u00eds. Ademais, e baixo o padroado (iniciado por Tolomeo I) dos L\u00e1xidas, converteuse nun dos maiores n\u00facleos cient\u00edficos e culturais do Mundo Antigo. \u00c9 precisamente aqu\u00ed onde o iniciador da dinast\u00eda fundou a famosa Biblioteca, que foi moi ampliada polo seu fillo Tolomeo II Filadelfo, e que formaba parte como edificio anexo ao Museo, onde traballaron os principais sabios da \u00e9poca.\n\u00daltimos anos.\nNo ano 285 a. C., cando ti\u00f1a 82 anos, Tolomeo abdicou a favor do seu fillo, o m\u00e1is novo Tolomeo Filadelfo ou Tolomeo II, Tolomeo quer\u00eda que o seu sucesor fose prudente e capaz de manter a distancia a Seleuco e os seus sucesores.\nMorreu dous anos despois, sendo o \u00fanico dos di\u00e1docos que faleceu de morte natural: os demais foron asasinados.\nTestemu\u00f1os da s\u00faa \u00e9poca.\nTolomeo escribiu un libro narrando as campa\u00f1as de Alexandre Magno. A\u00ednda que perdido, co\u00f1\u00e9cense moitos datos da obra debido \u00e1s constantes referencias que dela fixo o historiador Flavio Arriano.\nNa ficci\u00f3n.\nTolomeo foi interpretado por Virg\u00edlio Teixeira no filme \"Alexander the Great\" (1956) e por Robert Earley, Elliot Cowan e Anthony Hopkins no filme de Oliver Stone \"Alexander\" (2004)."}
{"id": "439005", "revid": "47401", "url": "https://gl.wikipedia.org/wiki?curid=439005", "title": "Tolomeo I", "text": ""}
{"id": "439006", "revid": "47401", "url": "https://gl.wikipedia.org/wiki?curid=439006", "title": "Ptolomeo I", "text": ""}
{"id": "439007", "revid": "47401", "url": "https://gl.wikipedia.org/wiki?curid=439007", "title": "Ptolomeo I S\u00f3ter", "text": ""}
{"id": "439008", "revid": "47401", "url": "https://gl.wikipedia.org/wiki?curid=439008", "title": "Tolomeo I Soter", "text": ""}
{"id": "439010", "revid": "54334", "url": "https://gl.wikipedia.org/wiki?curid=439010", "title": "\u00c1ngeles Barreiro", "text": "\u00c1ngeles Barreiro Rico, nada en Boimorto o 26 de xullo de 1963, \u00e9 unha ex atleta galega, especializada en lanzamento de disco e peso. Foi 11 veces campioa de Espa\u00f1a, 49 veces campioa de Galicia e competiu nos Xogos Ol\u00edmpicos de 1992 en Barcelona.\nTraxectoria.\nEstudou no IES Eusebio da Guarda da Coru\u00f1a e comezou no atletismo da man do adestrador Raimundo Fern\u00e1ndez. En xu\u00f1o de 1978 no Estadio de Riazor, proclamouse por primeira vez campioa de Galicia absoluta en lanzamento de disco. Ti\u00f1a s\u00f3 14 anos e formaba parte do equipo de atletismo do Deportivo da Coru\u00f1a. Durante as seguintes d\u00faas d\u00e9cadas e medias dominou de xeito case absoluto os campionatos galegos de lanzamento de disco e peso, acadando entre as d\u00faas disciplinas 49 t\u00edtulos de campioa galega, e batendo o r\u00e9cord galego nas d\u00faas modalidades.\nEn 1980 proclamouse campioa de Espa\u00f1a j\u00fanior en lanzamento de disco, t\u00edtulo que revalidou ao ano seguinte. En agosto de 1983 recibiu por primeira vez unha convocatoria da selecci\u00f3n espa\u00f1ola, sendo chamada polo seleccionador Carlos Gil para un evento no Estadio de Riazor contra a seleccion de Iugoslavia, no que \u00c1ngeles Barreiro acabou na terceira posici\u00f3n cun lanzamento de 44,24, lonxe das iugoslavas que ocuparon as d\u00faas primeiras posici\u00f3ns. Con todo, s\u00f3 uns d\u00edas despois no Estadio de Bala\u00eddos, lanzou o disco a 49,62 metros, superando en m\u00e1is dun metro o anterior r\u00e9cord de Espa\u00f1a, que estaba en mans de Encarnaci\u00f3n Gamb\u00fas. Nos seguintes anos foi batendo sucesivamente o seu propio rexistro at\u00e9 en 17 ocasi\u00f3ns, e en 1994, en Ferrol, estableceu unha marca de 60,56 metros, distancia que non foi superada por ningunha atleta espa\u00f1ola nos seguintes 21 anos, ata que o conseguiu Sabina Asenjo en 2015.\nFoi once veces campioa de Espa\u00f1a, entre 1985 e 1996, sendo Sonia Godall a \u00fanica atleta que conseguiu vencela durante eses anos, chegando a quitarlle un par de veces en 1991 e 1992 o r\u00e9cord de Espa\u00f1a, a\u00ednda que nas d\u00faas ocasi\u00f3ns este foi recuperado case de xeito inmediato por \u00c1ngeles Barreiro. Ademais foi varias veces subcampioa de Espa\u00f1a de lanzamento de peso.\nInternacionalmente logrou d\u00faas medallas en disco nos Campionatos Iberoamericanos: un bronce en 1983 en Barcelona, por detr\u00e1s da cubana Maritza Mart\u00e9n e a brasileira Odete Domingos, e unha prata en 1990 en Manaus, por detr\u00e1s da portuguesa Teresa Machado e por diante da brasileira Elis\u00e2ngela Adriano. Ademais obtivo dous cuartos postos, na Habana 1986 e en Cidade de M\u00e9xico 1988, e dous quintos postos, en Sevilla 1992 e Mar del Plata 1994. En 1991 disputou o Campionato do Mundo en Toquio, sen conseguir entrar na final. Participou catro veces nos Xogos Mediterr\u00e1neos, sendo o seu mellor resultado un cuarto lugar en Atenas en 1991.\nEn 1992 acudiu aos Xogos Ol\u00edmpicos de Barcelona, onde a s\u00faa marca de 53,14 metros, non foi suficiente para meterse na final de lanzamento de disco.\nCompetiu ata os 42 anos, e durante a s\u00faa extensa carreira militou en varios equipos: Deportivo da Coru\u00f1a, Celta de Vigo, Universidade de Santiago, Universidade de Salamanca, Santiveri, Valencia Terra i Mar e R\u00eda Ferrol. Poucos anos despois da s\u00faa retirada, en 2010, foille diagnosticado p\u00e1rkinson."}
{"id": "439011", "revid": "89787", "url": "https://gl.wikipedia.org/wiki?curid=439011", "title": "Elvira de Toro", "text": "Elvira de Toro, tam\u00e9n co\u00f1ecida como Elvira Fern\u00e1ndez, nada en 1038 e finada o 15 de novembro de 1099, foi unha nobre medieval, infanta de Le\u00f3n, filla dos reis de Galiza Sancha I e do seu consorte Fernando I, e irm\u00e1 de Garc\u00eda II de Galiza, de Afonso VI de Le\u00f3n, de Sancho II de Castela e de Urraca de Zamora. Era neta por parte materna de Afonso V o Nobre, rei de Galiza, e da s\u00faa esposa a ra\u00ed\u00f1a Elvira M\u00e9ndez. Por parte paterna os seus av\u00f3s eran Sancho III o Maior, rei de Navarra, e a s\u00faa esposa a ra\u00ed\u00f1a Muniadona de Castela.\nTraxectoria.\nEn 1063 seu pai convocou unha \"Curia Regia\" para dar a co\u00f1ecer as s\u00faas disposici\u00f3ns testamentarias onde decidiu repartir o seu patrimonio entre os seus fillos, correspond\u00e9ndolle \u00e1 infanta Elvira a cidade de Toro, situada na actual provincia de Zamora, e, coa s\u00faa irm\u00e1 Urraca, o infantado, isto \u00e9, \u00abo padroado e mailas rendas de t\u00f3dolos mosteiros pertencentes \u00f3 patrimonio rexio\u00bb coa condici\u00f3n de non poder contraer matrimonio. Ademais, a s\u00faa irm\u00e1, a primox\u00e9nita, tam\u00e9n recibiu a cidade de Zamora, mentres Sancho, o irm\u00e1n m\u00e1is vello, recibiu Castela, Afonso recibiu Le\u00f3n e Garc\u00eda, o m\u00e1is novo, recibiu Galiza.\nOs seus abondosos bens do infantado distribu\u00edanse principalmente entre os reinos de Le\u00f3n e Galiza, con alg\u00fans outros no de Castela. As\u00ed mesmo, realizou doaz\u00f3ns \u00e1s igrexas de Santiago de Compostela, Ourense, Lugo, Le\u00f3n e Burgos; e \u00f3s mosteiros de Celanova, Eslonza, Santo Isidoro de Le\u00f3n e O\u00f1a.\nO 10 de decembro de 1068, nunha doaz\u00f3n de Elvira \u00e1 diocese de Santiago de Compostela de varias vilas en Lemos, Triacastela, Valc\u00e1rcere e outros lugares, a infanta aparece como \u00abra\u00ed\u00f1a\u00bb (\"Geluira regina\"); un erro do compilador do \"Tombo A\" segundo L\u00f3pez Ferreiro.\nO 25 de abril de 1087 concedeu un diploma \u00e1 igrexa compostel\u00e1 e \u00f3 seu bispo Diego P\u00e1ez, onde lle doou a metade do mosteiro de Pilo\u00f1o e outras moitas herdades, outorgando ademais un privilexio polo cal no mosteiro non puidese entrar o meiri\u00f1o real nin en caso de homicidio, roubo ou parricidio; s\u00f3 o ministro do prelado compostel\u00e1n.\nEn 1090 asistiu \u00f3s funerais en honor do seu irm\u00e1n Garc\u00eda canda a s\u00faa irm\u00e1 Urraca.\nAntes do 11 de novembro de 1095 xa se encargaba da educaci\u00f3n da s\u00faa sobri\u00f1a-neta Sancha Raim\u00fandez, nada hab\u00eda pouco e filla da s\u00faa sobri\u00f1a Urraca, futura ra\u00ed\u00f1a, e do seu esposo Raimundo de Borgo\u00f1a, conde de Galiza.\nNunha das s\u00faas \u00faltimas aparici\u00f3ns, o 14 de marzo de 1099, testemu\u00f1a nunha doaz\u00f3n do seu irm\u00e1n Afonso VI \u00f3 mosteiro de San Pedro de Eslonza.\nA infanta outorgou testamento estando doente na s\u00faa vila de T\u00e1bara o 11 de novembro de 1099, catro d\u00edas antes de falecer. A s\u00faa irm\u00e1 Urraca e os bispos de Tui, Le\u00f3n e Oviedo confirmaron o testamento. Entre as disposici\u00f3ns testamentarias, \u00e1 s\u00faa irm\u00e1 Urraca deixoulle a s\u00faa herdade de San Pelaio, Santo Isidoro e Covarrubias. \u00c1 s\u00faa sobri\u00f1a-neta Sancha legoulle T\u00e1bara, Wamba e outras herdades. Tam\u00e9n fixo doaz\u00f3ns a varios mosteiros e igrexas. A\u00ednda que antigos xenealoxistas afirmaban que a infanta Elvira casara, uns decendo que foi co conde Garc\u00eda Ord\u00f3\u00f1ez, e outros cun tal Sancho Fern\u00e1ndez de quen tivera un fillo chamado Fernando Iohannes (Ib\u00e1\u00f1ez), a infanta non menciona marido ou fillos ning\u00fans no seu testamento. O rei Afonso VI, un par de meses despois da morte da s\u00faa irm\u00e1, confirmou o 16 de xaneiro de 1100 \u00e1 Catedral de Santiago de Compostela a doaz\u00f3n que fixera Elvira a dita igrexa do mosteiro de Pilo\u00f1o.\nEn 1141, Sancha lembrou a s\u00faa t\u00eda-avoa cando doou o mosteiro de Wamba, con t\u00f3dalas s\u00faas pertenzas, \u00e1 Orde de San Xo\u00e1n de Xerusal\u00e9n:\nSepultura.\nAp\u00f3s o seu pasamento, o cad\u00e1ver da infanta Elvira foi sepultado no Pante\u00f3n de Reis de Santo Isidoro de Le\u00f3n, onde recibiran sepultura seus pais e o seu irm\u00e1n Garc\u00eda. Sobre a tampa do seu sartego foi esculpido o seguinte epitafio latino:\nO epitafio parece ser que foi unha \"ampliatio\", isto \u00e9, unha inscrici\u00f3n que foi sendo realizada en diferentes \u00e9pocas. O sartego foi destru\u00eddo na Francesada, en 1809, cando as tropas francesas ocuparon a Bas\u00edlica de Santo Isidoro de Le\u00f3n, convertendo esta en cuartel e o pante\u00f3n en corte. Para isto \u00faltimo, os sartegos foron profanados e tornados bebedoiros para cabalos, amoreando os restos nun curruncho. Estes foron recolleitos polos c\u00f3engos e levados \u00e1 igrexa de Santa Mari\u00f1a la Real de Le\u00f3n, onde ficaron at\u00e9 seren, unha vez rematada a guerra, devoltos \u00f3 pante\u00f3n e introducidos nos sarc\u00f3fagos sen orde ningunha. Por mor disto, resulta impos\u00edbel o reco\u00f1ecemento dos seus restos, igual que acontece cos demais personaxes al\u00ed enterrados. En 1997 abr\u00edronse os sarc\u00f3fagos de novo para un ambicioso estudo multidisciplinar co obxectivo principal de identificar os restos dos personaxes rexios al\u00ed enterrados. No entanto, despois de 10 anos de pescudas, o proxecto fracasou sen chegar a conclusi\u00f3n ningunha."}
{"id": "439012", "revid": "5863", "url": "https://gl.wikipedia.org/wiki?curid=439012", "title": "\u00c1ngeles Barreiro Rico", "text": ""}
{"id": "439014", "revid": "5863", "url": "https://gl.wikipedia.org/wiki?curid=439014", "title": "Julia Ares Iglesias", "text": ""}
{"id": "439015", "revid": "5863", "url": "https://gl.wikipedia.org/wiki?curid=439015", "title": "Marta Bobo Arce", "text": ""}
{"id": "439016", "revid": "54334", "url": "https://gl.wikipedia.org/wiki?curid=439016", "title": "Gala \u00c9luard Dal\u00ed", "text": "Elena Ivanovna Diakonova (en ), co\u00f1ecida como Gala \u00c9luard Dal\u00ed, nada en Kaz\u00e1n (Imperio Ruso) o 7 de setembro de 1894 e finada en Portlligat (Xirona) o 10 de xu\u00f1o de 1982, foi musa de varios artistas, en especial de Salvador Dal\u00ed, con quen casou en 1932 polo civil e de novo en 1958 polo rito cat\u00f3lico.\nTraxectoria.\nGala naceu nunha familia de intelectuais de Kaz\u00e1n (Rusia) e viviu durante un breve per\u00edodo de tempo en Pokrovskoye.\nPaul \u00c9luard.\nEn 1912 foi enviada a un sanatorio de Clavadel, preto de Davos para que a tratasen de tuberculose. Mentres estaba en Su\u00edza co\u00f1eceu a Paul \u00c9luard e namorouse del cando ambos ti\u00f1an dezasete anos. En 1916, durante a primeira guerra mundial viaxou de Rusia a Par\u00eds para reunirse con el e casaron o ano seguinte. En 1918 naceu a s\u00faa filla C\u00e9cile, mais Gala detestaba a maternidade e ignoraba a s\u00faa filla.\nCon \u00c9luard, Gala involucrouse no movemento surrealista. Foi unha inspiraci\u00f3n para moitos artistas, inclu\u00edndo \u00c9luard, Louis Aragon, Max Ernst e Andr\u00e9 Breton, o ide\u00f3logo do surrealismo que m\u00e1is tarde a desprezou. Ela, \u00c9luard e Ernst pasaron tres anos nun \"m\u00e9nage \u00e0 trois\", entre 1924 e 1927. A principios de agosto de 1929, o matrimonio viaxou, xunto a uns amigos, a Cadaqu\u00e9s (Xirona) e visitaron un pintor mozo surrealista en Espa\u00f1a, o emerxente Salvador Dal\u00ed. A pesar de que el era dez anos m\u00e1is novo ca ela, namor\u00e1ronse e iniciaron unha pol\u00e9mica relaci\u00f3n. Con todo, mesmo trala ruptura do seu matrimonio, \u00c9luard e Gala continuaron achegados.\nSalvador Dal\u00ed.\nTras vivir xuntos dende 1929, Dal\u00ed e Gala casaron nunha cerimonia civil en 1934 en Par\u00eds. Nesa \u00e9poca descubr\u00edronlle miomas uterino, polo que foi sometida a unha histerectom\u00eda en 1936. Volveron casar nunha cerimonia cat\u00f3lica en 1958 no Santuario dos Anxos en Sant Mart\u00ed Vell (Xirona). Necesitaron unha dispensa especial do papa xa que Gala estivera casada previamente e era cristi\u00e1 pero non cat\u00f3lica, sen\u00f3n ortodoxa.\nFoi a musa de Dal\u00ed, inspir\u00e1ndoo directamente e aparecendo en moitas das s\u00faas obras, e o artista adoitaba dicir que ela foi \u00aba \u00fanica que o salvou da tolemia e dunha morte temper\u00e1\u00bb. M\u00e1is al\u00f3 da s\u00faa atribu\u00edda xenialidade, Dal\u00ed era un home problem\u00e1tico, inseguro e desorganizado e foi Gala quen actuou como a s\u00faa axente e intermediaria entre o xenio e o mundo real. Ao dedicarse a devanditos mesteres, a muller feriu moitas sensibilidades e foi acusada de materialista. Tivo tam\u00e9n numerosas relaci\u00f3ns extramatrimoniais, \u00e1s que Dal\u00ed nunca se opuxo, talvez porque estaba fascinado polo candaulismo, unha parafilia similar ao \"voyeurismo\". Foi unha mecenas para novos artistas e nos seus \u00faltimos anos fac\u00eda agasallos caros a quen se asociaba con ela, como o cantante de rock Jeff Fenholt ao que regalou, supostamente, pinturas de Dal\u00ed e unha casa dun mill\u00f3n de d\u00f3lares en Long Island.\nGa\u00f1ou para si mesma a posici\u00f3n m\u00e1is elevada no pante\u00f3n de Dal\u00ed. Foi con frecuencia o obxecto do traballo pict\u00f3rico de Dal\u00ed: na s\u00faa obra, Gala adoptou distintos roles, como o de virxe cristi\u00e1 na pintura \"Virxe de Port Lligat\" (1950) ou figura mitol\u00f3xica na \"Leda at\u00f3mica\" (1949). As numerosas pinturas que fixo Dal\u00ed dela mostran o profundo amor que lle profesaba. Algunhas destas son exemplos sobresalientes da representaci\u00f3n de modelos femininos de mediana idade na pintura occidental.\nMorte.\nFaleceu en Portlligat en 1982 e foi trasladada ao castelo de P\u00fabol (Baix Empord\u00e0), que Dal\u00ed comprara para ela, coa intenci\u00f3n de ser embalsamada e enterrada nunha das d\u00faas criptas que preparou durante as obras de restauraci\u00f3n. \u00c1mbalas d\u00faas criptas foron deliberadamente constru\u00eddas unha xunto \u00e1 outra. Al\u00ed trasladouse o pintor para pasar os seus \u00faltimos anos de vida e non separarse da s\u00faa musa, desexando ocupar a cripta baleira \u00e1 beira de Gala, algo que finalmente non ocorreu."}
{"id": "439017", "revid": "5863", "url": "https://gl.wikipedia.org/wiki?curid=439017", "title": "Mar\u00eda Mercedes Brea L\u00f3pez", "text": ""}
{"id": "439018", "revid": "5863", "url": "https://gl.wikipedia.org/wiki?curid=439018", "title": "Emilia Cal\u00e9 y Torres de Quinteiro", "text": ""}
{"id": "439019", "revid": "5863", "url": "https://gl.wikipedia.org/wiki?curid=439019", "title": "Luz Casal Paz", "text": ""}
{"id": "439020", "revid": "5863", "url": "https://gl.wikipedia.org/wiki?curid=439020", "title": "Marina Casta\u00f1o L\u00f3pez", "text": ""}
{"id": "439021", "revid": "5863", "url": "https://gl.wikipedia.org/wiki?curid=439021", "title": "Sonia Castelo P\u00e9rez", "text": ""}
{"id": "439022", "revid": "5863", "url": "https://gl.wikipedia.org/wiki?curid=439022", "title": "Isabel de Castro y Andrade", "text": ""}
{"id": "439023", "revid": "5863", "url": "https://gl.wikipedia.org/wiki?curid=439023", "title": "Enrique \u00c1lvarez Costas", "text": ""}
{"id": "439024", "revid": "5863", "url": "https://gl.wikipedia.org/wiki?curid=439024", "title": "Mar\u00eda del Carmen Corredoira y Ruiz de Baro", "text": ""}
{"id": "439025", "revid": "47401", "url": "https://gl.wikipedia.org/wiki?curid=439025", "title": "Gala Dal\u00ed", "text": ""}
{"id": "439026", "revid": "98629", "url": "https://gl.wikipedia.org/wiki?curid=439026", "title": "ADAMTS13", "text": "ADAMTS13 (siglas do ingl\u00e9s a disintegrin and metalloproteinase with a thrombospondin type 1 motif, member 13), tam\u00e9n chamada \"protease que cliva o factor de von Willebrand\" (VWFCP), \u00e9 un encima metaloprotease que cont\u00e9n zinc, que cliva o factor de von Willebrand (vWf), o cal \u00e9 unha prote\u00edna de gran tama\u00f1o que interv\u00e9n na coagulaci\u00f3n do sangue. ADAMST13 \u00e9 segregada no sangue e degrada os grandes mult\u00edmeros de vWf, facendo diminu\u00edr a s\u00faa actividade.\nXen\u00e9tica.\nO xene \"ADAMTS13\" est\u00e1 situado no cromosoma 9 humano (9q34).\nDescubrimento.\nDesde 1982 s\u00e1bese que a p\u00farpura trombocitop\u00e9nica tromb\u00f3tica, un tipo de anemia hemol\u00edtica microanxiop\u00e1tica (v\u00e9xase m\u00e1is adiante), estaba caraterizada na s\u00faa forma familiar pola presenza no plasma de mult\u00edmeros de factor de von Willebrand infrecuentemente grandes (ULVWF).\nEn 1994, descubriuse que o vWF era clivado entre unha tirosina na posici\u00f3n 1605 e unha metionina na 1606 por un encima metaloprotease do plasma cando era exposta a un alto nivel de tensi\u00f3n cortante de cizalla (creado polo fluxo sangu\u00edneo r\u00e1pido). En 1996, dous grupos de investigadores traballando independentemente caracterizaron mellor este encima. Nos dous anos seguintes, eses mesmos grupos demostraron que a deficiencia conx\u00e9nita dunha protease que clivaba o factor de von Willebrand estaba asociada \u00e1 formaci\u00f3n de microtrombos plaquetarios nos vasos sangu\u00edneos pequenos. Ademais, informaron que os anticorpos IgG dirixidos contra este emesmo encima causaban p\u00farpura trombocitop\u00e9nica tromb\u00f3tica na maior\u00eda dos casos non familiares (non hereditarios).\nProte\u00f3mica.\nXenomicamente, a ADAMTS13 comparte moitas propiedades co membro 19 da familia ADAMTS, cuxos membros est\u00e1n todos caracterizados por ter un dominio de protease (a parte que realiza a hidr\u00f3lise da prote\u00edna), un dominio de desintegrina adxacente e un ou m\u00e1is dominios de trombospondina. A ADAMTS13, de feito, ten oito dominios de trombospondina. Non ten dominio hidr\u00f3fobo transmembrana e, por tanto, non est\u00e1 ancorada \u00e1 membrana plasm\u00e1tica.\nPapel en enfermidades.\nA deficiencia de ADAMTS13 foi descuberta na s\u00edndrome de Upshaw Schulman, a forma familiar recorrente da p\u00farpura trombocitop\u00e9nica tromb\u00f3tica. Na \u00e9poca dese descubrimento xa se sospeitaba que a p\u00farpura trombocitop\u00e9nica tromb\u00f3tica aparec\u00eda tam\u00e9n nunha forma autoinmune, debido \u00e1 s\u00faa resposta \u00e1 plasmaf\u00e9rese e a caracterizaci\u00f3n de IgG inhibitorios. Desde o descubrimento de ADAMTS13, os ep\u00edtopos espec\u00edficos na s\u00faa superficie foron a diana de anticorpos inhibitorios.\nOs niveis baixos de ADAMTS13 est\u00e1n tam\u00e9n asociados cun incremento do risco de padecer trombose arterial, inclu\u00edndo infarto de miocardio e enfermidades cerebrovasculares.\nFinalmente, desde que se probou que a ligaz\u00f3n entre a estenose de v\u00e1lvula a\u00f3rtica e a anxiodisplasia se deb\u00eda a unha alta tensi\u00f3n cortante no fluxo sangu\u00edneo (s\u00edndrome de Heyde), aceptouse que un aumento da exposici\u00f3n do factor de von Willebrand a ADAMTS13 debida a varias raz\u00f3ns predispo\u00f1er\u00eda \u00e1s hemorraxias ao causar un aumento da degradaci\u00f3n do factor de von Willebrand. Este fen\u00f3meno caracter\u00edzase por presentarse como unha forma da enfermidade de von Willebrand, a tipo 2a."}
{"id": "439029", "revid": "5863", "url": "https://gl.wikipedia.org/wiki?curid=439029", "title": "Manuela Cambronero", "text": "Manuela Mar\u00eda Cambronero de la Pe\u00f1a, nada na Coru\u00f1a ou Valladolid c. 1820 e finada c. 1854, foi unha escritora galega en lingua castel\u00e1.\nTraxectoria.\nO seu pai desapareceu traxicamente, o seu irm\u00e1n enlouqueceu e a propia Manuela e o seu marido Lorenzo Caballero sufriron graves doenzas. Residiu en C\u00e1diz e Valladolid.\nApareceu obra s\u00faa publicada no \"\u00c1lbum de la Caridad\"."}
{"id": "439030", "revid": "5863", "url": "https://gl.wikipedia.org/wiki?curid=439030", "title": "Manuela Cambronero de la Pe\u00f1a", "text": ""}
{"id": "439031", "revid": "5863", "url": "https://gl.wikipedia.org/wiki?curid=439031", "title": "Manuela Mar\u00eda Cambronero de la Pe\u00f1a", "text": ""}
{"id": "439032", "revid": "5863", "url": "https://gl.wikipedia.org/wiki?curid=439032", "title": "Manuela Mar\u00eda Cambronero", "text": ""}
{"id": "439034", "revid": "5132", "url": "https://gl.wikipedia.org/wiki?curid=439034", "title": "\u00dclker G.S.K.", "text": ""}
{"id": "439041", "revid": "5863", "url": "https://gl.wikipedia.org/wiki?curid=439041", "title": "Jes\u00fas \u00c1ngel Simal Lozano", "text": ""}
{"id": "439044", "revid": "45576", "url": "https://gl.wikipedia.org/wiki?curid=439044", "title": "Bir Tawil", "text": "Bir Tawil ou Bi'r Taw\u012bl (, \u00e1rabe exipcio \u0628\u064a\u0631 \u0637\u0648\u064a\u0644, \"B\u012br \u1e6caw\u012bl\" ou \" \", que significa \"pozo alto]]\") \u00e9 unha superficie de 2060\u00a0km\u00b2 ao longo da fronteira entre Exipto e o Sud\u00e1n, que est\u00e1 deshabitada e non \u00e9 reclamada por ning\u00fan dos dous pa\u00edses. Cando se fala en asociaci\u00f3n co veci\u00f1o Tri\u00e1ngulo de Hala'ib, \u00e1s veces denom\u00ednaselle Tri\u00e1ngulo Bir Tawil, a pesar da forma de cuadril\u00e1tero da superficie, os dous \"tri\u00e1ngulos\" bordean nun cuadripunto.\nO seu estado de \"terra nullius\" resulta dunha discrepancia entre a fronteira pol\u00edtica recta entre Exipto e Sud\u00e1n establecida en 1899, e a fronteira administrativa irregular establecida en 1902. Exipto afirma a fronteira pol\u00edtica, e Sud\u00e1n afirma a fronteira administrativa, co resultado de que o tri\u00e1ngulo \u00e9 reclamado por ambos e por ning\u00fan. En 2014, a autora Alastair Bonnett describiu a Bir Tawil como o \u00fanico lugar habitable da Terra, que non foi reclamado por ning\u00fan goberno reco\u00f1ecido.\nHistoria.\nBir Tawil \u00e9 un exemplo dun territorio considerado \"terra nullius\". Situado entre Exipto e Sud\u00e1n, \u00e9 un territorio de 2.060\u00a0km\u00b2 resultado dunha discrepancia entre as fronteiras dese\u00f1adas entre 1899 e 1902. Unha fronteira colocou Bir Tawil baixo control do Sud\u00e1n e o Tri\u00e1ngulo de Hala'ib baixo control exipcio, mentres que a outra fronteira f\u00edxoo ao rev\u00e9s. Os dous pa\u00edses reclaman a fronteira que lles outorgaba o Hala'ib, notabelmente m\u00e1is grande e lindante co Mar Vermello, co efecto de que Bir Tawil \u00e9 un territorio non reclamado por ningunha das d\u00faas naci\u00f3ns. A zona, que carece de poboaci\u00f3n aut\u00f3ctona, est\u00e1 baixo o control \"de facto\" de Exipto, a\u00ednda que non se amosa nos mapas oficiais deste pa\u00eds. Bir Tawil non ten unha poboaci\u00f3n estabelecida, mais \u00e9 utilizada polos pobos beduinos que percorren a zona.\nReino do Sud\u00e1n do Norte.\nEn xu\u00f1o de 2014, o estadounidense Jeremiah Heaton reclamou que Bir Tawil se considerase como un novo Estado soberano, o Reino do Sud\u00e1n do Norte. Realizou unha expedici\u00f3n co fin de facer dita reclamaci\u00f3n de soberan\u00eda oficial acorde co dereito internacional. O 16 de xu\u00f1o de 2014, Heaton chantou a bandeira nacional do reino nese territorio para reclamar a rexi\u00f3n como novo estado soberano, o Reino do Sud\u00e1n do Norte. Estabeleceu unha monarqu\u00eda con el como xefe de Estado e mesmo anunciou a creaci\u00f3n de \"embaixadas\" polo mundo, a\u00ednda que ning\u00fan Goberno reco\u00f1eceu este estado.\nXeograf\u00eda.\nBir Tawil ten unha superficie de 2060\u00a0km\u00b2. A lonxitude das s\u00faas fronteiras norte e sur son 95\u00a0km e 46\u00a0km respectivamente; a lonxitude das s\u00faas fronteiras leste e oeste son 26\u00a0km e 49\u00a0km respectivamente.\nNo norte da zona at\u00f3pase a monta\u00f1a Jabal Tawil (}), situada en , cunha altura de 459 m. No leste est\u00e1 Jebel Hagar ez Zarqa, cunha altura de 662 m.\nNo sur est\u00e1 o Wadi Tawil (), tam\u00e9n chamado \"Khawr Ab\u016b Bard\", situado en .\nHai tam\u00e9n alg\u00fans arroios en Bir Tawil, que se orixinan no Lago Nasser."}
{"id": "439046", "revid": "785", "url": "https://gl.wikipedia.org/wiki?curid=439046", "title": "Sancho III de Pamplona", "text": ""}
{"id": "439053", "revid": "785", "url": "https://gl.wikipedia.org/wiki?curid=439053", "title": "Cidade de Le\u00f3n", "text": "A expresi\u00f3n cidade de Le\u00f3n pode referirse, entre outras, a algunha das seguintes cidades:"}
{"id": "439073", "revid": "23204", "url": "https://gl.wikipedia.org/wiki?curid=439073", "title": "Andrea Echeverri", "text": "M\u00f3nica Andrea Echeverri Arias, nada en\u00a0Bogot\u00e1\u00a0o\u00a013 de setembro de 1965,\u00a0m\u00e1is co\u00f1ecida como Andrea Echeverri, \u00e9 unha cantante de rock e ceramista colombiana. Foi ga\u00f1adora de premios Grammy, MTV, Lo\u00a0Nuestro, entre outros. Foi postulada ao Latin Grammy en varias ocasi\u00f3ns, xa sexa con Aterciopelados ou polos seus traballos como solista; a m\u00e1is recente en 2013 na categor\u00eda \"Best Singer-Songwriter Album\" co seu disco \"Ruise\u00f1ora.\" \u00c9 vocalista l\u00edder e guitarrista segunda do grupo colombiano Aterciopelados xunto con H\u00e9ctor Buitrago, a\u00ednda que desenvolveu en paralelo a s\u00faa carreira musical como solista, sendo reco\u00f1ecida pola s\u00faa habilidade en composici\u00f3n e interpretaci\u00f3n de diversos instrumentos como a gaita, percusi\u00f3n, entre outros. \u00c9 ga\u00f1adora dun Premio MTV como solista e de dous Grammy coa banda, entre moitos outros reco\u00f1ecementos."}
{"id": "439074", "revid": "23204", "url": "https://gl.wikipedia.org/wiki?curid=439074", "title": "M\u00f3nica Andrea Echeverri Arias", "text": ""}
{"id": "439077", "revid": "138598", "url": "https://gl.wikipedia.org/wiki?curid=439077", "title": "Almudena Otero", "text": "Almudena Otero Villena, nada en Ceuta en 1974, \u00e9 unha escritora en lingua galega.\nTraxectoria.\nLicenciouse en Xornalismo e Filolox\u00eda Alem\u00e1 e fixo estad\u00edas de investigaci\u00f3n na Universidade de Colonia, a Universidade de Princeton e a Universidade Libre de Berl\u00edn. En 2005 doutorouse en Filolox\u00eda Alem\u00e1 pola Universidade de Santiago de Compostela coa tese \"Zeitauffassung und Figurenidentit\u00e4t im \"Daniel von dem bl\u00fchenden Tal und Gauriel von Muntabel\"\", dirixida por V\u00edctor Millet e mais Matthias Mayer. Especializouse en literatura medieval, e estudou a m\u00edstica de Mechthild von Magdeburg e do Mestre Eckhart.. Traballa como xornalista, tradutora e docente."}
{"id": "439082", "revid": "98629", "url": "https://gl.wikipedia.org/wiki?curid=439082", "title": "T\u00fcrk Telekom B.K.", "text": "O T\u00fcrk Telekom Basketbol Kul\u00fcb\u00fc \u00e9 un equipo profesional de baloncesto da capital de Turqu\u00eda, Ancara. O club participa actualmente na Basketbol S\u00fcper Ligi, a m\u00e1xima categor\u00eda do baloncesto turco. Fundado en 1991, \u00e9 unha secci\u00f3n do club polideportivo T\u00fcrk Telekom GSK. Xoga os seus partidos como local no Ankara Arena, recinto con capacidade para 10.400 espectadores inaugurado en abri de 2010.\nHistoria.\nO T\u00fcrk Telekom GSK club foi fundado no ano 1954, inaugurando a s\u00faa secci\u00f3n de baloncesto co nome de PTT en 1991. En 1996, o equipo cambiou o seu nome a T\u00fcrk Telekom PTT. Posteriormente, desde 1998, o club adoptou a s\u00faa actual denominaci\u00f3n, T\u00fcrk Telekom. O seu primeiro grande \u00e9xito foi a consecuci\u00f3n da Copa do Presidente (Supercopa) no ano 1997. Con todo, at\u00e9 once anos despois non velven ga\u00f1ar outro t\u00edtulo, a\u00ednda que esta foi por partida dobre, xa que en 2008 conseguen ga\u00f1ar tanto a Supercopa como a Copa, esta \u00faltima ap\u00f3s vencer ao Oyak Renault. En setembro de 2011, o primeiro turco en xogar un partido do All Star da National Basketball Association (NBA), Mehmet Okur, fichou polo club debido ao paro da NBA de 2011. En 2016 o club viviu un dos seus peores momentos ao descender da BSL tras finalizar 15\u00ba. Despois, de dous anos na segunda categor\u00eda, en 2018 regresan \u00e1 primeira divisi\u00f3n.\nPavill\u00f3ns.\nAo longo da s\u00faa historia o T\u00fcrk Telekom ten utilizado os seguintes pavill\u00f3ns.\nT\u00edtulos.\nCompetici\u00f3ns dom\u00e9sticas.\nLiga de Turqu\u00eda\nCopa de Turqu\u00eda\nSupercopa de Turqu\u00eda"}
{"id": "439083", "revid": "5132", "url": "https://gl.wikipedia.org/wiki?curid=439083", "title": "T\u00fcrk Telekom Ankara", "text": ""}
{"id": "439084", "revid": "5132", "url": "https://gl.wikipedia.org/wiki?curid=439084", "title": "Turk Telekom B.K.", "text": ""}
{"id": "439091", "revid": "89787", "url": "https://gl.wikipedia.org/wiki?curid=439091", "title": "Carl Sandburg", "text": "Carl August Sandburg, nado en Galesburg, Illinois o 6 de xaneiro de 1878 e finado en Flat Rock, Carolina do Norte o 22 de xullo de 1967 foi un poeta, escritor e editor estadounidense. Ga\u00f1ou en tres ocasi\u00f3ns o premio Pulitzer, d\u00faas pola s\u00faa poes\u00eda e un pola s\u00faa biograf\u00eda de Abraham Lincoln. Durante a s\u00faa vida, Sandburg foi reco\u00f1ecido como \"unha figura fundamental da literatura contempor\u00e1nea\", especialmente polos volumes das s\u00faas compilaci\u00f3ns de versos, inclu\u00edndo \"Chicago Poems\" (1916), \"Cornhuskers\" (1918) e \"Smoke and Steel\" (1920). Gozou de \"atractivo sen rival como poeta no seu d\u00eda, quizais a causa da amplitude das s\u00faas experiencias que o conectan con tantos f\u00edos da vida estadounidense\", e na s\u00faa morte en 1967, o presidente Lyndon B. Johnson observou que \"Carl Sandburg era m\u00e1is que a voz dos Estados Unidos, m\u00e1is que o poeta da s\u00faa forza e xenio. El era os Estados Unidos\".\nTraxectoria.\nCarl Sandburg naceu nunha cabana de tres cuartos en 313 East Third Street en Galesburg, Illinois, fillo de Clara Mathilda (de solteira Anderson) e August Sandberg, ambos de orixe sueca. Adoptou o alcume de \"Charles\" ou \"Charlie\" na escola elemental arredor do tempo no que el e os seus dous irm\u00e1ns m\u00e1is vellos cambiaron o deletreo do seu apelido a \"Sandburg\".\nAos trece anos, deixou a escola e comezou a conducir un cami\u00f3n de leite. Dende os catorce aos dezasete ou dezaoito, traballou como porteiro na barber\u00eda do Union Hotel en Galesburg. Tras isto, volveu estar na ruta do leite outros dezaoito meses. Ent\u00f3n f\u00edxose albanel e traballador de granxa nas chairas de trigo de Kansas. Tras pasar un tempo no Lombard College en Galesburg, traballou como servente de hotel en Denver e como estibador de carb\u00f3n en Omaha. Comezou a s\u00faa carreira como escritor como xornalista para o \"Chicago Daily News\". Despois escribiu poes\u00eda, historia, biograf\u00edas, novelas, literatura infantil e cr\u00edtica cinematogr\u00e1fica. Tam\u00e9n recompilou e editou libros de baladas e folclore. Pasou a maior parte da s\u00faa vida no Medio Oeste antes de mudarse a Carolina do Norte.\nSandburg ofreceuse voluntario para ir ao ex\u00e9rcito e foi enviado a Porto Rico co 6th Illinois Infantry durante a guerra hispano-americana, desembarcando en Gu\u00e1nica, Porto Rico o 25 de xullo de 1898, a\u00ednda que nunca foi enviado a combate. Asistiu \u00e1 academia de West Point s\u00f3 d\u00faas semanas, antes de suspender un exame de matem\u00e1ticas e gram\u00e1tica. Volveu ent\u00f3n ao Lombard College, mais abandonouno sen graduarse en 1903. Ent\u00f3n mudouse a Milwaukee, Wisconsin, e uniuse ao Partido Socialdem\u00f3crata. Sandburg traballou de secretario de Emil Seidel, alcalde socialista de Milwaukee entre 1910 e 1912.\nEn 1907, co\u00f1eceu a Lilian Steichen (1883-1977) no despacho do Partido Socialdem\u00f3crata e casaron o ano seguinte. O irm\u00e1n de Lilian era o fot\u00f3grafo Edward Steichen. Sandburg e a s\u00faa dona, \u00e1 que chamaba Paula, tiveron tres fillas. Mud\u00e1ronse a Harbert, M\u00edchigan e despois aos suburbios de Chicago. Tam\u00e9n viviron en Evanston, Illinois, antes de establecerse no 331 South York Street de Elmhurst, Illinois, entre 1919 e 1930. Durante ese tempo, Sandburg escribiu \"Chicago Poems\" (1916), \"Cornhuskers\" (1918) e \"Smoke and Steel\" (1920). En 1919, ga\u00f1ou o premio Pulitzer pola s\u00faa colecci\u00f3n \"Cornhuskers\". En Elmhurst tam\u00e9n escribiu tres libros infant\u00eds: \"Rootabaga Stories\" (1922), \"Rootabaga Pigeons\" (1923) e \"Potato Face\" (1930). Ademais escribiu \"Abraham Lincoln: The Prairie Years\", biograf\u00eda en dous volumes (1926), \"The American Songbag\" (1927) e o libro de poemas \"Good Morning, America\" (1928). A familia marchou para M\u00edchigan en 1930.\nEn 1940 ga\u00f1ou o premio Pulitzer de Historia polos catro volumes \"The War Years\", secuela de \"Abraham Lincoln\", e en 1951 novamente o premio Pulitzer de Poes\u00eda por \"Complete Poems\".\nEn 1945 mudouse a Connemara, propiedade rural de en Flat Rock, Carolina do Norte. Aqu\u00ed produciu pouco m\u00e1is dun terzo da s\u00faa obra publicada e viviu coa s\u00faa esposa, fillas e dous netos.\nO 12 de febreiro de 1959, por mor da conmemoraci\u00f3n do 150 aniversario do nacemento de Abraham Lincoln, o Congreso realizou unha sesi\u00f3n conxunta para o\u00edr o actor Fredric March nunha lectura dramatizada do discurso de Gettysburg, seguida dun discurso de Sandburg.\nSandburg apoiou o movemento polos dereitos civ\u00eds e foi o primeiro home branco galardonado pola NAACP coa placa de prata como un \"profeta principal dos dereitos civ\u00eds no noso tempo\".\nSandburg faleceu por causas naturais en 1967 e foi incinerado. As s\u00faas cinzas foron enterradas baixo a \"Remembrance Rock\", unha rocha de granito situada detr\u00e1s da s\u00faa casa natal."}
{"id": "439096", "revid": "5863", "url": "https://gl.wikipedia.org/wiki?curid=439096", "title": "I. L. Peretz", "text": "Isaac Leib Peretz (\u05d9\u05e6\u05d7\u05e7\u05be\u05dc\u05d9\u05d9\u05d1\u05d5\u05e9 \u05e4\u05e8\u05e5) m\u00e1is co\u00f1ecido como I. L. Peretz, nado en Zamo\u015b\u0107 18 de maio de 1852 e finado en Varsovia o 3 de abril de 1915, foi un escritor polaco en\u00a0lingua yiddish, un dos grandes cl\u00e1sicos da literatura yiddish.\nTraxectoria.\nNaceu no seo dunha familia acomodada de xudeus ortodoxos na cidade de Zamo\u015b\u0107, ent\u00f3n pertencente \u00e1 gobernaci\u00f3n de\u00a0Lublin\u00a0do\u00a0Congreso de Polonia. Con quince anos sumouse \u00e1\u00a0Haskalah, o movemento de ilustraci\u00f3n xud\u00eda e comezou un plan\u00a0deliberado de aprendizaxe secular, coa lectura de libros en polaco, ruso, alem\u00e1n\u00a0e franc\u00e9s. Decidiu ir \u00e1 escola rab\u00ednica de\u00a0Zhit\u00f3mir, teoloxicamente liberal, pero en consideraci\u00f3n \u00e1 s\u00faa nai permaneceu en Zamo\u015b\u0107 dedicado a diversos negocios, con escaso \u00e9xito. Casou con vinte anos, nun matrimonio arranxado, coa filla de Gabriel Judah Lichtenfeld, matem\u00e1tico e poeta. Cursou hebreo na Universidade de Varsovia entre 1876 e 1877. En 1879 divorciouse e casou con Helena Ringelheim. Superou os exames para exercer como avogado privado ata a s\u00faa revogaci\u00f3n polas autoridades\u00a0rusas\u00a0 por sospeitar sentimentos nacionalistas\u00a0polacos e socialistas . Aveci\u00f1ouse en 1888 en\u00a0Varsovia e traballou a partir de 1890 como secretario da comunidade xud\u00eda, empregado da oficina de estat\u00edstica e m\u00e1is tarde como supervisor do cemiterio xudeu. Interesado pola m\u00fasica popular estableceu unha secci\u00f3n da Sociedade Coral\u00a0Hazomir en Varsovia e o anuario literario \"Jiddischen Bibliothek\" (1891, 1894 e 1896) . A polic\u00eda arrestouno en 1899 e pasou alg\u00fans meses na cadea. Politicamente enfrontouse ao movemento sionista Hovevei Zion, aos partidarios de revitalizar o hebreo como a lingua do pobo xudeu e \u00e1 ortodoxia relixiosa. Consideraba que o futuro dos xudeus estaba na di\u00e1spora e na lingua yiddish as\u00ed como no socialismo, non obstante foi cr\u00edtico coa pol\u00edtica que realizaba a Uni\u00f3n Xeral de Traballadores Xudeus de Lituania, Polonia e Rusia (o Bund). Participou na Conferencia da Lingua Yiddish de 1908 e logo do discurso que pronunciou converteuse no referente dos partidarios do yiddish como a lingua nacional dos xudeus, non obstante votar en contra da resoluci\u00f3n que establec\u00eda o yiddish como \u00fanica lingua nacional dos xudeus. Dende 1910 foi director da Sociedade Literaria Xud\u00eda de Varsovia. Durante a primeira guerra mundial organizou axuda para as v\u00edtimas da guerra.\nActividade literaria.\nComezou a escribir en hebreo poes\u00eda, canci\u00f3ns e contos, alg\u00fans deles conxuntamente co seu sogro e que publicou en 1877 no libro \"Sipurim be-shir ve-shirim shonim\". Os progroms de 1881 alteraron a s\u00faa visi\u00f3n do yiddish, pasando dun simple veh\u00edculo para chegar \u00e1s masas xud\u00edas a un elemento identificador e simb\u00f3lico. En 1888 apareceu o seu primeiro traballo en yiddish, a balada longa\u00a0\"Monish\", que se publicou no anuario\u00a0\"Folksbibliotek\"\u00a0 editado por Sholem Aleicheme que conta a historia dun asceta novo, Monish, que intenta resistirse, sen \u00e9xito, \u00e1 sedutora Lilit. Ao longo da s\u00faa vida escribiu en yiddish e hebreo, moitas veces escribindo versi\u00f3ns da mesma obra nas d\u00faas linguas.\nOs seus relatos, contos populares e pezas teatrais son cr\u00edticos coa sociedade do seu tempo e revelan a s\u00faa inclinaci\u00f3n polo movemento obreiro. Non obstante, a contracorrente dos intelectuais xudeus que deron o seu apoio total \u00e1\u00a0\u00a0revoluci\u00f3n rusa de 1905, a s\u00faa posici\u00f3n foi m\u00e1is cr\u00edtica, po\u00f1endo o foco nos progroms que se realizaron durante a Revoluci\u00f3n, e preocupado polas s\u00faas ideas universalistas que deixaban pouco espazo para o inconformismo xudeu.\u00a0\nInseriu a literatura yiddish no seo da literatura contempor\u00e1nea da \u00e9poca, moderniz\u00e1ndoa, ampliando o m\u00e1ximo posible o vocabulario, as voces, os rexistros estil\u00edticos e as sensibilidades morais para transformar os usuarios da nova literatura yiddish en lectores cultos dunha cultura xud\u00eda moderna, deu forma a unha literatura en yiddish, e en menor medida en hebreo, como elemento de cohesi\u00f3n nacional para evitar a asimilaci\u00f3n e influ\u00edu nos escritores novos de Varsovia para escribir en yiddish, como foi o caso de Schalom Asch, Der Nister ou Lamed Shapiro. Entre as s\u00faas obras m\u00e1is salientables est\u00e1n\u00a0\"Oyb Nisht Nokh Hekher\", o relato curto \"Bontshe Shvayg\" e\u00a0\"Der Kuntsenmakher\", que se inspirou no\u00a0folclore do xuda\u00edsmo has\u00eddico. A historia c\u00e9ntrase en torno a El\u00edas, que anonimamente visita unha parella pobre e axuda a que se enriquezan.\u00a0A partir de 1905 comezou a escribir pezas teatrais en yiddish, convert\u00e9ndose nun dos referentes da dramaturxia yiddish con \"Di goldene kejt\" e \"Bay nakht afn altn mark\". No momento da s\u00faa morte Peretz era sen d\u00fabida considerado o cume da elite cultural yiddish e da nova literatura yiddish."}
{"id": "439097", "revid": "55340", "url": "https://gl.wikipedia.org/wiki?curid=439097", "title": "Isaac Peretz", "text": ""}
{"id": "439098", "revid": "1131", "url": "https://gl.wikipedia.org/wiki?curid=439098", "title": "Felic\u00edsimo P\u00e9rez", "text": ""}
{"id": "439100", "revid": "5132", "url": "https://gl.wikipedia.org/wiki?curid=439100", "title": "Basket-Hall Arena", "text": ""}
{"id": "439101", "revid": "59564", "url": "https://gl.wikipedia.org/wiki?curid=439101", "title": "Marisa Castro", "text": "Mar\u00eda Lu\u00edsa Castro Cerceda, m\u00e1is co\u00f1ecida como Marisa Castro, nada no barrio da Ponte da parroquia de San L\u00e1zaro de Lugo o 20 de decembro de 1955, \u00e9 unha bi\u00f3loga, profesora universitaria e investigadora galega.\nTraxectoria.\nMarisa Castro estudou na Universidade de Santiago de Compostela. \u00c9 doutora en biolox\u00eda e profesora titular na \u00e1rea de bot\u00e1nica, departamento de Biolox\u00eda vexetal e ciencias do solo, na Facultade de Biolox\u00eda e Ciencias do Mar da Universidade de Vigo.\nEspecialista en micolox\u00eda, \u00e9 unha das maiores estudosas da bot\u00e1nica de Galicia. Foi vicepresidenta da Sociedade Galega de Historia Natural de 1980 a 1986 e presidenta do Grupo Micol\u00f3xico Galego Lu\u00eds Freire."}
{"id": "439102", "revid": "12452", "url": "https://gl.wikipedia.org/wiki?curid=439102", "title": "Marisa Castro Cerdeda", "text": ""}
{"id": "439103", "revid": "12452", "url": "https://gl.wikipedia.org/wiki?curid=439103", "title": "Mar\u00eda Lu\u00edsa Castro Cerceda", "text": ""}
{"id": "439104", "revid": "12452", "url": "https://gl.wikipedia.org/wiki?curid=439104", "title": "Mar\u00eda Lu\u00edsa Castro Cerdeda", "text": ""}
{"id": "439105", "revid": "12452", "url": "https://gl.wikipedia.org/wiki?curid=439105", "title": "Mar\u00eda Luisa Castro Cerdeda", "text": ""}
{"id": "439106", "revid": "12452", "url": "https://gl.wikipedia.org/wiki?curid=439106", "title": "Mar\u00eda Luisa Castro Cerceda", "text": ""}
{"id": "439107", "revid": "12452", "url": "https://gl.wikipedia.org/wiki?curid=439107", "title": "M\u00aa Luisa Castro Cerceda", "text": ""}
{"id": "439108", "revid": "12452", "url": "https://gl.wikipedia.org/wiki?curid=439108", "title": "M\u00aa Luisa Castro Cerdeda", "text": ""}
{"id": "439109", "revid": "23204", "url": "https://gl.wikipedia.org/wiki?curid=439109", "title": "Caterine Ibarg\u00fcen", "text": "Caterine Ibarg\u00fcen Mena, nada en\u00a0Apartad\u00f3\u00a0o\u00a012 de febreiro de 1984, \u00e9 unha atleta colombiana de salto de lonxitude, salto de altura e triplo salto, especialidade na que ostenta unha medalla de ouro nos Xogos Ol\u00edmpicos de R\u00edo de Janeiro 2016, d\u00faas medallas de ouro en campionatos mundiais de atletismo, unha de prata nos Xogos Ol\u00edmpicos de Londres 2012 e un t\u00edtulo panamericano. Por outra banda, logrou seis \"Trofeos de diamante\", tres triunfos na Copa Continental da IAAF e nos Xogos Suramericanos Ibarg\u00fcen conquistou un total de cinco medallas de ouro, tres de prata, e cinco de bronce."}
{"id": "439110", "revid": "23204", "url": "https://gl.wikipedia.org/wiki?curid=439110", "title": "Caterine Ibarg\u00fcen Mena", "text": ""}
{"id": "439111", "revid": "89787", "url": "https://gl.wikipedia.org/wiki?curid=439111", "title": "Prote\u00edna C", "text": "A prote\u00edna\u00a0C, tam\u00e9n chamada autoprotrombina IIA e factor de coagulaci\u00f3n sangu\u00ednea XIV, \u00e9 un cim\u00f3xeno, cuxa forma activada xoga un importante papel na regulaci\u00f3n da anticoagulaci\u00f3n, inflamaci\u00f3n, morte celular e mantemento da permeabilidade das paredes dos vasos sangu\u00edneos en humanos e outros animais. A prote\u00edna\u00a0C activada (APC) realiza estas operaci\u00f3ns principalmente ao inactivar proteoliticamente as prote\u00ednas do sistema de coagulaci\u00f3n factor Va e factor VIIIa. O encima APC clasif\u00edcase como serina protease, xa que cont\u00e9n un residuo de serina no seu sitio activo. Nos humanos a prote\u00edna C est\u00e1 codificada no xene PROC do cromosoma 2.\nA forma cim\u00f3xena da prote\u00edna C \u00e9 unha glicoprote\u00edna dependente da vitamina K que circula no plasma sangu\u00edneo. A s\u00faa estrutura consta de d\u00faas cadeas polipept\u00eddicas, chamadas lixeira e pesada, conectadas por unha ponte disulfuro. A prote\u00edna C cim\u00f3xena \u00e9 activada cando se une \u00e1 trombina, outra prote\u00edna directamente implicada na coagulaci\u00f3n, e a activaci\u00f3n da prote\u00edna C \u00e9 promovida en gran medida pola presenza de trombomodulina e o receptor de prote\u00edna \u00a0C endotelial (EPCR). Debido ao papel do EPCR, a prote\u00edna C activada enc\u00f3ntrase principalmente preto das c\u00e9lulas endoteliais (\u00e9 dicir, as que forman as paredes dos vasos sangu\u00edneos), e a prote\u00edna C afecta estas c\u00e9lulas e os leucocitos. Como a prote\u00edna C desempe\u00f1a unha funci\u00f3n crucial como anticoagulante, as persoas con deficiencias na prote\u00edna C ou con alg\u00fan tipo de resistencia \u00e1 prote\u00edna C activada (APC), te\u00f1en un risco significativamente maior de desenvolver co\u00e1gulos perigosos (trombose).\nAs investigaci\u00f3ns sobre o uso cl\u00ednico dunha forma recombinante da prote\u00edna\u00a0C activada (rhAPC) chamada Drotrecogin alfa activada, comercializada como Xigris pola compa\u00f1\u00eda Eli Lilly and Company, estiveron rodeadas de bastante controversia. Eli Lilly fixo unha agresiva campa\u00f1a de mercadotecnia nos Estados Unidos para promover o seu uso en persoas con sepse grave e shock s\u00e9ptico, e ptrocinou en 2004 as Directrices da Campa\u00f1a para Sobrevivir \u00e1 Sepse (\"Surviving Sepsis Campaign Guidelines\"). Por\u00e9n, en 2012 publicouse unha revisi\u00f3n Cochrane que encontrou que o seu uso non pod\u00eda ser recomendado, xa que non melloraba a supervivencia e incrementaba o risco de hemorraxias. En outubro de 2011 Xigris foi retirada do mercado por Eli Lilly debido a que se observou unha maior mortalidade en ensaios feitos en adultos.\nHistoria.\nA funci\u00f3n anticoagulante da prote\u00edna C no corpo humano foi indicada por primeira vez por Seegers \"et al.\" en 1960, e foi Seegers que lle deu \u00e1 prote\u00edna o seu nome orixinal, que era \"autoprotrombina II-a\". A prote\u00edna\u00a0C illouna por primeira vez Johan Stenflo a partir de plasma bovino en 1976, e Stenflo determinou que era dependente da vitamina K. Foi el quen lle deu o nome de prote\u00edna \"C\" porque era a terceira prote\u00edna (no \"pico C\") nas eluci\u00f3ns das cromatograf\u00edas de intercambio i\u00f3nico en DEAE-Sefarosa. Seegers estaba daquela investigando os factores de coagulaci\u00f3n dependentes da vitamina K non detectados en ensaios de coagulaci\u00f3n, que miden a funci\u00f3n de coagulaci\u00f3n global. Pouco despois, Seegers reco\u00f1eceu que o descubrimento de Stenflo era id\u00e9ntico ao que fixera el. A prote\u00edna\u00a0C activada foi descuberta posteriormente aquel ano, e en 1977 reco\u00f1eceuse que a APC inactivaba o factor Va. En 1980, Vehar e Davie descubriron que a APC tam\u00e9n inactivaba o factor VIIIa, e pouco despois, Walker descubriu que a prote\u00edna S era un cofactor. En 1982, un estudo dunha familia feito por Griffin \"et al\". asociou por primeira vez a deficiencia de prote\u00edna\u00a0C con s\u00edntomas de trombose venosa. A deficiencia homocig\u00f3tica de prote\u00edna\u00a0C e os seus efectos graves para a sa\u00fade foron descritos en 1984 por varios cient\u00edficos. A clonaci\u00f3n do ADNc da prote\u00edna\u00a0C conseguiuse en 1984 grazas aos traballos de Beckmann \"et al.\", que elaboraron un mapa do xene resposable da produci\u00f3n da prote\u00edna\u00a0C no f\u00edgado. En 1987 realizouse un experimento trscendental (Taylor \"et al.\") no que se demostraba que a prote\u00edna\u00a0C activada previ\u00f1a a coagulopat\u00eda e morte de babu\u00ednos aos que se lles infund\u00edan concentraci\u00f3ns letais de \"E. coli.\"\nEn 1993, Dahlb\u00e4ck \"et al.\" detectaron unha resistencia \u00e1 APC herdable e asoci\u00e1rona coa trombofilia familiar. En 1994, a mutaci\u00f3n xen\u00e9tica relativamente com\u00fan que produce factor VLeiden foi detectada por Bertina \"et al.\". Dous anos despois, consegu\u00edronse imaxes da APC sen dominios Gla a unha resoluci\u00f3n de 2,8\u00a0\u00e1ngstroms. Uns ensaios cl\u00ednicos que empezaron co PROWESS de 2001 serviron para descubrir que moitos dos s\u00edntomas da sepse poden mellorar coa administraci\u00f3n de APC infundida, e as taxas de mortalidade de pacientes s\u00e9pticos pode diminu\u00edrse significativamente. Contra o final dese ano, a FDA estadounidense aprobou a Drotrecogin alfa (activada), unha prote\u00edna\u00a0C activada humana recombinante, que foi o primeiro f\u00e1rmaco aprobado para tratar a sepse grave. En 2002, a revista \"Science\" publicou un artigo que mostraba que a prote\u00edna\u00a0C activaba o receptor activado por protease 1 (PAR-1) e este proceso explicaba a modulaci\u00f3n que fac\u00eda a prote\u00edna do sistema inmunitario.\nXen\u00e9tica.\nAs instruci\u00f3ns biol\u00f3xicas para sintetizar a prote\u00edna\u00a0C en humanos est\u00e1n codificadas no xene chamado oficialmente \"prote\u00edna\u00a0C (inactivador dos factores de coagulaci\u00f3n Va e VIIIa)\". O s\u00edmbolo do xene aprobado polo Comit\u00e9 de Nomenclatura de Xenes de HUGO \u00e9 \"PROC\", de \"prote\u00edna C\". Est\u00e1 localizado no cromosoma 2 (2q13-q14) e cont\u00e9n nove ex\u00f3ns. A secuencia do xene \u00e9 de aproximadamente 11\u00a0000\u00a0bases de longo.\nEstrutura.\nA prote\u00edna\u00a0C humana \u00e9 unha glicoprote\u00ednas dependente da vitamina K estruturalmente similar a outras prote\u00ednas dependentes da vitamina K que afectan \u00e1 coagulaci\u00f3n do sangue, como a protrombina, e os factores VII, IX e X. A s\u00edntese da prote\u00edna\u00a0C ocorre no f\u00edgado e empeza sendo unha mol\u00e9cula precursora dunha soa cadea, que ten un p\u00e9ptido sinal N-terminal de 32 amino\u00e1cidos precedendo ao prop\u00e9ptido. A prote\u00edna\u00a0C f\u00f3rmase cando se elimina un dip\u00e9ptido de Lys198 e Arg199; isto causa a transformaci\u00f3n en d\u00edmero da prote\u00edna, que leva carbohidratos ligados a N en cada cadea. A prote\u00edna ten unha cadea lixeira de 21 kDa) e unha pesada de 41 kDa, conectadas por unha soa ponte disulfuro entre a Cys183 e a Cys319.\nA prote\u00edna\u00a0C inactiva comprende 419\u00a0amino\u00e1cidos e ten m\u00faltiples dominios: un dominio Gla (residuos 43\u201388); un segmento helicoidal con amino\u00e1cidos arom\u00e1ticos (89\u201396); dous dominios de tipo EGF (97\u2013132 e 136\u2013176); un p\u00e9ptido de activaci\u00f3n (200\u2013211), e un dominio serina protease de tipo tripsina (212\u2013450). A cadea lixeira cont\u00e9n os dominios de tipo Gla e EGF e o segmento arom\u00e1tico. A cadea pesada cont\u00e9n o dominio de protease e o p\u00e9ptido de activaci\u00f3n. As\u00ed, nesta forma \u00e9 como circula o 85\u201390% da prote\u00edna\u00a0C no plasma como cim\u00f3xeno, esperando ser activada. O resto da prote\u00edna\u00a0C cim\u00f3xena son formas lixeiramente modificadas da prote\u00edna. A activaci\u00f3n do encima ocorre cando unha mol\u00e9cula de trombina cliva e separa o p\u00e9ptido de activaci\u00f3n do extremo N-terminal da cadea pesada. O sitio activo cont\u00e9n a tr\u00edade catal\u00edtica t\u00edpica das serina proteases (His253, Asp299 e Ser402).\nO dominio Gla \u00e9 especialmente \u00fatil para unirse a fosfol\u00edpidos cargados negativamente para a anticoagulaci\u00f3n e ao EPCR para a citoprotecci\u00f3n. Un determinado exositio aumenta a capacidade da prote\u00edna\u00a0C's de inactivar o factor Va eficientemente. Outro \u00e9 necesario para interaccionar coa trombomodulina.\nFisiolox\u00eda.\nA activaci\u00f3n da prote\u00edna\u00a0C \u00e9 fortemente promovida pola trombomodulina e o receptor de prote\u00edna\u00a0C endotelial (EPCR), este \u00faltimo enc\u00f3ntrase principalmente nas c\u00e9lulas endoteliais (c\u00e9lulas do interior das paredes sangu\u00edneas). A presenza de trombomodulina acelera a activaci\u00f3n en varias ordes de magnitude, e o EPCR acelera a activaci\u00f3n nun factor de 20. Se calquera destas d\u00faas prote\u00ednas est\u00e1 ausente en esp\u00e9cimes murinos, o rato morre por unha excesiva coagulaci\u00f3n cando a\u00ednda est\u00e1 en estado embrionario. No endotelio, a APC realiza un papel fundamental na regulaci\u00f3n da coagulaci\u00f3n sangu\u00ednea, a inflamaci\u00f3n e a morte celular (apoptose). Debido ao efecto acelerante da trombomodulina sobre a activaci\u00f3n da prote\u00ednan\u00a0C, a prote\u00edna pode dicirse que non \u00e9 activada pola trombina sen\u00f3n polo complexo trombina\u2013trombomodulina (ou incluso trombina\u2013trombomodulina\u2013EPCR). Unha vez na s\u00faa forma activa, a APC pode ou non permanecer unida ao EPCR, ao cal ten aproximadamente a mesma afinidade que a prote\u00edna cim\u00f3xena.\nA prote\u00edna\u00a0C na s\u00faa forma de cim\u00f3xeno est\u00e1 presente no plasma sangu\u00edneo de adultos humanos normais a concentraci\u00f3ns entre 65 e 135\u00a0IU/dL. A prote\u00edna\u00a0C activada enc\u00f3ntrase a niveis aproximadamente 2000 veces menores que este. A deficiencia de prote\u00edna\u00a0C leve corresponde a niveis plasm\u00e1ticos por riba de 20\u00a0IU/dL, pero por debaixo do rango normal. As deficiencias moderadamente graves presentan concentraci\u00f3ns sangu\u00edneas entre 1 e 20 IU/dL; as deficiencias graves presentan niveis por debaixo de 1\u00a0IU/dL ou son indetectables. Os niveis de prote\u00edna\u00a0C nun meni\u00f1o saudable non prematuro medio son de 40\u00a0IU/dL. A concentraci\u00f3n da prote\u00edna\u00a0C increm\u00e9ntase ata os seis meses de idade, cando o nivel medio chega a 60\u00a0IU/dL; o nivel permanece baixo durante a infancia ata que acada os niveis de adulto despois da adolescencia. A vida media da prote\u00edna\u00a0C activada \u00e9 duns 15\u00a0minutos.\nV\u00edas.\nAs v\u00edas da prote\u00edna\u00a0C son as reacci\u00f3ns qu\u00edmicas espec\u00edficas que controlan o nivel de expresi\u00f3n da APC e a s\u00faa actividade no corpo. A prote\u00edna\u00a0C \u00e9 pleiotr\u00f3pica, con dous tipos principais de funci\u00f3n: a anticoagulaci\u00f3n e a citoprotecci\u00f3n (o seu efecto directo sobre as c\u00e9lulas). A funci\u00f3n que a prote\u00edna\u00a0C realiza depende de se a APC permanece ou non unida ao EPCR despois de ser activada; os efectos anticoagulantes da APC ocorren cando non o est\u00e1. Neste caso, a prote\u00edna\u00a0C funciona como anticoagulante ao inactivar proteoliticamente de forma irreversible os factores Va e VIIIa, convert\u00e9ndoos nos factores Vi e VIIIi, respectivamente. Cando a\u00ednda est\u00e1 unida ao EPCR, a prote\u00edna\u00a0C activada realiza os seus efectos citoprotectores, que act\u00faan sobre o substrato efector PAR-1 (receptor 1 activado por protease). En certo grao, as propiedades anticoagulantes da APC son independentes das propiedades citoprotectoras; a expresi\u00f3n dunha das v\u00edas non \u00e9 afectada pola existencia da outra.\nA actividade da prote\u00edna\u00a0C pode ser regulada \u00e1 baixa reducindo a cantidade de trombomodulina dispo\u00f1ible ou de EPCR. Isto pode facerse por citocinas inflamatorias, como a interleucina-1\u03b2 (IL-1\u03b2 ) e o factor de necrose tumoral-\u03b1 (TNF-\u03b1). Os leucocitos activados liberan estes mediadores inflamatorios durante a inflamaci\u00f3n, inhibindo a creaci\u00f3n de trombomodulina e EPCR, e inducindo o seu desprendemento da superficie endotelial. Ambas as acci\u00f3ns regulan \u00e1 baixa a activaci\u00f3n da prote\u00edna\u00a0C. A propia trombina pode tam\u00e9n ter un efecto sobre os niveis de EPCR. Ademais, as prote\u00ednas liberadas das c\u00e9lulas poden impedir a activaci\u00f3n da prote\u00edna\u00a0C, por exemplo no eosin\u00f3filo, o que pode explicar a trombose na enfermidade card\u00edaca hipereosin\u00f3fila. A prote\u00edna\u00a0C pode ser regulada \u00e1 alza polo factor plaquetario 4. Esta citocina p\u00e9nsase que mellora a activaci\u00f3n da prote\u00edna\u00a0C ao formar unha ponte electrost\u00e1tica desde o dominio Gla da prote\u00edna\u00a0C ao dominio de glicosaminoglicano (GAG) da trombomodulina, reducindo a constante de Michaelis (KM) para a s\u00faa reacci\u00f3n. Ademais, a prote\u00edna\u00a0C \u00e9 inhibida polo inhibidor da prote\u00edna\u00a0C.\nEfectos anticoagulantes.\nA prote\u00edna\u00a0C \u00e9 un compo\u00f1ente principal na anticoagulaci\u00f3n no corpo humano. Act\u00faa como un cim\u00f3xeno serina protease: a APC proteoliza enlaces pept\u00eddicos nos factores V e VIII activados (factor Va e VIIIa), e un dos amino\u00e1cidos do enlace \u00e9 a serina. Estes dous factores proteicos que a APC inactiva son cofactores altamente procoagulantes na xeraci\u00f3n de trombina, que \u00e9 un elemento crucial na coagulaci\u00f3n do sangue; xuntos forman parte do complexo protrombinase. Entre os cofactores que interve\u00f1en na inactivaci\u00f3n dos factores Va e VIIIa est\u00e1n a prote\u00edna S, o factor V, a lipoprote\u00edna de alta densidade, os fosfol\u00edpidos ani\u00f3nicos e os glicoesfingol\u00edpidos.\nO factor Va \u00fanese \u00e1 protrombina e o factor Xa, incrementando a velocidade \u00e1 cal se produce a trombina en catro ordes de magnitude (10\u00a0000x). A inactivaci\u00f3n do factor Va practicamente det\u00e9n a produci\u00f3n de trombina. O factor VIII, por outra parte, \u00e9 un cofactor na produci\u00f3n de factor X activado, o cal \u00e1 s\u00faa vez converte a protrombina en trombina. O factor VIIIa aumenta a activaci\u00f3n do factor X nun factor de aproximadamente 200\u00a0000. Debido a esta importancia na coagulaci\u00f3n, o factor VIII co\u00f1\u00e9cese tam\u00e9n como factor antihemof\u00edlico e as deficiencias do factor VIII causan hemofilia A.\nA APC inactiva o factor Va ao realizar tres clivaxes (en Arg306, Arg506, Arg679). A clivaxe en calquera das Arg306 e Arg506 dimin\u00fae a atracci\u00f3n das mol\u00e9culas ao factor Xa, e a\u00ednda que o primeiro destes sitios \u00e9 clivado de forma lenta, \u00e9 totalmente necesaria para o funcionamento do factor V. A prote\u00edna S axuda neste proceso catalizando a prote\u00f3lise na Arg306, na cal o dominio A2 do factor V \u00e9 disociado do resto da prote\u00edna. A prote\u00edna S tam\u00e9n se une ao factor Xa, inhibindo que este \u00faltimo dimin\u00faa a inactivaci\u00f3n pola APC do factor Va.\nA inactivaci\u00f3n do factor VIIIa non se co\u00f1ece ben. A vida media do factor VIIIa \u00e9 de s\u00f3 2 minutos a non ser que o factor IXa estea presente para estabilizalo. Alg\u00fans autores cuestionaron a importancia da inactivaci\u00f3n que fai a APC do factor VIIIa, e desco\u00f1\u00e9cese en que grao o factor V e a prote\u00edna S son cofactores na s\u00faa prote\u00f3lise. S\u00e1bese que a APC funciona sobre o factor VIIIa cliv\u00e1ndoo en dous sitios, Arg336 e Arg562, cada un dos cales en solitario \u00e9 suficiente para desactivar o factor VIIIa e convertelo no factor VIIIi.\nEfectos citoprotectores.\nCando a APC se une ao EPCR realiza varias funci\u00f3ns citoprotectoras importantes, a maior\u00eda das cales requiren o EPCR e o PAR-1. Entre estas est\u00e1n regular a a expresi\u00f3n x\u00e9nica, efectos antiinflamatorios, efectos antiapopt\u00f3ticos e de protecci\u00f3n da funci\u00f3n de barreira endotelial.\nO tratamento de c\u00e9lulas con APC demostra que a s\u00faa modulaci\u00f3n da expresi\u00f3n x\u00e9nica controla efectivamente as v\u00edas principais do comportamento inflamatorio e apopt\u00f3tico celular. Existen uns 20 xenes que son regulados \u00e1 alza pola prote\u00edna\u00a0C, e outros 20 que son regulados \u00e1 baixa: os primeiros son xeralmente v\u00edas antiinflamatorias e antiapopt\u00f3ticas, mentres que os \u00faltimos adoitan ser proinflamatorios e proapopt\u00f3ticos. Os mecanismos da APC para alterar os perf\u00eds de expresi\u00f3n x\u00e9nica non son ben co\u00f1ecidos, pero crese que polo menos en parte implican un efecto inhibitorio sobre a actividade dos factores de transcrici\u00f3n. Prote\u00ednas importantes que a APC regula \u00e1 alza son Bcl-2, eNOS e IAP. Os efectos da APC regulan significativamente \u00e1 baixa p53 e Bax.\nA APC ten efectos antiinflamatorios sobre as c\u00e9lulas endoteliais e os leucocitos. A APC afecta as c\u00e9lulas endoteliais ao inhibir a liberaci\u00f3n de mediadores inflamatorios e regular \u00e1 baixa mol\u00e9culas de adhesi\u00f3n vascular. Isto reduce a adhesi\u00f3n de leucocitos e a s\u00faa infiltraci\u00f3n nos tecidos, \u00e1 vez que limita os danos no tecido subxacente. A APC apoia a funci\u00f3n de barreira endotelial e reduce a quimiotaxe. A APC inhibe a liberaci\u00f3n de mediadores da resposta inflamatoria en leucocitos e c\u00e9lulas endoteliais ao reducir a resposta de citocinas e talvez diminu\u00edndo a resposta inflamatoria sist\u00e9mica, como se observa na sepse. Estudos feitos en ratas e humanos demostraron que a APC reduce a lesi\u00f3n pulmonar inducida por endotoxinas e a inflamaci\u00f3n.\nOs cient\u00edfcos reco\u00f1ecen os efectos antiapopt\u00f3ticos da prote\u00edna\u00a0C activada, pero non est\u00e1n claros os mecanismos exactos por medio dos cales se inhibe a apoptose. S\u00e1bese que a APC \u00e9 neuroprotectora. Os efectos antiapopt\u00f3ticos da APC explican en parte por que a APC \u00e9 efectiva no tratamento da sepse, xa que a reduci\u00f3n dos niveis de apoptose est\u00e1 correlacionada cunhas taxas de supervivencia maiores en pacientes s\u00e9pticos. A antiapoptose cons\u00e9guese diminu\u00edndo a activaci\u00f3n da caspase 3 e caspase 8, mellorando proporci\u00f3n Bax/Bcl-2 e regulando \u00e1 baixa p53.\nA prote\u00edna\u00a0C activada tam\u00e9n proporciona moita protecci\u00f3n da funci\u00f3n de barreira endotelial. A rotura da barreira endotelial e o incremento correspondente da permeabilidade endotelial, est\u00e1n asociados co inchamento, hipotensi\u00f3n e inflamaci\u00f3n, todos os cales son problemas da sepse. A APC protexe a funci\u00f3n de barreira endotelial ao inducir a activaci\u00f3n dependente de PAR-1 da esfingosina quinase-1 e a regulaci\u00f3n \u00e1 alza de esfingosina-1-fosfato con esfingosina quinase.\nVarios estudos indicaron que a actividade proteol\u00edtica da APC contrib\u00fae \u00e1s propiedades citoprotectoras observadas da APC, pero as variantes que son proteoliticamente inactivas tam\u00e9n poden regular a formaci\u00f3n de PAR-activadores de trombina e factor Xa e expresar propiedades citoprotectoras in vitro e in vivo.\nPapel en enfermidades.\nUnha deficiencia de prote\u00edna\u00a0C xen\u00e9tica, na s\u00faa forma leve asociada con heterocigosidade simple, causa un incremento significativo do risco de trombose venosa en adultos. Se un feto \u00e9 homocigoto ou heterocigoto composto para a deficiencia, poder\u00eda presentarse purpura fulminans, coagulaci\u00f3n intravascular diseminada grave e un simult\u00e1neo tromboembolismo venoso no \u00fatero; o cal \u00e9 moi grave e xeralmente mortal. A deleci\u00f3n do xene da prote\u00edn\u00a0C en ratos causa a morte fetal arredor do momento do nacemento. Os fetos de rato sen prote\u00edna\u00a0C desenv\u00f3lvense normalmente ao principio, pero experimentan graves hemorraxias, coagulopat\u00edas, dep\u00f3sito de fibrina e necrose do f\u00edgado.\nA fecuencia da deficiencia de prote\u00edna\u00a0C entre os individuos asintom\u00e1ticos \u00e9 de entre 1 de cada 200 e 1 de cada 500 persoas. En contraste, os s\u00edntomas significativos da deficiencia son detectables en 1 de cada 20\u00a0000 individuos. Non se detectou ning\u00fan nesgo racial ou \u00e9tnico.\nA resistencia \u00e1 prote\u00edna\u00a0C activada ocorre cando a APC non pode realizar as s\u00faas funci\u00f3ns. Esta doenza ten s\u00edntomas similares \u00e1 deficiencia de prote\u00edna\u00a0C. A mutaci\u00f3n m\u00e1is com\u00fan que causa a resistencia \u00e1 prote\u00edna\u00a0C activada en individuos caucasianos \u00e9 nun sitio de clivaxe no factor V para a APC. Nese sitio, a Arg506 \u00e9 substitu\u00edda por Gln, producindo o factor V de Leiden. Esta mutaci\u00f3n tam\u00e9n se denomina R506Q. A mutaci\u00f3n que orixina a perda deste sitio de clivaxe impide que a APC inactive eficazmente tanto o factor Va coma o factor VIIIa. As\u00ed, o sangue desa persoa coagula demasiado rapidamente e pona permanentemente en maior risco de sufrir trombose. Os individuos heterocigotos para a mutaci\u00f3n do factor VLeiden te\u00f1en un risco de trombose venosa de 5 a 7 veces maior que o da poboaci\u00f3n xeral. Os individuos homocigotos te\u00f1en un risco 80 veces maior. Esta mutaci\u00f3n \u00e9 tam\u00e9n o risco hereditario m\u00e1is com\u00fan para a trombose venosa en caucasianos.\nArredor do 5% da resistencia \u00e1 APC non est\u00e1n asociadas coa mutaci\u00f3n antes mencionada e o factor VLeiden. Outras mutaci\u00f3ns xen\u00e9ticas poden causar resistencia \u00e1 APC, pero ningunha no grao en que o fai o factor VLeiden. Entre estas mutaci\u00f3ns est\u00e1n outras versi\u00f3ns do factor V, a xeraci\u00f3n espont\u00e1nea de autoanticorpos contra o factor V e a disfunci\u00f3n de calquera dos cofactores da APC. Ademais, algunhas condici\u00f3ns adquiridas poden reducir a eficacia coa que a APC reaiza as s\u00faas funci\u00f3ns anticoagulantes. Os estudos realizados suxiren que entre o 20% e o 60% dos pacientes tromb\u00f3ticos sofren algunha forma de resistencia \u00e1 APC.\nA necrose por warfarina \u00e9 unha deficiencia de prote\u00edna\u00a0C adquirida debido ao tratamento con warfarina, a cal \u00e9 un antagonista da vitamina K e un anticoagulante. Por\u00e9n, o tratamento con warfarina pode producir lesi\u00f3ns cut\u00e1neas paradoxais similares \u00e1s observadas na purpura fulminans. Unha variante desta resposta pres\u00e9ntase como unha gangrena venosa nas extremidades cando se usa a warfarina para tratar a trombose venosa profunda asociada co cancro. Nestas situaci\u00f3ns, a warfarina pode volver a administrarse a baixa dose para asegurarse de que a deficiencia de prote\u00edna\u00a0C non se presenta antes de que sexan suprimidos os factores de coagulaci\u00f3n II, IX e X da vitamina K.\nA prote\u00edna C activada cliva as histonas do \"Plasmodium falciparum\", que son liberadas durante a infecci\u00f3n: a clivaxe destas histonas elimina os seus efectos proinflamatorios.\nUso en medicina.\nOs niveis de prote\u00edna\u00a0C s\u00e1bese desde hai tempo que serven para predicir a mortalidade en pacientes de sepse. Debido a isto e aos seus efectos pleiotr\u00f3picos anticoagulantes e citoportectores, suxeriuse o uso da prote\u00edna\u00a0C, xunto con outros f\u00e1rmacos, no tratamento de pacientes con sepse grave.\nEn novembro de 2001, a FDA norteamericana aprobou o uso da Drotrecogin alfa-activada (DrotAA) pra o tratamento cl\u00ednico de adultos que padec\u00edan sepses graves e ti\u00f1an un risco alto de morrer. Este f\u00e1rmaco \u00e9 unha forma recombinante da prote\u00edna\u00a0C activada humna (rhAPC). Foi comercializada co nome Xigris pola Eli Lilly and Company, A Drotrecogin alfa-activada estivo envolvida nunha controversia cando despois de ser aprobada para uso cl\u00ednico se atopou que incrementaba as hemorraxias e non reduc\u00eda a mortalidade. En outubro de 2011 a rhAPC (Xigris\u00ae) foi retirada do mercado pola compa\u00f1\u00eda Eli Lilly debido \u00e1 maior mortalidade en ensaios n adultos.\nA APC foi estudada como forma de tratar as lesi\u00f3ns pulmonares, despois de que alg\u00fans estudos mostrasen que pacientes con lesi\u00f3ns pulmonares ti\u00f1an niveis reducidos de APC en partes espec\u00edficas dos pulm\u00f3ns correlacionados con resultados peores. A APC tam\u00e9n foi considerada para o seu uso para mellorar os resultados en pacientes de accidentes cerebrovasculares isqu\u00e9micos, unha emerxencia m\u00e9dica na cal o bloqueo arterial priva unha rexi\u00f3n do cerebro de ox\u00edxeno, causando a morte dos tecidos. Fix\u00e9ronse prometedores estudos que indican que a APC poder\u00eda ser acoplada xunto co \u00fanico tratamento actualmente aprobado, o activador do plasmin\u00f3xeno tisular (tPA), para protexer o cerebro dos efectos colaterais moi nocivos do tPA, ademais de impedir a morte celular por carencia de ox\u00edxeno (hipoxia). Tam\u00e9n se propuxo o uso cl\u00ednico da APC para mellorar os resultados en transplante de illotes pancre\u00e1ticos de Langerhans no tratamento da diabetes tipo I."}
{"id": "439115", "revid": "23204", "url": "https://gl.wikipedia.org/wiki?curid=439115", "title": "Dunston Checks In", "text": "Dunston\u00a0Check In \u00e9 un filme estadounidense de 1996 de comedia protagonizado por Eric Lloyd, Graham Sack, Jason Alexander, Faye Dunaway, Rupert Everett, Paul Reubens, Glenn Shadix, e Sam o orangut\u00e1n como Dunston. Foi escrito por John Hopkins e Bruce Graham e dirixido por Ken Kwapis."}
{"id": "439116", "revid": "12452", "url": "https://gl.wikipedia.org/wiki?curid=439116", "title": "Castro Cerceda", "text": ""}
{"id": "439117", "revid": "27155", "url": "https://gl.wikipedia.org/wiki?curid=439117", "title": "Prote\u00edna C-reactiva", "text": ""}
{"id": "439118", "revid": "12452", "url": "https://gl.wikipedia.org/wiki?curid=439118", "title": "Castro Cerdeda", "text": ""}
{"id": "439119", "revid": "12452", "url": "https://gl.wikipedia.org/wiki?curid=439119", "title": "Lu\u00edsa Castro Cerdeda", "text": ""}
{"id": "439120", "revid": "12452", "url": "https://gl.wikipedia.org/wiki?curid=439120", "title": "Lu\u00edsa Castro Cerceda", "text": ""}
{"id": "439121", "revid": "12452", "url": "https://gl.wikipedia.org/wiki?curid=439121", "title": "Luisa Castro Cerceda", "text": ""}
{"id": "439122", "revid": "12452", "url": "https://gl.wikipedia.org/wiki?curid=439122", "title": "Luisa Castro Cerdeda", "text": ""}
{"id": "439123", "revid": "27155", "url": "https://gl.wikipedia.org/wiki?curid=439123", "title": "Autoprotrombina IIA", "text": ""}
{"id": "439124", "revid": "27155", "url": "https://gl.wikipedia.org/wiki?curid=439124", "title": "Factor de coagulaci\u00f3n XIV", "text": ""}
{"id": "439125", "revid": "27155", "url": "https://gl.wikipedia.org/wiki?curid=439125", "title": "Prote\u00edna C activada", "text": ""}
{"id": "439126", "revid": "27155", "url": "https://gl.wikipedia.org/wiki?curid=439126", "title": "PROC (xene)", "text": ""}
{"id": "439127", "revid": "72012", "url": "https://gl.wikipedia.org/wiki?curid=439127", "title": "Xoana Capdevielle", "text": ""}
{"id": "439129", "revid": "5863", "url": "https://gl.wikipedia.org/wiki?curid=439129", "title": "Marisa Castro Cerceda", "text": ""}
{"id": "439132", "revid": "1410", "url": "https://gl.wikipedia.org/wiki?curid=439132", "title": "Universidade da Coru\u00f1a", "text": "A Universidade da Coru\u00f1a \u00e9 unha universidade p\u00fablica, creada en 1989 coa lei de ordenaci\u00f3n do sistema universitario de Galicia. Enc\u00f3ntrase estruturada territorialmente en seis campus na Coru\u00f1a (A Mestranza, Riazor, Elvi\u00f1a, A Zapateira, Bastiagueiro e Oza), un en Oleiros e dous en Ferrol (Esteiro e Serantes).\nA Universidade da Coru\u00f1a pos\u00fae titulaci\u00f3ns \u00fanicas en Galicia, como Arquitectura, Arquitectura T\u00e9cnica, Enxe\u00f1ar\u00eda de Dese\u00f1o Industrial, Enxe\u00f1ar\u00eda Naval e Oce\u00e1nica, Podolox\u00eda, Sociolox\u00eda ou Xesti\u00f3n Industrial da Moda.\nHistoria.\nA Universidade da Coru\u00f1a foi creada o 20 de xullo de 1989 coa aprobaci\u00f3n da Lei 11/1989 do 20 de xullo. O seu claustro constitu\u00ednte aprobou en 1992 os estatutos e o primeiro programa universitario..\nAlumnado.\nDesde a s\u00faa fundaci\u00f3n, a Universidade da Coru\u00f1a mantivo nos seus campus e centros adscritos un alumnadoo superior ou pr\u00f3ximo aos vinte mil, co m\u00e1ximo nos inicios dos anos 2000. Desde a d\u00e9cada de 2010, o alumnado foi diminu\u00edndo. A evoluci\u00f3n do alumnado foi a seguinte:\nBibliotecas.\nA rede de bibliotecas da Universidade da Coru\u00f1a conta con 17 espazos repartidos entre os campus ferrol\u00e1ns e coru\u00f1eses e un servizo central no Edificio Xoana Capdevielle no Campus de Elvi\u00f1a, amais dunha biblioteca dixital. En 2005 abriuse o repositorio da Universidade da Coru\u00f1a, no que hai catalogadas obras producidas na universidade e dixitalizadas.\nAdministraci\u00f3n.\nReitor\u00eda.\nA m\u00e1xima autoridade da Universidade da Coru\u00f1a ostenta a s\u00faa representaci\u00f3n, exerce a s\u00faa direcci\u00f3n, coordina a xesti\u00f3n tanto acad\u00e9mica como administrativa, preside o Claustro Universitario e mais a Xunta de Goberno, executa os acordos do Consello Social, do Claustro Universitario e da Xunta de Goberno e responde da s\u00faa xesti\u00f3n perante o Claustro.\n\u00c9 elixido polo Claustro Universitario de entre os catedr\u00e1ticos de universidade e nomeado polo \u00f3rgano competente da Xunta de Galicia. Ten un mandato de catro anos con posibilidade de reelecci\u00f3n.\nVicerreitor\u00edas.\nAs Vicerreitor\u00edas coordinan e dirixen as actividades no seu \u00e1mbito funcional ou xeogr\u00e1fico baixo a autoridade da reitor\u00eda. A Universidade da Coru\u00f1a conta na actualidade coas seguintes:\nNormalizaci\u00f3n ling\u00fc\u00edstica.\nEn decembro de 2007, o Consello de Goberno da UDC aprobou o Plano de normalizaci\u00f3n ling\u00fc\u00edstica da Universidade. Este recolle o compromiso da instituci\u00f3n a prol da normalizaci\u00f3n da lingua galega, tal e como establecen os seus estatutos. Este Plano veu completar o Regulamento de uso do galego desta instituci\u00f3n, con que contaba desde o 2005. A trav\u00e9s del, a UDC debe p\u00f3r os recursos necesarios para aumentar o uso do galego dentro da instituci\u00f3n. C\u00f3mpre lembrar que, segundo a An\u00e1lise socioling\u00fc\u00edstica da Universidade da Coru\u00f1a (2005), o galego \u00e9 usado polo profesorado en apenas o 9% das aulas desta instituci\u00f3n coru\u00f1esa. \nEntre outras medidas recollidas no plano est\u00e1n a valoraci\u00f3n do dominio oral e escrito do galego en todos os concursos para o acceso ao profesorado, o Servizo de Publicaci\u00f3ns editar\u00e1 en breve cando menos a metade das s\u00faas publicaci\u00f3ns en galego e as concesi\u00f3ns de servizos e actividades de organismos xestionados pola UDC incluir\u00e1n cl\u00e1usulas ling\u00fc\u00edsticas. Ademais, os planos de formaci\u00f3n continua do persoal de administraci\u00f3n e servizos ser\u00e1n integramente en galego. Respecto \u00e1s materias, a UDC quere lograr que un terzo das materias obrigatorias e troncais sexan impartidas en galego."}
{"id": "439133", "revid": "98629", "url": "https://gl.wikipedia.org/wiki?curid=439133", "title": "G\u00f3tico de Crimea", "text": "O g\u00f3tico de Crimea foi un dialecto da lingua g\u00f3tica falada polos godos crimeos nalg\u00fans lugares illados da pen\u00ednsula de Crimea (territorio hoxe en d\u00eda disputado entre Rusia e Ucra\u00edna) ata finais do s\u00e9culo XVIII.\nTestemu\u00f1as.\nTodo o co\u00f1ecemento desta lingua bas\u00e9ase nunha carta do s\u00e9culo XVI do embaixador flamengo Ogier Ghiselin de Busbecq, quen enumera nunha lista unhas oitenta palabras e unha breve descrici\u00f3n da s\u00faa gram\u00e1tica. Gran parte do vocabulario citado por Busbecq \u00e9 inconfundiblemente xerm\u00e1nico e foi reco\u00f1ecido por el como tal.\nBusbecq tam\u00e9n menciona un artigo definido, que rexistra como \"tho\" ou \"the\". Esta variaci\u00f3n pode indicar unha distinci\u00f3n de x\u00e9nero ou unha alomorfia, a \u00faltima das cales ser\u00eda algo semellante ao ingl\u00e9s \"the\", pronunciada /\u00f0\u0259/ ou /\u00f0i\u02d0/.\nExtinci\u00f3n.\nOs \u00faltimos falantes do g\u00f3tico de Crimea pertencen a finais do s\u00e9culo XVIII. En 1780, Stanis\u0142aw Siestrze\u0144cewicz-Bohusz, un arcebispo de Mahilio\u016d, visitou a costa sur de Crimea e Sebastopol. Segundo o seu relato, co\u00f1eceu a alg\u00fans t\u00e1rtaros que falaban unha lingua semellante ao baixo alem\u00e1n; isto era probablemente unha forma do g\u00f3tico de Crimea."}
{"id": "439135", "revid": "89787", "url": "https://gl.wikipedia.org/wiki?curid=439135", "title": "Guacamaio de Spix", "text": "O guacamaio de Spix (\"Cyanopsitta spixii\") \u00e9 unha especie de guacamaio\u00a0orixinario do\u00a0Brasil. \u00c9 o \u00fanico membro do x\u00e9nero \"Cyanopsitta\", unha especie psitaciforme da familia dos papagaios (Psittacidae); crese que na s\u00faa rexi\u00f3n orixinaria, unha zona do estado de Ba\u00eda, no Brasil, oficialmente, xa non quedan exemplares en liberdade. Foi declarada extinta en estado salvaxe en 2018.\nO seu nome \u00e9 unha homenaxe \u00f3 m\u00e9dico, explorador e zo\u00f3logo alem\u00e1n Johann Baptist von Spix."}
{"id": "439136", "revid": "23204", "url": "https://gl.wikipedia.org/wiki?curid=439136", "title": "Cyanopsitta spixii", "text": ""}
{"id": "439137", "revid": "1410", "url": "https://gl.wikipedia.org/wiki?curid=439137", "title": "Edificio Xoana Capdevielle", "text": "O Edificio Xoana Capdevielle \u00e9 un edificio da Universidade da Coru\u00f1a, situado no Campus de Elvi\u00f1a, ao lado da glorieta de acceso, e destinado a biblioteca.\nEnderezo e comunicaci\u00f3ns.\nO seu enderezo \u00e9 r\u00faa Carballeiras, n\u00ba1. 15071 \u2013 A Coru\u00f1a.\nEst\u00e1 comunicado co resto da cidade mediante os autobuses urbanos da Compa\u00f1\u00eda de Tranv\u00edas da Coru\u00f1a das li\u00f1as 20, 22, 24 e UDC.\nHistoria.\nO edificio foi dese\u00f1ado polos arquitectos Jos\u00e9 Ram\u00f3n Garitonaind\u00eda de Vera e Jos\u00e9 Manuel Berm\u00fadez Grai\u00f1o. As obras comezaron no mes de decembro de 2002, e remataron no ano 2008. Nun principio o edificio \u00eda albergar as \u00e1reas de xesti\u00f3n, documentaci\u00f3n e arquivo, e contar\u00eda cunha zona destinada a grande almac\u00e9n, pero o equipo de goberno da Universidade decidiu cambiar o proxecto, para convertelo en biblioteca. Desde o reitorado manifestouse que \u00abse modificaron estes usos para que tivese cabida unha grande aula de estudo, que abrir\u00e1 de oito da tarde at\u00e9 as d\u00faas da ma\u00f1\u00e1\u00bb. No acto da s\u00faa inauguraci\u00f3n, o reitor da Universidade, Jos\u00e9 Mar\u00eda Barja, destacou que o novo inmoble suma prazas de estudo \u00e1s 444 xa existentes no Campus de Riazor. \u00abDeste xeito, cun total de 1\u00a0122 novos postos de lectura cubrimos en dous anos unha apremiante demanda na comunidade\u00bb.\nCaracter\u00edsticas.\nO Xoana de Capdevielle ocupa unha superficie de 5 663 m2 dedicadas a zonas de estudo nas que 678 persoas da comunidade universitaria poder\u00e1n traballar con comodidade. O custo da s\u00faa construci\u00f3n ascendeu a un total de 4 022 879,54 euros, achegados pola Conseller\u00eda de Educaci\u00f3n e Ordenaci\u00f3n Universitaria e a Universidade. O edificio ten cinco andares (planta baixa, tres en altura e un soto). No soto est\u00e1 o almac\u00e9n e un arquivo con armarios compactos m\u00f3biles. A planta baixa alberga as instalaci\u00f3ns do vicerreitorado de Infraestruturas e Xesti\u00f3n Ambiental, as\u00ed como o servizo denominado de Arquitectura, Urbanismo e Equipamentos, que se trasladou desde o reitorado da Maestranza. Nesta zona tam\u00e9n est\u00e1 a aula de estudo nocturno.\nNome.\nA biblioteca leva o nome de Xoana Capdevielle, intelectual, pedagoga, bibliotecaria e arquiveira, que era a muller de Francisco P\u00e9rez Carballo, o \u00faltimo gobernador civil da provincia da Coru\u00f1a da Segunda Rep\u00fablica que morreu asasinada polos sublevados poucos d\u00edas despois que o seu marido. A s\u00faa figura resaltouse no acto de inauguraci\u00f3n do novo edificio, ao que acudiu a conselleira de Educaci\u00f3n, Laura Elena S\u00e1nchez Pi\u00f1\u00f3n; o reitor da Universidade coru\u00f1esa, Jos\u00e9 Mar\u00eda Barja; Felipa Jove, presidenta do Consello Social da Universidade, e familiares de Capdevielle, como un sobri\u00f1o neto. \u00abD\u00e1moslle o nome de Juana Capdevielle a este edificio, cun deliberado simbolismo, para rehabilitar a memoria dunha muller moi nova, pertencente ao corpo facultativo de arquiveiros e bibliotecarios, que morreu asesinada por defender a lexitimidade democr\u00e1tica en 1936\u00bb, en palabras do reitor."}
{"id": "439141", "revid": "1576", "url": "https://gl.wikipedia.org/wiki?curid=439141", "title": "IoT", "text": ""}
{"id": "439142", "revid": "1576", "url": "https://gl.wikipedia.org/wiki?curid=439142", "title": "Internet of things", "text": ""}
{"id": "439143", "revid": "1576", "url": "https://gl.wikipedia.org/wiki?curid=439143", "title": "Internet of Things", "text": ""}
{"id": "439144", "revid": "839", "url": "https://gl.wikipedia.org/wiki?curid=439144", "title": "Kiril Kurtev", "text": "Kiril Kurtev (en ), nado o 18 de xu\u00f1o de 1891 en Dripchevo (Rumelia oriental, hoxe Bulgaria) e finado o 9 de marzo de 1971 en Kuklen (provincia de Plovdiv, R.P. de Bulgaria) foi un eclesi\u00e1stico greco-cat\u00f3lico b\u00falgaro.\nTraxectoria.\nKiril Kurtev naceu nunha familia ortodoxa na vila de Dripchevo, ent\u00f3n parte de Rumelia oriental, baixo soberan\u00eda otom\u00e1. En 1901 comezou os seus estudos no mosteiro de Mustrakli, e posteriormente continuounos no colexio dos pais asuncionistas de \u0130psala at\u00e9 1908. Posteriormente estudou no seminario de San Le\u00f3n en Constantinopla, e o 8 de setembro de 1913 foi ordenado di\u00e1cono polo arcebispo Mihail Mirov. O 1 de xu\u00f1o de 1914 foi ordenado sacerdote polo bispo Mihail Petkov. Na primavera de 1924 foi nomeado axudante do administrador dos greco-cat\u00f3licos en Bulgaria, Yosafat Kozarov, e o 25 de xullo de 1926 foi nomeado polo papa P\u00edo XII exarca apost\u00f3lico de Sof\u00eda. Recibiu a consagraci\u00f3n episcopal de mans do bispo de Sid\u00f3n Azanasius Khuriati na bas\u00edlica de San Clemente de Roma o 5 de decembro do mesmo ano. O 30 de maio de 1941 renunciou ao cargo, e foi sucedido por Ivan Garufalov, mais a morte deste en 1951 obrigoulle a retomar a s\u00faa tarefa: nese momento, ao ser o \u00fanico bispo cat\u00f3lico na Rep\u00fablica Popular de Bulgaria, polo que tam\u00e9n tivo que atender aos cat\u00f3licos latinos das dioceses de Nikopol e Sof\u00eda e Podliv. En 1960 participou no Concilio Vaticano Segundo. Sufriu un infarto celebrando a liturxia en Kuklen o 7 de marzo de 1971, e finou dous d\u00edas despois."}
{"id": "439147", "revid": "5863", "url": "https://gl.wikipedia.org/wiki?curid=439147", "title": "Olympique d'Antibes", "text": "O Olympique d'Antibes Juan-les-Pins, tam\u00e9n co\u00f1ecido como Antibes Sharks, \u00e9 un club de baloncesto profesional franc\u00e9s con sede na cidade de Antibes (Provenza-Alpes-Costa Azul). O equipo compite actualmente na LNB Pro B, a segunda categor\u00eda do baloncesto galo. Entre os seus t\u00edtulos destacan tres campionatos de liga, conseguidos en 1970, 1991 e 1995. O seu pavill\u00f3n como local \u00e9 o Azur Arena, con capacidade para 5.249 espectadores.\nHistoria.\nO Olympique d'Antibes foi fundado no ano 1933, a\u00ednda que non competiu a nivel nacional at\u00e9 a d\u00e9cada de 1950 cando conseguen o ascenso Nationale 1, a actual Pro A. S\u00f3 permaneceu un ano na categor\u00eda, regresando \u00e1 segunda divisi\u00f3n, convert\u00e9ndose a partir de comezo dos anos 60 nun equipo ascensor. En 1970 o equipo logra o seu primeiro t\u00edtulo de Liga da man de xogadores como Jean-Claude Bonato, Dan Rodriguez e Jacques Cachemire. Co comezo dos anos 1980, o Antibes sufriu moitas temporadas decepcionantes, a\u00ednda que foi mellorando co paso dos anos at\u00e9 a consecuci\u00f3n dun novo t\u00edtulo en 1991. A partir desta data o equipo conv\u00e9rtese nun dos principais contendentes ao campionato xunto ao Limoges CSP e o Pau-Orthez. En 1995, tras conseguir o seu terceiro t\u00edtulo, comezaron os problemas econ\u00f3micos no club.\nO peor momento chegou no ano 2002, cando, a pesar de terse salvado deportivamente, o equipo descende \u00e1 ProB debido aos problemas financeiros. Os seguintes anos na segunda categor\u00eda foron complicados, chegando mesmo a descender na temporada 2006\u201307 \u00e1 Nationale 1, unha categor\u00eda afeccionada. Este descenso produciuse ap\u00f3s ocupar o d\u00e9cimo sexto lugar na liga. Este posto usualmente daba a salvaci\u00f3n aos equipos, mais ese ano decid\u00edrase reducir o n\u00famero de equipos das ligas profesionais francesas. Con todo, o equipo consegue recuperar a categor\u00eda na seguinte temporada, ga\u00f1ando ademais ese primeiro ano a Copa Pro B.\nTras varios anos na Pro B, na temporada 2013 o equipo ambiciona de novo o ascenso. Para iso ti\u00f1a que competir con outros favoritos como o Pau-Orthez e o Hy\u00e8res Toulon, procedentes da Pro A, e o JL Bourg. O equipo acaba finalmente no quinto posto, o cal lle permite xogar os play-offs polo ascenso. Nas eliminatorias consegue eliminar en primeira rolda ao Boulogne-sur-Mer, en semifinais ao Pau-Orthez e na final ao Champagne Ch\u00e2lons-Reims. O seu retorno \u00e1 m\u00e1xima categor\u00eda, por\u00e9n, foi breve, xa que acaban no \u00faltimo lugar con seis vitorias e vinte e catro derrotas. Con todo, o paso polo Pro B esta vez foi m\u00e1is breve, retornando en tan s\u00f3 un ano \u00e1 m\u00e1xima categor\u00eda. Nesta ocasi\u00f3n o equipo acabou en segundo lugar na liga regular e ga\u00f1ou nos play-offs polo ascenso a Le Portel, Denain Voltaire e Souffelweyersheim.\nPalmar\u00e9s.\nLiga de Francia \nSegunda Divisi\u00f3n de Francia"}
{"id": "439148", "revid": "5132", "url": "https://gl.wikipedia.org/wiki?curid=439148", "title": "Olympique Antibes", "text": ""}
{"id": "439149", "revid": "5132", "url": "https://gl.wikipedia.org/wiki?curid=439149", "title": "Sharks d'Antibes", "text": ""}
{"id": "439150", "revid": "5132", "url": "https://gl.wikipedia.org/wiki?curid=439150", "title": "Antibes Sharks", "text": ""}
{"id": "439151", "revid": "5132", "url": "https://gl.wikipedia.org/wiki?curid=439151", "title": "Olympique d'Antibes Juan-les-Pins", "text": ""}
{"id": "439152", "revid": "5132", "url": "https://gl.wikipedia.org/wiki?curid=439152", "title": "Olympique Antibes Juan-les-Pins", "text": ""}
{"id": "439155", "revid": "5863", "url": "https://gl.wikipedia.org/wiki?curid=439155", "title": "Mic\u00f3logo", "text": ""}
{"id": "439156", "revid": "5863", "url": "https://gl.wikipedia.org/wiki?curid=439156", "title": "Mic\u00f3loga", "text": ""}
{"id": "439157", "revid": "89787", "url": "https://gl.wikipedia.org/wiki?curid=439157", "title": "Felipa Jove", "text": "Felipa Jove Santos, nada na Coru\u00f1a en 1969, \u00e9 a presidenta da Fundaci\u00f3n Mar\u00eda Jos\u00e9 Jove e vicepresidenta da corporaci\u00f3n Inveravante, presidida polo seu pai, Manuel Jove.\nTraxectoria.\nFelipa Jove cursou estudos de comercio exterior e relaci\u00f3ns internacionais, e realizou un m\u00e1ster en direcci\u00f3n de empresas de comercio internacional e un MBA en comercio internacional.\nA s\u00faa traxectoria profesional est\u00e1 ligada ao Grupo Fadesa, onde desenvolveu distintas responsabilidades na s\u00faa \u00faltima d\u00e9cada, como a direcci\u00f3n da Xesti\u00f3n da Divisi\u00f3n Patrimonial, que exerceu desde 1999 at\u00e9 2002, cando foi nomeda vicepresidenta, cargo que desempe\u00f1ou at\u00e9 2007.\nAdem\u00e1s, Felipa Jove \u00e9 a presidenta da Fundaci\u00f3n Mar\u00eda Jos\u00e9 Jove, que promove acci\u00f3ns a favor da infancia desde 2003, cando foi constitu\u00edda en recordo da s\u00faa irm\u00e1 Mar\u00eda Jos\u00e9, prematuramente falecida.\nO d\u00eda 27 de abril de 2006, a Xunta de Galicia aprobou un decreto da Conseller\u00eda de Educaci\u00f3n polo que se nomeaba a Felipa Jove como presidenta do Consello Social da Universidade da Coru\u00f1a (UDC), cargo que ocupou at\u00e9 agosto de 2008.\nVida persoal.\nFelipa est\u00e1 casada e ten unha filla chamada Amparo."}
{"id": "439159", "revid": "5863", "url": "https://gl.wikipedia.org/wiki?curid=439159", "title": "Luis Mari\u00f1as Lage", "text": ""}
{"id": "439160", "revid": "5863", "url": "https://gl.wikipedia.org/wiki?curid=439160", "title": "Tamar Novas Pita", "text": ""}
{"id": "439164", "revid": "98629", "url": "https://gl.wikipedia.org/wiki?curid=439164", "title": "Campus de Serantes", "text": "O Campus de Serantes \u00e9 un espazo da Universidade da Coru\u00f1a situado no barrio de Serantes de Ferrol, no que o \u00fanico centro docente desta Universidade \u00e9 a Escola Universitaria Polit\u00e9cnica. Canda o campus de Esteiro, consti\u00faen o chamado Campus de Ferrol da UDC.\nHistoria.\nA Escola Universitaria Polit\u00e9cnica de Ferrol xorde en 1972 para acoller os estudos de Enxe\u00f1ar\u00eda T\u00e9cnica Naval, estudos creados por Orde do Ministerio de Educaci\u00f3n Nacional de decembro de 1963, e inica a s\u00faa andaina no curso acad\u00e9mico 1972-73 no Instituto Concepci\u00f3n Arenal da cidade por non contar con instalaci\u00f3ns propias. Na s\u00e9cada de 1980 ten lugar a transformaci\u00f3n da Escola de Enxe\u00f1eiros T\u00e9cnicos Navais en Escola Universitaria Polit\u00e9cnica (EUP), coa incorporaci\u00f3n dos estudos de Enxe\u00f1ar\u00eda T\u00e9cnica Industrial. A EUP creouse pola Xunta de Goberno en novembro de 1987, recibiu o informe favor\u00e1bel do Consello de Universidades en abril de 1988, e a creaci\u00f3n da EUP pola Xunta de Galicia foi publicada no DOG do 19 de agosto de 1988. No curso 1988-89 inici\u00e1ronse os estudos de 1\u00ba curso de Enxe\u00f1ar\u00eda T\u00e9cnica Industrial en Electricidade, especialidades de Autom\u00e1tica e Electr\u00f3nica. Posteriormente, a Xunta de Escola de xu\u00f1o de 1989 solicitou a especialidade de Centrais e Redes. En xaneiro do ano 1990 a Escola foi transferida por Decreto da Xunta de Galicia \u00e1 Universidade da Coru\u00f1a, convert\u00e9ndose munha das Escolas m\u00e1is antigas desta Universidade. O Goberno da Xunta aprobou a especialidade de Centrais e Redes en marzo de 1990.\nNovas titulaci\u00f3ns.\nEn conformidade co disposto no apartado 2 do artigo 10 do Real Decreto 1497/1987 de 27 de novembro, a Escola comezou no ano 1996 a renovaci\u00f3n dos Plans de Estudo para os adaptar \u00e1s novas titulaci\u00f3ns e, as\u00ed ao longo do ano 1998, f\u00f3ronse publicando os acordos do Consello de Universidades homologando os Plans de Estudo conducentes \u00e1s titulaci\u00f3ns oficiais de Enxe\u00f1eiro T\u00e9cnico Industrial en Electricidade, Enxe\u00f1eiro T\u00e9cnico Industrial en Electr\u00f3nica, Enxe\u00f1eiro T\u00e9cnico Naval en Estruturas Mari\u00f1as e Enxe\u00f1eiro T\u00e9cnico Naval en Propulsi\u00f3n e Servizos."}
{"id": "439165", "revid": "89787", "url": "https://gl.wikipedia.org/wiki?curid=439165", "title": "Cefalexina", "text": "A cefalexina \u00e9 un antibi\u00f3tico beta-lact\u00e1mico, pertencente \u00e1 primeira xeraci\u00f3n de cefalosporinas. \u00c9 activo fronte a bacterias grampositivas, coma Staphylococcus aureus, Streptococcus pneumoniae e algunhas especies de Streptococcus. Non ten actividade fronte a Enterococcus. Presenta unha leve actividade fronte a Enterobacteri\u00e1ceas.\nDosificaci\u00f3n.\nA dose habitual \u00e9 de 500 ou 1.000 miligramos cada 6 ou 8 horas. A dose debe reducirse en poboaci\u00f3n pedi\u00e1trica e en insuficiencia renal (filtrado glomerular menor de 50). Sit\u00faase na categor\u00eda B da FDA durante o embarazo."}
{"id": "439166", "revid": "65337", "url": "https://gl.wikipedia.org/wiki?curid=439166", "title": "D\u00e1rico", "text": "O d\u00e1rico (en persa antigo: *\"darayaka\"; en grego antigo: \"dareik\u00f3s\") foi unha antiga moeda de ouro que, xunto cunha moeda similar de prata denominada siclo, formou parte do padr\u00f3n monetario bimet\u00e1lico do Imperio Aquem\u00e9nida.\nHistoria.\nCiro o Grande (550-530 a. de C.) introduciu a circulaci\u00f3n monetaria no Imperio Persa, con posterioridade ao ano 546 a. de C. Poucos anos despois, Dar\u00edo I (521-486 a. de C.) creou unha grosa moeda de ouro cun peso est\u00e1ndar de 8,4 gramos e un metal dunha calidade excelente, cunha pureza do 95,83 %, que equival\u00eda en valor a 20 moedas das que circulaban en prata. Estas moedas, que hoxe co\u00f1ecemos como \"d\u00e1ricos\", amosaban a imaxe do rei persa ou un poderoso guerreiro armado cun arco e unha seta.\nO predecesor inmediato do d\u00e1rico fora o estatero de ouro de Creso, rei de Lidia (moeda co\u00f1ecida como \"creseida\"), que seguiu en vixencia ata polo menos os primeiros anos do reinado de Dar\u00edo (probablemente moitos destes creseidas foron cu\u00f1ados en realidade polos priopios reis persas).\nPreto da fin do s\u00e9culo V a. de C., os s\u00e1trapas persas en Asia Menor decidiron cu\u00f1ar as s\u00faas moedas propias. Dar\u00edo considerou tal ousad\u00eda como un grave delito, castigable coa morte, xa que consideraba que a emisi\u00f3n de moeda era prerrogativa exclusivamente real. Hoxe, con todo, non hai evidencias numism\u00e1ticas que permitan identificar moedas deste tipo sen a presenza da caracter\u00edstica imaxe do monarca; esta tipolox\u00eda \u00fanica foi adoptada por Dar\u00edo como expresi\u00f3n do seu poder real, utilizando a moeda como veh\u00edculo de expansi\u00f3n.\nCoa invasi\u00f3n de Alexandre o Grande en 330 a. de C., abandonouse o uso destas moedas e as que estaban en circulaci\u00f3n foron fundidas para seren novamente cu\u00f1adas como estateros a nome do novo monarca, que habitualmente levaban a representaci\u00f3n de Nik\u00e9. Este feito explica a ecaseza deste tipo de pezas actualmente, malia a xeneralizaci\u00f3n do seu uso no seu tempo.\nLogo de que os subornos levados a cabo por un dos s\u00e1trapas persas para iniciar a Guerra de Corinto en Grecia levasen o rei espartano Agesilao II a se retirar dunha exitosa campa\u00f1a en Asia Menor, este asegurou que que fora expulsado de Asia por \"dez mil arqueiros\" (en referencia \u00e1 caracter\u00edstica imaxe estampada no anverso dos d\u00e1ricos).\nO principal centro de cu\u00f1axe situ\u00e1base en Sardes, a capital da satrap\u00eda de Lidia. \u00c9 posible que durante o reinado de Dar\u00edo III os chamados \"d\u00e1ricos dobres\" se fabricasen en zonas algo m\u00e1is orientais, como Babilonia.\nO d\u00e1rico nos libros sagrados.\nO d\u00e1rico menci\u00f3nase d\u00faas veces na Biblia hebrea (a\u00ednda que coa denominaci\u00f3n de \"adarkonim\"), xa que os israelitas tomaron contacto con el cando os seus conquistadores babilonios foron conquistados, pola s\u00faa vez, por Persia.\nO primeiro dos Libros das Cr\u00f3nicas describe o rei David ped\u00edndolle a unha asemblea de persoas unha doaz\u00f3n para a construci\u00f3n do templo. As persoas deron xenerosamente \"para o servizo da casa de Deus cinco mil talentos e dez mil d\u00e1ricos de ouro, dez mil talentos de prata, dezaoito mil talentos de bronce e outros cen mil de ferro\". T\u00e9ndomos en conta que o reinado de David se estima que foi entre ca. 1048 e 1007 a. de C., segundo a cronolox\u00eda de Antigo Testamento, o uso do d\u00e1rico ser\u00eda, pois, un anacronismo ou, m\u00e1is ben, unha conversi\u00f3n por parte do autor \u00e1s unidades do seu tempo.\nA segunda aparici\u00f3n na Biblia d\u00e1se en Esdras 8:27. Tam\u00e9n se usa unha palabra derivada da grega \"darkemonium\" en Esdras 2:69 e tres veces en Neem\u00edas 7:70-72.\nControversia sobre a orixe da denominaci\u00f3n.\nO antigos gregos cr\u00edan que o termo \"dareik\u00f3s\" (\"\u03b4\u03b1\u03c1\u03b5\u03b9\u03ba\u03cc\u03c2\") derivaba do nome de Dar\u00edo o Grande, quen se co\u00f1ec\u00eda que introducira esta moeda. Alg\u00fans estudosos concordan con isto e reconstru\u00edron a antiga palabra persa como *\"d\u0101rayaka-\", mentres que outros supuxeron, m\u00e1is comunmente, que o termo grego ten a s\u00faa orixe no antigo persa *\"dari-\" (\"dourado\", que probablemente evolucionou \u00e1 palabra \"\u0632\u0631\" [zar] en persa moderno) e que se asociou co nome de Dar\u00edo s\u00f3 na etimolox\u00eda popular posterior. Esta segunda postura \u00e9 a m\u00e1is seguida nos estudos actuais."}
{"id": "439168", "revid": "839", "url": "https://gl.wikipedia.org/wiki?curid=439168", "title": "Kyril Kurteff", "text": ""}
{"id": "439169", "revid": "839", "url": "https://gl.wikipedia.org/wiki?curid=439169", "title": "Yosafat Kozarov", "text": "Yosafat Kozarov (en ), nado en 1852 en Plovdiv (Eyalet de Edirne, Imperio Otom\u00e1n, hoxe Bulgaria) e finado o 3 de novembro de 1925 en Sof\u00eda (Reino de Bulgaria) foi un eclesi\u00e1stico greco-cat\u00f3lico b\u00falgaro.\nTraxectoria.\nYosafat Kozarov naceu nunha familia de cat\u00f3licos de rito latino en Plovdiv, ent\u00f3n parte do eyalet de Edirne, baixo soberan\u00eda otom\u00e1 en 1852. Comezou os seus estudos cos capuchinos en Plovdiv, e posteriormente ingresou no seminario de rito oriental dos asuncionistas, na cidade de Edirne. Logo de graduarse no seminario, fixo o seu novizado en Par\u00eds e en Osma, e posteriormente volveu a Edirne, onde foi ordenado sacerdote da Igrexa greco-cat\u00f3lica. Comezou o seu ministerio en Edirne e Constantinopla, e posteriormente ensinou en varias escolas de Bulgaria, especialmente en Yambol. Por motivos familiares, e co permiso da Santa S\u00e9, en 1900 deixou a vida mon\u00e1stica e pasou ao clero secular. En 1907 pasou a ser p\u00e1rroco en Pravdino.\nRetirouse en 1919, mais \u00e1 morte de Ivan Pishtiycki foi nomeado confesor na catedral de San Lu\u00eds de Plovdiv. Logo da morte do arquimandrita Hristofor Kondov, o 11 de abril de 1924, foi nomeado pro-administrador dos greco-cat\u00f3licos b\u00falgaros da vigair\u00eda apost\u00f3lica de Tracia, e p\u00e1rroco da catedral da Dormici\u00f3n da Virxe de Sof\u00eda. Finou o 3 de novembro de 1925 en Sof\u00eda."}
{"id": "439179", "revid": "839", "url": "https://gl.wikipedia.org/wiki?curid=439179", "title": "Begle\u017e", "text": ""}
{"id": "439183", "revid": "197", "url": "https://gl.wikipedia.org/wiki?curid=439183", "title": "Danake", "text": "O danake (grego: \"\u03b4\u03b1\u03bd\u03ac\u03ba\u03b7, dan\u00e1ke\"; persa antigo: \"d\u00e2nake\") era unha pequena moeda de prata do Imperio Aquem\u00e9nida de valor equivalente ao do \u00f3bolo grego, de circulaci\u00f3n entre os gregos orientais.\nO termo foi utilizado polos arque\u00f3logos dun xeito impreciso. En xeral, refer\u00edronse con el \u00e1s moedas tanto de ouro como de prata soterradas cos mortos, presum\u00edndose que se tratar\u00edan dunha sorte de \u00f3bolos de Caronte. Tam\u00e9n se ten considerado entre os numism\u00e1ticos o danake como calquera moeda sen referencias \u00e1 autoridade emisora utilizada polos gregos e con orixe estranxeira.\nNo entanto, en Persia, o danake fora xa orixinalmente unha unidade de peso para a prata a granel, que representaba a oitava parte dun siclo (1,05 g), a\u00ednda que o uso deste termo quedou obsoleto. No per\u00edodo helen\u00edstico e m\u00e1is adiante utilizouse para designar o \u00f3bolo de prata da \u00c1tica, que orixinariamente representaba a sexta parte dun dracma.\nUso ritual en contexto funerario.\nO danake foi unha das moedas que se utilizaron como \"\u00f3bolo de Caronte\", que se colocaba na boca dos defuntos para o pagamento do barqueiro que levar\u00eda as s\u00faas almas a trav\u00e9s do r\u00edo que divid\u00eda o mundo do vivindo do dos mortos. O lexic\u00f3grafo da era cristi\u00e1 Hesiquio de Alexandr\u00eda d\u00e1lle \u00e1 palabra \"\u03b4\u03b1\u03bd\u03ac\u03ba\u03b7\" o significado de \"\u00f3bolo para os mortos\", e o Suda, a gran enciclopedia bizantina do s\u00e9culo X sobre o mundo antigo define tam\u00e9n o danake exclusivamente neste sentido ritual. M\u00faltiples fontes literarias, a pequenez do valor desta denominaci\u00f3n monetaria foi tomada como un recordatorio de que a morte iguala os ricos cos pobres.\nMalia relacionarse habitualmente o \u00f3bolo de Caronte co Helenismo, a arqueolox\u00eda indica que o rito de colocar dunha moeda na boca dos defuntos se practicaba tam\u00e9n durante os imperios Parta e Sas\u00e1nida, na rexi\u00f3n do actual Ir\u00e1n, a\u00ednda que a moeda utilizada adoitaba ser un dracma.\nNo interior de tumbas aparecen tam\u00e9n adoito danakes de ouro. Nun soterramento de Tesalia de arredor do s\u00e9culo IV a. de C., achouse unha destas pezas \u00e1ureas, caracterizada pola figura da cabeza dunha gorgona, colocada nos beizos dunha muller, presumiblemente como parte do seu aparato relixioso por profesar o orfismo ou cultos mist\u00e9ricos dionis\u00edacos.\nOutros Danakes en contextos mortuorios, en diversos metais, foron atopados a partir da d\u00e9cada de 1990 en escavaci\u00f3ns arqueol\u00f3xicas en lugares como Lemnos, Macedonia central, Eubea ou en Epiro."}
{"id": "439184", "revid": "89787", "url": "https://gl.wikipedia.org/wiki?curid=439184", "title": "Cl\u00e1sica de San Sebasti\u00e1n 2018", "text": "A 38\u00aa edici\u00f3n da Cl\u00e1sica de San Sebasti\u00e1n (2018ko Donostia Klasikoa) disputouse o 4 de agosto de 2018 nun percorrido de 229\u00a0km que discorreu por toda a provincia de Guipuzkoa, con sa\u00edda e meta no centro da cidade de Donostia. Foi a vix\u00e9simo s\u00e9tima proba do calendario do UCI WorldTour 2018.\nO ga\u00f1ador foi o franc\u00e9s Julian Alaphilippe, que venceu no sprint a Bauke Mollema. Este d\u00fao formado no \u00faltimo ascenso da xornada adiantouse en 16 segundos ao pequeno grupo encabezado polo campi\u00f3n franc\u00e9s Anthony Roux\nEquipos.\nNesta proba participaron 22 equipos ciclistas de 7 corredores (154 en total). Todos os 18 conxuntos do UCI WorldTour, invitados e con participaci\u00f3n obrigatoria, tomaron a sa\u00edda. A maiores foron convidados 4 da categor\u00eda Profesional Continental: un equipo local, dous espa\u00f1ois e outro franc\u00e9s."}
{"id": "439187", "revid": "56817", "url": "https://gl.wikipedia.org/wiki?curid=439187", "title": "Cefazolina", "text": "A cefazolina \u00e9 un antibi\u00f3tico beta-lact\u00e1mico pertencente \u00e1 primeira xeraci\u00f3n de cefalosporinas.\n\u00c9 activa fronte a bacterias grampositivas, coma Staphylococcus aureus e Clostridium, ag\u00e1s Clostridium difficile. Pos\u00fae ademais actividade fronte a Neisseria, Escherichia coli, Klebsiella, Proteus mirabilis e alg\u00fans bacilos gramnegativos anaerobios (Fusobacterium e Bacteroides, ag\u00e1s Bacteroides fragilis).\nDosificaci\u00f3n.\nA dose habitual \u00e9 de 1 ou 2 gramos cada 8 horas por v\u00eda parenteral. A dose debe reducirse en poboaci\u00f3n pedi\u00e1trica e en insuficencia renal con filtrado menor de 50. Est\u00e1 situado na categor\u00eda B da FDA de emprego de f\u00e1rmacos durante o embarazo."}
{"id": "439188", "revid": "98629", "url": "https://gl.wikipedia.org/wiki?curid=439188", "title": "Revoluci\u00f3n armenia de 2018", "text": "A revoluci\u00f3n armenia de 2018 (m\u00e1is co\u00f1ecida en Armenia como #MerzhirSerzhin (en ), que significa \"#RexeitaSerzh\") consistiu nunha serie de manifestaci\u00f3ns convocadas en abril de 2018. Lev\u00e1ronse a cabo manifestaci\u00f3ns nas que participaron decenas de miles de persoas en Armenia, particularmente na capital, Ierev\u00e1n. O seu l\u00edder foi o principal opositor do goberno,\u00a0Nikol Pashinyan, quen dende o 23 de abril \u00e9 o primeiro ministro do pa\u00eds, e que chegou a denominar o movemento como a revoluci\u00f3n de Veludo armenia (\u0539\u0561\u057e\u0577\u0575\u0561 \u0570\u0565\u0572\u0561\u0583\u0578\u056d\u0578\u0582\u0569\u0575\u0578\u0582\u0576).\u00a0As protestas e as marchas \u00edan en contra do terceiro mandato consecutivo de Serzh Sargsyan como a figura m\u00e1is poderosa do goberno da Rep\u00fablica de Armenia. Sargsyan fora elixidido primeiro ministro o 17 de abril, mais seis d\u00edas despois da s\u00faa toma de posesi\u00f3n, dimitiu por mor das protestas e reco\u00f1eceu que \"estaba trabucado, mentres que Nikol Pashinyan ti\u00f1an raz\u00f3n\". Este feito foi declarado por alg\u00fans analistas como unha revoluci\u00f3n non-violenta similar a outras acontecidas en antigos estados sovi\u00e9ticos.\nDesenvolvemento.\nAs manifestaci\u00f3ns e as protestas comezaron en marzo de 2018, cando os membros do Partido Republicano non exclu\u00edron a opci\u00f3n de nomear a Serzh Sargsyan para o posto do primeiro ministro. Os manifestantes prometeran bloquear a sede do partido o 14 de abril, onde os l\u00edderes se reunir\u00edan para nomear formalmente a Serzh\u00a0Sargsyan como primeiro ministro. O Partido Republicano celebrou a s\u00faa reuni\u00f3n f\u00f3ra da capital Ierev\u00e1n e votou por unanimidade nomear formalmente a Serzh\u00a0Sargsyan para o cargo de primeiro ministro. O socio da coalici\u00f3n Federaci\u00f3n Revolucionaria Armenia (ARF-D) apoiou a decisi\u00f3n do Partido Republicano gobernante.\nO luns 16 de abril, a campa\u00f1a \"Toma un paso, rexeita a Serzh\" comezou acci\u00f3ns de desobediencia civil. O 17 de abril, o d\u00eda da elecci\u00f3n do primeiro ministro, os manifestantes tentaron bloquear as entradas ao edificio da Asemblea Nacional para evitar que se votase. As li\u00f1as da polic\u00eda antidisturbios imped\u00edronlles avanzar m\u00e1is cara ao edificio da Asemblea Nacional.\nDespois da elecci\u00f3n do expresidente Serzh Sargsyan como novo primeiro ministro, as protestas continuaron medrando, a pesar de que centos de persoas foron detidas pola polic\u00eda. En resposta, o primeiro ministro pediulle ao goberno que recuperase a mansi\u00f3n presidencial que lle regalora unhas semanas antes. As multitudes chegaron a 50 000 persoas na noite do 21 de abril, con innumerables peches de r\u00faas espor\u00e1dicos na capital, que tam\u00e9n comezaron a estenderse por todo o pa\u00eds.\nA medida que o xent\u00edo aumentaba, o novo primeiro ministro chamaba repetidamente \u00e1s conversaci\u00f3ns co l\u00edder do movemento de protesta, Nikol Pashinyan, a\u00ednda que Pashinyan dixera que s\u00f3 estaba disposto a discutir os termos da renuncia do primeiro ministro. As protestas renov\u00e1ronse o 23 de abril, e os medios informaron que membros anteriores e actuais das forzas armadas armenias, inclu\u00eddos os participantes do conflito en Nagorno-Karabakh\u00a0de abril de 2016, un\u00edronse por primeira vez aos mitins. Esta informaci\u00f3n foi confirmada posteriormente polo Ministerio de Defensa armenio.\nO l\u00edder das protestas Nikol Pashinyan\u00a0convocou a novas protestas o 25 de abril despois de que as conversaci\u00f3ns co Partido Republicano se cancelaran por mor da negativa de Karen Karapetyan a aceptar as condici\u00f3ns previas establecidas por Pashinyan. Anteriormente, Pashinyan afirmou que o Partido Republicano non ti\u00f1a dereito a ostentar o poder en Armenia, e que o \"candidato do pobo\" deber\u00eda ser nomeado primeiro ministro antes de celebrar elecci\u00f3ns anticipadas. Agregou que o movemento de protesta deber\u00eda nomear a este primeiro ministro de transici\u00f3n, un posto que o goberno actual rexeitaba porque violar\u00eda a lei. Os manifestantes tomaron as r\u00faas para bloquear o cami\u00f1o ao aeroporto internacional de Ierev\u00e1n e a estrada que conduce \u00e1 fronteira con Xeorxia. Mentres tanto, tanto o pr\u00f3spero partido de Armenia como a Federaci\u00f3n Revolucionaria Armenia declararon o seu apoio ao movemento de Pashinyan.\u00a0Pashiniyan prometeu continuar as protestas ata que fora nomeado primeiro ministro.\nO Parlamento celebrou elecci\u00f3ns para un novo Primeiro Ministro, con Pashinyan, o l\u00edder da oposici\u00f3n, como \u00fanico candidato, e m\u00e1is de 100.000 persoas viron a sesi\u00f3n de 9 horas en vivo na Praza da Rep\u00fablica. Con todo, o partido maioritario bloqueou o seu nomeamento ao votar contra el cunha excepci\u00f3n. Despois das elecci\u00f3ns, cantantes armenios prominentes como Iveta Mukuchyan e Sona Shahgeldyan present\u00e1ronse ante a multitude e fixeron discursos inspiradores. Pashinyan cami\u00f1ou cara \u00e1 Praza da Rep\u00fablica e d\u00edxolle \u00e1 multitude que se puxese en folga ao d\u00eda seguinte e bloquease todo o transporte desde as 8:15 da ma\u00f1\u00e1 at\u00e9 as 5 da tarde, e logo reuniuse para outra manifestaci\u00f3n na Praza da Rep\u00fablica. A naci\u00f3n det\u00edvose cando innumerables r\u00faas e autoestradas foron bloqueadas pacificamente en toda a naci\u00f3n, e moitos traballadores e empresas declar\u00e1ronse en folga. O principal cami\u00f1o de acceso ao aeroporto foi cortado, con alg\u00fans traballadores en folga, e mesmo as cruces de terra foron bloqueados. 150.000 persoas reun\u00edronse na Praza da Rep\u00fablica para escoitar a Pashinyan falar, e d\u00edxoselles que, debido \u00e1 folga, o partido gobernante decidira apoiar a s\u00faa candidatura na pr\u00f3xima rolda de votaci\u00f3n. Unha semana m\u00e1is tarde, o 8 de maio, tivo lugar unha segunda votaci\u00f3n e Pashinyan foi elixido primeiro ministro con 59 votos."}
{"id": "439189", "revid": "56817", "url": "https://gl.wikipedia.org/wiki?curid=439189", "title": "Cefaclor", "text": "Cefaclor \u00e9 un antibi\u00f3tico beta-lact\u00e1mico pertencente \u00e1 segunda xeraci\u00f3n de cefalosporinas.\nEspectro de acci\u00f3n.\nSemellante a cefazolina, pero algo m\u00e1is activo fronte a Enterobacteri\u00e1ceas. Pos\u00fae actividade fronte a Staphylococcus, Streptococcus beta-hemol\u00edticos, Streptococcus pneumoniae, Moraxella catarrhalis. As cepas de Streptococcus pneumoniae resistentes \u00e1 penicilina poden ser resistentes a cefaclor. Algunhas especies de Haemophilus influenzae poden ser resistentes.\nDosificaci\u00f3n.\nA dose habitual de cefaclor \u00e9 de 500 ou 1000 miligramos cada 6 u 8 horas. A dose debe ser axustada en nenos e en insuficencia renal grave (filtrado menor de 10). Est\u00e1 catalogado como categor\u00eda B da FDA durante o embarazo."}
{"id": "439191", "revid": "25871", "url": "https://gl.wikipedia.org/wiki?curid=439191", "title": "Revoluci\u00f3n de Veludo armenia de 2018", "text": ""}
{"id": "439192", "revid": "5863", "url": "https://gl.wikipedia.org/wiki?curid=439192", "title": "Mil\u00e1n-Sanremo 2018", "text": "A Mil\u00e1n-Sanremo 2018 foi a 109\u00aa edici\u00f3n desta cl\u00e1sica ciclista que se disputou o 17 de marzo de 2018 sobre o tradicional percorrido de sa\u00edda na cidade de Mil\u00e1n e chegada na de Sanremo, Italia, de 294 quil\u00f3metros. Esta \u00e9 a m\u00e1is longa de todas as cl\u00e1sicas de primavera.\nEste foi o primeiro monumento dos cinco da tempada e a oitava carreira do UCI WorldTour 2018.\nO vencedor da carreira foi o local Vincenzo Nibali que se impuxo cun espectacular ataque en solitario nas ramplas finais do derradeiro ascenso, o Poggio. O italiano lanzouse no descenso e resistiu o ritmo final do pelot\u00f3n nos \u00faltimos 2\u00a0km chairos. A diferenza foi m\u00ednima pero xusta para que poidese celebrar a vitoria. O grupo traseiro conseguiu chegar a menos dun segundo do ga\u00f1ador, cuxo sprint venceu o australiano-coreano Caleb Ewan (2\u00ba), por diante dos campi\u00f3ns franc\u00e9s e europeo, Arnaud D\u00e9mare e Alexander Kristoff, terceiro e cuarto respectivamente.\nEquipos.\nNa competici\u00f3n participaron 18 equipos do UCI WorldTour e 7 da categor\u00eda Profesional Continental, completando un pelot\u00f3n de 25 escuadras de 7 ciclistas, sumando un total de 175 corredores na li\u00f1a de sa\u00edda."}
{"id": "439193", "revid": "27155", "url": "https://gl.wikipedia.org/wiki?curid=439193", "title": "Exositio", "text": "Un exositio \u00e9 un sitio de uni\u00f3n secundario, situado lonxe do sitio activo, que se encontra nun encima ou outra prote\u00edna.\nEste sitio \u00e9 similar a un sitio alost\u00e9rico, pero difire en que, para que un encima estea activo, o exositio debe estar ocupado. Recentemente, os exositios convert\u00e9ronse nun tema sobre o que hai un crecente interese en investigaci\u00f3n biom\u00e9dica, para utilizalos como dianas potenciais de f\u00e1rmacos.\nPor exemplo, a trombina ten un sitio activo e dous exositios. O seu exositio 1 \u00fanese \u00e1 fibrina, o que a deixa orientada cara ao centro activo. No exositio 1 pode unirse tam\u00e9n o PAR, o que \u00e9 importante para a agregaci\u00f3n de plaquetas, e no exositio 2 pode unirse ao receptor GPIb\u03b1."}
{"id": "439196", "revid": "72012", "url": "https://gl.wikipedia.org/wiki?curid=439196", "title": "MBA", "text": ""}
{"id": "439197", "revid": "7523", "url": "https://gl.wikipedia.org/wiki?curid=439197", "title": "Sociedad Cultural Deportiva Durango", "text": "A Sociedad Cultural Deportiva Durango \u00e9 un club de f\u00fatbol espa\u00f1ol da localidade vasca de Durango (Biscaia). Fundouse en 1919 e compite na Segunda Divisi\u00f3n B de Espa\u00f1a."}
{"id": "439198", "revid": "10599", "url": "https://gl.wikipedia.org/wiki?curid=439198", "title": "SCD Durango", "text": ""}
{"id": "439199", "revid": "89787", "url": "https://gl.wikipedia.org/wiki?curid=439199", "title": "Sociedad Deportiva Ejea", "text": "A Sociedad Deportiva Ejea \u00e9 un club de f\u00fatbol espa\u00f1ol da localidade aragonesa de Ejea de los Caballeros, na provincia de Zaragoza. Fundouse en 1927 e compite na Segunda Divisi\u00f3n B de Espa\u00f1a.\nHistoria.\nO equipo foi fundado en 1927. Xogou en categor\u00edas rexionais ata que en 1956 ascendeu a Terceira Divisi\u00f3n, chegando a ser campi\u00f3n en 1958 e disputando a fase de ascenso \u00e1 Segunda Divisi\u00f3n ante a Real Uni\u00f3n de Ir\u00fan. Durante a d\u00e9cada dos 70 enfrontouse no campionato ligueiro a equipos do talle de Real Valladolid, Salamanca, Osasuna, Tenerife, Getafe, Deportivo Alav\u00e9s, Eibar ou Numancia.\nAo final da tempada 2017-18 logra o ascenso a Segunda Divisi\u00f3n B ante o C\u00e1diz B, eliminando ao Rayo Vallecano B e ao Tenerife B nas d\u00faas primeiras roldas.\nEstadio.\nDesde agosto de 2010, a Sociedad Deportiva Ejea disputa os seus partidos como local no Estadio Municipal de Ejea, con capacidade para 2.249 espectadores sentados, dos cales 1305 \u00e1chanse baixo tribuna cuberta. O terreo ten unhas dimensi\u00f3ns de 102 x 66 metros e \u00e9 de c\u00e9spede artificial.\nAnteriormente xogaba os seus partidos no Estadio de Luch\u00e1n, campo inaugurado o 8 de decembro de 1959 cun encontro entre a Sociedad Deportiva Ejea e o Real Zaragoza."}
{"id": "439200", "revid": "10599", "url": "https://gl.wikipedia.org/wiki?curid=439200", "title": "SD Ejea", "text": ""}
{"id": "439201", "revid": "7523", "url": "https://gl.wikipedia.org/wiki?curid=439201", "title": "Carlos Fern\u00e1ndez Luna", "text": "Carlos Fern\u00e1ndez Luna, nado en Sevilla o 22 de maio\u00a0de 1996, \u00e9 un futbolista espa\u00f1ol. Xoga de dianteiro que xoga no Sevilla FC da Liga Santander.\nTraxectoria.\nO 30 de agosto de 2018, anunciouse a s\u00faa cesi\u00f3n por unha tempada \u00f3 Deportivo da Coru\u00f1a da Segunda Divisi\u00f3n."}
{"id": "439202", "revid": "5863", "url": "https://gl.wikipedia.org/wiki?curid=439202", "title": "Andr\u00e9s Dobarro", "text": ""}
{"id": "439204", "revid": "27155", "url": "https://gl.wikipedia.org/wiki?curid=439204", "title": "Dominio Gla", "text": "O dominio Gla, dominio GLA ou dominio carboxilaci\u00f3n dependente de vitamina K/gamma-carboxiglut\u00e1mico (en ingl\u00e9s \"vitamin K-dependent carboxylation/gamma-carboxyglutamic domain\") \u00e9 un dominio proteico que cont\u00e9n modificaci\u00f3ns postraducionais de moitos residuos de glutamato producidos por carboxilaci\u00f3n dependente de vitamina K que se transformarom en \u03b3-carboxiglutamato (Gla). As prote\u00ednas con este dominio denom\u00ednanse informalmente prote\u00ednas Gla. Os residuos Gla son responsables da alta afinidade de uni\u00f3n para os i\u00f3ns calcio.\nO dominio Gla \u00fanese a i\u00f3ns calcio quel\u00e1ndoos entre dous residuos de \u00e1cido carbox\u00edlico. Estes residuos forman parte dunha rexi\u00f3n que empeza no extremo N-terminal da forma madura ds prote\u00ednas Gla e que acaba cun residuo arom\u00e1tico conservado. Isto orixina un motivo conservado Gla-x(3)-Gla-x-Cys, que se encontra no medio do dominio, e que parece ser importante para o reco\u00f1ecemento do substrato pola carboxilase.\nResolveuse a estrutura tridimensional de varios dominios Gla. Os i\u00f3ns calcio inducen cambios conformacionais no dominio Gla e son necesarios para que o dominio Gla se pregue debidamente. Unha caracter\u00edstica estrutural com\u00fan dos dominios Gla funcionais \u00e9 o agrupamento de residuos hidr\u00f3fobos N-terminais nun parche hidrof\u00f3bico que media a interacci\u00f3n coa membrana da superficie celular.\nActualmente, as seguintes prote\u00ednas humanas que conte\u00f1en o dominio Gla (prote\u00ednas Gla) foron caracterizadas ata o nivel da estrutura primaria: os factores de coagulaci\u00f3n II (protrombina), VII, IX, e X, as prote\u00ednas anticoagulantes C e S, e a prote\u00edna Z que se une ao factor X. A prote\u00edna Gla \u00f3sea osteocalcina, a prote\u00edna Gla da matriz (MGP) inhibidora da calcificaci\u00f3n, a prote\u00edna \"detenci\u00f3n do crecemento espec\u00edfica do xene 6\" (GAS6, do ingl\u00e9s \"growth arrest specific gene 6\" protein) reguladora do crecemento celular, a periostina (un factor necesario para a migraci\u00f3n e adhesi\u00f3n de c\u00e9lulas epiteliais), d\u00faas prote\u00ednas Gla transmembrana (TMGP), e d\u00faas prote\u00ednas Gla ricas en prolina (PRGP), de funci\u00f3n desco\u00f1ecida.\nEn todos os casos nos cales se co\u00f1ecen as s\u00faas funci\u00f3ns, a presenza de residuos Gla nestas prote\u00ednas consid\u00e9rase esencial para a s\u00faa actividade funcional.\nProte\u00ednas humanas que conte\u00f1en este dominio.\nNesta lista s\u00f3 se indican as funci\u00f3ns co\u00f1ecidas principais, xa que o seu co\u00f1ecemento \u00e9 incompleto."}
{"id": "439207", "revid": "27155", "url": "https://gl.wikipedia.org/wiki?curid=439207", "title": "Dominio GLA", "text": ""}
{"id": "439208", "revid": "51040", "url": "https://gl.wikipedia.org/wiki?curid=439208", "title": "Quique Gonz\u00e1lez Cas\u00edn", "text": "Enrique Gonz\u00e1lez Cas\u00edn, nado en Valladolid o 16 de maio\u00a0de 1990, \u00e9 un futbolista espa\u00f1ol. Xoga de dianteiro para o SD Eibar da Liga Santander.\nTraxectoria.\nO 20 de xullo de 2018, anunciouse a s\u00faa fichaxe por catro tempadas polo Deportivo da Coru\u00f1a da Segunda Divisi\u00f3n.\nO 14 de xullo de 2019, anunciouse o seu traspaso \u00f3 SD Eibar da Primeira Divisi\u00f3n."}
{"id": "439209", "revid": "7523", "url": "https://gl.wikipedia.org/wiki?curid=439209", "title": "Club Deportivo Don Benito", "text": "O Club Deportivo Don Benito \u00e9 un club de f\u00fatbol espa\u00f1ol da localidade estreme\u00f1a de Don Benito, na provincia de Badaxoz. Fundouse en 1928 e compite na Segunda Divisi\u00f3n B de Espa\u00f1a."}
{"id": "439210", "revid": "10599", "url": "https://gl.wikipedia.org/wiki?curid=439210", "title": "CD Don Benito", "text": ""}
{"id": "439211", "revid": "89787", "url": "https://gl.wikipedia.org/wiki?curid=439211", "title": "Provincia de Aragatsotn", "text": "A provincia de\u00a0Aragatsotn (en ) \u00e9 unha provincia (\"marz\") de Armenia.\u00a0Est\u00e1\u00a0localizada na parte occidental do pa\u00eds. A cidade de Ashtarak \u00e9 a s\u00faa capital e tam\u00e9n a localidade meirande da provincia.\u00a0Segundo o censo elaborado polo\u00a0Servizo Estat\u00edstico Nacional da Rep\u00fablica de Armenia (ARMSTAT), a poboaci\u00f3n en 2011 era de 132\u00a0925 habitantes.\nEtimolox\u00eda.\nAragatsotn significa literalmente \"ao p\u00e9 do Aragats\" (a maior monta\u00f1a de Armenia), e herda o nome do antigo cant\u00f3n Aragatsotn da provincia hist\u00f3rica de Ayrarat, do Reino de Armenia cando estaba gobernada pola familia nobre Amatuni baixo o reinado da dinast\u00eda ars\u00e1cida.\nXeograf\u00eda.\nA provincia de Aragatzotn ocupa a parte noroeste de Armenia e abrangue unha \u00e1rea de 2\u00a0756\u00a0km\u00b2 (9,3% da \u00e1rea total de Armenia). Fai fronteira coa provincia de Shirak ao norte, coa provincia de Lori ao nord\u00e9s, coa provincia de Kotayk ao leste, coa provincia de Armavir ao sur e coa cidade de Ierev\u00e1n ao suroeste. O r\u00edo Akhurian no oeste separa Aragatzotn da provincia de Kars de Turqu\u00eda.\nHistoricamente, o actual territorio da provincia ocupaba partes dos cant\u00f3ns \"Aragatsotn\", \"Nig\" e \"Shirak\" da antiga provincia de Ayrarat, do Reino de Armenia.\nTr\u00e1tase dunha zona moi monta\u00f1osa. O norte da provincia est\u00e1 dominada polo monte Aragats, mentres que no nord\u00e9s e o leste at\u00f3panse as monta\u00f1as de Pambak e Tsaghkunyats respectivamente. As monta\u00f1as de Arteni est\u00e1n no nord\u00e9s e no centro da provincia. O pequeno val de Akhurian at\u00f3pase extremo leste de Aragatsotn. Polo sur e o sueste at\u00f3pase parte da chaira do Ararat.\nA altitude da provincia vai dende 950 at\u00e9 4\u00a0090 metros sobre o nivel do mar. O monte Aragats \u00e9 o punto m\u00e1is alto da provincia e de toda a Rep\u00fablica de Armenia.\nAdemais do Akhurian, os r\u00edos Kasagh, Gegharot e Amberd son os principais recursos h\u00eddricos da provincia. No monte Aragats at\u00f3panse varios lagos como o lago Kari, o Lessing, o Amberd, o Tagavor e o Kuraghbyur.\nO clima de Aragatzotn \u00e9 moi diverso por mor da gran diferenza de altitudes na rexi\u00f3n. As precipitaci\u00f3ns medias anuais van dende 400\u00a0mm nas \u00e1reas baixas at\u00e9 os 1000\u00a0mm nas zonas monta\u00f1osas.\nHistoria.\nDe acordo con Movses Khorenatsi, Aramaniak (fillo de Hayk, patriarca e fundador da naci\u00f3n armenia) xunto co seu clan, asentouse na \u00e1rea da moderna provincia de Aragatsotn. Os cemiterios arqueol\u00f3xicos de \"Verin Naver\", que se atopan a 3\u00a0km ao oeste de Ashtarak, datan dun per\u00edodo entre o -2400 e o -1400.\nSituado no coraz\u00f3n da antiga provincia de Ayrarat, no centro do altiplano de Armenia, Aragatsotn foi unha das rexi\u00f3ns estrat\u00e9xicas na historia de Armenia, especialmente dende o estabelecemento do Reino de Armenia no ano -331 pola dinast\u00eda or\u00f3ntida. Posteriormente, no ano -190, a dinast\u00eda art\u00e1xida tomou o control do reinado. Ao longo do s\u00e9culo -II, as cidades de \"Casala\" (versi\u00f3n helenizada de \"Kasagh\", hoxe Aparan), e \"Talina\" (hoxe Talin) foron nomeadas por Tolomeo durante o reinado da dinast\u00eda ars\u00e1cida de Armenia. O territorio do cant\u00f3n de Nig, inclu\u00edndo a zona de Aparan estivo baixo administraci\u00f3n da familia nobre Gntunyan, mentres que o cant\u00f3n de Aragatsotn, inclu\u00edndo Ashtarak, quedou baixou o mando da familia Amatuni.\nTrala partici\u00f3n de Armenia polo Imperio Bizantino e o Imperio Sas\u00e1nida en 387 e en 428, a Armenia oriental (inclu\u00edndo Aragatsotn) pasou a estar baixo control do Imperio Sas\u00e1nida. A bas\u00edlica de Kasagh, datada no s\u00e9culo IV, e situada \u00e1s aforas da moderna Aparan, \u00e9 un dos poucos exemplos sobreviventes da arquitectura relixiosa temper\u00e1 armenia.\nEn 658, Armenia foi conquistada polos invasores \u00e1rabes omeias. Cara ao final do s\u00e9culo IX, Aragatsotn pasou a formar parte do reino bagr\u00e1tida de Armenia. As familias nobres Kamsarakan e Pahlavuni gobernaron Aragatsotn durante o reinado dos reis bagr\u00e1tidas.\nPor\u00e9n, entre os s\u00e9culos XI e XV, Aragatzotn xunto co resto dos territorios hist\u00f3ricos de Armenia sufriron as invasi\u00f3ns dos selx\u00facidas, dos mongois de Aq Qoyunlu e de Kara Koyunlu. Ao comezo do s\u00e9culo XVI, Aragatsotn foi anexionado ao \"Erivan Beglarbegi\" do Imperio Saf\u00e1vida, e na primeira metade do s\u00e9culo XVIII formou parte do Khanato de Ierev\u00e1n baixo o control da dinast\u00eda Afsh\u00e1rida e m\u00e1is tarde pola dinast\u00eda Qajar de Persia. Permaneceu baixo o control persa at\u00e9 1827-1828, cando a Armenia oriental foi cedida ao Imperio Ruso trala guerra ruso-persa de 1826\u20131828 e a sinatura do tratado de Turkmenchay.\nTrala ca\u00edda do Imperio Ruso en 197, os l\u00edderes armenios, xeorxianos e musulm\u00e1ns de Transcaucasia un\u00edronse para formar a Rep\u00fablica Democr\u00e1tica Federal de Transcaucasia e proclamaron a s\u00faa secesi\u00f3n. Por\u00e9n, foi unha federaci\u00f3n de duraci\u00f3n ef\u00e9mera, xa que colapsou en maio de 1918 cando o ex\u00e9rcito turco avanzou cara ao leste de Armenia por Gyumri, Aragatsotn e Sardarapat. O 21 de maio de 1918, as forzas turcas atacaron a trav\u00e9s de Aparan en Aragatsotn, tentando chegar a Ierev\u00e1n. Os turcos foron frenados polo ex\u00e9rcito armenio comandado por Dro \u00e1s aforas de Aparan. Despois de 3 d\u00edas de feroz loita, os armenios levaron a cabo un contraataque o 25 de maio e os turcos tiveron que retirarse ao norte o 29 de maio. Como resultado das decisivas vitorias sobre os turcos nas batallas de Sardarabad, Abaran e Gharakilisa, os armenios declararon a independencia o 28 de maio de 1918.\nDespois de dous anos de breve independencia, Armenia pasou a formar parte da Uni\u00f3n Sovi\u00e9tica en decembro de 1920. Dende 1930 at\u00e9 1995, a Aragatsotn moderna foi dividade en tres raions dentro da Rep\u00fablica Socialista Sovi\u00e9tica de Armenia: o raion de Talin, o raion de Aparan e o de Ashtarak. Coa reforma administrativa de 1995, os 3 raions foron unificados na provincia actual de Aragatsotn.\nDemograf\u00eda.\nPoboaci\u00f3n.\nSegundo o censo oficial de 2011, Aragatsotn ti\u00f1a unha poboaci\u00f3n de 132\u00a0925 habitantes (66\u00a0738 homes e 66\u00a0187 mulleres), o que sup\u00f3n un 4,4% da poboaci\u00f3n total de Armenia. A poboaci\u00f3n urbana \u00e9 de 31\u00a0376 habitantes (23,6%) e a rural de 101\u00a0549 (76,4%). Aragatsotn ten a meirande porcentaxe de poboaci\u00f3n rural de todo o pa\u00eds.\nA provincia ten 3 municipalidades urbanas e 111 comunidades rurais. A principal vila urbana \u00e9 Ashtarak, que tam\u00e9n \u00e9 a capital e ten unha poboaci\u00f3n de 19\u00a0615 habitantes. Os outros centros urbanos de Aparan e Talin te\u00f1en poboaci\u00f3ns de 6\u00a0451 e 5\u00a0310 respectivamente.\nCon 4\u00a0780 habitantes, Oshakan \u00e9 a meirande vila rural da provincia.\nGrupos \u00e9tnicos e relixi\u00f3n.\nA provincia est\u00e1 habitada principalmente por armenios tati que pertencen \u00e1 Igrexa apost\u00f3lica armenia. A diocese de Aragatzotn est\u00e1 liderada polo bispo Mkrtich Broshyan. A Catedral de San Mesrop Mashtots de Oshakan \u00e9 a s\u00e9 da diocese.\nPor\u00e9n, hai unha presenza significativa dunha minor\u00eda i\u00e9zidi. As seguintes 20 vilas de Aragatsotn est\u00e1n case exclusivamente habitadas por i\u00e9zidis: Alagyaz, Arevut, Avshen, Charchakis, Ddmasar, Hako, Jamshlu, Kanch, Kaniashir, Metsadzor, Mijnatun, Mirak, Otevan, Rya Taza, Sadunts, Shamiram, Shenkani, Sipan, Sorik e Tlik. As vilas de Arteni, Oshakan, Vardenut e Voskevaz tam\u00e9n te\u00f1en unha poboaci\u00f3n i\u00e9zidi significativa. Os i\u00e9zidis tam\u00e9n se poden atopar en Aparan e Talin.\nA vila de Alagyaz tam\u00e9n \u00e9 o fogar dun pequeno n\u00famero de kurdos.\nSubdivisi\u00f3ns administrativas.\nComo resultado das reformas administrativas que tiveron lugar o 9 de xu\u00f1o de 2017, Aragatsotn est\u00e1 dividido en 72 comunidades municipais (\"hamaynkner\"), das que 3 son urbanas e 69 son rurais:\nAs comunidades a asentamentos rurais son:\nNos \u00faltimos anos, moitos asentamentos rurais foron abandonados en Aragatsotn, inclu\u00edndo as vilas de Arum, Buravet, Karmrashen, Kasagh, Kyalashbek, Lusaghbyur, Nigatun, Shenik, Verkhniy Kalakut e Zovuni."}
{"id": "439214", "revid": "7523", "url": "https://gl.wikipedia.org/wiki?curid=439214", "title": "Uni\u00f3n Deportiva Ibiza-Eivissa", "text": "A Uni\u00f3n Deportiva Ibiza-Eivissa \u00e9 un club de f\u00fatbol espa\u00f1ol da cidade de Eivissa, nas Illas Baleares. Fundouse en 2015 e compite na Segunda Divisi\u00f3n B de Espa\u00f1a.\nHistoria.\nO equipo foi fundado no ver\u00e1n de 2015 por un grupo de empresarios encabezado por Amadeo Salvo, que depositaron 60.000 euros na Federaci\u00f3n Balear de F\u00fatbol para saldar a d\u00e9beda que deixara a extinta Uni\u00f3n Deportiva Ibiza e as\u00ed poder usar o seu nome.\nNa s\u00faa segunda tempada na Rexional Preferente consegue o ascenso a Terceira Divisi\u00f3n, categor\u00eda na que s\u00f3 milita un ano xa que, tras quedar terceira no grupo balear, cae derrotada na \u00faltima eliminatoria de ascenso contra o Atl\u00e9tico Levante. Con todo, a inhabilitaci\u00f3n do Lorca FC por parte da RFEF, permite ao equipo adquirir unha praza para xogar por primeira vez en Segunda Divisi\u00f3n B.\nXogadores.\nActualizado a 2 de febreiro de 2020"}
{"id": "439215", "revid": "10599", "url": "https://gl.wikipedia.org/wiki?curid=439215", "title": "UD Ibiza-Eivissa", "text": ""}
{"id": "439216", "revid": "10599", "url": "https://gl.wikipedia.org/wiki?curid=439216", "title": "UD Ibiza", "text": ""}
{"id": "439217", "revid": "10599", "url": "https://gl.wikipedia.org/wiki?curid=439217", "title": "Uni\u00f3n Deportiva Ibiza", "text": ""}
{"id": "439218", "revid": "10599", "url": "https://gl.wikipedia.org/wiki?curid=439218", "title": "Atl\u00e9tico Levante", "text": ""}
{"id": "439222", "revid": "27155", "url": "https://gl.wikipedia.org/wiki?curid=439222", "title": "Prote\u00edna Gla", "text": ""}
{"id": "439223", "revid": "98629", "url": "https://gl.wikipedia.org/wiki?curid=439223", "title": "Inveravante", "text": "Inveravante \u00e9 unha corporaci\u00f3n de \u00e1mbito privado e familiar, fundada en 2007 na Coru\u00f1a por Manuel Jove, despois de que este empresario vendese a a s\u00faa empresa FADESA a Fernando Mart\u00edn e abandoase \u2014momentaneamente, e por lei\u2014 os negocios inmobiliarios.\nA corporaci\u00f3n \u00e9 un grupo integrado por 60 sociedades, est\u00e1 presidida por Manuel Jove, que pos\u00fae a totalidade do capitsl e o dirixe persoalmente, e os seus fillos Manuel \u00c1ngel e Felipa son os vicepresientes.\nSedes e persoal.\nA corporaci\u00f3n ten a s\u00faa sede central na avenida Linares Rivas, n\u00ba 1, baixo - 15005 A Coru\u00f1a, e delegaci\u00f3ns en Madrid, Casablanca (Marrocos), Cidade de M\u00e9xico (M\u00e9xico), Bucarest (Roman\u00eda), Santo Domingo (Rep\u00fablica Dominicana) e Fortaleza (Brasil), e d\u00e1 emprego a m\u00e1is de 800 traballadores directos.\nActividades.\nAs principais divisi\u00f3ns de Inveravante c\u00e9ntranse nos sectores inmobiliario, hoteleiro, de produtos agroalimentarios selectos e a enerx\u00eda. Ademais, como compromiso social, impulsa diversas actividades a trav\u00e9s da Fundaci\u00f3n Mar\u00eda Jos\u00e9 Jove.\nDesde que a corporaci\u00f3n botou a andar, en 2008, o conglomerado de empresas medrou de maneira exponencial no sector agroalimentario, especialmente no subsector vitivin\u00edcola, e no inmobiliario pero, sobre todo, no enerx\u00e9tico onde, a pesar de que en 2013 Jove vendeu a petroleira colombiana Vetra, mant\u00e9n a\u00ednda unha participaci\u00f3n importante, concretamente, o 44 %, en PMG Metro (na pr\u00e1ctica, Vetra M\u00e9xico). As principais plataformas de crecemento de Avantegenera (unha das cinco 'patas' da corporaci\u00f3n) enc\u00f3ntranse en Suram\u00e9rica, Norteam\u00e9rica, Centroam\u00e9rica, Europa Oriental e Espa\u00f1a. En Roman\u00eda ten catro centrais de biomasa e catro parques e\u00f3licos, o maior dos cales ten unha potencia instalada de 54 MW.\nA trav\u00e9s de Avantespacia vert\u00e9brase a \u00e1rea inmobiliaria, na que se constata a atracci\u00f3n especial que Manuel Jove sempre tivo por Marrocos. Levou a cabo dous proxectos, un en Casablanca e outro en T\u00e1nxer, no que desenvolveu un proxecto en 236 000 m2 nun complexo que incl\u00fae apartamentos, dous hoteis, un edificio de oficinas e un centro comercial e de ocio.\nPor\u00e9n, dimunu\u00edron as participaci\u00f3ns directas empresariais. No 2008 a coproraci\u00f3n participaba en Cetsa, Crecentia Galicia, Take a Wok e Blusens. Pero s\u00f3 mant\u00e9n o 15 % do seu investimento en Medios Audiovisuales Gallegos (hoxe Medios Audiovisuales de Galicia, creada pola Corporaci\u00f3n Voz de Galicia, que \u00e9 o socio maioritario, cun 67 % do capital) e en Caramelo, onde foi incrementando a s\u00faa presenza at\u00e9 posu\u00edr o 92,5 % das acci\u00f3ns (o outro 7,5 % est\u00e1 en mans da Xunta de Galicia). Entre as participaci\u00f3ns financeiras destacadas figura o 2,75 % do BBVA do que chegou a ter o 5 %.\nA Fundaci\u00f3n Mar\u00eda Jos\u00e9 Jove.\nSe algo ten relevancia para Jove \u00e9 unha instituci\u00f3n que est\u00e1 f\u00f3ra do conglomerado societario da corporaci\u00f3n, a Fundaci\u00f3n Mar\u00eda Jos\u00e9 Jove, que fundouo en 2003 na memoria da s\u00faa filla falecida prermaturamente. A s\u00faa irm\u00e1 Felipa \u00e9 a que dirixe a fundaci\u00f3n, cuxa actividade principal est\u00e1 centrada no \u00e1mbito da infancia e a discapacidade. Entre outras acci\u00f3ns, a fundaci\u00f3n financiou desde investigaci\u00f3ns at\u00e9 foros reco\u00f1ecidos no \u00e1mbito internacional."}
{"id": "439226", "revid": "89787", "url": "https://gl.wikipedia.org/wiki?curid=439226", "title": "Katherine Mansfield", "text": "Kathleen Bowden Murray, de solteira Kathleen Beauchamp, nada en Wellington (Nova Zelandia) o 14 de outubro de 1888 e finada en Fontainebleau (Francia) o 9 de xaneiro de 1923, foi unha escritora modernista neozelandesa co\u00f1ecida co pseud\u00f3nimo de Katherine Mansfield. Aos dezanove anos abandonou Nova Zelandia e estableceuse en Inglaterra, onde trabou amizade con escritores como D.H. Lawrence e Virginia Woolf. En 1917 foi diagnosticada con tuberculose extrapulmonar, que a levou \u00e1 morte aos 34 anos.\nTraxectoria.\nKatherine Mansfield naceu nunha familia socialmente prominente de orixe colonial, en Wellington, Nova Zelandia. Viviu cos seus pais, d\u00faas irm\u00e1s m\u00e1is vellas, unha avoa e d\u00faas t\u00edas adolescentes. Tivo tam\u00e9n unha irm\u00e1 m\u00e1is nova e un irm\u00e1n que naceu en 1894. O seu pai, Harold Beauchamp, era banqueiro e primo da escritora Elizabeth von Arnim. Chegou a presidente do Banco de Nova Zelandia e foi nomeado cabaleiro. A nai, Annie Beauchamp, era moi controladora, polo que Kathleen foi criada pola s\u00faa avoa. Isto produciuse porque a s\u00faa nai quer\u00eda ter un fillo, o que provocou que ela lle estivese constantemente indicando que era un \"accidente\", e non mostrase interese por ela. En 1893, a familia mudouse a unha \u00e1rea rural, onde pasou os mellores anos da s\u00faa infancia e onde naceu o seu irm\u00e1n Leslie.\nEn 1898, a familia volveu a Wellington e ela publicou a s\u00faa primeira historia na revista do colexio en 1898 e 1899. Os seus primeiros traballos publicados formalmente apareceron o ano seguinte na revista de sociedade \"New Zealand Graphic and Ladies Journal\". En 1902, namorouse do seu profesor de violoncello, pero non foi correspondida. Sentiuse rexeitada polos habitantes, polo que decidiu pedirlle aos seus pais que a enviasen a estudar a Londres. Os seus pais opux\u00e9ronse, pero tras moita insistencia deix\u00e1rona marchar, xunto \u00e1s s\u00faas d\u00faas irm\u00e1s, ao Queen's College de Oxford. \u00c1 parte de ir a clases ao instituto, escrib\u00eda tam\u00e9n para a revista do mesmo e recibiu clases de violoncello. Ent\u00f3n co\u00f1eceu a s\u00faa amiga e despois amante, que tam\u00e9n escrib\u00eda, a surafricana Ida Baker (tam\u00e9n co\u00f1ecida como Lesley Moore). Mansfield non estivo involucrada en moitas actividades pol\u00edticas mentres estivo en Londres e por exemplo non apoiou activamente o movemento sufraxista do Reino Unido (as muller neozelandesas ti\u00f1an o dereito ao voto dende 1893).\nCando terminou os seus estudos os seus pais orden\u00e1ronlle que regresase a Wellington. Arrepentiuse de volver, xa que non lle gustaba a vida en Wellington, un lugar que consideraba provinciano e afastado do mundo ingl\u00e9s, e regresou a Londres en 1908. A partir de ent\u00f3n e durante o resto da s\u00faa vida, o seu pai envioulle unha pensi\u00f3n anual de 100 libras esterlinas.\nPara ent\u00f3n, en 1908, converteuse nunha boa violoncellista e so\u00f1aba con dedicarse profesionalmente \u00e1 m\u00fasica, mais o seu pai non llo permitiu e nunca o far\u00e1 realidade. Rapidamente converetuse nunha bohemia, como moitos artistas da s\u00faa \u00e9poca, e co\u00f1eceu un mozo chamado Garnet Trowell. Os pais deste opux\u00e9ronse \u00e1 relaci\u00f3n e esta rematou, a\u00ednda que ela quedou embarazada. Co\u00f1eceu un profesor de canto once anos m\u00e1is vello ca ela, George Bowden, co que casou precipitadamente, pero abandonouno a noite de vodas. Cando informou os seus pais de que estaba embarazada, a s\u00faa nai, Annie, chegou a Londres a principios de 1909 e levouna a Bad W\u00f6rishofen, en Baviera, Alema\u00f1a, coa intenci\u00f3n de manter o seu embarazo en segredo e deixar atr\u00e1s o seu lesbianismo, xa que a s\u00faa nai tam\u00e9n co\u00f1ec\u00eda a s\u00faa relaci\u00f3n con Ida Baker.\nNalg\u00fan momento no balneario alem\u00e1n, sufriu un aborto natural e perdeu o beb\u00e9 que esperaba. Volveu a Londres en xaneiro de 1910 e non volveu ver a s\u00faa nai. Al\u00ed publicou 12 historias en \"New Age\". Tam\u00e9n mantivo unha relaci\u00f3n coa esposa do seu xefe, Beatrice Hastings. Posteriormente, estas historias foron publicadas nun libro co t\u00edtulo de \"Nunha pensi\u00f3n alem\u00e1\", pero tivo pouco \u00e9xito. A pesar diso, enviou unha historia \u00e1 revista \"Rythym\", pero esta foi rexeitada polo editor, John Middleton Murry, quen lle pediu algo m\u00e1is \"escuro\". En 1911 ambos comezaron unha relaci\u00f3n, e acabaron casando en 1918, pero foi unha relaci\u00f3n intermitente, compartida con Ida Baker. Unhas veces est\u00e1 con Murry, outras con Baker, e outras con ambos, os tres vivindo xuntos. Contraeu gonorrea, que lle provocou artrite para o resto da s\u00faa vida. En 1912 a revista ten moitas d\u00e9bedas, xa que o socio de Murry marchou con parte do di\u00f1eiro ga\u00f1ado. Ent\u00f3n ela abandonou a Murry e a Baker e foi vivir a Francia con outro home. Por\u00e9n, a relaci\u00f3n non funcionou e decidiu volver a Londres con Murry. En febreiro de 1915, o seu irm\u00e1n Leslie chegou a Londres, onde se estaba formando como oficial. Foi un momento feliz para ela, mais a alegr\u00eda non durou moito, pois Leslie morreu na fronte en outubro dese ano.\nA morte do seu irm\u00e1n deixouna moi afectada, polo que comezou a refuxiarse nos seus recordos da infancia, cando viv\u00eda en Nova Zelandia, un lugar que antes lle parec\u00eda horrible. A pesar diso, a principios de 1916 entrou na s\u00faa \u00e9poca m\u00e1is produtiva e a s\u00faa relaci\u00f3n con Murry mellorou. En decembro de 1917, enfermou de tuberculose, polo que comezou a viaxar por toda Europa buscando unha cura para a enfermidade. A pesar diso, a s\u00faa sa\u00fade empeorou e tivo unha forte hemorraxia da que logrou recuperarse en marzo de 1918. Para abril, xa conseguiu divorciarse de George Bowden, e casou con Murray, pero separ\u00e1ronse d\u00faas semanas despois.\nPublicou o seu segundo libro de historias, \"Prelud\". Durante o inverno de 1918, ela e Ida Baker viv\u00edan nunha vila de San Remo, en Italia, onde Murry chegou para pasar o Nadal con elas. A relaci\u00f3n con Murry foi distante a partir dese momento, xa que viv\u00edan separados, el en Londres e ela en Italia. Mentres estaba en Italia recibiu a visita do seu pai, que enviuvara recentemente. A partir de ent\u00f3n empezou a buscar desesperadamente cura para a tuberculose, mesmo con alg\u00fans m\u00e9todos pouco ortodoxos.\nEn 1920 publica o seu terceiro libro con historias \"Bliss\", o cal foi un grande \u00e9xito. Posteriormente, en 1921, trasladouse a Su\u00edza, onde escribiu \"The Voyage\". Un ano despois publicou o seu cuarto libro de historias, \"Festa no xard\u00edn\". Viaxou a Par\u00eds, onde se aloxou nun balneario preto de Fontainebleau, e foi visitada por Murry o 9 de xaneiro de 1923. Na tarde dese d\u00eda sufriu unha segunda hemorraxia pulmonar que lle provocou a morte aos 34 anos.\nMurry colleu todo o que escribira e levouno a Londres para publicalo. Preparou unha serie de historias e publicounas nun libro titulado \"The Doves' Nest\" ese mesmo ano. O ano seguinte fixo o mesmo con outras historias nun libro titulado \"Something Childish\". Posteriormente publicou tam\u00e9n o seu diario \"The Journal of Katherine Mansfield\" (1927) e \"Cartas de Katherine Mansfield\" (1928)."}
{"id": "439233", "revid": "56817", "url": "https://gl.wikipedia.org/wiki?curid=439233", "title": "Cefoxitina", "text": "Cefoxitina \u00e9 un antibi\u00f3tico beta-lact\u00e1mico pertencente \u00e1 segunda xeraci\u00f3n de cefalosporinas.\nEspectro de acci\u00f3n.\nCefoxitina \u00e9 activa fronte a bacterias grampositivas (Staphylococcus aureus, Staphylococcus epidermidis, Streptococcus agalactiae, Streptococcus pneumoniae, Streptococcus pyogenes), ag\u00e1s Enterococcus, a\u00ednda que cun menor \u00edndice de actividade ca cefazolina. Ten actividade fronte a Clostridium (ag\u00e1s Clostridium difficile), Neisseria e algunhas enterobacterias (Escherichia coli, Klebsiella e Proteus mirabilis). Tam\u00e9n ten certa eficacia fronte alg\u00fans microorganismos anaerobios: Fusobacterium e Bacteroides. Algunhas especies de Bacteroides fragilis poden ser resistentes a cefoxitina.\nDosificaci\u00f3n.\nA dose est\u00e1ndar \u00e9 de 1 ou 2 gramos cada 6 u 8 horas. A dose debe reducirse en poboaci\u00f3n pedi\u00e1trica e en insuficiencia renal (filtrado menor de 30). Est\u00e1 inclu\u00eddo na categor\u00eda B da FDA de emprego de f\u00e1rmacos durante o embarazo."}
{"id": "439234", "revid": "2956", "url": "https://gl.wikipedia.org/wiki?curid=439234", "title": "Mefoxitin", "text": ""}
{"id": "439240", "revid": "89787", "url": "https://gl.wikipedia.org/wiki?curid=439240", "title": "Prote\u00edna Z", "text": "A prote\u00edna Z (PZ ou PROZ) \u00e9 unha prote\u00edna que nos humanos est\u00e1 codificada no xene \"PROZ\".\nA prote\u00edna Z \u00e9 unha glicoprote\u00edna membro das prote\u00ednas da fervenza da coagulaci\u00f3n do sangue. \u00c9 unha prote\u00edna de dominio Gla e dependente da vitamina K. Funcionalmente \u00e9 desactivada pola terapia con warfarina.\nFisiolox\u00eda.\nA\u00ednda que non \u00e9 activa encimaticamente, est\u00e1 estruturalmente relacionada con varias serina proteases da fervenza de coagulaci\u00f3n, como os factores VII, IX, X e a prote\u00edna C. Os residuos de carboxiglutamato (que requiren vitamina K) serven para unir a prote\u00edna Z a superficies con fosfol\u00edpidos.\nO papel principal da prote\u00edna Z parece ser a degradaci\u00f3n do factor Xa. Isto faino directamente o inhibidor da protease relacionado coa prote\u00edna Z (ZPI), pero a velocidade da reacci\u00f3n multipl\u00edcase por 1000 en presenza de prote\u00edna Z. Curiosamente, o ZPI tam\u00e9n degrada o factor XI, pero para esta reacci\u00f3n non c\u00f3mpre a presenza de prote\u00edna Z.\nNalg\u00fans estudos, os estados de deficiencia foron asociados cunha propensi\u00f3n \u00e1 trombose. Por\u00e9n, outros l\u00edgano \u00e1 tendencia \u00e1 hemorraxia; non hai unha explicaci\u00f3n clara disto, xa que act\u00faa fisioloxicamente como un inhibidor, e a deficiencia conducir\u00eda loxicamente a unha predisposici\u00f3n \u00e1 trombose.\nXen\u00e9tica.\nTen unha lonxitude de 396 amino\u00e1cidos e un peso molecular de 62 kDa. O xene \"PROZ\" que a codifica est\u00e1 situado no cromosoma 13 (13q34).\nTen catro dominios: unha rexi\u00f3n rica en Gla, dous dominios de tipo EGF e un dominio de tipo tripsina. Carece do residuo de serina que que a far\u00eda cataliticamente activa como serina protease, polo cal non ten actividade encim\u00e1tica.\nHistoria.\nA prote\u00edna Z foi illada primeiramente do sangue de vaca por Prowse e Esnouf en 1977, e Broze e Miletich determin\u00e1rona no plasma humano en 1984.\nEstrutura.\nA an\u00e1lise estrutural da prote\u00edna Z permitir\u00e1 un mellor entendemento da s\u00faa funci\u00f3n. O gr\u00e1fico de Ramachandran da prote\u00edna Z indica que forma h\u00e9lices alfa. A estrutura final, toda de dominios alfa, foi determinada por difracci\u00f3n de raios X. Consta dunha cadea A e outra B, que son ambos motivos h\u00e9lice-bucle-h\u00e9lice."}
{"id": "439243", "revid": "27155", "url": "https://gl.wikipedia.org/wiki?curid=439243", "title": "PROZ", "text": ""}
{"id": "439244", "revid": "89787", "url": "https://gl.wikipedia.org/wiki?curid=439244", "title": "Seleuco I Nic\u00e1tor", "text": "Seleuco I, chamado Nic\u00e1tor (\"o vencedor\"), nado en Macedonia arredor do 358 a.C. e finado en Tracia o 281 a.C., foi o \u00faltimo dos chamados \"di\u00e1docos\". Reinou en Babilonia e Siria dende o 305 a.C.\u00a0ao 281 a.C. Foi o fundador da dinast\u00eda sel\u00e9ucida e do Imperio Sel\u00e9ucida.\nTraxectoria.\nAscenso ao poder imperial.\nFora xeneral no ex\u00e9rcito de Alexandre o Grande e dous anos despois da morte deste, no 321\u00a0a.\u00a0C., foi nomeado s\u00e1trapa (gobernador) de Babilonia e m\u00e1is tarde, rei deste territorio, pero despois da derrota e morte do xeneral Ant\u00edgono I Mon\u00f3ftalmos, Seleuco f\u00edxose co poder do extenso dominio que chegaba ata o actual Paquist\u00e1n, Ir\u00e1n, as monta\u00f1as da India e os desertos do mar de Aral. De todos os di\u00e1docos que se repartiron o imperio de Alexandre, Seleuco foi quen levou a m\u00e1is extensa parte que comprend\u00eda vinte pobos de distintas etnias, linguas e relixi\u00f3n, e que sumaba m\u00e1is de trinta mill\u00f3ns de habitantes.\nNo ano 301\u00a0a.\u00a0C. librouse a batalla de Ipsos na que loitaron Casandro de Macedonia, Lis\u00edmaco de Tracia e Seleuco contra Ant\u00edgono Mon\u00f3ftalmos, perdedor da contenda e que ata ent\u00f3n se fixo co control de todo o imperio de Alexandre coa intenci\u00f3n de ser o \u00fanico rei. A partir desa vitoria, Seleuco reinou tranquilo sobre o extenso territorio descrito anteriormente.\nReinado.\nSeleuco soubo manter unhas boas relaci\u00f3ns pol\u00edticas e comerciais coa India. Enviou a dito pa\u00eds o seu secretario Meg\u00e1stenes, \u00e1 corte do rei indio chamado Chandragupta (en grego, Sandr\u00e1coto), fundador da gran Imperio Maurya. Os acordos consolid\u00e1ronse polo matrimonio entre o rei indio e unha filla de Seleuco. \u00c1 volta da s\u00faa viaxe, Meg\u00e1stenes escribiu un gran relato, do que s\u00f3 quedaron breves extractos, e esta foi a primeira vez que os gregos tiveron unha narraci\u00f3n sobre cuesti\u00f3ns relacionadas con este pa\u00eds.\nAo longo do seu reinado, Seleuco fundou varias cidades importantes. Na beira occidental do r\u00edo Tigris (que nace na actual Turqu\u00eda e desemboca no golfo P\u00e9rsico), ao noroeste de Babilonia, constru\u00edu Seleucia do Tigris, que foi ademais a capital. Seleucia foi o centro do comercio. As\u00ed mesmo fundou Seleucia Pieria, Seleucia Traquea e Antioqu\u00eda (na actual Turqu\u00eda).\nSeleuco seguiu un sistema de goberno moi parecido ao dos anteriores reis de Persia. Cada provincia estaba rexida por un s\u00e1trapa (gobernador). Pero ao ser un reino tan grande e tan estendido e con etnias e xentes tan diferentes, os problemas empezaron a chegar, sobre todo na zona que estaba formada por pobos persas, medos e bactrianos que conservaran a s\u00faa antiga relixi\u00f3n e a s\u00faa lingua. As\u00ed \u00e9 que cando os s\u00e1trapas tiveron co\u00f1ecemento do comezo da decadencia da dinast\u00eda sel\u00e9ucida, aproveitaron para facerse independentes. O s\u00e1trapa grego da Bactriana tomou o t\u00edtulo de rei no 255\u00a0a.\u00a0C. e as\u00ed comezou o reino de Bactriana (hoxe pa\u00eds de Balkh, no que actualmente \u00e9 parte de Afganist\u00e1n, Uzbekist\u00e1n e Taxiquist\u00e1n), que durou at\u00e9 o ano 126\u00a0a.\u00a0C. O seu idioma foi sempre o grego.\nSeleuco morreu asasinado por Tolomeo Cerauno. Sucedeuno no trono o seu fillo Ant\u00edoco I S\u00f3ter."}
{"id": "439248", "revid": "47401", "url": "https://gl.wikipedia.org/wiki?curid=439248", "title": "Seleuco I", "text": ""}
{"id": "439249", "revid": "47401", "url": "https://gl.wikipedia.org/wiki?curid=439249", "title": "Seleuco I Nik\u00e1tor", "text": ""}
{"id": "439252", "revid": "5863", "url": "https://gl.wikipedia.org/wiki?curid=439252", "title": "Mar\u00eda Teresa Alonso Parada", "text": ""}
{"id": "439253", "revid": "5863", "url": "https://gl.wikipedia.org/wiki?curid=439253", "title": "Inma Ant\u00f3nio Souto", "text": ""}
{"id": "439254", "revid": "5863", "url": "https://gl.wikipedia.org/wiki?curid=439254", "title": "Inmaculada Antonio Souto", "text": ""}
{"id": "439256", "revid": "5863", "url": "https://gl.wikipedia.org/wiki?curid=439256", "title": "Mar\u00eda Xos\u00e9 Barjas Cort\u00e9s", "text": ""}
{"id": "439259", "revid": "5863", "url": "https://gl.wikipedia.org/wiki?curid=439259", "title": "Mar\u00eda Dolores Casanova Gonz\u00e1lez", "text": ""}
{"id": "439260", "revid": "72012", "url": "https://gl.wikipedia.org/wiki?curid=439260", "title": "Prote\u00edna S", "text": "A prote\u00edna S \u00e9 unha glicoprote\u00edna do plasma dependente da vitamina K sintetizada no f\u00edgado. Non debe confundirse coa \"prote\u00edna S do complemento\" (\"Complement S-protein\" ou \"S-protein\"), tam\u00e9n chamada vitronectina. Na circulaci\u00f3n sangu\u00ednea a prote\u00edna S dependente da vitamina K existe en d\u00faas formas: unha forma libre e unha forma complexa unida \u00e1 prote\u00edna do sistema de complemento prote\u00edna fixadora de C4b (C4BP). Nos humanos a prote\u00edna S est\u00e1 codificada no xene \"PROS1\" do cromosoma 3.\nHistoria.\nA prote\u00edna S recibe ese nome pola cidade estadounidense de Seattle, no estado de Washington, onde foi descuberta e purificada en 1979.\nEstrutura.\nA prote\u00edna S \u00e9 en parte hom\u00f3loga doutras prote\u00ednas plasm\u00e1ticas de coagulaci\u00f3n dependentes da vitamina K, como a prote\u00edna C e os factores VII, IX e X. Igual que elas ten un dominio Gla e varios dominios de tipo EGF (catro en vez de dous), pero non ten un dominio de serina protease. No seu lugar ten un gran dominio C-terminal que \u00e9 hom\u00f3logo ao das prote\u00ednas que se unen a hormonas esteroides como a globulina que se une a hormonas sexuais e a globulina que se une a corticosteroides. Dito dominio pode xogar un papel nas funci\u00f3ns da prote\u00edna como cofactor da prote\u00edna C activada (APC) ou na s\u00faa uni\u00f3n a C4BP.\nAdemais, a prote\u00edna S ten un p\u00e9ptido entre o dominio Gla e o dominio de tipo EGF, que \u00e9 clivado pola trombina. Os dominios Gla e EGF permanecen conectados despois da clivaxe por unha ponte disulfuro. Por\u00e9n, a prote\u00edna S perde a s\u00faa funci\u00f3n como cofactor da APC despois da s\u00faa clivaxe ou da s\u00faa uni\u00f3n a C4BP.\nFunci\u00f3n.\nA funci\u00f3n mellor caracterizada da prote\u00edna S \u00e9 o seu papel na v\u00eda de anticoagulaci\u00f3n, onde funciona como un cofactor da prote\u00edna C na activaci\u00f3n dos factores Va e VIIIa. S\u00f3 a forma libre desempe\u00f1a a funci\u00f3n de cofactor.\nA prote\u00edna S pode unirse a fosfol\u00edpidos cargados negastivamente por medio do seu dominio Gla carboxilado. Esta propiedade permite que a prote\u00edna S funcione na eliminaci\u00f3n de c\u00e9lulas que est\u00e1n sufrindo apoptose. A apoptose \u00e9 unha forma de morte celular programada que se utiliza para eliminar dos tecidos c\u00e9lulas danadas indesexables. As c\u00e9lulas que son apopt\u00f3ticas xa non controlan activamente a distribuci\u00f3n de fosfol\u00edpidos na s\u00faa membrana plasm\u00e1tica e, por tanto, empezan a mostrar fosfol\u00edpidos cargados negativamente, como a fosfatidil serina, na superficie celular. En c\u00e9lulas sas, un encima dependente de ATP (adenos\u00edn trifosfato) elim\u00ednaos da capa externa da bicapa da membrana plasm\u00e1tica. Estes fosfol\u00edpidos cargados negativamente son reco\u00f1ecidos polos fagocitos, como os macr\u00f3fagos. A prote\u00edna S pode unirse a fosfol\u00edpidos cargados negativamente e funciona como mol\u00e9cula ponte entre a c\u00e9lula apopt\u00f3tica e o fagocito. A propiedade de formar estas pontes da prote\u00edna S mellora a fagocitose da c\u00e9lula apopt\u00f3tica, que pode ser eliminada 'limpamente', sen ning\u00fan s\u00edntoma de dano no tecido como a inflamaci\u00f3n.\nA prote\u00edna S dependente da vitamina K e o regulador do complemento prote\u00edna fixadora de C4b (C4BP, do ingl\u00e9s \"C4b binding protein\") forman un complexo de alta afinidade no plasma sangu\u00edneo. Este complexo pode unirse a neutr\u00f3filos e a c\u00e9lulas apopt\u00f3ticas.\nPatolox\u00eda.\nAs mutaci\u00f3ns no xene PROS1 poden orixinar unha deficiencia de prote\u00edna S, que \u00e9 un raro trastorno sangu\u00edneo que pode levar a un incremento do risco de trombose.\nInteracci\u00f3ns.\nA prote\u00edna S interacciona co factor V."}
{"id": "439261", "revid": "5863", "url": "https://gl.wikipedia.org/wiki?curid=439261", "title": "Mar\u00eda Victoria Casares P\u00e9rez", "text": ""}
{"id": "439262", "revid": "5863", "url": "https://gl.wikipedia.org/wiki?curid=439262", "title": "Isabel de Castro Andrade", "text": ""}
{"id": "439264", "revid": "5863", "url": "https://gl.wikipedia.org/wiki?curid=439264", "title": "Luisa Castro Legazpi", "text": ""}
{"id": "439265", "revid": "5863", "url": "https://gl.wikipedia.org/wiki?curid=439265", "title": "Mar\u00eda Esther Corral D\u00edaz", "text": ""}
{"id": "439266", "revid": "5863", "url": "https://gl.wikipedia.org/wiki?curid=439266", "title": "Mar\u00eda do Carme Corredoira e Ru\u00edz de Baro", "text": ""}
{"id": "439267", "revid": "5863", "url": "https://gl.wikipedia.org/wiki?curid=439267", "title": "Rosa Mar\u00eda Darriba Calvi\u00f1o", "text": ""}
{"id": "439269", "revid": "5863", "url": "https://gl.wikipedia.org/wiki?curid=439269", "title": "Bel\u00e9n Mar\u00eda Do Campo Pi\u00f1eiro", "text": ""}
{"id": "439292", "revid": "27155", "url": "https://gl.wikipedia.org/wiki?curid=439292", "title": "PROS1", "text": ""}
{"id": "439295", "revid": "98629", "url": "https://gl.wikipedia.org/wiki?curid=439295", "title": "Cefditoren", "text": "Cefditoren \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas. Est\u00e1 formulado coma cefditoren-pivoxilo. Na parede intestinal, esta mol\u00e9cula \u00e9 hidrolizada en cefditoren e pivolato, que se elimina por v\u00eda renal en forma de pivolato de carnitina.\nFoi comercializado baixo os nomes de \"Meiact\" e \"Spectracef\".\nEspectro de acci\u00f3n.\nCefditoren presenta actividade fronte microorganismos grampositivos (Staphylococcus aureus, Streptococcus pneumoniae e Streptococcus pyogenes) e gramnegativas (Haemophilus influenzae, Haemophilus parainfluenzae e Moraxella catarrhalis. Tam\u00e9n presenta actividade, a\u00ednda que m\u00e1is discreta fronte a Neisseria e diversos tipos de enterobacteri\u00e1ceas (Shigella, Serratia, Citrobacter e Enterobacter). Non ten actividade fronte a Enterococcus, Pseudomonas aeruginosa nin Bacteroides.\nDosificaci\u00f3n.\nA dose est\u00e1ndar \u00e9 de 200 ou 400 miligramos cada 12 horas. Soamente existe formulaci\u00f3n oral. A dose debe ser axustada en poboaci\u00f3n pedi\u00e1trica e insuficiencia renal.\nEmbarazo e lactaci\u00f3n.\nCefditoren est\u00e1 catalogado coma categor\u00eda B da FDA. Poden detectarse trazas de cefditoreno no leite materno en mulleres que reciben o medicamento polo que se debe ser prudente no seu emprego.\nInteracci\u00f3ns con outros f\u00e1rmacos.\nNon debe ser administrado en pacientes con d\u00e9ficit primario de carnitina nin aos al\u00e9rxicos \u00e1s prote\u00ednas do leite, por que a formulaci\u00f3n cont\u00e9n caseinato s\u00f3dico. A administraci\u00f3n conxunta con inhibidor da bomba de prot\u00f3ns ou anti\u00e1cidos reduce a absorci\u00f3n g\u00e1strica.\nEfectos secundarios.\nEst\u00e1n descritas molestias gastrointestinais, fundamentalmente diarrea. Tam\u00e9n cefalea, eosinofilia, elevaci\u00f3n de transaminases e vaxinite por Candida."}
{"id": "439310", "revid": "1505", "url": "https://gl.wikipedia.org/wiki?curid=439310", "title": "Andr\u00e9s Lapique do Barro", "text": ""}
{"id": "439313", "revid": "89787", "url": "https://gl.wikipedia.org/wiki?curid=439313", "title": "P\u00e9ptido C", "text": "O p\u00e9ptido C ou p\u00e9ptido de conexi\u00f3n (do ingl\u00e9s \"C-peptide\"), \u00e9 un curto polip\u00e9ptido de 31 amino\u00e1cidos que conecta a cadea A da insulina coa s\u00faa cadea B na mol\u00e9cula precursora proinsulina. Na diabetes e outras doenzas a medici\u00f3n dos niveis s\u00e9ricos de p\u00e9ptido C pode utilizarse para facer un diagn\u00f3stico diferencial entre doenzas con similares caracter\u00edsticas cl\u00ednicas.\nA v\u00eda de s\u00edntese de insulina empeza coa preproinsulina, que \u00e9 transportada ao ret\u00edculo endoplasm\u00e1tico das c\u00e9lulas beta dos illotes de Langerhans pancre\u00e1ticos e consta de cadea A, p\u00e9ptidoC, cadea B e secuencia sinal. A secuencia sinal \u00e9 clivada do extremo N-terminal da prote\u00edna por unha peptidase de sinal, deixando unha prote\u00edna m\u00e1is curta chamada proinsulina. Despois, a proinsulina \u00e9 empaquetada en ves\u00edculas no aparato de Golgi (gr\u00e1nulos beta), o p\u00e9ptido C \u00e9 eliminado, e as cadeas A e B quedan unidas por pontes disulfuro, constitu\u00edndo a mol\u00e9cula final de insulina.\nHistoria.\nO p\u00e9ptido C da proinsulina foi descrito por primeira vez en 1967 en conexi\u00f3n co descubrimento da v\u00eda de bios\u00edntese da insulina. Funciona como ligador (\"linker\") entre as cadeas A e B da insulina e facilita unha eficaz ensamblaxe, pregmento e procesamento da insulina no ret\u00edculo endoplasm\u00e1tico. Despois, almac\u00e9nanse cantidades equimoleculares de p\u00e9ptido C e de insulina en gr\u00e1nulos secretores das c\u00e9lulas beta pancre\u00e1ticas e ambos os dous son finalmente liberados \u00e1 circulaci\u00f3n portal. Inicialmente, o \u00fanico interese que hab\u00eda no p\u00e9ptido C era como marcador da secreci\u00f3n de insulina e d\u00e1baselle un gran valor para comprender mellor a fisiopatolox\u00eda das diabetes de tipo 1 e 2. O primeiro uso documentado da proba do p\u00e9ptido C data de 1972. Posteriormente, descubriuse que o p\u00e9ptido C era un p\u00e9ptido bioactivo por propio dereito, con efectos no fluxo sangu\u00edneo microvascular e na sa\u00fade dos tecidos.\nFunci\u00f3n.\nEfectos celulares do p\u00e9ptido C.\nO p\u00e9ptido C \u00fanese \u00e1 superficie de varios tipos celulares como as neuronas, c\u00e9lulas endoteliais, fibroblastos e c\u00e9lulas tubulares renais, a concentraci\u00f3ns nanomolares, lig\u00e1ndose a un receptor que est\u00e1 probablemente acoplado \u00e1 prote\u00edna G. O sinal que env\u00eda activa rutas de sinalizaci\u00f3n intracelulares dependentes do Ca2+ como MAPK, PLC\u03b3, e PKC, o que causa a regulaci\u00f3n \u00e1 alza de varios factores de transcici\u00f3n, as\u00ed como das actividades da ATPase de Na+/K+ e eNOS. Estes \u00faltimos dous encimas s\u00e1bese que te\u00f1en unha actividade reducida en pacientes de diabetes tipo 1 e foron implicados no desenvolvemento de complicaci\u00f3ns a longo prazo da diabetes tipo 1, como a neuropat\u00eda perif\u00e9rica e aut\u00f3noma.\nOs estudos in vivo en modelos animais da diabetes tipo 1 estbleceron que a administraci\u00f3n do p\u00e9ptido C causa melloras significativas na funci\u00f3n dos riles e nervios. As\u00ed, en animais con signos temper\u00e1ns de neuropat\u00eda inducida pola diabetes, o tratamento con p\u00e9ptido C en dose de substituci\u00f3n causa unha mellora da funci\u00f3n nerviosa perif\u00e9rica, como se evidencia polo incremento da velocidade de conduci\u00f3n nerviosa, o incremento da actividade da ATPase de Na+/K+ do nervio e a mellora significativa dos cambios estruturais nos nerios. Igualmente, a administraci\u00f3n de p\u00e9ptido C en animais que ti\u00f1an deficiencia de p\u00e9ptido C (modelo tipo 1) con nefropat\u00eda mellora a funci\u00f3n e estrutura renal; dimin\u00fae a excreci\u00f3n de albumina urinaria e impide ou dimin\u00fae os cambios glomerulares inducidos pola diabetes secundarios a unha expansi\u00f3n da matriz mesanxial. O p\u00e9ptido C tam\u00e9n ten efectos antiinflamatorios e axuda \u00e1 reparaci\u00f3n das c\u00e9lulas de m\u00fasculo liso.\nTerap\u00e9utica.\nO uso terap\u00e9utico do p\u00e9ptido C foi explorado en pequenos ensaios cl\u00ednicos na enfermidade do ril diab\u00e9tico. As compa\u00f1\u00edas Creative Peptides, Eli Lilly, e Cebix idearon programas de desenvolvemento de f\u00e1rmacos para o produto p\u00e9ptido C. Cebix puxo en marcha o programa ata que completou os ensaios en fase IIb en decembro de 2014, que mostraron que non hab\u00eda diferenza entre os resultados do p\u00e9ptido C e o placebo, e terminou o seu programa e sa\u00edu do negocio."}
{"id": "439317", "revid": "23562", "url": "https://gl.wikipedia.org/wiki?curid=439317", "title": "Copa de Campi\u00f3ns Europea de Rugby 2014-2015", "text": ""}
{"id": "439325", "revid": "27155", "url": "https://gl.wikipedia.org/wiki?curid=439325", "title": "P\u00e9ptido de conexi\u00f3n", "text": ""}
{"id": "439327", "revid": "23204", "url": "https://gl.wikipedia.org/wiki?curid=439327", "title": "Julie Fowlis", "text": "Julie Fowlis, nada o 20 de xu\u00f1o de 1978, \u00e9 unha cantante folk\u00a0e multi-instrumentista escocesa que canta principalmente en ga\u00e9lico escoc\u00e9s.\nVida persoal.\nFowlis vive en Dingwall, Escocia co seu marido \u00c9amon Doorley, un membro regular do seu grupo as\u00ed como do grupo tradicional irland\u00e9s Dan\u00fa. A parella casou en maio de 2007 e ten d\u00faas fillas, \u00c9abha (nada en 2010) e Niamh (nada en 2012)."}
{"id": "439331", "revid": "12452", "url": "https://gl.wikipedia.org/wiki?curid=439331", "title": "Abad\u00eda de Santo Andr\u00e9s da Veiga de Espi\u00f1areda", "text": ""}
{"id": "439332", "revid": "55340", "url": "https://gl.wikipedia.org/wiki?curid=439332", "title": "Abad\u00eda de San Andr\u00e9s da Veiga de Espi\u00f1areda", "text": ""}
{"id": "439334", "revid": "2956", "url": "https://gl.wikipedia.org/wiki?curid=439334", "title": "Meiact", "text": ""}
{"id": "439335", "revid": "98629", "url": "https://gl.wikipedia.org/wiki?curid=439335", "title": "Carmen Amaya", "text": "Carmen Amaya Amaya, nada en Barcelona o 2 de novembro de 1918 e finada en Bagur (Xirona) o 19 de novembro de 1963, foi unha bailaora de flamenco. Criouse en Barcelona, nunha das barracas da praia de Somorrostro, un espazo entre as praias de Nova Ic\u00e0ria e El Bogatell. Naceu probablemente en 1918, segundo o que se deduce do primeiro documento oficial que se ten da s\u00faa idade, o padr\u00f3n xeral de habitantes da cidade de Barcelona de decembro de 1930.\nTraxectoria.\nA falta de rexistro de nacemento (non hai ning\u00fan Amaya Amaya rexistrado en Barcelona nesas datas) e acta de bautizo (as parroquias do Poble Nou foron incendiadas e os seus arquivos queimados), o valios\u00edsimo documento do padr\u00f3n certifica que a familia Amaya (Amalla) viv\u00eda na barraca n\u00famero 48 da praia de Somorrostro e que Carmen Amaya ti\u00f1a 12 anos, polo que debeu nacer en 1918. O pai, Jos\u00e9 Amaya Amaya foi \u201ctocador de guitarra\u201d e a s\u00faa nai Micaela Amaya Moreno era ama de casa e, ocasionalmente, bailaba zambras na intimidade familiar.\nO matrimonio Amaya Amaya tivo, que estea rexistrado, 7 fillos, por orde: Paco, Carmen, Antonia, Leonor, Jos\u00e9, Antonio e Mar\u00eda. Todos dedic\u00e1ronse profesionalmente ao flamenco, ag\u00e1s o pequeno Jos\u00e9, do que se perden as novas nos seus primeiros anos de vida. Paco foi guitarrista e Carmen, Antonia, Leonor, Antonio e Mar\u00eda dedic\u00e1ronse ao baile e, esporadicamente, ao cante, caso de Carmen e Leonor. A irm\u00e1 da nai, Juana Amaya, co\u00f1ecida como a \"Faraona\", foi, en cambio, moi co\u00f1ecida polo seu porte estatutario e o seu talento no baile.\nDende pequena foi co\u00f1ecida co alcume de \"La Capitana\", cando se iniciou no flamenco acompa\u00f1ando o seu pai, tam\u00e9n co\u00f1ecido como \"el Chino\" que ga\u00f1aba a vida tocando polas tabernas da s\u00faa vila de noite e de d\u00eda. O home tocaba a guitarra mentres a pequena Carmen cantaba e bailaba. Despois, pasaban a man ou recoll\u00edan as moedas que o p\u00fablico lanzara ao chan.\nAo mesmo tempo comezou a aparecer nalg\u00fans teatros que carec\u00edan de prestixio. Segundo as s\u00faas propias palabras, debutou no Teatro Espa\u00f1ol do Paralelo na compa\u00f1\u00eda de c\u00f3micos de Josep Santpere, empresario de variedades que foi o primeiro en fixarse en Carmen e levala a unha categor\u00eda maior, e Josep Berg\u00e9s. Por\u00e9n, a s\u00faa idade era un grande inconveniente xa que non lle permit\u00eda traballar legalmente, e forzaba a unha constante tensi\u00f3n, polo que \u00e9 bastante probable que a data de nacemento da artista que consta oficialmente non corresponda \u00e1 realidade segundo investigaci\u00f3ns recentes. A s\u00faa etnia tam\u00e9n puido ser unha das causas polas que a s\u00faa data de nacemento \u00e9 un enigma, xa que segundo Montse Madridejos, doutora en Historia da M\u00fasica pola Universidade de Barcelona e investigadora sobre a historia do flamenco, mostrando un especial interese en Carmen Amaya: \"Nese momento, unha xitana nin se bautizaba nin se rexistraba\".\nProbablemente, a s\u00faa primeira actuaci\u00f3n nun teatro fora coa obra \"La Campana de Gr\u00e0cia o el Fill de la Marieta\" (secuela de \"Marieta de l\u2019ull viu\") estreada o 7 de xu\u00f1o de 1924.\nPouco tardou en dar un gran salto para actuar en Par\u00eds con grande \u00e9xito, no Teatro Palace. Aproveitando a s\u00faa estad\u00eda en Par\u00eds, o director de cine Benito Perojo fixouse no Tr\u00edo Amaya (formado por Carmen, a s\u00faa t\u00eda Juana e a s\u00faa prima Mar\u00eda) para ambientar \u201cao flamenco\u201d unhas secuencias do seu filme \"La Bodega\". A aparici\u00f3n de Carmen Amaya bailando por zambra neste filme de 1929 pode considerarse o mellor documento para descartar que nacese en 1913, como se escribiu con pouco fundamento a partir da s\u00faa morte, xa que a nena non parece ter moito m\u00e1is de once anos.\nBailou dende moi nova con figuras xa moi populares e reco\u00f1ecidas como Raquel Meller.\nEn 1929, foi a primeira vez que o seu nome apareceu en letra impresa, traballando en Barcelona no escenario de \"La Taurina\" grazas ao cr\u00edtico Sebasti\u00e1n Gasch, quen escribiu un artigo no seminario \"Mirador\" sobre Carmen moi eloxioso, e que lle deu reco\u00f1ecemento xeral polo seu talento como bailadeira. Xa naquela \u00e9poca viuna bailar Vicente Escudero, bailar\u00edn, bailadeiro, core\u00f3grafo e pioneiro na renovaci\u00f3n do flamenco, quen asegurou que Carmen Amaya far\u00eda unha revoluci\u00f3n no baile flamenco xa que representaba a s\u00edntese de dous grandes estilos: o da bailadeira antiga e o estilo trepidante do bailadeiro nas s\u00faas variaci\u00f3ns de p\u00e9s.\nEn 1930, formou parte da compa\u00f1\u00eda de Manuel Vallejo, actuando por toda Espa\u00f1a. Ao seu regreso a Barcelona bailou no Teatro Espa\u00f1ol, recomendada por Jos\u00e9 Cepero. En 1935 presentouse en Madrid nunha xira organizada polo empresario Juan Carceller. Esta actuaci\u00f3n foi seguramente a aut\u00e9ntica consagraci\u00f3n de Carmen a nivel estatal. Tam\u00e9n o mundo do cinema se fixou nela e dende a s\u00faa primeira intervenci\u00f3n no cinema interpretando un pequeno papel no filme \"La filla de Juan Sim\u00f3n\", con Angelillo, en 1935 ata a \u00faltima en \"Los Tarantos\" desc\u00f3brese no seu baile o valor do m\u00e1is puro flamenco. Tam\u00e9n en Barcelona, participou nunha revista musical.\nA chegada da II Rep\u00fablica supuxo un cambio a mellor nas condici\u00f3ns de vida de toda a s\u00faa familia, os xornalistas falaban dela, o seu cach\u00e9 sub\u00eda e conseguiron abandonar a barraca da praia para trasladarse a un piso na r\u00faa das Tapias, no Barrio Chin\u00e9s.\nA partir de 1933, as s\u00faas actuaci\u00f3ns e \u00e9xitos suc\u00e9dense. Apareceu brevemente no filme de Jos\u00e9 Buchs \"Dos mujeres y un Don Juan\" e compartiu escenarios coas figuras m\u00e1is relevantes do flamenco desa \u00e9poca: La Ni\u00f1a de los Peines, Manuel Vallejo, Manuel Torres, Jos\u00e9 Cepero, os Borrull, Pastora Imperio, Ni\u00f1o Ricardo, Ram\u00f3n Montoya ou Sabicas, que se converteu durante moitos anos na s\u00faa parella art\u00edstica \u00e1 guitarra.\nO lanzamento definitivo tivo lugar en 1935 cando o director Jos\u00e9 Luis S\u00e1enz de Heredia a contratou como artista invitada no filme \"La hija de Juan Sim\u00f3n\" e Jer\u00f3nimo Mihura fixo o propio para a curtametraxe \"Don Viudo de Rodr\u00edguez\". Instalada coa s\u00faa familia en Madrid, actuou en multitude de salas, como o Teatro de la Zarzuela con Concha Piquer e Miguel de Molina e noutras localidades espa\u00f1olas, como Huesca, Sevilla, San Sebasti\u00e1n ou Valladolid. O seu primeiro papel como protagonista no cinema foi para Francisco El\u00edas en \"Mar\u00eda de la O\", rodada en 1936, meses antes de deixar Espa\u00f1a, ao comezo da guerra civil.\nPrimeiros \u00e9xitos internacionais: Suram\u00e9rica e Centroam\u00e9rica (1936-1940).\nO 18 de xullo de 1936, comenzada a Guerra Civil co golpe de Estado, Carmen Amaya e a s\u00faa compa\u00f1\u00eda atop\u00e1banse no Teatro Zorrilla de Valladolide co espect\u00e1culo de Luisita Esteso, traballando na compa\u00f1\u00eda de Carcell\u00e9, grande empresario espa\u00f1ol que se dedicaba \u00e1 organizaci\u00f3n de grandes eventos en Espa\u00f1a. Por eses momentos as cousas xa lles \u00edan ben economicamente, e compraran o seu primeiro coche. Ti\u00f1an que ir a Lisboa para cumprir un contrato, mais o coche foi requisado e ata novembro non puideron pasar a Portugal.\nDe all\u00ed cruzaron a fronteira ata Portugal e, tras un breve espazo de tempo en Lisboa, embarc\u00e1ronse rumbo a Buenos Aires no buque Monte Pascoal, que tardou quince d\u00edas en cruzar o Atl\u00e1ntico, facendo escalas no Brasil e o Uruguai.\nCoincidindo coa temporada estival (austral) en Buenos Aires, a s\u00faa compa\u00f1\u00eda foi contratada para actuar no Teatro Maravillas, estreando espect\u00e1culo o 12 de decembro de 1936. O \u00e9xito foi inmediato: centenares de funci\u00f3ns ininterrompidas, todo un ano en cartel coas entradas vendidas e a s\u00faa fama crecendo como a escuma. O triunfo de Carmen Amaya e os seus superou todas as expectativas. Foron para quedar s\u00f3 catro semanas e, finalmente, viviron al\u00ed durante nove meses, xa que cada vez que Carmen actuaba o teatro se ench\u00eda e as entradas chegaron incluso a venderse con dous meses de antelaci\u00f3n. Mostra da enorme popularidade que a artista conseguiu neste pa\u00eds suramericano, \u00e9 a construci\u00f3n do teatro que leva o seu nome, o Teatro Amaya.\nO \u00e9xito que tivo na Arxentina permitiulle presentarse noutros pa\u00edses como o Uruguai, M\u00e9xico e Cuba. En 1939, rodou na Habana \u00e1s ordes de Jean Angelo a curtametraxe \"El Embrujo del Fandango\", no que actuou cun traxe de inspiraci\u00f3n bolera de cor verde que foi inmortalizado por Ruano Llopis no seu cadro dedicado a \u201cCarmen Amaya, prodixio da arte flamenca, con admiraci\u00f3n e afecto\u201d, en xu\u00f1o de 1939, en M\u00e9xico.\nNa capital mexicana debutou no Teatro F\u00e1bregas en abril de 1939 e mant\u00edvose ata agosto dese mesmo ano, con incursi\u00f3ns noutras localidades como Guadalajara ou Torre\u00f3n. De xaneiro a abril de 1940 actuou na sala El Patio da Cidade de M\u00e9xico xunto ao bailar\u00edn Antonio Triana quen, segundo a s\u00faa esposa Rita de Triana, foi o intermediario entre Carmen e Sol Hurok, o representante de estrelas estadounidense que a anunciou como \"El Vesubio humano\" e quen a contratou para debutar en Nova York en 1941. Destes anos son os eloxios do director de orquestra Arturo Toscanini declarando: \u201cnunca na mi\u00f1a vida vin unha bailarina con tanto fogo e ritmo e cunha personalidade tan marabillosa\u201d, ou os de Leopolde Stokowski: \u201cqu\u00e9 demo ser\u00e1 o que leva no corpo?\u201d.\nAdemais, parece ser que durante boa parte daqueles anos en Am\u00e9rica a bailadeira mantivo unha relaci\u00f3n sentimental con Sabicas, quen declarou pouco antes da s\u00faa muerte que Carmen e el foran mozos durante nove anos, e que se separaban en M\u00e9xico.\nConsagraci\u00f3n nos Estados Unidos (1941-1947).\nEn Am\u00e9rica, Carmen Amaya co\u00f1eceu moitas das persoas m\u00e1is influentes do seu tempo. En 1941 viaxou a Nova York, e actuou no Carnegie Hall, en uni\u00f3n de Sabicas e Antonio de Triana.\nCarmen foi portada de multitude de revistas e admir\u00e1rona os m\u00e1is famosos astros do cinema e a arte. Estivo varias veces en Hollywood para rodar alg\u00fans filmes e as personalidades m\u00e1is destacadas do cine, a m\u00fasica ou a cultura quixeron vela bailar. O m\u00fasico Toscanini foi un d\u00eda a vela, e declarou que nunca antes vira unha artista con m\u00e1is ritmo e m\u00e1is fogo que ella. Improvisaba continuamente, con tanta rapidez como perfecci\u00f3n. Nos Estados Unidos co\u00f1eceu tam\u00e9n ao presidente Roosevelt. C\u00f3ntase que este lle regalou unha chaqueta bolera con incrustaci\u00f3ns de brillantes tras vela actuar e que a invitou a actuar nunha festa na Casa Branca.\nDende 1942 en Hollywood converteuse nunha grande atracci\u00f3n. Interpretou unha versi\u00f3n de \"El amor brujo\" de Manuel de Falla, no \"Hollywoode Bowl\", ante vinte mil persoas, coa Orquestra Filharm\u00f3nica. Interveu nun gran n\u00famero de filmes e gravou para diferentes compa\u00f1\u00edas discogr\u00e1ficas.\nVolveu a Europa e presentouse no Teatro dos Campos El\u00edseos de Par\u00eds, para facelo logo en Londres, onde chegou a tratar coa ra\u00ed\u00f1a de Inglaterra, e en teatros neerlandeses, dende onde pasou a M\u00e9xico e despois outra vez a Nova York e Londres, para seguir por Sur\u00e1frica e a Arxentina, antes de volver a Europa.\nRegreso a Espa\u00f1a.\nCando Carmen Amaya volveu a Espa\u00f1a en 1947 era xa unha figura mundial indiscutible. Os anos estadounidenses para asentar profesionalmente a s\u00faa arte, sen\u00f3n tam\u00e9n para que a s\u00faa lenda crecese imparable. Por ent\u00f3n, o seu baile era o flamenco m\u00e1is bravo que subira ao teatro. Mais non destacaba unicamente pola s\u00faa arte, tam\u00e9n pola s\u00faa personalidade fascinante, que conquistaba todos cantos co\u00f1ec\u00eda, tanto polo seu baile como polos seus imprevisibles comportamentos. Ademais de ser extraordinariamente xenerosa. A s\u00faa reaparici\u00f3n nos escenarios foi no Teatro Madrid co espect\u00e1culo \"Embrujo espa\u00f1ol\".\nObtivo un sonado \u00e9xito no Princess Theatre londiniense en 1948, e na s\u00faa seguinte xira por Am\u00e9rica, percorreu a Arxentina en 1950. O ano seguinte volveu bailar en Espa\u00f1a, present\u00e1ndose no Teatro T\u00edvoli de Barcelona, despois de varias actuaci\u00f3ns en Roma. Continuou a actuar en Madrid, Par\u00eds, Londres, e diversas cidades de Alema\u00f1a, Italia e outros pa\u00edses europeos. En Londres, foi felicitada pola ra\u00ed\u00f1a e apareceu na prensa unha fotograf\u00eda co texto: \u00abD\u00faas ra\u00ed\u00f1as fronte a fronte\u00bb. Europa do norte, Francia, Espa\u00f1a, os Estados Unidos, M\u00e9xico e Suram\u00e9rica foron os itinerarios que seguiu co seu elenco nos anos seguintes.\nEn 1952 casou co guitarrista Juan Antonio Ag\u00fcero, membro da s\u00faa compa\u00f1\u00eda, un home pertencente a unha distinguida familia de Santander, que non era xitano. Viviron unha aut\u00e9ntica historia de amor, cunha voda \u00edntima. No ano 1959 Carmen viviu outro dos momentos m\u00e1is emocionantes da s\u00faa vida cando se celebrou a cerimonia de inauguraci\u00f3n da fonte co seu nome no Paseo Mar\u00edtimo de Barcelona, que atravesa o barrio de Somorrostro, os mesmos lugares e a mesma fonte por onde ela paseara moitos anos antes, cos p\u00e9s descalzos e arrastrando as s\u00faas miserias de nena. Ese mesmo ano, alcanzou un gran triunfo no Westminster Theatre de Londres e no Teatro de la Zarzuela de Madrid.\nA s\u00faa doenza viuse agravada pola rodaxe do seu \u00faltimo filme, \"Los Tarantos\", de Rovira-Beleta (1963). A pesar dos inconvenientes, Carmen levouna con grande enteireza, e ao acabar a rodaxe, iniciaron a xira de ver\u00e1n. Cando actuou por \u00faltima vez en Madrid, Carmen Amaya estaba xa enferma de morte. Finalmente, a s\u00faa enfermidade impediulle continuar, unha especie de insuficiencia renal que lle imped\u00eda eliminar debidamente as toxinas que o seu corpo acumulaba. Os m\u00e9dicos non puideron atopar ningunha soluci\u00f3n ao seu problema e bailou por \u00faltima vez en M\u00e1laga. O 8 de agosto de 1963, cando estaba traballando en Gand\u00eda, Carmen non chegou a terminar a s\u00faa actuaci\u00f3n. Estaba bailando un dos seus n\u00fameros, cando de s\u00fapeto lle dixo a Batista: \"Andr\u00e9s, terminamos\".\nFalecemento.\nOs \u00faltimos dez anos da s\u00faa vida viviunos rodeada de xente e case santificada. Non s\u00f3 polo seu p\u00fablico, sen\u00f3n por quen traballaban con ela. O seu falecemento por unha doenza renal constitu\u00edu unha grande aflici\u00f3n para todo o mundo flamenco, s\u00e9ndolle outorgada a Medalla do M\u00e9rito Tur\u00edstico de Barcelona, o Lazo de Isabel a Cat\u00f3lica e o t\u00edtulo de filla adoptiva de Bagur.\nO seu enterro convocou un gran n\u00famero de persoas xitanas e non xitanas de Catalu\u00f1a as\u00ed como de distintos puntos do resto de Espa\u00f1a e Francia. \nNo ano 1964, os mestres Le\u00f3n e Solano compuxeron a copla \"Aquella Carmen\" dedicada \u00e1 memoria de Carmen Amaya, que dic\u00eda: \"Se muri\u00f3 Carmen Amaya, y Espa\u00f1a entera llor\u00f3\" (\u201cMorreu Carmen Amaya, e Espa\u00f1a enteira chorou\u201d).\nEn 1966, inaugurouse o seu monumento no Parque de Montju\u00efc de Barcelona, e en Buenos Aires foille dedicada unha r\u00faa, mentres que en Madrid, no Tablao Los Califas, se lle tributou unha homenaxe na que interveu entre outros artistas Lucero Tena. Tam\u00e9n en 1970, f\u00edxoselle unha homenaxe en Llafranch."}
{"id": "439336", "revid": "98629", "url": "https://gl.wikipedia.org/wiki?curid=439336", "title": "Ceftibuten", "text": "Ceftibuten \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas. Foi comercializado baixo o nome de \"Cedax\".\nEspectro de acci\u00f3n.\nCeftibuten \u00e9 activo fronte Streptococcus pneumoniae, Streptococcus pyogenes, Haemophilus influenzae e Moraxella catarrhalis. As especies de Enterococcus, Pseudomonas aeruginosa e Bacteroides fragilis son resistentes.\nIndicaci\u00f3ns.\nAs indicaci\u00f3ns deste medicamento son a bronquite aguda e a otite media aguda.\nDosificaci\u00f3n.\nSo existe formulaci\u00f3n oral. A dose convencional \u00e9 de 400 miligramos cada 12 ou 24 horas. A dose debe axustarse en poboaci\u00f3n pedi\u00e1trica e en insuficiencia renal (filtrado menor de 50).\nEmbarazo e lactaci\u00f3n.\nCeftibuten est\u00e1 inclu\u00eddo na categor\u00eda B da FDA durante o embarazo. Non hai estudos sobre a concentraci\u00f3n de ceftibuten no leite materno, pero si se sabe que outras cefalosporinas si se secretan no leite, polo que se recomenda precauci\u00f3n.\nEfectos secundarios.\nSemellantes ao resto das cefalosporinas, destacan as n\u00e1useas e a diarrea."}
{"id": "439342", "revid": "1576", "url": "https://gl.wikipedia.org/wiki?curid=439342", "title": "Vigair\u00eda apost\u00f3lica cat\u00f3lica b\u00falgara de Macedonia", "text": "A vigarir\u00eda apost\u00f3lica de Macedonia dos b\u00falgaros (en ) foi unha s\u00e9 da Igrexa cat\u00f3lica bizantina b\u00falgara.\nHistoria.\nDende a d\u00e9cada de 1860 moitos b\u00falgaros ortodoxos se uniran \u00e1 Igrexa cat\u00f3lica, cunha profesi\u00f3n de fe aprobada polo papa P\u00edo IX, quen instituira, con s\u00e9 en Constantinopla un bispado para atender aos b\u00falgaros do Imperio otom\u00e1n. Por\u00e9n, malia as boas perspectivas iniciais, logo da instituci\u00f3n do exarcado b\u00falgaro independente en 1870 moitos cat\u00f3licos volveron \u00e1 ortodoxia, empobrecendo as\u00ed a nova Igrexa cat\u00f3lica bizantina b\u00falgara.\nO 12 de xu\u00f1o de 1883 Propaganda Fide erixiu a vigair\u00eda apost\u00f3lica de Macedonia, que ti\u00f1a xurisdici\u00f3n sobre os fieis greco-cat\u00f3licos b\u00falgaros que viv\u00edan na parte m\u00e1is occidental do Imperio otom\u00e1n, con s\u00e9 na cidade de Tesal\u00f3nica. O primeiro vigairo apost\u00f3lico foi o lazarista Lazar Mladenov. En 1889 a vigair\u00eda ti\u00f1a arredor de vinte sacerdotes e uns poucos misioneiros lazaristas, que atend\u00edan a arredor de 25.000 fieis.\nAs guerras balc\u00e1nicas, a primeira guerra mundial, e a guerra greco-turca modificaron fortemente as fronteiras da rexi\u00f3n, e causaron a fuga de moitos cat\u00f3licos b\u00falgaros, que se refuxiaron no territorio da actual Bulgaria. A Santa S\u00e9 suprimiu \"de facto\" a vigair\u00eda en 1926, e instituiu o exarcado apost\u00f3lico de Sof\u00eda para a atenci\u00f3n dos b\u00falgaros de rito bizantino residentes en Bulgaria. No territorio da vigair\u00eda existen hoxe o exarcado apost\u00f3lico de Grecia e a diocese de Strumica-Skopje."}
{"id": "439346", "revid": "839", "url": "https://gl.wikipedia.org/wiki?curid=439346", "title": "Lazaristas", "text": ""}
{"id": "439348", "revid": "1131", "url": "https://gl.wikipedia.org/wiki?curid=439348", "title": "Medios Audiovisuales Gallegos", "text": "Medios Audiovisuales Gallegos, hoxe denominada Medios Audiovisuales de Galicia, \u00e9 unha sociedade limitada constitu\u00edda pola Corporaci\u00f3n Voz de Galicia o d\u00eda 28 de decembro de 2007, que aglutina a Radio Voz de Galicia, Voz Audiovisual e Medios Digitales de Galicia, compa\u00f1\u00eda titular dunha licenza para desenvolver unha televisi\u00f3n dixital terrestre (TDT) de \u00e1mbito auton\u00f3mico, a cadea V Televisi\u00f3n.\nA s\u00faa sede est\u00e1 na r\u00faa Gambrinus, n\u00ba 97, no Pol\u00edgono industrial A Grela - Bens, A Coru\u00f1a.\nAmpliaci\u00f3n de capital.\nO 30 de xaneiro de 2008 a nova compa\u00f1\u00eda ampliou o seu capital para dar entrada \u00e1 Corporaci\u00f3n Caixa Galicia (CxG), que tomou unha participaci\u00f3n do 18 %, e \u00e1 Corporaci\u00f3n Inveravante, presidida por Manuel Jove e \u00fanico propietario desta corporaci\u00f3n que, a trav\u00e9s de Arnela Capital Privado SCR subscribiu un 15 %. A corporaci\u00f3n Voz de Galicia \u00e9 o socio maioritario, cun 67 % do capital. O novo holding* desenvolveu unha televisi\u00f3n dixital de \u00e1mbito galego, V Televisi\u00f3n ao tempo que mant\u00e9n e reforzou a oferta de Radio Voz e da produtora Voz Audiovisual.\nV Televisi\u00f3n.\nA cadea da Voz foi a \u00fanica televisi\u00f3n auton\u00f3mica privada de capital galego, e dispo\u00f1\u00eda da \u00faltima tecnolox\u00eda. Os sistemas operativos permit\u00edan editar contidos de maneira simult\u00e1nea en radio, televisi\u00f3n e Internet. Ademais, non se operaba con cintas, sen\u00f3n con memoria s\u00f3lida. Todos os traballadores utilizaban materiais dispo\u00f1\u00edbeis en rede e os controis de realizaci\u00f3n e emisi\u00f3n estar\u00e1n robotizados. O seu obxectivo era ofrecer unha televisi\u00f3n de alta calidade e centrada nos intereses de Galicia.\nA s\u00faa grella estivo conformada por programas informativos, faladoiros, debates e programas deportivos, entre outros, ademais de programas que xa eran habituais na emisora do Grupo Voz, Radio Voz. Un dos seus programas m\u00e1is seguidos foi V\u00eda V, dirixido e presentado pola xornalista Fernanda Tabar\u00e9s, rodeada dun grupo politic\u00f3logos, analistas pol\u00edticos e comentaristas, de maneira ininterrompida desde o principio, desde a redacci\u00f3n de \"La Voz de Galicia\", onde estaba situado o estudo de gravaci\u00f3n do programa. De luns a xoves, \u00e1s 10 da noite e durante m\u00e1is de d\u00faas horas de directo, o programa tom\u00e1balle cada d\u00eda o pulso \u00e1 actualidade informativa de Galicia, Espa\u00f1a e o mundo. Por el pasaron m\u00e1is de 750 entrevistados, e os acontecementos m\u00e1is importantes dos \u00faltimos tempos foron contados en tempo real, como o accidente de Angrois, a morte de Hugo Ch\u00e1vez ou o contaxio polo virus do \u00c9bola dunha enfermeira galega, as\u00ed como todas as elecci\u00f3ns municipais, auton\u00f3micas, nacionais e europeas que se celebraron desde 2010. En total, m\u00e1is de 250 persoas pasaron polo programa para analizar a actualidade durante m\u00e1is de mil programas."}
{"id": "439349", "revid": "119610", "url": "https://gl.wikipedia.org/wiki?curid=439349", "title": "\u00c1cido carboxiglut\u00e1mico", "text": "O \u00e1cido carboxiglut\u00e1mico (ou a s\u00faa base conxugada carboxiglutamato) \u00e9 un amino\u00e1cido pouco com\u00fan que se introduce nas prote\u00ednas por medio dunha modificaci\u00f3n postraducional consistente nunha carboxilaci\u00f3n dun residuo de \u00e1cido glut\u00e1mico. Esta modificaci\u00f3n enc\u00f3ntrase, por exemplo, en factores de coagulaci\u00f3n e outras prote\u00ednas da fervenza da coagulaci\u00f3n do sangue. Esta modificaci\u00f3n introduce unha afinidade polos i\u00f3ns calcio. Na fervenza da coagulaci\u00f3n do sangue, a vitamina K \u00e9 necesaria para introducir gamma-carboxilaci\u00f3ns nos factores de coagulaci\u00f3n II, VII, IX, X e prote\u00edna Z.\nS\u00edntese.\nNa bios\u00edntese do \u00e1cido formula_1-carboxiglut\u00e1mico, extr\u00e1ese o prot\u00f3n formula_1 (gamma) do \u00e1cido glut\u00e1mico, e seguidamente eng\u00e1dese CO2. O intermediario da reacci\u00f3n \u00e9 un formula_1-glutamil carbani\u00f3n.\nEsta recci\u00f3n \u00e9 catalizada por unha carboxilase que require vitamina K como cofactor. Non se sabe exactamente como participa na vitamina K, pero hipotet\u00edzase que un residuo libre de ciste\u00edna da carboxilase converte a vitamina K nunha base forte activa que \u00e1 s\u00faa vez extrae un hidr\u00f3xeno do carbono formula_1 do \u00e1cido glut\u00e1mico. Despois, eng\u00e1dese o CO2 ao carbono formula_1 para formar o \u00e1cido formula_1-carboxiglut\u00e1mico.\nDominio Gla rico en \u00e1cido gamma-carboxiglut\u00e1mico.\nNo dominio Gla rico en \u00e1cido gamma-carboxiglut\u00e1mico hai varios residuos de gamma-carboxiglutamato (Gla). Este dominio enc\u00f3ntrase en varias prote\u00ednas, como os factores de coagulaci\u00f3n X, VII, IX, e XIV, as prote\u00ednas S e Z dependentes de vitamina K, a protrombina, transtiretina, osteocalcina, prote\u00edna Gla da matriz (MGP), inhibidor da inter-alfa tipsina cadea pesada H2, e na prote\u00edna 6 espec\u00edfica da detenci\u00f3n do crecemento (Gas6). O dominio Gla \u00e9 responsable da alta afinidade de uni\u00f3n a i\u00f3ns calcio.\nPapel na coagulaci\u00f3n do sangue.\nOs residuos de \u00e1cido gamma-carboxyglut\u00e1mico desempe\u00f1an un importante papel na coagulaci\u00f3n. Os sitios de alta afinidade polo calcio do dominio Gla do factor IX, que \u00e9 unha serina protease do sistema de coagulaci\u00f3n, median parcialmente na uni\u00f3n do factor IXa \u00e1s plaquetas e na activaci\u00f3n do factor X. Ademais, cando hai unha lesi\u00f3n mec\u00e1nica na parede dun vaso sangu\u00edneo, un factor tisular asociado \u00e1 c\u00e9lula queda exposto e inicia unha serie de reacci\u00f3ns encim\u00e1ticas localizadas na superficie da membrana. Os residuos Gla dirixen parcialmente a activaci\u00f3n e uni\u00f3n dos encimas da coagulaci\u00f3n circulantes e cim\u00f3xenos a esta superficie exposta da membrana plasm\u00e1tica. Especificamente, os residuos Gla son necesarios para a uni\u00f3n do calcio e para expo\u00f1er rexi\u00f3ns de uni\u00f3n hidrof\u00f3bicas da membrana. A falta destes residuos Gla ten como resultado a imposibilidade da coagulaci\u00f3n ou mesmo a anticoagulaci\u00f3n, o cal pode orixinar diatese hemorr\u00e1xica ou trombose."}
{"id": "439350", "revid": "27155", "url": "https://gl.wikipedia.org/wiki?curid=439350", "title": "Carboxiglutamato", "text": ""}
{"id": "439351", "revid": "27155", "url": "https://gl.wikipedia.org/wiki?curid=439351", "title": "\u00c1cido gamma-carboxiglut\u00e1mico", "text": ""}
{"id": "439352", "revid": "27155", "url": "https://gl.wikipedia.org/wiki?curid=439352", "title": "Gamma-carboxiglutamato", "text": ""}
{"id": "439353", "revid": "72012", "url": "https://gl.wikipedia.org/wiki?curid=439353", "title": "Medios Audiovisuales de Galicia", "text": ""}
{"id": "439354", "revid": "72012", "url": "https://gl.wikipedia.org/wiki?curid=439354", "title": "Corporaci\u00f3n Inveravante", "text": ""}
{"id": "439359", "revid": "25871", "url": "https://gl.wikipedia.org/wiki?curid=439359", "title": "Ivan Garufalov", "text": "Ivan Dimitrov Garufalov (en ), nado en Malko Tarnovo (Imperio Otom\u00e1n, hoxe Bulgaria) o 15 de agosto de 1887 e finado en Sof\u00eda (R.P. de Bulgaria) o 7 de agosto de 1951, foi un eclesi\u00e1stico greco-cat\u00f3lico b\u00falgaro, exarca apost\u00f3lico de Sof\u00eda entre 1941 e 1951.\nTraxectoria.\nIvan Dimitrov Garufalov naceu o 15 de agosto de 1887 en Malko Tarnovo, ent\u00f3n parte de Rumelia oriental, baixo suzeran\u00eda otom\u00e1. Logo de rematar os seus estudos b\u00e1sicos en Malko Tarnovo e en Sof\u00eda, entrou na Escola Superior Cat\u00f3lica B\u00falgara de Edirne, onde amosou especial talento pola m\u00fasica sacra e foi axudante de Konstantin Kertev, director do coro da igrexa. En 1905 entrou na Congregaci\u00f3n da Resurrecci\u00f3n e pasou os primeiros anos en Cracovia. Entre 1908 e 1912 estudou Filosof\u00eda e Teolox\u00eda na Pontificia Universidade Gregoriana de Roma, onde foi ordenado sacerdote o 30 de marzo de 1912 polo arcebispo Mihail Mirov.\nEn 1912 volveu a Edirne, e comezou a s\u00faa labor como catequista e profesor na Escola B\u00falgara. En 1915 foi enviado a exercer o seu ministerio a Malko Tarnovo, onde permanecer\u00eda at\u00e9 1940. O 16 de febreiro de 1923 un incendio esnaquizou a escola e a casa sacerdotal. O 10 de xullo de 1925 foi anfitri\u00f3n de Angelo Roncalli, nomeado delegado apost\u00f3lico para Bulgaria. O 1 de maio de 1931 comezou coa construci\u00f3n dunha nova igrexa, que rematou en 1935.\nEn 1941 foi seleccionado substituto do exarca Kiril Kurtev. O 6 de xullo de 1942 o papa P\u00edo XII nomeouno exarca apost\u00f3lico de Sof\u00eda e bispo titular de \"Lagania\". Recibiu a consagraci\u00f3n episcopal o 1 de novembro do mesmo ano de mans de Kurtev. Permaneceu no cargo at\u00e9 o seu pasamento en Sof\u00eda o 7 de agosto de 1951."}
{"id": "439362", "revid": "1131", "url": "https://gl.wikipedia.org/wiki?curid=439362", "title": "Supercopa de Espa\u00f1a de baloncesto 2018", "text": "A Supercopa de Espa\u00f1a de baloncesto de 2018 foi a 15\u00aa edici\u00f3n da Supercopa de Espa\u00f1a de baloncesto dende que est\u00e1 organizada pola Liga ACB, e a 19\u00aa edici\u00f3n en total. Por motivos de patrocinio foi chamada tam\u00e9n Supercopa Endesa. Tivo lugar os d\u00edas 21 e 22 de setembro de 2018 no Pavill\u00f3n Multi\u00fasos Fontes do Sar de Santiago de Compostela.\nO 8 de xu\u00f1o de 2018 anunciouse a celebraci\u00f3n desta edici\u00f3n da Supercopa en Santiago de Compostela, e a sinatura do acordo produciuse o d\u00eda 14 de xu\u00f1o no Concello de Santiago.\nEquipos.\nO Monbus Obradoiro disputou coma anfitri\u00f3n do torneo a primeira Supercopa de Espa\u00f1a da s\u00faa historia. Ademais os outros tres equipos foron o Bar\u00e7a Lassa, campi\u00f3n da Copa do Rei 2018; o Real Madrid, campi\u00f3n da Euroliga 2017-18; e o Kirolbet Baskonia, subcampi\u00f3n da Liga ACB 2017-18, xa que o campi\u00f3n foi o Real Madrid, xa clasificado por ga\u00f1ar a Euroliga.\nCadro.\nO sorteo das semifinais tivo lugar no Sal\u00f3n Vermello do Concello de Santiago de Compostela o 12 de setembro de 2018. O Bar\u00e7a Lassa e o Real Madrid part\u00edan como cabezas de serie."}
{"id": "439363", "revid": "839", "url": "https://gl.wikipedia.org/wiki?curid=439363", "title": "Angelo Roncalli", "text": ""}
{"id": "439367", "revid": "89787", "url": "https://gl.wikipedia.org/wiki?curid=439367", "title": "Fernanda Tabar\u00e9s", "text": "Mar\u00eda Fernanda Tabar\u00e9s Dom\u00ednguez, nada en Ourense o 27 de febreiro de 1968, \u00e9 unha xornalista galega.\nTraxectoria.\n\u00c9 licenciada en Ciencias da informaci\u00f3n pola Universidade Complutense de Madrid. Tabar\u00e9s leva m\u00e1is de cinco lustros vinculada ao Grupo Voz, onde desenvolveu diversas tarefas xornal\u00edsticas e de xesti\u00f3n.\nEntre outras funci\u00f3ns, foi delegada de \"La Voz de Galicia\" no Carballi\u00f1o - O Ribeiro, xefa de secci\u00f3n de Sociedade e Cultura de \"La Voz de Galicia\", xefa de Sociedade de \"Diario 16\" e delegada do mencionado xornal coru\u00f1\u00e9s en Vigo.\nEntre os anos 2009 e 2010 participou como comentarista en 13 dos programas de \"Foro Aberto\" que emitiu a Televisi\u00f3n de Galicia.\nDesde 2010 at\u00e9 a s\u00faa desaparici\u00f3n en decembro de 2017, dirixiu e presentou o programa \"V\u00eda V\", de V Televisi\u00f3n, con 1 128 emisi\u00f3ns. Polo seu traballo neste desaparecido programa de debate e faladoiro ga\u00f1ou o premio Mestre Mateo \u00e1 mellor comunicadora de televisi\u00f3n en 2012.\nPresentou as Galas dos Premios Mestre Mateo nos anos 2013 e 2014.\nDespois da suspensi\u00f3n das emisi\u00f3ns de \"Via V\", desde os comezos do ano 2018 \u2014coa conclusi\u00f3n da serie \"O final do cami\u00f1o\"\u2014 a produtora Voz Audiovisual, da Corporaci\u00f3n Voz de Galicia, renovou a s\u00faa estrutura. Fernanda Tabar\u00e9s, at\u00e9 esta data directora de V Televisi\u00f3n, foi nomeada directora de Voz Audiovisual, sucedendo a Carlos Carballo.\nFernanda Tabar\u00e9s escribe un artigo semanal no suplemento \"YES\" (Ya Es S\u00e1bado) do xornal \"La Voz de Galicia\"."}
{"id": "439371", "revid": "5863", "url": "https://gl.wikipedia.org/wiki?curid=439371", "title": "Sarah Escarpizo Lorenzana Souto", "text": ""}
{"id": "439372", "revid": "5863", "url": "https://gl.wikipedia.org/wiki?curid=439372", "title": "Xosefa Escourido L\u00faa", "text": ""}
{"id": "439373", "revid": "5863", "url": "https://gl.wikipedia.org/wiki?curid=439373", "title": "Elena Fern\u00e1ndez L\u00f3pez de Ochoa", "text": ""}
{"id": "439376", "revid": "5863", "url": "https://gl.wikipedia.org/wiki?curid=439376", "title": "Pilar Garc\u00eda-Cernuda Lago", "text": ""}
{"id": "439378", "revid": "5863", "url": "https://gl.wikipedia.org/wiki?curid=439378", "title": "Ana Mar\u00eda G\u00f3mez Gonz\u00e1lez", "text": ""}
{"id": "439379", "revid": "5863", "url": "https://gl.wikipedia.org/wiki?curid=439379", "title": "Fernanda Tabar\u00e9s Dom\u00ednguez", "text": ""}
{"id": "439384", "revid": "89787", "url": "https://gl.wikipedia.org/wiki?curid=439384", "title": "Protrombinase", "text": "O complexo protrombinase \u00e9 un complexo proteico que consta do factor Xa (unha serina protease) e o factor Va (un cofactor proteico), que interv\u00e9n na coagulaci\u00f3n do sangue. O complexo ens\u00e1mblase en membranas con fosfol\u00edpidos cargados negativamente en presenza de i\u00f3ns calcio. O complexo protrombinase cataliza a conversi\u00f3n da protrombina (factor II), un cim\u00f3xeno inactivo, a trombina (factor IIa), unha serina protease activa. A activaci\u00f3n da trombina \u00e9 unha reacci\u00f3n cr\u00edtica na fervenza de coagulaci\u00f3n do sangue, que funciona regulando a hemostase no corpo. Para producir trombina, o complexo protrombinase cliva dous enlaces pept\u00eddicos na protrombina, un situado despois da Arg271 e outro despois da Arg320. A\u00ednda que o factor Xa pode activar a protrombina sen estar asociado ao complexo protrombinase, a taxa de formaci\u00f3n de trombina \u00e9 varias veces inferior nesas circunstancias. O complexo protrombinase pode catalizar a activaci\u00f3n da protrombina a unha velocidade que \u00e9 3 x 105 veces m\u00e1is r\u00e1pida que co factor Xa s\u00f3. As\u00ed, c\u00f3mpre a formaci\u00f3n do complexo protrombinase para unha eficaz produci\u00f3n de trombina activada e tam\u00e9n para unha correcta hemostase.\nActivaci\u00f3n dos precursores das prote\u00ednas.\nTanto o factor X coma o factor V circulan no sangue como precursores inactivos antes da s\u00faa activaci\u00f3n pola fervenza de coagulaci\u00f3n. O cim\u00f3xeno factor X inactivo consta de d\u00faas cadeas, unha cadea lixeira (de 136 residuos) e unha cadea pesada (de 306 residuos). A cadea lixeira cont\u00e9n un dominio N-terminal con \u00e1cido \u03b3-carboxiglut\u00e1mico (dominio Gla) e dous dominios de tipo EGF (EGF1 e EGF2). A cadea pesada consta dun p\u00e9ptido de activaci\u00f3n N-terminal e un dominio serina protease. O factor X pode ser activado tanto polo complexo factor VIIa-factor tisular da v\u00eda extr\u00ednseca de coagulaci\u00f3n coma polo complexo tenase da v\u00eda intr\u00ednseca. O complexo tenase intr\u00ednseco est\u00e1 composto polo factor IXa e o factor VIIIa. O p\u00e9ptido de activaci\u00f3n \u00e9 liberado cando o factor X \u00e9 activado a factor Xa, pero as cadeas pesada e lixeira permanecen enlazados covalentemente despois da activaci\u00f3n.\nO factor V circula como un procofactor dunha soa cadea, que cont\u00e9n seis dominios: A1-A2-B-A3-C1-C2. A trombina activa o factor V ao clivar e eliminar o dominio B. Outras proteases tam\u00e9n activan o factor Va, mais esta clivaxe \u00e9 realizada principalmente pola trombina. Despois da clivaxe, o factor Va cont\u00e9n unha cadea pesada, composta polos dominios A1 e A2 e unha cadea lixeira que consta dos dominios A3, C1 e C2. As cadeas lixeira e pesada do factor Va est\u00e1n ligadas por medio dun i\u00f3n met\u00e1lico divalente, como o calcio.\nEnsamblaxe do complexo.\nA ensamblaxe da protrombinase empeza coa uni\u00f3n dos factores Xa e Va con fosfolipidos cargados negativamene na membrana plasm\u00e1tica. Os factores activados Xa e Va \u00fanense \u00e1s membranas plasm\u00e1ticas de diversos tipos celulares, como monocitos, plaquetas e c\u00e9lulas endoteliais. Tanto o factor Xa coma o Va \u00fanense \u00e1 membrana independentemente, pero ambos \u00fanense a sitios que son mutuamente exclusivos. Tanto o factor Xa coma o Va as\u00f3cianse coa membrana polas s\u00faas cadeas lixeiras, e o factor Xa \u00fanese polo seu dominio Gla de maneira dependente do calcio e o factor Va por medio dos seus dominio C2 e C1. Unha vez unidos \u00e1 membrana plasm\u00e1tica, os factores Xa e Va as\u00f3cianse rapidamente nunha proporcios estequiom\u00e9trica de 1:1 para formar o complexo protrombinase. A ensamblaxe do complexo protrombinase \u00e9 dependente do calcio. Cando se asocian co complexo protrombinase, a eficiencia catal\u00edtica do factor Xa multipl\u00edcase por 300\u00a0000 en comparaci\u00f3n coa s\u00faa eficacia por separado. Os factores Xa e Va interaccionan estreitamente entre si cando se asocian coa membrana plasm\u00e1tica. Ademais, o factor Va unido a membranas proporciona unha forte vantaxe catal\u00edtica ao complexo protrombinase. O factor Va reforza a afinidade do factor Xa pola a membrana e tam\u00e9n incrementa o kcat do factor Xa para protrombina. O factor Va tam\u00e9n dimin\u00fae a Km da reacci\u00f3n ao potenciar a uni\u00f3n da protrombina ao complexo protrombinase.\nActividade.\nO complexo protrombinase completamente ensamblado cataliza a conversi\u00f3n do cim\u00f3xeno protrombina \u00e1 serina protease trombina. Especificamente, o factor Xa cliva a protrombina en dous lugares, despois da Arg271 e da Arg320 na protrombina humana. Como hai dous eventos de clivaxe, a activaci\u00f3n da protrombina pode proceder por d\u00faas v\u00edas. Nunha das v\u00edas, a protrombina \u00e9 clivada primeiro na Arg271. Esta clivaxe produce o fragmento 1\u20222, que comprende os primeiros 271 residuos, e o intermediario pretrombina 2, que cont\u00e9n os residuos 272 a 579. O fragmento 1\u20222 \u00e9 liberado como p\u00e9ptido de activaci\u00f3n e a pretrombina 2 \u00e9 clivada \u00e1 s\u00faa vez na Arg320, rendendo trombina activa. As d\u00faas cadeas formadas despois da clivaxe na Arg320, denominadas cadeas A e B, est\u00e1n enlazadas por unha ponte disulfuro na trombina activa. \nNa v\u00eda alternativa para a activaci\u00f3n da trombina, a protrombina \u00e9 clivada primeiro na Arg320, producindo un intermediario cataliticamente activo chamado meizotrombina. A meizotrombina cont\u00e9n un fragmento 1\u20222 cadea A ligado \u00e1 cadea B por unha ponte disulfuro. A clivaxe subseguinte da meizotrombina polo factor Xa na Arg271 d\u00e1 lugar ao fragmento 1\u20222 e mais trombina activa, que consta das cadeas A e B ligadas por unha ponte disulfuro. Cando a trombina \u00e9 xerada polo factor Xa en solitario, predomina a primeira v\u00eda e a protrombina \u00e9 clivada primeiro trala posici\u00f3n Arg271, producindo pretrombina 2, que \u00e9 clivada seguidamente despois da Arg320. Por\u00e9n, se o factor Xa act\u00faa como un compo\u00f1ente do complexo protrombinase, a favorecida \u00e9 a segunda v\u00eda, e a protrombina \u00e9 clivada primeiro despois da Arg320, producindo meizotrombina, a cal \u00e9 clivada despois da Arg271 para producir trombina activa. As\u00ed, a formaci\u00f3n do complexo protrombinase altera a secuencia de clivaxe de enlaces da protrombina.\nInactivaci\u00f3n.\nO factor Va \u00e9 inactivado despois da clivaxe pola prote\u00edna C activada. A prote\u00edna C activada cliva o factor Va tanto na s\u00faa cadea lixeira coma na pesada. A clivaxe da cadea pesada reduce a capacidade do factor V para unirse ao factor Xa. A prote\u00edna C acivada interacciona estreitamente e exclusivamente coa cadea lixeira do factor Va, e esta interacci\u00f3n \u00e9 independente do calcio. O factor Xa pode axudar a previr a inactivaci\u00f3n do factor Va ao protexer o factor Va da prote\u00edna C activada. \u00c9 probable que o factor Xa e a prote\u00edna C activada compitan por sitios similares do factor Va. O factor Xa \u00e9 inhibido polo sistema antitrombina III/heparina, que tam\u00e9n act\u00faa inhibindo a trombina.\nPapel en enfermidades.\nAs deficiencias de calquera dos compo\u00f1entes do complexo da protrombinase son moi raras. A deficiencia do factor V, tam\u00e9n chamada parahemofilia, \u00e9 un raro trastorno hemorr\u00e1xico recesivo autos\u00f3mico cunha incidencia aproximada de 1 en 1\u00a0000\u00a0000 de persoas. A deficiencia de factor X conx\u00e9nita \u00e9 tam\u00e9n extremadamente infrecuente, e est\u00edmse que afecta a 1 de cada 1\u00a0000\u00a0000.\nUnha mutaci\u00f3n puntual no xene que codifica o factor V pode orixinar un trastorno de hipercoagulabilidade chamado factor V de Leiden. No factor V de Leiden, unha substituci\u00f3n de nucle\u00f3tidos G1691A causa unha mutaci\u00f3n de amino\u00e1cidos R506Q. O factor V de Leiden incrementa o risco de trombose venosa por dous mecanismos co\u00f1ecidos. Primeiro, a prote\u00edna C activada normalmente inactiva o factor Va ao clivar o cofactor en Arg306, Arg506 e Arg679. A mutaci\u00f3n factor V de Leiden na Arg506 orixina o factor Va resistente para a inactivaci\u00f3n pola prote\u00edna C activada. Como resultado desta resistencia, a vida media do factor Va no plasma increm\u00e9ntase, resultando nun aumento da produci\u00f3n de trombina e un incremento do risco de trombose. En segundo lugar, baixo condici\u00f3ns normais, se o factor V \u00e9 clivado pola prote\u00edna C activada en vez de pola trombina, pode servir como cofactor para a prote\u00edna C activada. Unha vez que se une ao factor V, a prote\u00edna C activada cliva e inactiva o factor VIIIa. Por\u00e9n, a forma mutada do factor V presente no factor V de Leiden, serve como un cofactor menos eficiente para a prote\u00edna C activada. As\u00ed, o factor VIIIa \u00e9 inactivado menos eficientemente no factor V de Leiden, incrementando m\u00e1is o risco de trombose. De feito o factor V de Leiden \u00e9 a causa m\u00e1is com\u00fan da trombose herdada.\nNos Estados Unidos estimouse a frecuencia da mutaci\u00f3n do factor V de Leiden en distintos grupos de poboaci\u00f3n. O factor V de Leiden heterocigoto pres\u00e9ntase aproximadamente no 5% da poboaci\u00f3n branca dos Estados Unidos e o factor V de Leiden homocigoto enc\u00f3ntrase en menos dun 1% desa poboaci\u00f3n. O factor V de Leiden \u00e9 moito m\u00e1is com\u00fan en individuos de descendencia do norte de Europa e nalgunhas poboaci\u00f3ns procedentes de Oriente Medio. \u00c9 menos com\u00fan nas poboaci\u00f3ns hispanas, e raro nas poboaci\u00f3ns de orixe africana, asi\u00e1tica ou nos nativos americanos.\nO factor V de Leiden \u00e9 un importante factor de risco para o tromboembolismo venoso, que \u00e9 unha, trombose venosa profunda ou unha embolia pulmonar. De feito, o factor V de Leiden heterocigoto incrementa o risco de tromboembolismo venoso recorrente nun 40%.\nF\u00e1rmacos anticoagulantes.\nA inhibici\u00f3n do factor Xa prev\u00e9n a activaci\u00f3n da trombina, impedindo as\u00ed a formaci\u00f3n de co\u00e1gulos. Deste xeito, o factor Xa \u00e9 utilizado como diana directa ou indirecta de varios f\u00e1rmacos anticoagulantes. Por exemplo, o f\u00e1rmaco Fondaparinux \u00e9 un inhibidor indirecto do factor Xa. O Fondaparinux \u00fanese \u00e1 antitrombina III e activa a mol\u00e9cula para a inhibici\u00f3n do factor Xa. De feito, o Fondaparinux causa un incremento da afinidade da antitrombina III polo factor Xa, e este incremento da afinidade multiplica por 300 o efecto inhibidor da antitrombina III sobre o factor Xa. Unha vez que a antitrombina III se une ao factor Xa, o Fondaparinux lib\u00e9rase e pode activar outra antitrombina. Outros f\u00e1rmacos que inhiben indirectamente o factor Xa \u00e9 Idraparinux. O Idraparinux tam\u00e9n se une \u00e1 antitrombina III, pero multiplica s\u00f3 por 30 a afinidade comparado co Fondaparinux. O Idraparinux ten unha vida media m\u00e1is longa que o Fondaparinux e pode administrarse a menores doses, mentres que o Fondaparinux debe ser inxectado diariamente.\nRivaroxaban e Apixaban son inhibidores directos do factor Xa. Ambos \u00fanense ao sitio activo do factor Xa, sen importar se o factor Xa est\u00e1 unido formando o complexo protrombinase ou na s\u00faa forma libre. Estes inhibidores directos do factor Xa poden ser administrados oralmente, como tam\u00e9n o Dabigatran etexilate que \u00e9 un inhibidor directo da trrombina.\nFondaparinux, Rivaroxaban, Apixaban, Dabigatran etexilate e Endoxaban son utilizados actualmente como f\u00e1rmacos anticoagulantes aprobadas pola FDA. O desenvolvemento de Idraparinux foi interrompido pola compa\u00f1\u00eda farmac\u00e9utica."}
{"id": "439386", "revid": "5863", "url": "https://gl.wikipedia.org/wiki?curid=439386", "title": "Dolores Gonz\u00e1lez Lorenzo", "text": ""}
{"id": "439387", "revid": "89787", "url": "https://gl.wikipedia.org/wiki?curid=439387", "title": "Meyer Guggenheim", "text": "Meyer Guggenheim, nado en Lengnau (Su\u00edza) o 1 de febreiro de 1828 e finado en Palm Beach o 15 de marzo de 1905, foi o patriarca do que se co\u00f1eceu como familia Guggenheim.\nTraxectoria.\nNaceu en Lengnau, Aargau, en 1828. Era de orixe xud\u00eda asquenac\u00ed e emigrou aos Estados Unidos de Am\u00e9rica en 1847. Comezou no negocio da importaci\u00f3n, pero fixo a s\u00faa fortuna e a da s\u00faa familia (unha das maiores do s\u00e9culo XIX) na minar\u00eda e na fundici\u00f3n.\nGuggenheim investiu en minas de prata no distrito mineiro de Leadville en Colorado. Da minar\u00eda expandiuse na fundici\u00f3n de mineral, tam\u00e9n en Colorado, e logo constru\u00edu unha serie de fundici\u00f3ns polos Estados Unidos e o norte de M\u00e9xico. Segundo crec\u00edan os seus fillos, asum\u00edan papeis de liderado nos negocios da familia.\nVida privada.\nDez dos fillos que tiveron Guggenheim e a s\u00faa esposa Barbara sobreviviron. Cinco dos sete fillos var\u00f3ns tiveron funci\u00f3ns importantes no negocio:"}
{"id": "439388", "revid": "5863", "url": "https://gl.wikipedia.org/wiki?curid=439388", "title": "Maria do Carmo Henr\u00edquez Salido", "text": ""}
{"id": "439390", "revid": "98629", "url": "https://gl.wikipedia.org/wiki?curid=439390", "title": "Cefminox", "text": "Cefminox \u00e9 un antibi\u00f3tico beta-lact\u00e1mico pertencente \u00e1 segunda xeraci\u00f3n de cefalosporinas. En Espa\u00f1a foi comercializado baixo o nome de \"Tencef\".\nEspectro de acci\u00f3n.\nCefminox \u00e9 activo fundamentalmente fronte a bacterias gramnegativas tanto aerobias coma anaerobias. \u00c9 activa fronte a diversas enterobacterias coma Escherichia coli. Ten importante actividade anaerobicida, especialmente fronte a Bacteroides. Non \u00e9 activo fronte a Enterobacter, Citrobacter, Serratia e outros bacilos gramnegativos non fermentadores.\nDosificaci\u00f3n.\nA dose convencional \u00e9 de 2 gramos cada 12 horas. Soamente existe formulaci\u00f3n parenteral (dispo\u00f1ible so nalg\u00fans pa\u00edses). Non hai datos de seguridade en insuficiencia renal.\nEmbarazo e lactaci\u00f3n.\nNon hai datos suficientes para facer recomendaci\u00f3ns categ\u00f3ricas.\nInteracci\u00f3ns con outros f\u00e1rmacos.\nA administraci\u00f3n conxunta con aminofilina pode descender a actividade do f\u00e1rmaco. Non se debe mesturar con alcol por risco de efectos secundarios."}
{"id": "439391", "revid": "5863", "url": "https://gl.wikipedia.org/wiki?curid=439391", "title": "Tareixa Herrera Pedrosa", "text": ""}
{"id": "439392", "revid": "5863", "url": "https://gl.wikipedia.org/wiki?curid=439392", "title": "Teresa Herrera Pedrosa", "text": ""}
{"id": "439393", "revid": "2956", "url": "https://gl.wikipedia.org/wiki?curid=439393", "title": "Tencef", "text": ""}
{"id": "439394", "revid": "5863", "url": "https://gl.wikipedia.org/wiki?curid=439394", "title": "Mar\u00eda Araceli Herrero Figueroa", "text": ""}
{"id": "439395", "revid": "5863", "url": "https://gl.wikipedia.org/wiki?curid=439395", "title": "Mar\u00eda Blanca Jim\u00e9nez Alonso", "text": ""}
{"id": "439398", "revid": "5863", "url": "https://gl.wikipedia.org/wiki?curid=439398", "title": "Mar\u00eda Jes\u00fas Lago Rey", "text": ""}
{"id": "439399", "revid": "51526", "url": "https://gl.wikipedia.org/wiki?curid=439399", "title": "Peggy Guggenheim", "text": "Marguerite Guggenheim, nada en Nova York o 26 de agosto de 1898 e finada en Padua o 23 de decembro de 1979, foi unha coleccionista e mecenas estadounidense de arte, co\u00f1ecida como Peggy Guggenheim.\nTraxectoria.\nPrimeiros anos.\nGuggenheim naceu no seo dunha familia de magnates. Era filla de Benjamin Guggenheim, home de negocios, e de Florette Seligman. O creador da Fundaci\u00f3n Guggenheim, Solomon R. Guggenheim, era t\u00edo seu. O pai de Peggy era de orixe su\u00edza-alem\u00e1 e a s\u00faa nai alem\u00e1-neerlandesa.\nOs pais de Peggy provi\u00f1an de familias xud\u00edas que emigraran dende Europa e levaban d\u00faas xeraci\u00f3ns facendo fortuna nos Estados Unidos. Nas s\u00faas memorias, Peggy lembra que todos na s\u00faa familia estaban tolos ou eran moi estra\u00f1os. Un dos seus t\u00edos maternos, chamado Washington, \"ti\u00f1a o h\u00e1bito de mascar carb\u00f3n, o que lle deixou os dentes negros. Mesmo ti\u00f1a unha chaqueta con petos especiais para gardar o carb\u00f3n e o xeo, que tam\u00e9n mascaba. Suicidouse aos cincuenta e seis anos d\u00e1ndose un tiro cunha pistola\". Florette, a nai de Peggy, tam\u00e9n ti\u00f1a as s\u00faas excentricidades; entre elas, o costume de repetir tres veces todo o que dic\u00eda.\n\u00c1 idade de 21 anos, Peggy Guggenheim herdou unha fortuna de 2,5 mill\u00f3ns de d\u00f3lares (aproximadamente 20 mill\u00f3ns de d\u00f3lares actuais). O pai de Peggy Guggenheim, Benjamin Guggenheim, faleceu no afundimento do \"Titanic\" e non chegou a amasar a fortuna dos seus irm\u00e1ns; polo tanto, a cantidade que Peggy herdou foi pouca, comparada coa gran riqueza dos seus curm\u00e1ns.\nVida en Francia.\nTras terminar os seus estudos, atopou traballo nunha librar\u00eda vangardista, onde, guiada polas s\u00faas compa\u00f1eiras, co\u00f1eceu a arte vangardista europea por primeira vez. En 1920 mudouse a Par\u00eds, Francia. Unha vez al\u00ed trabou amizade cos artistas e escritores das vangardas, moitos dos cales viv\u00edan na pobreza no barrio de Montparnasse. En Par\u00eds, Peggy percorreu os museos e as r\u00faas e quedou marabillada pola cidade. En 1921, Peggy viaxou de volta a Nova York para asistir \u00e1 voda do seu irm\u00e1n. Nesta mesma estancia en Nova York, Peggy co\u00f1eceu a Laurence Vail, que foi o seu primeiro marido, en casa de Helen e Leon Fleischman. Peggy describiu m\u00e1is tarde o impacto que este home lle causou:\nPeggy Guggenheim casou con Laurence Vail o 10 de marzo de 1922 e xuntos pasaron a s\u00faa l\u00faa de mel en Roma e Capri.\nA trav\u00e9s de Laurence, Peggy f\u00edxose amiga de Mary Reynolds (con quen Laurence tivera un amor\u00edo anteriormente), que axi\u00f1a foi a acompa\u00f1ante de Marcel Duchamp, e de Djuna Barnes (tam\u00e9n ex-amante de Laurence). Entre outros artistas, Peggy co\u00f1eceu a Tristan Tzara e varios dada\u00edstas nestes primeiros anos da s\u00faa estancia en Par\u00eds.\nOs problemas na s\u00faa relaci\u00f3n con Laurence non se fixeron esperar. Peggy foise dando conta de que Laurence era demasiado agresivo, golpe\u00e1baa en p\u00fablico e nunha ocasi\u00f3n mergullouna dentro da ba\u00f1eira por tanto tempo, que Peggy sentiu que \u00eda asfixiar. Segundo a s\u00faa bi\u00f3grafa Mary Dearborn, Peggy Guggenheim ti\u00f1a un forte complexo de inferioridade, que ti\u00f1a d\u00faas causas principais: o seu nariz de aguia e as s\u00faas ra\u00edces xud\u00edas. Isto provocou que moitas veces Peggy fose abusada tanto f\u00edsica como psicoloxicamente sen que ela fixese nada para impedilo.\nPouco despois da s\u00faa voda, Peggy deuse de conta de que estaba embarazada e durante este tempo pasou os seus d\u00edas na localidade de Le Trayas, e comprou o seu primeiro autom\u00f3bil de luxo, un Gaubron convertible que Laurence aprendeu a manexar.\nO neno naceu o 15 de maio de 1923, e foi bautizado (polos amigos de Peggy e Laurence) como Michael Cedric Sindbad Vail. Tralo seu nacemento, o matrimonio foi a pasar o tempo en Normand\u00eda, onde Peggy Guggenheim co\u00f1eceu a James e Nora Joyce e Man Ray, entre outros. Tras isto volveron viaxar a Capri, e de a\u00ed a Amalfi e Exipto. Ao seu regreso de Exipto, deron unha festa na s\u00faa casa de Montmatre. Este tipo de festas aburr\u00edan a Peggy, beb\u00eda moito e non se achaba cos invitados que tam\u00e9n estaban b\u00e9bedos, tampouco lle gustaba que as demais persoas fixesen o amor na s\u00faa cama, e iso sucedeu m\u00e1is dunha vez.\nPor esta \u00e9poca Man Ray tomoulle as famosas fotos onde ela usa un vestido longo e folgado.\nTras volver de Exipto, o matrimonio volveu emprender unha viaxe, esta vez os destinos foron Venecia e Rapallo, onde visitaron o poeta Ezra Pound. Peggy volveu quedar embarazada e durante este tempo viaxou a Nova York e de regreso quedou en Su\u00edza, onde naceu a nova criatura, unha nena que foi bautizada como Pegeen Vail Guggenheim.\nEn 1927, mentres estaba en Par\u00eds, Peggy Guggenheim co\u00f1eceu a Isadora Duncan, que pasaba por tempos dif\u00edciles. Probablemente Isadora esperaba que Peggy a axudase economicamente, pero se era as\u00ed, Peggy decepcionouna enormemente. A pesar de todo, Peggy fixo unha festa en honra de Isadora. A esa reuni\u00f3n asistiron Cocteau, Hemingway, Pound, Gide, Natalie Barney e Jules Pascin. \u00c1 festa tam\u00e9n asistiu Marcel Duchamp, que manti\u00f1a unha relaci\u00f3n con Mary Reynolds.\nOs primeiros meses de 1928, os Vail, pas\u00e1ronos no sur de Francia con Emma Goldman. Durante ese tempo as actitudes de Laurence volv\u00e9ronse m\u00e1is agresivas. Nas s\u00faas memorias, Peggy lembra unha ocasi\u00f3n en que Laurence a fixo meterse no mar e, coa roupa mollada, obrigouna a ir ao cine. Noutra ocasi\u00f3n, ese mesmo ano, Laurence lanzouna escaleiras abaixo, queimou un dos seus xerseis e cami\u00f1ou sobre o seu est\u00f3mago m\u00e1is de catro veces durante a mesma tarde. A finais de decembro de 1928, Peggy Guggenheim abandonou a Laurence, obtendo, de paso, a custodia de Pegeen, mentres Laurence quedou coa de Sindbad.\nInglaterra.\nApoi\u00e1ndoa para escapar de Laurence Vail estaba un escritor ingl\u00e9s de nome John Holms; unha vez que Peggy se liberou de Laurence, namorouse de Holms.\nDurante un ano, a parella alugou o Hayford Hall, ao que os amigos rebautizaron \"Hangover Hall\" (\"Sal\u00f3n da Resaca\"), en Devon. Durante ese per\u00edodo, a escritora Djuna Barnes, que viviu coa parella durante un tempo, terminou de escribir a s\u00faa novela \"Nightwood\".\nCando o prazo da renda de Hayford Hall terminou, a parella mudouse a Londres. Da s\u00faa relaci\u00f3n con Holms, Peggy escribiu: \"El sab\u00eda que eu era metade trivial e metade extremamente pasional, e esperaba poder eliminar o meu lado trivial\". A morte de John por mor dun infarto en 1934 foi un duro golpe para ela.\nPr\u00f3xima aos 40 anos de idade, a vida privilexiada de Peggy tomou unha nova direcci\u00f3n. En 1937, a s\u00faa nai morreu, deixando a Peggy con outros 450\u00a0000 d\u00f3lares dos cales dispor. Decidiu establecer unha galer\u00eda, por consello dos seus amigos. En palabras de Peggy: \"Algu\u00e9n suxeriu que puxese unha galer\u00eda ou unha casa editorial, e eu pensei que unha galer\u00eda ser\u00eda menos cara. Por suposto, nunca pensei nas grandes cantidades de di\u00f1eiro que poder\u00eda chegar a gastar\".\nDuchamp e Beckett.\nPeggy non sab\u00eda moito de arte moderna (\"os meus co\u00f1ecementos de arte chegaban ata o impresionismo\"), pero axi\u00f1a aprendeu de Duchamp, que lle ensinou a diferenza entre arte abstracta e surrealismo, entre outras lecci\u00f3ns (m\u00e1is tarde Peggy dixo de Duchamp que \"foi a persoa m\u00e1is influente na mi\u00f1a vida\"). \"Tomei consellos dos mellores... escoitei e como escoitei! As\u00ed foi como finalmente me convert\u00edn na mi\u00f1a propia experta\".\nPeggy viaxou a Par\u00eds para buscar os artistas que expor\u00edan na s\u00faa galer\u00eda. Entre reuni\u00f3ns con pintores e escultores, tivo un amor\u00edo co escritor irland\u00e9s Samuel Beckett, de quen chegou a escribir: \"As s\u00faas idas e vindas eran completamente impredicibles, cousa que eu atopaba moi excitante, present\u00e1base a media noite con catro botellas de champa\u00f1a e non me deixaba erguerme da cama por dous d\u00edas\"; con todo, Beckett \"sufr\u00eda de horribles momentos de crises, cando sent\u00eda que se estaba sufocando\" cousa que ti\u00f1a que ver con \"os seus terribles recordos da s\u00faa vida no ventre da s\u00faa nai\".\nEn 1938, a galer\u00eda de Peggy, Guggenheim Jeune, situada no n\u00famero 30 de Cork Street (xunto \u00e1 galer\u00eda de Roland Penrose e a de E. L. T. Mesens) de Londres foi inaugurada cunha exposici\u00f3n de Jean Cocteau. A arte surrealista e abstracta que Cocteau exhibiu era desco\u00f1ecida no Reino Unido. Moita xente estaba desconcertada, se non molesta, por este tipo de \"arte nova\" e poucos compraron os cadros. En af\u00e1n de fomentar as vendas e consolar os artistas, a mesma Peggy comezou a comprar as obras secretamente. \"As\u00ed foi como comezou a colecci\u00f3n\", escribiu m\u00e1is tarde.\nA exposici\u00f3n da obra de Cocteau foi seguida por exhibici\u00f3ns de Wassily Kandinsky (sendo esta a primeira vez que Kandinsky expu\u00f1a no Reino Unido), Yves Tanguy, Wolfgang Paalen e outros artistas, tanto famosos como emerxentes. Peggy Guggenheim convocou a exposici\u00f3ns de colaxe e escultura, coa participaci\u00f3n de artistas como Antoine Pevsner, Henry Moore, Alexander Calder, Raymond Duchamp-Villon, Constantin Br\u00e2ncu\u0219i, Jean Arp, Max Ernst, Pablo Picasso, Georges Braque e Kurt Schwitters. Peggy admiraba tam\u00e9n o traballo de John Tunnard e \u00e9 acreditada como a s\u00faa descubridora na historia modernista.\nFrancia.\nA resposta negativa do p\u00fablico ingl\u00e9s obrigou a Peggy a pechar a galer\u00eda en 1939 (tras perder 600 libras) e regresar a Par\u00eds nunha nova misi\u00f3n de compras, esta vez apa\u00f1ando obras para un museo de arte moderna que pensaba abrir en Par\u00eds, na Praza Vend\u00f4me. Levaba consigo unha lista elaborada polo fil\u00f3sofo Herbert Read (quen fora director da s\u00faa galer\u00eda en Londres) con varios nomes de escultores, fot\u00f3grafos e pintores, dos que deb\u00eda comprar obras.\nPeggy estaba a\u00ednda en Par\u00eds cando a segunda guerra mundial estalou. En lugar de retirarse \u00e1 seguridade de Nova York, Peggy alugou un apartamento e comezou a comprar obras como tola. O seu lema era \"unha pintura ao d\u00eda\", e co ex\u00e9rcito alem\u00e1n entrando polo norte do pa\u00eds, o que menos faltaba eran vendedores. \"Todos sab\u00edan que eu estaba no mercado comprando o que fose\". Gastou preto de 40000 d\u00f3lares en pinturas e esculturas, a mi\u00fado comprando directamente aos artistas a prezos de rebaixa.\nMax Ernst.\nO 12 de xu\u00f1o de 1940, dous d\u00edas antes de que os alem\u00e1ns invadisen Par\u00eds, Peggy finalmente fuxiu a Grenoble, no sur de Francia. A s\u00faa colecci\u00f3n fora almacenada no celeiro dun amigo na Francia central para salvagardala da rapina nazi (Peggy estaba furiosa de que o Louvre se negou a almacenala, argumentando que era demasiado moderna para gardala). Pero pronto volveu ao de costume, despois de que un grupo de amigos pintores (inclu\u00eddo Max Ernst, que escapara dun campo de concentraci\u00f3n) lle pedise que os axudase a escapar de Francia. Tras varios meses vivindo en Marsella, onde tivo un \"luxurioso amor\u00edo\" con Ernst, Peggy e os artistas rescatados escaparon aos Estados Unidos en xullo de 1941.\nNova York.\nDe volta en Nova York, Peggy e Max alox\u00e1ronse nunha mansi\u00f3n en East River, e casaron en decembro dese mesmo ano. En outubro de 1942, Peggy abriu en Manhattan unha nova galer\u00eda chamada \"The Art of This Century Gallery\" (Galer\u00eda \"A arte deste s\u00e9culo\"). A galer\u00eda estaba dividida en diferentes salas, cada unha cun tema art\u00edstico, as\u00ed pois, hab\u00eda unha sala para o surrealismo e outra para cubismo, ademais dun espazo para a venda de obras.\nJackson Pollock.\nEn 1943, Peggy Guggenheim estaba a buscar novos talentos para a exposici\u00f3n do Sal\u00f3n de Primavera que ser\u00eda exhibida na s\u00faa nova galer\u00eda, e como parte desta procura de talentos colocou un anuncio na revista \"Art Digest.\" O anuncio especificaba que calquera artista norteamericano menor de trinta e cinco anos pod\u00eda presentar mostras da s\u00faa obra. Os finalistas ser\u00edan elixidos por un xurado conformado por Peggy Guggenheim, Piet Mondrian, Marcel Duchamp, James Joseph Sweeney e James Thrall Soby.\nUn dos artistas que ti\u00f1an que considerar foi Jackson Pollock. O secretario e conselleiro de Peggy, Howard Putzel, resultou ser un temper\u00e1n impulsor de Pollock, refer\u00edndose a el como \"xenio\" e Matta tam\u00e9n recomendara a Pollock. Pero Peggy parec\u00eda non poder apreciar o xenio de Pollock. Putzel, insist\u00edndolle a Peggy que considerase a Pollock para o pr\u00f3ximo Sal\u00f3n de Primavera, foi ao estudo de Pollock na Oitava Avenida e levou unha selecci\u00f3n da s\u00faa obra \u00e1 \"The Art of This Century Gallery\" para consideraci\u00f3n do xurado. Mentres Mondrian examinaba \"Figura Estenogr\u00e1fica\" (\"Stenographic Figure\") (1942) de Pollock, Peggy comentou: \"Bastante fea non si? Iso non \u00e9 unha pintura ou si?\" Despois de que Mondrian estivese fronte \u00e1 pintura por varios minutos, ela continuou a s\u00faa cr\u00edtica: \"Hai unha absoluta falta de disciplina nisto\", agregando que ela non cr\u00eda que Pollock fose admitido para a exhibici\u00f3n. Mondrian respondeu, \"Peggy, non o sei. Te\u00f1o o sentimento de que esta pode ser a pintura m\u00e1is emocionante que vin desde fai moito, moito tempo, aqu\u00ed ou en Europa\". Peggy protestou dicindo que non era a clase de cousas que esperaba que fosen do gusto de Mondrian, el respondeu que s\u00f3 porque fose diferente da s\u00faa propia obra non significaba que deb\u00eda de desgustarlle, agregando, \"eu non sei suficiente sobre este autor como para cualificalo de \"grande\", pero sei que me obrigou a determe e observar. Onde ti ves \"falta de disciplina\" eu te\u00f1o a impresi\u00f3n de percibir unha enerx\u00eda tremenda\".\nCando a exposici\u00f3n foi inaugurada, \"Figura Estenogr\u00e1fica\" foi inclu\u00edda. E os cr\u00edticos, como Mondrian, estaban emocionados. A exhibici\u00f3n recibiu moi boas cr\u00edticas da prensa estadounidense, pero a que realmente salientou a inclusi\u00f3n da obra de Pollock apareceu escrita por Jean Connolly (amiga de Peggy) o 29 de maio no xornal \"Nation\" e dic\u00eda: \"Por primeira vez o futuro revela un brillo de esperanza\", comentaba algunhas obras de Matta, Motherwell e outros como \"pinturas que ser\u00eda un pracer posu\u00edr\", e logo agregaba, \"hai un gran Jackson Pollack (\"sic\") que, dix\u00e9ronme, fixo que o xurado entornase as pestanas\".\nAnos m\u00e1is tarde, Peggy Guggenheim dixo que \"o descubrimento de Pollock foi, por moito, o meu m\u00e1is notable logro individual\". Mais en anos posteriores, Peggy resentiu que a s\u00faa asociaci\u00f3n co artista fose subestimada (\"todo o que fixen por Pollock foi minimizado ou completamente esquecido\"). Cando ela apoiaba a carreira de Pollock, vend\u00eda as s\u00faas pinturas por non m\u00e1is de 1000 d\u00f3lares; hoxe en d\u00eda as s\u00faas pinturas valen m\u00e1is de 100 mill\u00f3ns.\nDiariamente, Peggy \u00eda acompa\u00f1ada dos seus cans \u00e1 galer\u00eda. De noite, organizaba festas salvaxes \u00e1s cales asist\u00edan convidados do medio art\u00edstico. Peggy dixo que, durante cinco anos, foi \u00e1 cama en estado de ebriedade. Pollock de cando en cando era convidado a estas festas, xa que \"beb\u00eda demasiado e, cando o fac\u00eda pod\u00eda chegar a ser inc\u00f3modo por non dicir di\u00e1bolico\". Nunha ocasi\u00f3n, Pollock, tras deixar na s\u00faa casa unha gran pintura que lle encargaron (\"Mural\", 1944), foi directo ao minibar de Peggy e, tras embriagarse coas botellas que al\u00ed hab\u00eda, ouri\u00f1ou na cheminea.\nEn 1943, Max Ernst e Peggy Guggenheim separ\u00e1ronse. En 1947 Peggy Guggenheim pechou a s\u00faa galer\u00eda. \"Estaba exhausta polo meu traballo na galer\u00eda, a cal me converteu nunha especie de escrava\".\nVenecia.\nPeggy decidiu regresar a Europa, establec\u00e9ndose en Venecia, unha das s\u00faas cidades favoritas, onde permanecer\u00eda polo resto da s\u00faa vida.\nO 30 de setembro de 1948 a XXIV Bienal de Venecia dedicoulle un pavill\u00f3n exclusivo a algunhas obras da colecci\u00f3n de Peggy Guggenheim; entre estas obras atop\u00e1banse seis de Jackson Pollock (\"Eyes in the Heat\", \"The Moon Woman\" e \"Two\"). A exposici\u00f3n emprendeu unha xira por Italia, sendo exhibida en Florencia (febreiro de 1949) e Roma (xu\u00f1o de 1949). Peggy escribiu unha carta \u00e1 galerista Betty Parsons datada o 8 de outubro de 1949: \"Aqu\u00ed na Bienal, Pollock foi considerado con moito, o mellor de todos os pintores americanos\".\nMentres a s\u00faa colecci\u00f3n viaxaba por Italia, Peggy comprou o Palazzo Venier dei Leoni e adecuouno ao seu modo de vida. Compart\u00edao cos seus serventes, os seus invitados e os seus once cans. En 1951 abriu as portas do seu palazzo ao p\u00fablico. Tres tardes \u00e1 semana, o p\u00fablico pod\u00eda entrar a ver a magn\u00edfica colecci\u00f3n (mesmo hab\u00eda pinturas no ba\u00f1o). A adega do palacio foi convertida nun estudio de artista para os que quixesen traballar a\u00ed. O seu costume de organizar festas seguiu vixente e na s\u00faa casa reun\u00edanse celebridades como Yoko Ono ou Truman Capote.\nA principios dos anos 60 deixou de coleccionar, a\u00ednda que prestaba as s\u00faas obras a exposici\u00f3ns.\nEn marzo de 1967, a s\u00faa filla, Pegeen, faleceu en circunstancias misteriosas na s\u00faa casa de Par\u00eds. Pegeen, que era unha pintora alcoh\u00f3lica e adicta ao Valium e \u00e1s p\u00edlulas para durmir, tentara suicidarse previamente e foi atopada tirada no piso da s\u00faa habitaci\u00f3n polo seu esposo, o artista ingl\u00e9s Ralph Rumney. Peggy, que foi informada da morte da s\u00faa filla por medio dun telegrama mentres estaba de viaxe en M\u00e9xico, nunca se recuperou da perda.\nEn 1962, Peggy foi nomeada cidad\u00e1 honoraria de Venecia e pod\u00eda ser vista con frecuencia percorrendo as canles de Venecia na s\u00faa g\u00f3ndola privada. Nunha ocasi\u00f3n escribiu a un amigo: \"Adoro flotar at\u00e9 tal punto que non podo pensar en nada m\u00e1is fermoso dende que deixei o sexo, ou mellor dito, dende que o sexo me deixou\".\nPouco antes de morrer, Peggy escribiu: \"Vexo cara atr\u00e1s na mi\u00f1a vida con gran alegr\u00eda. Creo que foi unha vida con moi \u00e9xito. Sempre fixen o que quixen e nunca me importou o que os demais pensasen. Liberaci\u00f3n da muller? Eu era unha muller liberada antes de que houbese un nome para iso\".\nMarguerite \"Peggy\" Guggenheim morreu por mor dunha apoplex\u00eda o 23 de decembro de 1979 en Camposampiero, preto de Padua.\nLegou o seu palazzo e a s\u00faa colecci\u00f3n \u00e1 Fundaci\u00f3n Guggenheim, a condici\u00f3n de que as obras de arte se mantivesen xuntas e expostas en Venecia (Colecci\u00f3n Peggy Guggenheim). Iso explica que non sexan trasladadas a Nova York, salvo para exposici\u00f3ns temporais.\nPeggy Guggenheim foi enterrada no xard\u00edn da s\u00faa mansi\u00f3n veneciana, preto dos seus queridos cans."}
{"id": "439401", "revid": "5863", "url": "https://gl.wikipedia.org/wiki?curid=439401", "title": "Teresa Quesada Legido", "text": ""}
{"id": "439402", "revid": "5863", "url": "https://gl.wikipedia.org/wiki?curid=439402", "title": "Teresa L\u00f3pez Fern\u00e1ndez", "text": ""}
{"id": "439404", "revid": "98629", "url": "https://gl.wikipedia.org/wiki?curid=439404", "title": "Voz Audiovisual", "text": "Voz Audiovisual, \u00e9 unha sociedade an\u00f3nima constitu\u00edda pola Corporaci\u00f3n Voz de Galicia o 13 de decembro de 1996 co obxectivo de dedicarse \u00e1 produci\u00f3n audiovisual e de v\u00eddeo, coa intenci\u00f3n de introducise no mercado audiovisual galego, nacional e internacional.\nA s\u00faa sede est\u00e1 na r\u00faa Gambrinus, n\u00ba 97, no Pol\u00edgono industrial A Grela - Bens, A Coru\u00f1a.\nClasificaci\u00f3n na lista de actividades econ\u00f3micas CNAE 2009.\nVoz Audiovisual est\u00e1 clasificada dentro da lista de actividades do organismo estatal Clasificaci\u00f3n Nacional de Actividades Econ\u00f3micas (CNAE 2009) como:\nDatos de persoal e econ\u00f3micos.\nA empresa ten un tama\u00f1o por empregados situado no grupo de \"entre 50 e 250\", entre os que figuran 12 administradores ou directivos. De entre os balances dispo\u00f1\u00edbeis, o \u00faltimo depositouse no rexistro mercantil en 2017. As vendas apuntadas no balance est\u00e1n no grupo de \"entre 6 e 30 mill\u00f3ns de euros\".\nEquipo de direcci\u00f3n.\nO equipo de direcci\u00f3n de Voz Audiovisual est\u00e1 formado por:\nAlgunhas produci\u00f3ns.\nSeries de televisi\u00f3n.\nA empresa especializouse na creaci\u00f3n de series de televisi\u00f3n, programas de entretemento, telefilmes, longametraxes e documentais.\nEntre as s\u00faas produci\u00f3ns destacan:\nC\u00f3mpre sinalar que a serie \"Padre Casares\" foi adaptada e transmitida por outras canles auton\u00f3micas: como Canal Sur, TV3, ETB, e outras. A IB3 das Baleares realizou unha adaptaci\u00f3n en mallorqu\u00edn, \"Moss\u00e8n Capell\u00e0\", o Canal Sur andaluz emitiuna dobrada ao castel\u00e1n, co t\u00edtulo \"Padre Medina\", e o Canal 9 en valenci\u00e1n, como \"Senyor retor\"; d\u00faas canles m\u00e1is, Telemadrid e Castilla-La Mancha Televisi\u00f3n, emit\u00edrona dobrada ao castel\u00e1n,\nAs\u00ed mesmo, que \"Serramoura\" pode verse en Rusia, dobrada ao ruso, desde o 25 de outubro de 2016 a trav\u00e9s das canles de AXN SciFi (nome comercial co que opera a plataforma de televisi\u00f3n da multinacional Sony na Federaci\u00f3n Rusa), que conta al\u00ed con 43 plataformas de difusi\u00f3n para todo o territorio. A serie emitirase na Federaci\u00f3n Rusa baixo o t\u00edtulo \u0427\u0435\u0440\u043d\u044b\u0439 \u043b\u0435\u0441 (\"Cherniy les\", traduci\u00f3n do t\u00edtulo en ingl\u00e9s baixo o que se comercializa internacionalmente \"Serramoura\" (\"Black Forest\", 'Bosque negro') a trav\u00e9s da compa\u00f1\u00eda de distribuci\u00f3n Imagina International Sales, que xa avanza na negociaci\u00f3n de novas vendas desta produci\u00f3n de Voz Audiovisual para TVG."}
{"id": "439405", "revid": "1822", "url": "https://gl.wikipedia.org/wiki?curid=439405", "title": "Posid\u00f3n", "text": ""}
{"id": "439406", "revid": "88215", "url": "https://gl.wikipedia.org/wiki?curid=439406", "title": "Volta a Portugal 2018", "text": "A 80\u00aa edici\u00f3n da Volta a Portugal foi unha carreira ciclista por etapas que se disputou en Portugal. Comezou cun pr\u00f3logo de 1,8\u00a0km o 1 de agosto polas r\u00faas de Set\u00fabal e acabou cunha contra reloxo na cidade de Fafe o 12 de agosto. Esta proba formou parte do UCI Europe Tour 2018 coa categor\u00eda 2.1.\nA carreira disputouse en 11 tiradas: 9 etapas en li\u00f1a das cales 2 foron de alta monta\u00f1a, 1 pr\u00f3logo de 1,8\u00a0km por Set\u00fabal e 1 contra reloxo individual final de 17,3\u00a0km entre arredor de Fafe. En total, os ciclistas percorreron 1.598,1\u00a0km.\nO ga\u00f1ador da \"Grand\u00edssima\" por segundo ano consecutivo foi o espa\u00f1ol Ra\u00fal Alarc\u00f3n, militante do W52-FC Porto. Na segunda posici\u00f3n final rematou por segunda vez na s\u00faa traxectoria o local Joni Brand\u00e3o. O terceiro lugar da clasificaci\u00f3n xeral ocupouno o espa\u00f1ol Vicente Garc\u00eda de Mateos.\nNo resto das clasificaci\u00f3ns, o ga\u00f1ador final da proba Ra\u00fal Alarc\u00f3n levou o xersei azul da monta\u00f1a, ademais de tres etapas e o premio da combinada. Vicente Garc\u00eda de Mateos acadou o xersei verde dos puntos axudado polas s\u00faas tres vitorias de etapa. O vasco Xuban Errazkin logrou a maillot branco distintivo dos mozos. O subcampi\u00f3n Joni Brand\u00e3o foi o mellor portugu\u00e9s. E o W52-FC Porto levou a clasificaci\u00f3n por equipos.\nEquipos.\nDesta vez houbo unha importante participaci\u00f3n de equipos Profesionais Continentais. 18 conxuntos de 7 corredores foron os que tomaron a sa\u00edda, dos cales 4 eran desa categor\u00eda e 13 eran de nivel Continental.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "439408", "revid": "1131", "url": "https://gl.wikipedia.org/wiki?curid=439408", "title": "Gaivotas subterr\u00e1neas", "text": "Gaivotas subterr\u00e1neas \u00e9 unha obra de teatro do dramaturgo c\u00e1ntabro Alfonso Vallejo, publicada en 1985.\nSinopse.\nNino Carpio traballa nunha empresa de seguros; busca a Mario -m\u00fasico e amigo da infancia\u2013 ao que intentar\u00e1 convencer para que o axude a conseguir unha importante suma de di\u00f1eiro do seu seguro de vida. Mario, ao que sempre lle foi mal cos asuntos de Nino, finalmente acceder\u00e1 para intentar ser por primeira vez na s\u00faa vida o que controle a situaci\u00f3n.\nAdaptaci\u00f3ns.\nNo ano 2013 foi posta interpretada en lingua galega por Lu\u00eds Iglesia e Xabier Deive, nunha produci\u00f3n de Voz Audiovisual, con direcci\u00f3n de Artur Trillo. Polo seu traballo nesta obra, Lu\u00eds Iglesia recibiu o Premio do Festival de Teatro Galego do Carballi\u00f1o (Fetega) do ano 2013."}
{"id": "439409", "revid": "23204", "url": "https://gl.wikipedia.org/wiki?curid=439409", "title": "Wayback Machine", "text": "Wayback Machine \u00e9 un servizo e unha base de datos que cont\u00e9n copias dunha gran cantidade de p\u00e1xinas ou sitios de Internet. Se por algunha raz\u00f3n alg\u00fan sitio non est\u00e1 dispo\u00f1\u00edbel momentaneamente ou foi borrado do servidor de orixe, \u00e9 pos\u00edbel consultar unha r\u00e9plica v\u00eda \"Wayback machine\". Como consecuencia deste proxecto, tam\u00e9n se pode consultar a historia ou modificaci\u00f3ns das p\u00e1xinas ao longo do tempo."}
{"id": "439412", "revid": "98629", "url": "https://gl.wikipedia.org/wiki?curid=439412", "title": "Sebasti\u00e1n (hom\u00f3nimos)", "text": "O antrop\u00f3nimo masculino Sebasti\u00e1n pode referirse a:\nOutros.\nSebastian coma apelido:"}
{"id": "439416", "revid": "89787", "url": "https://gl.wikipedia.org/wiki?curid=439416", "title": "Xabier P\u00e9rez Igrexas", "text": "Xabier P\u00e9rez Igrexas, nado en Vigo o 7 de agosto de 1984, \u00e9 un pol\u00edtico galego, concelleiro do BNG no concello de Vigo desde 2019.\nTraxectoria.\nMilitante da Uni\u00f3n do Povo Galego, foi secretario xeral dos Comit\u00e9s Abertos de Estudantes e membro do Consello Federal da Confederaci\u00f3n Intersindical Galega. Foi secretario da Federaci\u00f3n de Asociaci\u00f3ns Veci\u00f1ais Eduardo Chao e un dos impulsores de \"Sermos Galiza.\" \nNas elecci\u00f3ns municipais de 2019 sa\u00edu elixido como o \u00fanico concelleiro do BNG no pleno da corporaci\u00f3n municipal de Vigo.\nFoi candidato \u00e1 alcald\u00eda de Vigo polo Bloque Nacionalista Galego nas elecci\u00f3ns municipais de 2019, nas que sa\u00edu electo. A asemblea local do BNG elexiuno de novo como candidato nas elecci\u00f3ns de 2023.\n\u00c9 columnista de opini\u00f3n en diversos medios de comunicaci\u00f3n, como \"N\u00f3s Diario\" ou o dixital \"Terra e Tempo\"."}
{"id": "439419", "revid": "1888", "url": "https://gl.wikipedia.org/wiki?curid=439419", "title": "Lu\u00eds Seara Fern\u00e1ndez", "text": "Xos\u00e9 Lu\u00eds Seara Fern\u00e1ndez, nado en Ourense en 1964, \u00e9 un pol\u00edtico galego.\nTraxectoria.\nDiplomado en maxisterio, foi militante do PNG-PG, tras a marcha desta formaci\u00f3n do BNG decidiu permanecer na fronte e foi membro da executiva do BNG. Dende 2017 \u00e9 responsable do BNG na cidade de Ourense. Foi candidato \u00e1 alcald\u00eda de Ourense polo BNG nas elecci\u00f3ns municipais de 2019 e 2023, e foi elixido concelleiro."}
{"id": "439434", "revid": "47401", "url": "https://gl.wikipedia.org/wiki?curid=439434", "title": "R\u00edo Bravo", "text": "R\u00edo Bravo pode referirse a:"}
{"id": "439440", "revid": "98629", "url": "https://gl.wikipedia.org/wiki?curid=439440", "title": "Activador do plasmin\u00f3xeno tisular", "text": "O activador do plasmin\u00f3xeno tisular (abreviado polas s\u00faas siglas en ingl\u00e9s como tPA ou PLAT) \u00e9 unha prote\u00edna encim\u00e1tica que interv\u00e9n na destruci\u00f3n dos co\u00e1gulos sangu\u00edneos. \u00c9 unha serina protease () que se encontra nas c\u00e9lulas endoteliais, as c\u00e9lulas que tapizan o interior dos vasos sangu\u00edneos. Como encima, cataliza a conversi\u00f3n do plasmin\u00f3xeno a plasmina, o principal encima responsable da destruci\u00f3n dos coagulos. O tPA humano ten un peso molecular de ~70 kDa na s\u00faa forma de cadea simple.\nO tPA pode obterse usando t\u00e9cnicas biotecnol\u00f3xicas recombinantes; o tPA producido desa maneira denom\u00ednase activador do plasmin\u00f3xeno tisular recombinante (rtPA). rtPAs espec\u00edficos son a alteplase, reteplase e tenecteplase. Util\u00edzanse en medicina cl\u00ednica para tratar accidentes cerebrovasculares emb\u00f3licos ou tromb\u00f3ticos. O uso desta prote\u00edna est\u00e1 contraindicado nos accidents cardiovasculares hemorr\u00e1xicos e traumas cranioencef\u00e1licos. O ant\u00eddoto para o tPA en caso de toxicidade \u00e9 o \u00e1cido aminocaproico.\nFunci\u00f3n.\nO tPA e a plasmina son os encimas esenciais da v\u00eda fibrinol\u00edtica na cal ten lugar a xeraci\u00f3n de plasmina mediada por tPA. Concretamente, o tPA cliva o cim\u00f3xeno plasmin\u00f3xeno no seu enlace pept\u00eddico Arg561-Val562, formando a serina protease plasmina.\nO aumento desta actividade encim\u00e1tica causa hiperfibrin\u00f3lise, que se manifesta como un exceso de hemorraxia ou un incremento da permeabilidade vascular. O descenso da actividade orixina hipofribrin\u00f3lise, que pode dar lugar a trombose ou embolismo.\nEn pacientes de accidentes cerebrovasculares isqu\u00e9micos, a diminuci\u00f3n da actividade do tPA est\u00e1 asociada cun incremento da concentraci\u00f3n plasm\u00e1tica de P-selectina.\nO tPA tam\u00e9n desempe\u00f1a un papel na migraci\u00f3n celular e a remodelaci\u00f3n de tecidos.\nFisiolox\u00eda e regulaci\u00f3n.\nUnha vez no corpo, o tPA administrado pode seguir tres rutas; unha delas ten como resultado a actividade trombol\u00edtica (ver figura). Despois da administraci\u00f3n e liberaci\u00f3n, o tPA pode ser absorbido polo f\u00edgado e aclarado (eliminado) a trav\u00e9s de receptores dese \u00f3rgano. Un dos receptores espec\u00edficos responsable destes procesos \u00e9 a prote\u00edna LRP1. Ademais, o tPA pode unirse a un inhibidor do activador do plasmin\u00f3xeno (PAI), o que ten como resultado a inactivaci\u00f3n da s\u00faa actividade, e isto vai seguido do seu aclaramento do corpo polo f\u00edgado. Finalmente, o tPA pode unirse ao plasmin\u00f3xeno clivando e separando del a plasmina. A plasmina, outro tipo de protease, pode unirse despois ao inhibidor do plasmin\u00f3xeno ou funcionar degradando os co\u00e1gulos de fibrina, que \u00e9 a v\u00eda m\u00e1is utilizada e desexada no uso cl\u00ednico.\nXen\u00e9tica.\nO activador do plasmin\u00f3xeno tisular \u00e9 unha prote\u00edna codificada no xene \"PLAT\" humano, situado no cromosoma 8, que cont\u00e9n 14 ex\u00f3ns. O transcrito primario producido por este xene sofre empalme alternativo, orixinando varios transcritos, un dos cales codifica unha isoforma que \u00e9 procesada proteoliticamente.\nUsos m\u00e9dicos.\nO tPA util\u00edzase nalg\u00fans casos de enfermidades que producen co\u00e1gulos sanguineos, como a embolia pulmonar, infarto de miocardio e accidente cerebrovascular, nun tratamento m\u00e9dico chamado tromb\u00f3lise. O seu uso m\u00e1is com\u00fan \u00e9 nos ictus cerebrovasculares isqu\u00e9micos. Pode administrarse de forma sist\u00e9mica, no caso de infarto de miocardio, ictus isqu\u00e9mico e na maior\u00eda dos casos de embolia pulmonar masiva aguda ou administrarse a trav\u00e9s dun cat\u00e9ter arterial directamente no sitio da oclusi\u00f3n no caso de trombos arteriais perif\u00e9ricos e trombos nas veas profundas proximais da perna.\nIctus isqu\u00e9mico.\nEstat\u00edsticas.\nRealiz\u00e1ronse doce ensaios de alta calidade a grande escala sobre o rtPA no ictus isqu\u00e9mico agudo. Unha metaan\u00e1lise deses ensaios conclu\u00edu que o rtPA administrado nas primeiras 6 horas despois dun ictus incrementa significativamente as posibilidades de sobrevivir e non ser unha persoa dependente no seguimento final, especialmente en pacientes tratados nas 3 primeiras horas. Por\u00e9n, detectouse tam\u00e9n unha significativa mortalidade, principalmente debido a hemorraxias intracraniais aos 7 d\u00edas, pero posteriormente a mortalidade non era significativa entre os pacientes tratados e non tratados.\nSuxeriuse que para que o tPA sexa efectivo no ictus isqu\u00e9mico, debe ser administrado o m\u00e1is axi\u00f1a posible despois do comezo dos s\u00edntomas do ictus, supo\u00f1endo que os pacientes se presenten en Urxencias a tempo. Moitas directrices como a da AHA interpretaron este conxunto de estudos suxerindo que hai subgrupos espec\u00edficos que poden beneficiarse do tPA e recomendan o seu uso nunha vent\u00e1 de tempo limitada despois do comezo do ictus. As directrices dos protocolos indican o seu uso intravenoso dentro das primeiras tres horas despois do evento, despois das cales as s\u00faas desvantaxes poden ser maiores que os seus beneficios.\nPor exemplo, as directrices da Canadian Stroke Network sinalan que \"Todos os pacientes con ictus isqu\u00e9mico agudo \"discapacitante\" que poidan ser tratados dentro das 4,5 horas do comezo dos s\u00edntomas deber\u00edan ser avaliados sen demora para determinar a s\u00faa elixibilidade para o tratamento\" con tPA. Presentarse tarde en Urxencias causa un descenso na elixibilidade para este tratamento; s\u00f3 o 3% das persoas son axeitadas para este tratamento. Igualmente, nos Estados Unidos, a vent\u00e1 de administraci\u00f3n adoita ser de 3 horas desde o comezo dos s\u00edntomas, pero as directrices m\u00e1is recentes tam\u00e9n recomendan o seu uso ata as 4,5 horas despois do comezo dos s\u00edntomas, dependendo do estado do paciente, historia m\u00e9dica, actual comorbilidade e uso de medicaci\u00f3n. O tPA parece ser beneficioso non s\u00f3 nas obstruci\u00f3ns de grandes arterias, sen\u00f3n tam\u00e9n no infarto lacunar cerebral. Como o tPA disolve os co\u00e1gulos, o seu uso sup\u00f3n un risco de sufrir hemorraxias.\nConsenso xeral sobre o seu uso.\nO uso do tPA est\u00e1 aprobado pola Axencia Europea do Medicamento e a FDA norteamericana. Hai un consenso entre os especialistas en ictus de que o tPA \u00e9 o tratamento est\u00e1ndar para os pacientes de ictus elixibles para el, e os seus beneficios superan os riscos. Hai un significativo debate principalmente en medicina de urxencia sobre a efectividade do tPA recombinante en casos de ictus isqu\u00e9mico. O Grupo NNT de medicina baseada nas evidencias conclu\u00edu que era inapropiado combinar os antes mencionados doce ensaios nunha soa an\u00e1lise, debido \u00e1 s\u00faa substancial heteroxeneidade cl\u00ednica (\u00e9 dicir, variaci\u00f3ns no dese\u00f1o dos estudos, marco e caracter\u00edsticas da poboaci\u00f3n). Examinando cada estudo individualmente, o Grupo NNT indicou que dous deses estudos mostraban beneficios para os pacientes que recibion tPA (e iso, usando m\u00e9todos aal\u00edticos que eles consideran incorrectos); catro estudos mostraban danos e tiveron que abandonarse antes de completarse; e o resto dos estudos non mostraban nin beneficio nin dano. Base\u00e1ndose nestas evidencias, o Grupo NNT fixo unha recomendaci\u00f3n en contra do uso de tPA no ictos isqu\u00e9mico agudo. O Grupo NNT sinala que o caso para a vent\u00e1 das 3 horas orix\u00ednase principalmente de dous ensaios: NINDS-2 e resultados de subgrupo de IST-3. \"Por\u00e9n, presumindo que a administraci\u00f3n temper\u00e1 (0-3h) \u00e9 mellor que a administraci\u00f3n tard\u00eda (3-4,5h ou 4,5-6h) os resultados do subgrupo de IST-3 suxiren un efecto biol\u00f3xico inveros\u00edmil no cal a administraci\u00f3n temper\u00e1 \u00e9 beneficiosa, a administraci\u00f3n \u00e1s 3-4,5h \u00e9 nociva, e a administraci\u00f3n \u00e1s 4,5-6h volve ser beneficiosa.\" Mesmo a publicaci\u00f3n orixinal do ensaio IST-3 encontrou que os efectos de vent\u00e1 de tempo non eran preditores significativos do resultado final (p=0.61). No Reino Unido a preocupaci\u00f3n dos especialists en ictus fixo que se fixese unha revisi\u00f3n pola Axencia reguladora de produtos de sa\u00fade e medicinas.\nEmbolia pulmonar.\nA embolia pulmonar (co\u00e1gulos que se desprazaron ata as arterias pulmonares) \u00e9 xeralmente tratada con heparina normalmente seguida de warfarina. Se a embolia pulmonar causa unha graave inestabilidade debido a unha alta presi\u00f3n no coraz\u00f3n (\"embolia pulmonar masiva\") e orixina unha baixa presi\u00f3n arterial, recom\u00e9ndase o tPA recombinante.\nActivadores do plasmin\u00f3xeno tisular recombinantes (r-tPA).\nOs activadores do plasmin\u00f3xeno de tipo tisular foron identificados e illados inicialmente de tecidos de mam\u00edferos e despois estableceuse unha biblioteca de ADNc co uso de transcriptase inversa e ARNm de c\u00e9lulas de melanoma humano. Ditos ARNm ill\u00e1ronse usando inmunoprecipitaci\u00f3n baseada en anticorpos. A biblioteca de ADNc resultante foi despois cribada por an\u00e1lise de secuencia e comparada cunha biblioteca xen\u00f3mica completa para confirmar o illamento de prote\u00ednas espec\u00edficas e a exactitude. O ADNc foi clonado nun pl\u00e1smido sint\u00e9tico e inicialmente expresado en c\u00e9lulas de \"Escherichia coli\", e despois en c\u00e9lulas de l\u00e9vedo con resultados satisfactorios confirmados por secuenciaci\u00f3n antes de intentalo en c\u00e9lulas de mam\u00edferos. Seleccion\u00e1ronse os transformantes usando Metotrexato. O Metotrexato reforza a selecci\u00f3n ao inhibir a actividade do encima DHFR, que despois impulsa as c\u00e9lulas a expresar m\u00e1is DHFR (ex\u00f3xeno) e en consecuencia sobrevive m\u00e1is prote\u00edna recombinante. Os transformantes altamente activos foron seguidamente situados nun fermentador industrial. O tPA que era despois segregado no medio de cultivo foi illado e recollido para o seu uso terap\u00e9utico. Para prop\u00f3sitos farmac\u00e9uticos, o tPA foi o primeiro f\u00e1rmaco producido sinteticamente co uso de c\u00e9lulas de mam\u00edfero, concretamente de c\u00e9lulas de ovario de h\u00e1mster chin\u00e9s (CHO). O tPA recombinante denom\u00ednase normalmente r-tPA e v\u00e9ndese con m\u00faltiples nomes comerciais. \nInteracci\u00f3ns.\nO activador do plasmin\u00f3xeno tisular interacciona con:"}
{"id": "439442", "revid": "27155", "url": "https://gl.wikipedia.org/wiki?curid=439442", "title": "Activador tisular do plasmin\u00f3xeno", "text": ""}
{"id": "439443", "revid": "27155", "url": "https://gl.wikipedia.org/wiki?curid=439443", "title": "PLAT (xene)", "text": ""}
{"id": "439444", "revid": "27155", "url": "https://gl.wikipedia.org/wiki?curid=439444", "title": "Activador do plasmin\u00f3xeno tisular recombinante", "text": ""}
{"id": "439445", "revid": "56817", "url": "https://gl.wikipedia.org/wiki?curid=439445", "title": "Lu\u00eds Seara", "text": "O nome de Lu\u00eds Seara pode referirse a:"}
{"id": "439446", "revid": "1131", "url": "https://gl.wikipedia.org/wiki?curid=439446", "title": "Luis Seara", "text": ""}
{"id": "439447", "revid": "89787", "url": "https://gl.wikipedia.org/wiki?curid=439447", "title": "Melibe leonina", "text": "Melibe leonina, \u00e9 unha especie de depredador nudibranquio da familia\u00a0\"Tethydidae\".\nDescrici\u00f3n.\nO corpo de \"M. leonina\" \u00e9 transl\u00facido e adoita ser incoloro ou de amarelo a verde p\u00e1lido. As dimensi\u00f3ns do corpo roldan os 102mm de longo e os 25mm de ancho. Ten unha gran cavidade bocal ampliable, con d\u00faas filas de cirros. A cavidade bocal ten uns 51mm de ancho. Esta especie de \"Melibe\" carece de mand\u00edbulas ou r\u00e1dula.\nTen un s\u00f3 par de rinoforos na cavidade que conte\u00f1en de catro a seis l\u00e1minas. D\u00faas fileiras que conte\u00f1en de tres a seis pares de planos, e unha cerata en forma de paleta percorren o longo do corpo. A cerata var\u00eda de tama\u00f1o, sendo meirande a cerata da fronte. A cerata son quen de autotom\u00eda. O ano e o nefroprocto est\u00e1n situados antes do segundo ceras. T\u00f3dolos outros membros do x\u00e9nero \"Melibe\" te\u00f1en placas chitinosas no est\u00f3mago, por\u00e9n, est\u00e1n ausentes en \"M. leonina\".\nDistribuci\u00f3n.\nA especie habita no leste do oc\u00e9ano Pac\u00edfico dende Alasca at\u00e9 Baixa California. \"M. leonina\" \u00e9 o \u00fanico membro do x\u00e9nero \"Melibe\" que se atopa na costa pac\u00edfica de Am\u00e9rica do Norte."}
{"id": "439449", "revid": "23204", "url": "https://gl.wikipedia.org/wiki?curid=439449", "title": "Sop\u00f3", "text": "Sop\u00f3 \u00e9 un concello do departamento de Cundinamarca, Colombia, que se atopa na provincia de Sabana Centro. At\u00f3pase a 39 km \u00f3 norte de Bogot\u00e1. Foi fundado en 1653 por Frei Francisco Chac\u00f3n. Forma parte da \u00e1rea metropolitana de Bogot\u00e1 segundo o censo DANE 2005. A s\u00faa parroquia cat\u00f3lica forma parte da Diocese de Zipaquir\u00e1. Limita polo norte con Zipaquir\u00e1 e Tocancip\u00e1, ao Sur con La Calera, polo leste con Guasca e polo oeste con Ch\u00eda e Cajic\u00e1.\nToponimia.\nO top\u00f3nimo \u00abSop\u00f3\u00bb, en \"muysc cubun\" (Lingua muisca), significa \u00abPedra ou Cerro Forte\u00bb.\nHistoria.\nSop\u00f3 \u00e9 un dos municipios asentados nunha zona onde se atoparon as evidencias humanas m\u00e1is antigas no altiplano cundiboyacense.\nPer\u00edodo Herrera.\n\u00c9 un per\u00edodo denominado as\u00ed pola \"Lagoa da Herrera\", situada en Mosquera, Cundinamarca. Esta \u00e9poca, que data de antes da chegada dos muiscas, caracterizouse pola fabricaci\u00f3n de utensilios de pedra, obxectos en cer\u00e1mica e o cultivo do millo e outras plantas. En Sop\u00f3 atop\u00e1ronse importantes evidencias en tres sitios: Brujas, Carrizalito e Meusa, onde se asentaban 2 a 4 nativos por quil\u00f3metro cadrado.\nPer\u00edodo muisca.\nO per\u00edodo muisca caracterizouse pola dispersi\u00f3n das comunidades, pero \u00e1 vez a diminuci\u00f3n da \u00e1rea poboada, xunto coa chegada de novos poboadores polos achados arqueol\u00f3xicos que datan desta \u00e9poca. No per\u00edodo muisca tard\u00edo xa se poden reco\u00f1ecer tres asentamentos, probablemente asociados \u00e1s tres vilas achados polos conquistadores durante a colonia: Meusa, Cueca e Sop\u00f3, e un asentamento denominado Teusac\u00e1 que se atopaba xunto \u00f3 r\u00edo (Ponte Adobes).\nEconom\u00eda.\nA base econ\u00f3mica do municipio est\u00e1 conformada especialmente pola agroindustria dedicada \u00e1 produci\u00f3n de derivados de l\u00e1cteos, floricultura, ademais algunhas gamas industriais dedicadas \u00e1 produci\u00f3n de bens para o sector da construci\u00f3n e a fabricaci\u00f3n de f\u00f3sforos; s\u00e9guenlle na s\u00faa orde as actividades comerciais, prestaci\u00f3n de servizos e financeiras.\nAl\u00e9n disto, dentro do concello estiv\u00e9ronse constru\u00edndo \u00e1reas residenciais campestres para familias non ori\u00fandas, de estrato socio-econ\u00f3mico alto, as cales contan na s\u00faa maior\u00eda con campos de golf, \u00e1reas de equitaci\u00f3n, lagos, zonas h\u00famidas etc."}
{"id": "439452", "revid": "56817", "url": "https://gl.wikipedia.org/wiki?curid=439452", "title": "Boulazac Basket Dordogne", "text": "O Boulazac Basket Dordogne (BBD) \u00e9 un club de baloncesto profesional franc\u00e9s con sede na cidade de Boulazac (Dordo\u00f1a, Nova Aquitania). O equipo compite actualmente na LNB Pro A, a m\u00e1xima categor\u00eda do baloncesto galo. Fundado en 1992, o seu pavill\u00f3n como local \u00e9 o Le Palio, con capacidade para 5.200 espectadores.\nHistoria.\nAs orixes do club est\u00e1n en P\u00e9rigueux, onde levaba o nome de US p\u00e9rigourdine. A construci\u00f3n en 1992 dun pavill\u00f3n con capacidade para 2.000 espectadores, levou aos dirixentes da USO a mudarse a Boulazac, suburbio da propia P\u00e9rigueux. No ano 2003 o club consegue ga\u00f1ar a NM2 (4\u00aa divisi\u00f3n) e en 2005 a NM1 (3\u00aa diviai\u00f3n), conseguindo o ascenso ao baloncesto profesional. Ap\u00f3s sete temporadas na Pro B, o club consegue o seu maior \u00e9xito ao ascender \u00e1 Pro A, m\u00e1xima categor\u00eda do baloncesto galo, tras obter a segunda posici\u00f3n despois do Limoges CSP. O seu primeiro ano na m\u00e1xima categor\u00eda non resultou ben, xa que o equipo acaba en d\u00e9cimo quinto lugar descendendo de novo \u00e1 Pro B. Despois de catro temporadas na segunda divisi\u00f3n, o equipo consegue regresar \u00e1 elite no ano 2017. Nesa temporada o equipo acaba en cuarto lugar na liga regular, mais nos play-offs consegue o ascenso despois de eliminar ao Le Havre, ao \u00c9vreux e ao Nantes. Na temporada 2017\u221218, o equipo finaliza en postos de descenso, con todo, debido ao non ascenso do ADA Blois debido a motivo administrativos, o equipo conservou a categor\u00eda.\nPalmar\u00e9s.\nLiga de Francia \nSegunda Divisi\u00f3n de Francia"}
{"id": "439454", "revid": "59564", "url": "https://gl.wikipedia.org/wiki?curid=439454", "title": "Cristina Fern\u00e1ndez Cubas", "text": "Cristina Fern\u00e1ndez Cubas, nada en\u00a0Arenys de Mar, Barcelona, en\u00a01945,\u00a0\u00e9 unha escritora e xornalista espa\u00f1ola, unha das m\u00e1is destacadas cultivadoras do relato breve na literatura espa\u00f1ola das d\u00e9cadas de 1990 e 2000.\nBiograf\u00eda e traxectoria literaria.\nEstudou Dereito en Barcelona, e Xornalismo en Madrid, profesi\u00f3n esta \u00faltima que exerceu desde moi nova. Casada co escritor Carlos Tr\u00edas Sagnier. Residiu, entre outras cidades, no Cairo, Lima, Buenos Aires, Par\u00eds e Berl\u00edn.\nPublicou o seu primeiro volume de contos, \"Mi hermana Elba\", en 1980, ao que lle seguiron outros: \"Los altillos de Brumal\" (1983), \"El \u00e1ngulo del horror\" (1990), \"Con \u00c1gatha en Istambul\" (1994), \"Parientes pobres del diablo\" (2006), 'Todos los cuentos\" (2009).\n\u00c9 tam\u00e9n autora de novelas \u2014\"El a\u00f1o de Gracia\" e \"El columpio\u2014\", unha obra de teatro \u2014\"Hermanas de sangre\"\u2014 e un libro de memorias narradas, \"Cosas que ya no existen\" (2001), recuperado en 2011 por Tusquets Editores. A s\u00faa novela \"El a\u00f1o de Gracia\" inspirou o compositor Albert Sard\u00e1 a \u00f3pera do mesmo nome, estreada en Alacant en setembro de 1992 no VII Festival de M\u00fasica Contempor\u00e1nea, dirixida por Joan Lluis Bozzo.\nEn 2013 decidiu utilizar o pseud\u00f3nimo de Fernanda Kubbs para a s\u00faa novela \"La puerta entreabierta\", sobre unha xornalista esc\u00e9ptica que ao visitar unha vidente sofre unha transformaci\u00f3n inesperada.\nFern\u00e1ndez Cubas v\u00e1lese dos modelos da narraci\u00f3n fant\u00e1stica para enfrontar os seus personaxes -principalmente femininos- a unhas atmosferas inquietantes, plenas de suxesti\u00f3ns, un xogo no que o lector \u00e9 parte activa do desciframento das claves e dos silencios, do desvelamento das raz\u00f3ns \u00faltimas das psicolox\u00edas e condutas.\nObra.\nA s\u00faa obra est\u00e1 traducida a dez idiomas."}
{"id": "439456", "revid": "89787", "url": "https://gl.wikipedia.org/wiki?curid=439456", "title": "O bosque dos raposos aforcados", "text": "O bosque dos raposos aforcados\u00a0(en ) \u00e9 unha novela do escritor finland\u00e9s Arto Paasilinna do ano 1983.\nEn 2006 foi traducida ao galego por Tom\u00e1s Gonz\u00e1lez Ahola e publicada pola editorial Rinoceronte, sendo o primeiro libro que se traduce do fin\u00e9s ao galego. Foi reeditado en 2018.\nArgumento.\nOiva Juntunen \u00e9 un ladr\u00f3n finland\u00e9s que consegue roubar varios quilos de ouro ao goberno de Noruega. Mentres os seus c\u00f3mplices est\u00e1n na cadea, el leva unha vida de luxo e sen reparar en gastos. Cando estes saen e lle van reclamar a s\u00faa parte, Juntunen decide fuxir co bot\u00edn \u00e1 Laponia finlandesa. A pesar do rec\u00f3ndito do seu agocho, co\u00f1ece a Remes, un militar alc\u00f3lico co que acabar\u00e1 facendo boas migas."}
{"id": "439458", "revid": "23204", "url": "https://gl.wikipedia.org/wiki?curid=439458", "title": "The Breadwinner (filme)", "text": "The Breadwinner \u00e9 un filme de animaci\u00f3n de 2017 de\u00a0Cartoon Saloon dirixido por Nora Twomey. Entre os produtores executivos do proxecto est\u00e1n Mimi Polk Gitlin e Angelina Jolie. Baseado na novela hom\u00f3nima de Deborah Ellis, o filme foi unha coproduci\u00f3n entre o Canad\u00e1, Irlanda e Luxemburgo e tivo unha estrea limitada o 17 de novembro de 2017.\nO filme estreouse internacionalmente no Festival de Cinema de Toronto de 2017 no mes de setembro. \"The Breadwinner\" recibiu un nomeamento \u00f3 Oscar \u00f3 mellor filme de animaci\u00f3n na 90\u00aa edici\u00f3n dos premios."}
{"id": "439459", "revid": "25871", "url": "https://gl.wikipedia.org/wiki?curid=439459", "title": "Hirtettyjen kettujen mets\u00e4", "text": ""}
{"id": "439460", "revid": "98629", "url": "https://gl.wikipedia.org/wiki?curid=439460", "title": "Call Me by Your Name (filme)", "text": "Call Me by Your Name (en ) \u00e9 un filme de 2017 dirixido por Luca Guadagnino e escrito por James Ivory. Bas\u00e9ase na novela hom\u00f3nima de 2007 de Andr\u00e9 Aciman, e \u00e9 o derradeiro filme da trilox\u00eda de Guadagnino coa tem\u00e1tica \"desexo\", despois de \"I Am Love\" (2009) e \"A Bigger Splash\" (2015). Protagonizado por Timoth\u00e9e Chalamet e Armie Hammer, no filme tam\u00e9n aparecen Michael Stuhlbarg, Amira Casar, Esther Garrel e Victoire Du Bois.\nSinopse.\nAmbientada no norte de Italia en 1983, \"Call Me by Your Name\" conta a relaci\u00f3n rom\u00e1ntica entre un rapaz de 17 anos, Elio Perlman (Timoth\u00e9e Chalamet) e o alumno universitario do seu pai de 24 anos, Oliver (Armie Hammer)."}
{"id": "439463", "revid": "98629", "url": "https://gl.wikipedia.org/wiki?curid=439463", "title": "Cefalotina", "text": "Cefalotina \u00e9 un antibi\u00f3tico beta-lact\u00e1mico pertencente \u00e1 primeira xeraci\u00f3n de cefalosporinas. Foi comercializada a inicios dos anos sesenta. Xa non se comercializa en moitos pa\u00edses, sendo descatalogada pola FDA\nEspectro de acci\u00f3n.\nCefalotina presenta actividade fronte a bacterias grampositivas, tales coma Staphylococcus aureus, Streptococcus pneumoniae e algunhas especies de Streptococcus. Ten menor actividade fronte a bacterias gramnegativas (Escherichia coli, Moraxella catarrhalis, Klebsiella pneumoniae e Proteus mirabilis).\nDosificaci\u00f3n.\nUnicamente existe formulaci\u00f3n intravenosa. A dose convencional \u00e9 de 1 ou 2 gramos cada 6 u 8 horas. A dose debe reducirse en poboaci\u00f3n pedi\u00e1trica e en insuficiencia renal con filtrado menor de 50.\nEmbarazo e lactaci\u00f3n.\nCefalotina est\u00e1 catalogada coma A segundo as autoridades australianas, polo que se pode empregar durante o embarazo. Det\u00e9ctanse trazas de cefalotina no leite materno polo que se recomenda precauci\u00f3n no seu uso durante a lactaci\u00f3n."}
{"id": "439468", "revid": "89787", "url": "https://gl.wikipedia.org/wiki?curid=439468", "title": "Grave (filme de 2016)", "text": "Grave\u00a0\u00e9 un filme franco-belga de 2016 escrito e dirixido por Julia Ducournau. \u00c9 un filme de terror e est\u00e1 protagonizado por Garance Marillier. Conta a historia dunha moza vexetariana que comeza o seu primeiro ano na facultade de veterinaria at\u00e9 que proba a carne por primeira vez e desenvolve un devezo pola carne humana.\nEstreouse no Festival de Cannes de 2016 o 14 de maio de 2016 e nos cinemas dos Estados Unidos o 10 de marzo de 2017 por Focus World. O filme recibiu a aclamaci\u00f3n da cr\u00edtica, que louvou a direcci\u00f3n e o gui\u00f3n de Ducournau, malia que xerou certa controversia polo seu contido gr\u00e1fico."}
{"id": "439475", "revid": "23204", "url": "https://gl.wikipedia.org/wiki?curid=439475", "title": "Samac\u00e1", "text": "Samac\u00e1 \u00e9 un concello colombiano\u00a0que se atopa na provincia do Centro, no departamento de Boyac\u00e1. Est\u00e1 situado a uns 30 km da cidade de Tunja. En canto \u00e1 s\u00faa poboaci\u00f3n, \u00e9 o oitavo municipio m\u00e1is poboado do departamento.\nO concello limita polo norte con S\u00e1chica e Sora, polo sur con Guachet\u00e1 e Ventaquemada, polo leste con Tunja, Cucaita e polo oeste con R\u00e1quira.\nToponimia.\nO top\u00f3nimo \"Samac\u00e1\", en \"muysc cubun\" (lingua muisca) deriva dos voc\u00e1bulos Sa, t\u00edtulo de nobreza; Ma nome propio; Ca \u00abfortaleza\u00bb e \u00abmansi\u00f3n dun soberano\u00bb.\nHistoria.\nSamac\u00e1, situado no terceiro ramal da Cordilleira Oriental dos Andes colombianos, estaba asentado, na \u00e9poca precolombiana, a beiras dunha gran lagoa co\u00f1ecida como Lagoa de Cansic\u00e1, que chegaba at\u00e9 o actual municipio de Cucaita, en cuxas beiras se estabeleceron varias comunidades ind\u00edxenas \u00f3 parecer chamados Patag\u00fcy, Foac\u00e1, S\u00e1chica etc. A\u00ednda que a maior parte da Confederaci\u00f3n Muisca estaba baixo dominio do Zaque de Hunza e do Zipa de Bacat\u00e1, na zona da lagoa conform\u00e1ronse cacicados independentes que non lle rend\u00eda tribuno a ning\u00fan dos dous anteriores, presuntamente ao mando do cacique S\u00e1chica. Ante o non pago de tributos, o Zaque de Hunza deulle a orde \u00f3 cacique Boyac\u00e1 para que expulsase a tales grupos; Boyac\u00e1 ent\u00f3n chamou \u00f3s seus lugartenentes e conformou unha avanzada que puxo \u00f3 mando de Samac\u00e1, Cucaita, Sora e Tibaquir\u00e1, os cales tam\u00e9n eran guerreiros, quen procederon a expulsar a S\u00e1chica, quen coa s\u00faa comunidade se repleou ao lugar onde na actualidade est\u00e1 o poboado.\nUnha vez expulsados e como os mencionados guerreiros vi\u00f1an da zona do que hoxe \u00e9 Boyac\u00e1, procederon a repartir o novo territorio que antes ocupaba S\u00e1chica polas ladeiras da lagoa, correspond\u00e9ndolles precisamente as \u00e1reas onde hoxe est\u00e1n os municipios de Samac\u00e1, Cucaita e Sora; pola s\u00faa banda, o cacique Boyac\u00e1 decidiu tomar a zona do que hoxe \u00e9 Boyac\u00e1, e Tibaquir\u00e1 quedou cunha zona alta situada no que hoxe \u00e9 o concello de Samac\u00e1, en verea que se denomina precisamente como Tibaquir\u00e1. Esta confrontaci\u00f3n tivo lugar aproximadamente quince anos antes da chegada dos espa\u00f1ois, que pasaron por ese sector contra o ano de 1537 con destino a Bacat\u00e1, \u00f3 mando da expedici\u00f3n de Gonzalo Jim\u00e9nez de Quesada, onde posteriormente o irm\u00e1n de Jim\u00e9nez de Quesada decidiu tomar ditas terras."}
{"id": "439477", "revid": "89787", "url": "https://gl.wikipedia.org/wiki?curid=439477", "title": "Jean Paul Getty", "text": "Jean Paul Getty, nado en Minneapolis (Minnesota) o 15 de decembro de 1892 e finado en Londres o 6 de xu\u00f1o de 1976, foi un empresario estadounidense, fundador da compa\u00f1\u00eda Getty Oil.\nTraxectoria.\nGetty naceu nunha familia petroleira e foi unha das primeiras persoas do mundo cunha fortuna superior aos mil mill\u00f3ns de d\u00f3lares. \u00c1vido coleccionista de arte e de antig\u00fcidades, a s\u00faa colecci\u00f3n e a s\u00faa mansi\u00f3n de Malib\u00fa foron a base do museo J. Paul Getty en California.\nEstudou na Universidade de California do Sur e na de Berkeley antes de graduarse en 1914 polo Magdalen College, Oxford en econom\u00eda e ciencias pol\u00edticas. Traballou durante os ver\u00e1ns nos campos petroleiros do seu pai en Oklahoma. Conseguiu o seu primeiro mill\u00f3n de d\u00f3lares en 1916 coa s\u00faa primeira compa\u00f1\u00eda petroleira en Tulsa. O ano seguinte anunciou a s\u00faa retirada aos \u00c1nxeles para converterse nun \"playboy\". A\u00ednda que m\u00e1is tarde volvese aos negocios, Getty perdera o respecto do seu pai. Pouco antes de que George Franklin Getty falecese en 1930, pensaba que Jean Paul levar\u00eda a empresa familiar \u00e1 ru\u00edna, e as\u00ed llo comunicou.\nMudouse a Inglaterra na d\u00e9cada de 1950 e viviu e traballou ata a s\u00faa morte en Sutton Place, unha mansi\u00f3n do s\u00e9culo XVII preto de Guildford (Surrey), onde faleceu en 1976. Foi enterrado en Pacific Palisades, Os \u00c1nxeles, na Getty Villa. A s\u00faa tumba non est\u00e1 aberta ao p\u00fablico.\nSecuestro de John Paul Getty III.\nEn 1973, o seu neto, John Paul Getty III, foi secuestrado. Getty rexeitou pagar o rescate ata que recibiu a orella dereita do neno. Getty defende o seu rexeitamento inicial a pagar o rescate con d\u00faas raz\u00f3ns. Primeiro, argumenta que ti\u00f1a outros catorce netos, e someterse \u00e1s petici\u00f3ns dos secuestradores por\u00edaos en risco ante r\u00e9plicas do secuestro. A segunda \u00e9 que acceder a estas demandas garante a continuidade e incremento do terrorismo. Ao final o seu neto foi liberado.\nFamilia.\nGetty casou en cinco ocasi\u00f3ns:\nEn 2013, con 99 anos, a quinta esposa de Getty, Louise, agora co\u00f1ecida como Teddy Getty Gaston, publicou unhas memorias indicando como Getty lle rifara por gastar cartos demasiado libremente na d\u00e9cada de 1950 no tratamento do seu fillo Timmy, de seis anos, que quedara cego por un tumor cerebral. Timmy morreu aos doce anos, e Getty, que viv\u00eda en Inglaerra lonxe da s\u00faa esposa e do seu fillo, non asistiu ao funeral. Teddy divorciouse del ese mesmo ano. Teddy Gaston morreu en abril de 2017 aos 103 anos.\nUn dos seus bisnetos \u00e9 o actor Balthazar Getty."}
{"id": "439481", "revid": "47401", "url": "https://gl.wikipedia.org/wiki?curid=439481", "title": "J. Paul Getty", "text": ""}
{"id": "439494", "revid": "15490", "url": "https://gl.wikipedia.org/wiki?curid=439494", "title": "Eleonora Duse", "text": "Eleonora Giulia Amalia Duse, m\u00e1is co\u00f1ecida como Eleonora Duse, nada en Vigevano o 3 de outubro de 1858 e finada en Pittsburgh o 21 de abril de 1924, foi a m\u00e1is soada actriz de teatro italiana de finais do s\u00e9culo XIX e principios do s\u00e9culo XX.\nAlcanzou gran fama por interpretar os papeis do escritor noruegu\u00e9s Henrik Ibsen, ademais dos cl\u00e1sicos. Foi contempor\u00e1nea das divas brit\u00e1nicas Patrick Campbell e Ellen Terry e tam\u00e9n da diva francesa Sarah Bernhardt, coa que sostivo unha longa rivalidade profesional e persoal.\nTraxectoria.\nInicios.\nC\u00f3ntase que naceu nun vag\u00f3n de tren e que o seu primeiro papel o interpretou aos catro anos, xa que a s\u00faa familia era de actores teatrais. Os seus pais foron os actores Alessandro Vincenzo Duse e Angelica Cappelletto. O seu primeiro papel protagonista realizouno aos 14 anos cando encarnou a Xulieta de Shakespeare.\nTivo rivalidade coa famosa actriz francesa Sarah Bernhardt, quen era contempor\u00e1nea s\u00faa; con todo, posu\u00edan estilos moi diferentes, xa que Eleonora buscaba comprender a mentalidade da personaxe e Sarah imprim\u00edalle o seu selo persoal \u00e1s personaxes que interpretaba. A pesar destas diferenzas de estilo, ambas as actrices sostiveron unha longa rivalidade para lograr ser consideradas \"a mellor actriz do mundo\" por parte do p\u00fablico. No persoal, a relaci\u00f3n que Gabriele d'Annunzio sostivo coas d\u00faas divas fomentou a\u00ednda m\u00e1is a rivalidade.\nMatrimonio.\nEn 1881 casou con Tebaldo Checchi, uni\u00f3n da que naceu a s\u00faa filla Enrichetta. En 1885 aceptou un contrato para unha xira por Am\u00e9rica do Sur, e ent\u00f3n a s\u00faa fama, xa excepcional en Italia, excedeu as fronteiras. Nesta \u00e9poca co\u00f1eceu o libretista e compositor Arrigo Boito, de quen aprendeu o valor do estudo e da elevaci\u00f3n espiritual e cultural.\nNo transcurso dunha xira triunfal por Europa (1891-1892) iniciou, en Viena, a batalla en favor de Ibsen, impondo ao p\u00fablico a discutida \"Casa de bonecas\". En 1893 obtivo un grande \u00e9xito en Am\u00e9rica do Norte e noutros pa\u00edses estranxeiros. En 1899 tivo compa\u00f1\u00eda teatral co gran actor Ermete Zacconi.\nD'Annunzio.\nEn 1894 produciuse o seu primeiro encontro con D'Annunzio, que estaba ent\u00f3n na c\u00faspide da s\u00faa fama. O triunfo obtido en Par\u00eds con \"Il sogno di un mattino di primavera\" (1897), obra deste autor, convenceuna de que atopara o creador da traxedia moderna. Dende ent\u00f3n o seu repertorio estivo formado case exclusivamente por obras deste autor. Esta relaci\u00f3n terminou en 1910, cando o pol\u00e9mico escritor se involucrou en asuntos pol\u00edticos (o escritor foi precursor do fascismo italiano) e se despreocupou totalmente de Eleonora.\nA ruptura deses amores e unha crise espiritual lev\u00e1rona, despois do seu \u00e9xito con \"La locandiera\" de Goldoni, en 1909, a abandonar inesperadamente o teatro; este retiro durou doce anos.\n\u00daltima \u00e9poca.\nDurante a guerra de 1914-18 a actriz prodigou a s\u00faa asistencia aos feridos e deu recitais nas frontes.\nEn 1916 filmou \"Cenere\" de Febo Mari, o seu \u00fanico testemu\u00f1o cinematogr\u00e1fico cando ti\u00f1a case sesenta anos.\nReapareceu ante o p\u00fablico en Tur\u00edn en 1921 con \"Fruen fra havet\", de Ibsen, neg\u00e1ndose a ser maquillada e preocup\u00e1ndose tan s\u00f3 de ofrecer ao p\u00fablico non unha ficci\u00f3n, sen\u00f3n o froito dunha ansiosa procura da verdade interior. Tras engadir ao seu repertorio outras obras, reemprendeu unha nova etapa da s\u00faa vida art\u00edstica, iniciando outra xira por Norteam\u00e9rica, onde a sorprendeu a morte en Pittsburgh."}
{"id": "439498", "revid": "27155", "url": "https://gl.wikipedia.org/wiki?curid=439498", "title": "Activador do plasmin\u00f3xeno, tipo tisular", "text": ""}
{"id": "439502", "revid": "130289", "url": "https://gl.wikipedia.org/wiki?curid=439502", "title": "Activador do plasmin\u00f3xeno", "text": "Os activadores do plasmin\u00f3xeno son serina proteases que catalizan a activaci\u00f3n da plasmina ao clivar proteoliticamente o seu cim\u00f3xeno precursor, o plasmin\u00f3xeno. A plasmina \u00e9 un importante factor na fibrin\u00f3lise, a degradaci\u00f3n dos pol\u00edmeros de fibrina formados durante a coagulaci\u00f3n do sangue (destruci\u00f3n de co\u00e1gulos). Existen dous activadores do plasmin\u00f3xeno: \nOs activadores do plasmin\u00f3xeno \u00fasanse en medicina. O activador do plasmin\u00f3xeno tisular util\u00edzase para tratar ictus emb\u00f3licos ou tromb\u00f3ticos, infarto de miocardio e embolia pulmonar. Prod\u00facese en forma recombinante, o rtPA. A uroquinase util\u00edzase para tratar embolias pulmonares.\nOs activadores do plasmin\u00f3xeno son inhibidos polo inhibidor do activador do plasmin\u00f3xeno 1 (PAI-1), o inhibidor do activador do plasmin\u00f3xeno 2 (PAI-2, producido s\u00f3 na placenta), e o inhibidor da prote\u00edna C."}
{"id": "439503", "revid": "5863", "url": "https://gl.wikipedia.org/wiki?curid=439503", "title": "Lena Mar\u00eda Fern\u00e1ndez Faro", "text": ""}
{"id": "439504", "revid": "5863", "url": "https://gl.wikipedia.org/wiki?curid=439504", "title": "Lena Fern\u00e1ndez Faro", "text": ""}
{"id": "439506", "revid": "27155", "url": "https://gl.wikipedia.org/wiki?curid=439506", "title": "Activador do plasmin\u00f3xeno de tipo tisular", "text": ""}
{"id": "439507", "revid": "98629", "url": "https://gl.wikipedia.org/wiki?curid=439507", "title": "Cefradina", "text": "Cefradina \u00e9 un antibi\u00f3tico beta-lact\u00e1mico pertencente \u00e1 primeira xeraci\u00f3n de cefalosporinas. Xa non est\u00e1 comercializada nalg\u00fans pa\u00edses coma Espa\u00f1a ou Estados Unidos.\nEspectro de acci\u00f3n.\nTen actividade fundamentalmente fronte a bacterias grampositivas, a\u00ednda que \u00e9 menos activa que cefadroxilo ou cefazolina. Presenta leve actividade fronte a bacterias gramnegativas, tales coma Escherichia coli e Proteus mirabilis.\nDosificaci\u00f3n.\nExisten formulaci\u00f3ns orais e intravenosas. A dose oral est\u00e1ndar \u00e9 de 500 miligramos cada 12 horas. A dose debe reducirse en insuficiencia renal.\nEmbarazo.\nNon hai datos claros sobre o emprego de cefradina durante o embarazo. No leite materno poden detectarse trazas de cefradina, polo que se recomenda precauci\u00f3n durante a lactaci\u00f3n."}
{"id": "439508", "revid": "2956", "url": "https://gl.wikipedia.org/wiki?curid=439508", "title": "Veracef", "text": ""}
{"id": "439509", "revid": "2956", "url": "https://gl.wikipedia.org/wiki?curid=439509", "title": "Keflex", "text": ""}
{"id": "439511", "revid": "5863", "url": "https://gl.wikipedia.org/wiki?curid=439511", "title": "E. Feijoo de Mendoza", "text": ""}
{"id": "439513", "revid": "89787", "url": "https://gl.wikipedia.org/wiki?curid=439513", "title": "Antitrombina", "text": "A antitrombina (AT) \u00e9 unha pequena prote\u00edna que inactiva varios encimas do sistema de coagulaci\u00f3n do sangue. A antitrombina humana \u00e9 unha glicoprote\u00edna producida polo f\u00edgado e consta de 432 amino\u00e1cidos. Cont\u00e9n tres pontes disulfuro e un total de catro sitios de glicosilaci\u00f3n posibles. A \u03b1-antitrombina \u00e9 a forma dominante da antitrombina que se encontra no plasma sangu\u00edneo e ten un oligosacc\u00e1rido que ocupa cada un dos seus catro sitios de glicosilaci\u00f3n. Nunha forma menor da antitrombina, chamada \u03b2-antitrombina, un s\u00f3 dos sitios de glicosilaci\u00f3n permanece sempre desocupado . A s\u00faa actividade multipl\u00edcase en presenza do f\u00e1rmaco anticoagulante heparina, que potencia a uni\u00f3n da antitrombina ao factor IIa (trombina) e ao factor Xa.\nNomenclatura.\nA antitrombina tam\u00e9n se chama antitrombina III (AT III). As designaci\u00f3ns de antitrombina I ata antitrombina IV orixin\u00e1ronse nos estudos iniciais sobre esta prote\u00edna levados a cabo na d\u00e9cada de 1950 por Seegers, Johnson e Fell.\nA antitrombina I (AT I) ref\u00edrese \u00e1 absorci\u00f3n da trombina sobre a fibrina despois de que a trombina activou o fibrin\u00f3xeno. A antitrombina II (AT II) ref\u00edrese a un cofactor que se encontra no plasma, que xunto coa heparina interfire coa interacci\u00f3n entre a trombina e o fibrin\u00f3xeno. A antitrombina III (AT III) ref\u00edrese \u00e1 substancia do plasma que inactiva a trombina. A antitrombina IV (AT IV) ref\u00edrese a unha antitrombina que queda activada durante ou pouco despois da coagulaci\u00f3n do sangue. S\u00f3 son medicamente significativas a AT III e posiblemente a AT I. A AT III (antitrombina III) denom\u00ednase xeralmente simplemente \"antitrombina\" e \u00e9 a prote\u00edna que se discute neste artigo.\nXene.\nA antitrombina humana est\u00e1 codificada no xene \"SERPINC1\" do cromosoma 1 (1q25.1). \u00c9 un xene con 7 ex\u00f3ns e con varios segmentos de secuencias \"Alu\" repetitivas que ocupan un 22% da secuencia intr\u00f3nica.\nEstrutura.\nA\u00a0prote\u00edna antitrombina ten unha vida media no plasma sangu\u00edneo duns 3 d\u00edas. \nA concentraci\u00f3n normal de antitrombina no plasma sangu\u00edneo humano \u00e9 alta e de aproximadamente 0,12\u00a0mg/mL, o cal equivale a unha concentraci\u00f3n molar de 2,3 \u03bcM.\nA antitrombina foi illada do plasma sangu\u00edneo dun gran n\u00famero de especies ademais de en humanos. Como se deduce da secuenciaci\u00f3n do ADNc e da prote\u00edna, as antitrombinas de vacas, ovellas, coellos e ratos te\u00f1en todas 433 amino\u00e1cidos, o cal \u00e9 un amino\u00e1cido m\u00e1is que a antitrombina humana. O amino\u00e1cido extra est\u00e1 na posici\u00f3n 6. As antitrombinas de vacas, ovellas, coellos, ratos e humanos comparten entre o 84 e o 89% dos amino\u00e1cidos. Seis dos amino\u00e1cidos forman tres pontes disulfuro intramoleculares, Cys8-Cys128, Cys21-Cys95 e Cys248-Cys430.\nTodas te\u00f1en catro sitios potenciais de N-glicosilaci\u00f3n. Estes aparecen nas posici\u00f3ns con asparaxina (Asn) 96, 135, 155 e 192 en humanos e en similares posici\u00f3ns noutras especies. Todos estes sitios est\u00e1n ocupados por cadeas laterais de oligosac\u00e1ridos unidos covalentemente na forma predominante da antitrombina humana, a \u03b1-antitrombina, o que ten como resultado un peso molecular desta forma de antitrombina de 58\u00a0200 Da. O sitio de glicosilaci\u00f3n potencial na asparaxina 135 non est\u00e1 ocupado nunha forma menor de antitrombina (que sup\u00f3n o 10%), chamada \u03b2-antitrombina (ver Figura 1).\nAs antitrombinas recombinantes con propiedades similares \u00e1s da antitrombina normal humana foron producidas usando c\u00e9lulas de insectos infectadas por baculovirus e li\u00f1as de c\u00e9lulas de mam\u00edferos en cultivo celular. Estas antitrombinas recombinantes xeralmente te\u00f1en diferentes padr\u00f3ns de glicosilaci\u00f3n qaue os da antitrombina normal e son usados tipicamente en estudos estruturais da antitrombina. Por esta raz\u00f3n, moitas das estruturas de antitrombina almacendas na Protein Data Bank e presentadas neste artigo mostran padr\u00f3ns de glicosilaci\u00f3n variables.\nA antitrombina empeza no seu estado nativo, que ten unha maior enerx\u00eda libre comparada co estado latente, o cal se degrada como media despois de 3 d\u00edas. O estado latente ten a mesma forma que o estado activado, \u00e9 dicir, cando est\u00e1 inhibindo a trombina. Xa que logo, \u00e9 un exemplo cl\u00e1sico da utilidade do control cin\u00e9tico fronte ao termodin\u00e1mico do pregamento de prote\u00ednas.\nFunci\u00f3n.\nA antitrombina \u00e9 unha serpina (inhibidor da serina protease) e ten, pois, unha estrutura similar \u00e1 maior\u00eda dos demais inhibidores de proteases do plasma sangu\u00edneo, como a alfa 1-antiquimotripsina, alfa 2-antiplasmina e cofactor II da heparina.\nAs proteases que son as dianas fisiol\u00f3xicas da antitrombina son as que forman parte da \"v\u00eda de activaci\u00f3n por contacto\" da coagulaci\u00f3n sangu\u00ednea (antes chamada v\u00eda intr\u00ednseca), concretamente as formas activadas dos factores X (Xa), IX (IXa), XI (XIa), XIII (XIIa) e, en gran medida, o II (trombina ou IIa), e tam\u00e9n a forma activada do factor VII (VIIa) da \"v\u00eda do factor tisular\" (antes chamada v\u00eda extr\u00ednseca). O inhibidor tam\u00e9n inactiva a calicre\u00edna e a plasmina, tam\u00e9n implicadas na coagulaci\u00f3n do sangue. Por\u00e9n, inactiva outras serina proteases que non interve\u00f1en na coagulaci\u00f3n como a tripsina e a subunidade C1s do encima C1 implicado na v\u00eda cl\u00e1sica do complemento.\nA inactivaci\u00f3n ds proteases \u00e9 a consecuencia do atrapamento da protease nun complexo equimolar coa antitrombina, no cal o sitio activo do encima protease \u00e9 inaccessible ao seu substrato habitual. A formaci\u00f3n dun complexo antitrombina-protease implica unha interacci\u00f3n entre a protease e un enlace pept\u00eddico reactivo espec\u00edfico da antitrombina. Na antitrombina humana este enlace \u00e9 entre a arxinina (Arg) 393 e a serina (Ser) 394 (ver Figura 2 e Figura 3).\nP\u00e9nsase que os encimas proteases quedan atrapados en complexos inactivos antitrombina-protease como consecuencia do seu ataque sobre o enlace reactivo. A\u00ednda que atacar un enlace similar dentro do substrato protease normal ten como resultado unha r\u00e1pida clivaxe proteol\u00edtica do substrato, iniciar un ataque sobre o enlace reactivo da antitrombina causa que a antitrombina se active e atrape o encima nun estado intermediario do proceso proteol\u00edtico. Deixando pasar o suficiente tempo, a trombina pode clivar o enlace reactivo da mol\u00e9cula de antitrombina e dis\u00f3ciase un complexo antitrombina-trombina inactivo, a\u00ednda que o tempo que tarda en producirse isto pode ser de m\u00e1is de 3 d\u00edas. Por\u00e9n, os enlaces P3-P4 e P1'-P2' poden ser rapidamente clivados polos encimas neutr\u00f3filo elastase e a termolisina bacteriana, respectivamente, o que d\u00e1 como resultado antitrombinas inactivas que xa non poden inhibir a actividade de trombina.\nO grao de inhibici\u00f3n pola antitrombina da actividade de protease \u00e9 moi aumentada pola s\u00faa uni\u00f3n adicional \u00e1 heparina, igual que a s\u00faa inactivaci\u00f3n pola neutr\u00f3filo elastase.\nAntitrombina e heparina.\nA antitrombina inactiva os seus encimas diana fisiol\u00f3xicos: trombina, factor Xa e factor IXa con constantes de velocidade de 7\u201311 x 103, 2,5 x 103 M\u22121 s\u22121 e 1 x 10 M\u22121 s\u22121, respectivamente. A velocidade de inactivaci\u00f3n da antitrombina-trombina increm\u00e9ntase a 1,5 - 4 x 107 M\u22121 s\u22121 en presenza de heparina, \u00e9 dicir, a velocidade da reacci\u00f3n multipl\u00edcase por 2000 a 4000. A inhibici\u00f3n do factor Xa \u00e9 acelerada s\u00f3 de 500 a 1000 veces en presenza de heparina e a constante de velocidade m\u00e1xima \u00e9 10 veces inferior que a da inhibici\u00f3n da trombina. En presenza de heparina e con niveis fisiol\u00f3xicos de calcio a velocidade da inhibici\u00f3n antitrombina-factor IXa multipl\u00edcase por aproximadamente un mill\u00f3n.\nAT-III \u00fanese a unha secuencia pentasac\u00e1rida sulfatada contida no poil\u00edmero de heparina, que \u00e9\nGlcNAc/NS(6S)-GlcA-GlcNS(3S,6S)-IdoA(2S)-GlcNS(6S)\nDespois da uni\u00f3n a esta secuencia pentasac\u00e1rida, a inhibici\u00f3n da actividade de protease \u00e9 incrementada pola heparina por medio de dous mecanismos. Nun mecanismo a estimulaci\u00f3n por heparina da inhibici\u00f3n dos factores IXa e Xa depende dun cambio conformacional na antitrombina, que implica ao bucle do sitio reactivo e \u00e9, pois, alost\u00e9rica. Noutro mecanismo a estimulaci\u00f3n da inhibici\u00f3n da trombina depende da formaci\u00f3n dun complexo ternario entre a AT-III, a trombina e a heparina.\nActivaci\u00f3n alost\u00e9rica.\nO incremento da inhibici\u00f3n dos factores IXa e Xa require a secuencia pentasac\u00e1rida da heparina m\u00ednima. Os cambios conformacionais que ocorren na antitrombina en resposta \u00e1 uni\u00f3n do pentasc\u00e1rido est\u00e1n ben documentados.\nEn ausencia de heparina, os amino\u00e1cidos P14 e P15 (ver Figura 3) do bucle do sitio reactivo est\u00e1n incrustados dentro do corpo principal da prote\u00edna (concretamente na parte superior da folla beta A). Esta caracter\u00edstica \u00e9 com\u00fan \u00e1 doutras serpinas como o cofactor II da heparina, a alfa 1-antiquimotripsina e a MENT.\nO cambio conformacional m\u00e1is relevantedo da inhibici\u00f3n do factor IXa e Xa implica os amino\u00e1cidos P14 e P15 na rexi\u00f3n N-terminal do bucle do sitio reactivo (rodeado por un c\u00edrculo no modelo B da Figura 4). Esta rexi\u00f3n foi denominada rexi\u00f3n bisagra. O cambio conformacional na rexi\u00f3n bisagra en resposta \u00e1 uni\u00f3n da heparina ten como resultado a expulsi\u00f3n de P14 e P15 do corpo principal da prote\u00edna e impide este cambio conformacional, e o aumento da inhibici\u00f3n dos factores IXa e Xa non ocorre. P\u00e9nsase que o incremento da flexibilidade que adquire o bucle do sitio reactivo como resultado do cambio conformacional da rexi\u00f3n bisagra \u00e9 un factor clave que infl\u00fae no incremento da inhibici\u00f3n dos factores IXa e Xa. Calculouse que en ausencia do pentasc\u00e1rido s\u00f3 unha de cada 400 mol\u00e9culas de antitrombina (o 0,25%) est\u00e1 na conformaci\u00f3n activa cos amino\u00e1cidos P14 e P15 expulsados.\nActivaci\u00f3n non alost\u00e9rica.\nPara que se produza o incremento da inhibici\u00f3n da trombina c\u00f3mpre o pentasac\u00e1rido da heparina m\u00ednimo e ademais polo menos unhas 13 unidades monom\u00e9ricas adicionais. P\u00e9nsase que isto se debe a que a antitrombina e a trombina debe unirse \u00e1 mesma cadea de heparina e quedar unha ao lado da outra. \nNestas estruturas a porci\u00f3n C-terminal (lado P') do bucle do sitio reactivo \u00e9 unha conformaci\u00f3n estendida cando a comparamos con outras estruturas da antitrombina inactivadas ou activadas pola heparina. A rexi\u00f3n P' da antitrombina \u00e9 especialmente longa en relaci\u00f3n coa rexi\u00f3n P' doutras serpinas e en estruturas da antitrombina inactivadas ou activadas pola heparina forma un xiro \u03b2 fortemente unido por pontes de hidr\u00f3xeno. A elongaci\u00f3n P' ocorre por medio da rotura de todas as pontes de hidr\u00f3xeno implicadas no xiro \u03b2.\nA rexi\u00f3n bisagra da antitrombina en complexo non poder\u00eda ser modelada debido \u00e1 s\u00faa flexibilidade conformacional, e os amino\u00e1cidos P9-P14 non se poden ver. Esta flexibilidade conformacional indica que pode existir un equilibrio no complexo entre unha conformaci\u00f3n da antitrombina de bucle de sitio reactivo P14 P15 inserido e unha conformaci\u00f3n de bucle de sitio reactivo P14 P15 expulsado. Apoia isto a an\u00e1lise da posici\u00f3n de P15 Gly no complexo (etiquetado no modelol B) que o mostra inserido na folla beta A (modelo C).\nEfecto da glicosilaci\u00f3n na actividade.\nA \u03b1-antitrombina e a \u03b2-antitrombin difiren na s\u00faa afinidade pola heparina. A diferenza na constante de disociaci\u00f3n entre ambas \u00e9 o triplo para o pentasac\u00e1rido mostrado na Figura 3 e o d\u00e9cuplo para a heparina de lonxitude completa, e a \u03b2-antitrombina ten unha maior afinidade. A maior afinidade da \u03b2-antitrombina p\u00e9nsase que se debe ao aumento da velocidade \u00e1 cal ocorren os subseguintes cambios de conformaci\u00f3n na prote\u00edna despois da uni\u00f3n da heparina inicial. Para a \u03b1-antitrombina, a glicosilaci\u00f3n adicional na Asn-135 non se cre que interfira coa uni\u00f3n de heparina inicial, sen\u00f3n que m\u00e1is ben inhibe calquera cambio conformacional resultante.\nA pesar que \u03b2-antithrombina est\u00e1 presente a s\u00f3 o 5\u201310% dos niveis que presenta a \u03b1-antitrombina, debido ao seu incremento da afinidade pola heparina, p\u00e9nsase que \u03b2-antitrombina \u00e9 m\u00e1is importante que a \u03b1-antitrombina no control de eventos trombox\u00e9nicos resultado de lesi\u00f3ns nos tecidos. De feito, a inhibici\u00f3n da trombina despois dunha lesi\u00f3n na aorta foi atribu\u00edda s\u00f3 \u00e1 \u03b2-antitrombina.\nPapel en enfermidades.\nAs probas do importante papel que desempe\u00f1a a antitrombina na regulaci\u00f3n da coagulaci\u00f3n sangu\u00ednea normal proceden da correlaci\u00f3n entre as deficiencias de antitrombina herdadas ou adquiridas e o incremento do risco de que calquera individuo afectado desenvolva unha doenza tromb\u00f3tica. A deficiencia de antitrombina xeralmente faise notar cando un paciente sofre tromboses venosas rocorrentes ou embolia pulmonar.\nDeficiencia de antitrombina adquirida.\nA deficiencia de antitrombina adquirida ocorre como resultado de tres mecanismos. O primeiro mecanismo \u00e9 o aumento da excreci\u00f3n que pode ocorrer con insuficiencia renal asociada con s\u00edndrome nefr\u00f3tica con proteinuria. O segundo mecanismo orix\u00ednase da diminuci\u00f3n da produci\u00f3n, como se observa na insuficiencia hep\u00e1tica ou cirrose ou nun f\u00edgado inmaturo secundario resultado dun parto prematuro. O terceiro mecanismo \u00e9 o consumo acelerado da prote\u00edna, que \u00e9 m\u00e1is pronunciado como consecuencia de graves lesi\u00f3ns traum\u00e1ticas, pero tam\u00e9n pode observarse en menor escala como resultado de intervenci\u00f3ns como a cirurux\u00eda maior ou un bypass cardiopulmonar.\nDeficiencia de antitrombina herdada.\nA incidencia da deficiencia de antitrombina herdada estimouse entre 1:2000 e 1:5000 na poboaci\u00f3n normal, e a primeira familia que padec\u00eda esta deficiencia foi descrita en 1965. Posteriormente, prop\u00faxose que a clasificaci\u00f3n da deficiencia de antitrombina herdada fose dividida nos tipos I e II, base\u00e1ndose nas an\u00e1lises de antitrombina funcionais e inmunoqu\u00edmicas. O mantemento dun nivel adecuado de actividade de antitrombina, que \u00e9 polo menos do 70% do nivel funcional normal, \u00e9 esencial para asegurar unha inhibici\u00f3n efectiva das proteases da coagulaci\u00f3n sangu\u00ednea. Tipicamente como resultado das deficiencias de antitrombina de tipo I ou II, os niveis de antitrombina funcional est\u00e1n reducidos por debiaxo do 50% do normal.\nDeficiencia de antitrombina de tipo I.\nA deficiencia de antitrombina de tipo I caracter\u00edzase por un descenso da actividade e concentraci\u00f3n de antitrombina no sangue de individuos afectados. A deficiencia de tipo I foi orixinalmente subdividida en dous subgrupos, Ia e Ib, base\u00e1ndose na afinidade pola heparina. A antitrombina do subgrupo Ia mostraba unha afinidade normal pola heparina mentres que os individuos con antitrombina do subgrupo Ib mostraban unha afinidade reducida pola heparina. Posteriores an\u00e1lises funcionais dun grupo de casos Ib non s\u00f3 ti\u00f1an unha afinidade reducida pola heparina sen\u00f3n anormalidades m\u00faltiples ou 'pleiotr\u00f3ficas' que afectaban ao sitio reactivo, o sitio de uni\u00f3n da heparina e a concentraci\u00f3n sangu\u00ednea de antitrombina. Nun sistema revisado de clasificaci\u00f3n adoptado polo Comit\u00e9 de Estandarizaci\u00f3n e Cient\u00edfico da Sociedade Internacional da Trombose e Hemostase, os casos de tipo Ib son agora designados como de tipo II PE (PE = efecto pleiotr\u00f3fico).\nA maior\u00eda dos casos de deficiencia de tipo I d\u00e9bense a mutaci\u00f3ns puntuais, deleci\u00f3ns ou inserci\u00f3ns menores no xene da antitrombina. Estas mutaci\u00f3ns xen\u00e9ticas orixinan deficiencia de tipo I por medio de varios mecanismos:\nDeficiencia de antitrombina de tipo II.\nA deficiencia de antitrombina de tipo II caracter\u00edzase por niveis normais de antitrombina pero unha actividade de antitrombina reducida no sangue dos individuos afectados. Orixinalmente prop\u00faxose que a deficiencia de tipo II fose dividida en tres subgrupos: IIa, IIb e IIc, dependendo de se actividade funcional da antitrombina era reducida ou mantida.\nNo sistema de clasificaci\u00f3n revisado adoptado polo Comit\u00e9 de Estandarizaci\u00f3n e Cient\u00edfico da Sociedade Internacional da Trombose e Hemostase, a deficiencia de antitrombina de tipo II segue subdividida en tres subgrupos: o xa mencionado tipo II PE, xunto co tipo II RS, no que as mutaci\u00f3ns afectan o sitio reactivo (= RS) e o tipo II HBS, no que as mutaci\u00f3ns afectan ao sitio de uni\u00f3n da heparina (= HBS) da antitrombina. Para utilizalos nas bases de datos de mutaci\u00f3ns da antitrombina compiladas por membros do Subcomit\u00e9 de Inhibidores da Coagulaci\u00f3n do Plasma do Comit\u00e9 de Estandarizaci\u00f3n e Cient\u00edfico da Sociedade Internacional da Trombose e Hemostase, os casos de tipo IIa son agora clasificados como de tipo II PE, os casos de tipo IIb como de tipo II RS e os casos de tipo IIc como de tipo II HBS.\nTop\u00f3nimos.\nActualmente \u00e9 relativamente doado caracterizar unha mutaci\u00f3n xen\u00e9tica espec\u00edfica da antitrombina. Por\u00e9n, antes do uso das modernas t\u00e9cnicas de caracterizaci\u00f3n os investigadores nomeaban as mutaci\u00f3ns pola cidade onde viv\u00edan os individuos que a padec\u00edan a deficiencia cando se descubr\u00edan, \u00e9 dicir, a mutaci\u00f3n da antitrombina era designada por un top\u00f3nimo. A caracterizaci\u00f3n mutacional moderna mostrou desde ent\u00f3n que moitos destes top\u00f3nimos eran en realidade o resultado da mesma mutaci\u00f3n xen\u00e9tica, por exemplo a Antitrombina-Toyama, equivale a calquera das seguintes: Antirombina-Kumamoto, -Amien, -Tours, -Paris-1, -Paris-2, -Alger, -Padua-2 e -Barcelona.\nUsos m\u00e9dicos.\nA antitrombina util\u00edzase como prote\u00edna terap\u00e9utica que pode ser purificada do plasma humano ou producida como recombinante (por exemplo, Atryn, que se produce no leite de cabras modificaas xeneticamente.)\nA antitrombina \u00e9 un anticoagulante usado para a prevenci\u00f3n de co\u00e1gulos antes, durante ou despoois da cirurux\u00eda ou parto en pacientes con deficiencia de antitrombina hereditaria.\nA antitrombina foi estudada na sepse para reducir a coagulaci\u00f3n intravascular difusa e outras manifestaci\u00f3ns. Non se observou que supo\u00f1a ning\u00fan beneficio en persoas gravemente enfermas con sepse.\nAntitrombina clivada e latente.\nA clivaxe do sitio reactivo ten como resultado o atrapamento da trombina protease, con movemento do bucle do sitio reactivo clivado xunto coa protease unida, de tal xeito que o bucle forma unha sesta febra extra no medio da folla beta A. Este movemento do bucle do sitio reactivo pode tam\u00e9n ser inducido sen clivaxe, e a estrutura cristalogr\u00e1fica resultante \u00e9 id\u00e9ntica \u00e1 conformaci\u00f3n fisioloxicamene latente do inhibidor do activador do plasmin\u00f3xeno 1 (PAI-1). Por esta raz\u00f3n, a conformaci\u00f3n da antitrombina na cal o bucle do sitio reactivo se incorpora sen clivar ao corpo principal da prote\u00edna denom\u00ednase antitrombina latente. A diferenza do PAI-1 a transici\u00f3n da antitrombina desde unha conformaci\u00f3n normal ou nativa a unha conformaci\u00f3n latente \u00e9 irreversible.\nA antitrombina nativa pode converterse en antitrombinsa latente (L-antitrombina) ao quentala soa ou quentala en presenza de citrato. Por\u00e9n, sen un quentamento extremo e a 37\u00a0\u00b0C (temperatura corporal) o 10% de todas as antitrombinas circulantes no sangue \u00e9 convertido en L-antitrombina nun per\u00edodo de 24 horas.\nA estrutura tridimensional da antitrombina nativa foi determinada por primeira vez en 1994. Inesperadamente a prote\u00edna cristalizou como un heterod\u00edmero composto por unha mol\u00e9cula de antitrombina nativa e unha mol\u00e9cula de antitrombina latente. A antitrombina latente en formaci\u00f3n l\u00edgase inmediatamente a unha mol\u00e9cula de antitrombina nativa para formar o heterod\u00edmero, e non pode ser detectada analiticamente ata que a concentraci\u00f3n de antitrombina latente excede o 50% do total de antitrombina. A forma latente da antitrrombina non s\u00f3 \u00e9 inactiva contra as s\u00faas proteases da coagulaci\u00f3n dianas, sen\u00f3n que a s\u00faa dimerizaci\u00f3n cunha mol\u00e9cula de antitrombina nativa, que doutro modo ser\u00eda activa, tam\u00e9n ten como resultado a inactivaci\u00f3n das mol\u00e9culas nativas. O impacto fisiol\u00f3xico da perda de actividade de antitrombina por medio da formaci\u00f3n de antitrombina latente ou a formaci\u00f3n de d\u00edmeros posterior \u00e9 exacerbado pola preferencia de que a dimerizaci\u00f3n ocorra entre a antitrombina \u03b2 activada por heparina e a antitrombina latente en vez de \u03b1-antitrombina.\nTam\u00e9n se illou unha forma de antitrombina que \u00e9 un intermediario na conversi\u00f3n entre as formas nativa e latente da antitrombina e foi denominada antitrombina prelatente.\nAntitrombina antianxiox\u00e9nica.\nA anxiox\u00e9nese \u00e9 un proceso fisiol\u00f3xico no que se forman novos vasos sangu\u00edneos a partir do crecemento de vasos preexistentes. En condici\u00f3ns fisiol\u00f3xicas normais a anxiox\u00e9nese est\u00e1 estreitamente regulada e est\u00e1 controlada por un equilibrio entre estimuladores e inhibidores anxiox\u00e9nicos. O crecemento tumoral depende da anxiox\u00e9nese e durante o desenvolvemento tumoral c\u00f3mpre unha produci\u00f3n sostida de factores estimuladores da anxiox\u00e9nese, xunto cunha reduci\u00f3n na cantidade de factores inhibidores da anxiox\u00e9nese que producen as c\u00e9lulas tumorais. As formas clivada e latente de antitrombina inhibe potencialmente a anxiox\u00e9nese e o crecemento tumoral en modelos animais. A forma prelatente da antitrombina mostrouse ue inhibe a anxiox\u00e9nese in vitro, pero ata agora non foi comprobada en modelos animais experimentais."}
{"id": "439516", "revid": "5863", "url": "https://gl.wikipedia.org/wiki?curid=439516", "title": "Poffertjes", "text": "Poffertjes\u00a0son\u00a0unha sobremesa tradicional\u00a0dos Pa\u00edses Baixos que se asemella\u00a0a pequenas filloas gordas. Real\u00edzanse nunha especie de sarta\u00f1a especial chamada \"poffertjespan\".\nTipicamente, os \"poffertjes\" son doces, servido con manteiga e azucre pulverizado, e \u00e1s veces xarope ou aguacate. Tam\u00e9n hai tam\u00e9n hai unha variante con queixo gouda."}
{"id": "439518", "revid": "54334", "url": "https://gl.wikipedia.org/wiki?curid=439518", "title": "Clasificaci\u00f3n Aarne-Thompson-Uther", "text": "A clasificaci\u00f3n Aarne-Thompson-Uther (ATU) \u00e9 unha revisi\u00f3n en profundidade da Clasificaci\u00f3n Aarne-Thompson (AT, ou AaTh), utilizada nos estudos do folclore e que permite a indexaci\u00f3n de contos e outros relatos tradicionais por tipo de conto (conto-tipo).\nFoi publicada por vez primeira en 2004, da man do folclorista alem\u00e1n Hans-J\u00f6rg Uther.\nPrincipais evoluci\u00f3ns.\nA Clasificaci\u00f3n Aarne-Thompson empregada anteriormente provi\u00f1a da versi\u00f3n inicial do fin\u00e9s Antti Aarne (1910) e fora xa revisada en d\u00faas ocasi\u00f3ns, en 1928 e 1961, polo norteamericano Stith Thompson.\nH.J. Uther subli\u00f1a no pre\u00e1mbulo que ningunha tipolox\u00eda cient\u00edfica rigurosa era capaz de reflectir \" a tradici\u00f3n narrativa do mundo real\", ou dito doutro modo, que calquera tentativa de clasificaci\u00f3n dentro deste dominio sempre ser\u00eda imperfecta.\nCon todo, el tivo en conta, na medida do posible, as principais cr\u00edticas das que foran obxecto as versi\u00f3ns anteriores, principalmente:\nPor outra banda, non se foi en contra do principio da numeraci\u00f3n, que estaba entre as pr\u00e1cticas habituais, mesmo se son reco\u00f1ecibles algunhas recodificaci\u00f3ns e reagrupamentos. Deste xeito, por exemplo, o conto-tipo AaTh 1587 mudou en ATU 927D (\"O home que a quen se lle permite escoller a \u00e1rbore da que ser\u00e1 colgado\").\nO principio da distinci\u00f3n entre contos veci\u00f1os por unha letra mai\u00fascula e/ou un ou dous asteriscos (por exemplo: ATU 705 / 705A / 705B / 705A) mant\u00edvose, pero estas notaci\u00f3ns xa non gardan necesariamente un significado preciso. Uther indica tam\u00e9n que a secci\u00f3n AaTh 850-999, \"(Contos rom\u00e1nticos)\" non se corresponde de feito con ning\u00fan x\u00e9nero literario espec\u00edfico, pero que decidiu conservala malia todo.\nAs notas de Uther, resumos breves pero significativos, fornecen un gran n\u00famero de referencias sobre os motivos-tipo codificados por Stith Thompson e tam\u00e9n achegan indicaci\u00f3ns sobre as combinaci\u00f3ns frecuentes de contos-tipo; as distinci\u00f3ns (sobre todo nas primeiras versi\u00f3ns documentadas por escrito) e, por cada entrada, unha lista de referencias a cat\u00e1logos especializados xa publicados. En caso contrario, as principais variantes para un conto-tipo aparecen resumidas ben a nivel do conxunto do conto ou das s\u00faas partes principais (introduci\u00f3n, n\u00f3 etc.)"}
{"id": "439533", "revid": "56817", "url": "https://gl.wikipedia.org/wiki?curid=439533", "title": "Saguinus geoffroyi", "text": "Saguinus geoffroyi \u00e9 unha especie de pequeno primate de pelaxe branca e negra, coa caluga de cor avermellada. Acada entre os 22 at\u00e9 25\u00a0cm de lonxitude; cunha cola de 31 a 40 cm. O peso rolda os 300 a 560 g. Alim\u00e9ntase de froitas e invertebrados. Complementa a s\u00faa dieta con flores, reto\u00f1os e zume.\nA s\u00faa distribuci\u00f3n abrangue dende Costa Rica at\u00e9 Colombia. Alg\u00fans estudosos te\u00f1en considerado este tax\u00f3n como unha subespecie do \"Saguinus oedipus\" pero as investigaci\u00f3ns recentes suxiren que son dous grupos diferentes abondo como para ser reco\u00f1ecidos como especies separadas.\nComo t\u00f3dolos callitrichine son arb\u00f3reos; adoitan vivir en \u00e1reas de crecemento secundario ou en bosques mixtos. Como moitas especies desta subfamilia at\u00f3pase en perigo de extinci\u00f3n, principalmente pola destruci\u00f3n do seu h\u00e1bitat, a\u00ednda que \u00e9 particularmente abondoso nalgunhas localidades de Panam\u00e1. En Colombia hai poboaci\u00f3ns naturais desta especie protexidas no Parque Nacional Natural Las Orqu\u00eddeas, que se atopa no Choc\u00f3."}
{"id": "439534", "revid": "5863", "url": "https://gl.wikipedia.org/wiki?curid=439534", "title": "Carme L\u00f3pez-Cort\u00f3n Viquiera", "text": ""}
{"id": "439535", "revid": "5863", "url": "https://gl.wikipedia.org/wiki?curid=439535", "title": "Isabel Mart\u00ednez-Barbeito Mor\u00e1s", "text": ""}
{"id": "439537", "revid": "5863", "url": "https://gl.wikipedia.org/wiki?curid=439537", "title": "Rosa Mar\u00eda Migu\u00e9lez Ramos", "text": ""}
{"id": "439538", "revid": "5863", "url": "https://gl.wikipedia.org/wiki?curid=439538", "title": "Mar\u00eda Luz Morales God\u00f3", "text": ""}
{"id": "439541", "revid": "17467", "url": "https://gl.wikipedia.org/wiki?curid=439541", "title": "Nashua EBBC", "text": ""}
{"id": "439542", "revid": "98629", "url": "https://gl.wikipedia.org/wiki?curid=439542", "title": "Ram\u00f3n Artola", "text": "Ram\u00f3n Antonio Artola Larra\u00f1aga, nado en\u00a0Tolosa o\u00a031 de agosto de\u00a01831 e finado en\u00a0Donostia\u00a0o 20 de agosto de\u00a01906, foi un poeta vasco.\nTraxectoria.\nFillo de Mar\u00eda Antonia Larra\u00f1aga Ganuza e de Antonio Artola Etxeberria, era o fillo m\u00e1is novo dos cinco que tivo a parella e recibiu, como era costume na \u00e9poca, o nome dun irm\u00e1n anterior que nacera morto. Casou a finais de\u00a01858\u00a0con Manuela Elizetxea Altzelai, natural de Donostia, e o matrimonio instalouse na localidade natal dela. Tiveron dous fillos\u00a0Rosario e Pepe, tam\u00e9n poetas. Traballou como fontaneiro e pintor. Socio fundador en 1870 da Uni\u00f3n Artesana presidiuna en 1884. Foi voluntario liberal durante a\u00a0terceira guerra carlista e defendeu a cidade do asedio carlista a Donostia, coincidindo entre outros con Bilintx ou Serafin Baroja.\nObra.\nOs seus primeiros poemas publicounos no \"Cancionero\u00a0Vasco\" de Jos\u00e9 Manterola e logo continuou a publicar ao longo da s\u00faa vida na prensa, principalmente en \"Euskal-Erria\". Tam\u00e9n escribiu moitas letras de canci\u00f3ns para as comparsas donostiarras.\nXa postumamente publicouse o seu primeiro, foi en 1909\u00a0\"Gipuzkoa-ko Probintziaren kondaira laster bat Espa\u00f1iako beste zenbait pasarterekin. Itz neurtuzko moldaeran\" e en 1961 Antonio Zavala publicou unha selecci\u00f3n da s\u00faa obra, \"Sagardoaren graziya ta beste bertso asko\". Nos dous volumes de \"Ipuiak edo kontutxoak\" recoll\u00e9ronse os seus contos e f\u00e1bulas en verso."}
{"id": "439545", "revid": "102241", "url": "https://gl.wikipedia.org/wiki?curid=439545", "title": "Lingua parta", "text": "A lingua parta, tam\u00e9n co\u00f1ecida como pahlavi ars\u00e1cida, \u00e9 unha lingua extinta do grupo noroccidental da familia irania cuxa orixe sit\u00faase no Imperio Parto (que se atopaba no actual nordeste de Ir\u00e1n, na provincia de Khoras\u00e1n e outros territorios lim\u00edtrofes como o sur de Turkmenist\u00e1n). Esta lingua foi a oficial deste imperio baixo a dinast\u00eda ars\u00e1cida (-248 - 224)."}
{"id": "439546", "revid": "23204", "url": "https://gl.wikipedia.org/wiki?curid=439546", "title": "Pahlavi ars\u00e1cida", "text": ""}
{"id": "439548", "revid": "23204", "url": "https://gl.wikipedia.org/wiki?curid=439548", "title": "S\u00e1chica", "text": "S\u00e1chica \u00e9 un concello colombiano que se atopa a uns 32 km\u00a0\u00f3\u00a0oeste de Tunja, na provincia de Ricaurte no departamento de Boyac\u00e1, reco\u00f1ecido como capital nacional da cebola.\nAs esculturas alusivas \u00f3 sol e a l\u00faa como homenaxe aos deuses dos ind\u00edxenas, o Festival de M\u00fasica Sacra en Semana Santa e a representaci\u00f3n desta en vivo, xunto aos templos e mosteiros cat\u00f3licos, e a sala de oraci\u00f3n da Igrexa de Deus Ministerial de Xesucristo Internacional cunha arquitectura de estilo colonial, d\u00e9ronlle o t\u00edtulo de \"A Xerusal\u00e9n de Colombia\".\nA poboaci\u00f3n segundo o censo de 2005 \u00e9 de 3868 habitantes dos cales 1644 compo\u00f1en a poboaci\u00f3n urbana e 2139 a rural. A econom\u00eda sachiquense bas\u00e9ase no turismo relixioso, a agricultura e a explotaci\u00f3n mineira.\nO acceso a S\u00e1chica real\u00edzase v\u00eda terrestre, pola estrada a Tunja capital do departamento, a Chiquinquir\u00e1 e a Arcabuco.\nHistoria.\nA s\u00faa orixe \u00e9 anterior \u00e1 conquista, gobernado por un cacique tributario do Zaque de Hunza. Durante o s\u00e9culo XVI foi encomenda e estabeleceuse a doutrina dos Agosti\u00f1os e Dominicos. A fins de s\u00e9culo XVII era resgardo. Etimoloxicamente S\u00e1chica significa en lingua muisca fortaleza ou mansi\u00f3n do soberano muisca. A poboaci\u00f3n ind\u00edxena, foi castigada e decimada entre os s\u00e9culos XVI - XVIII. A\u00ednda se conserva no centro da vila unha mostra hist\u00f3rica da pedra onde se castigaba \u00f3s ind\u00edxenas. En 1574 exist\u00edan 600 familias (2500 persoas); en 1635 o censo demostraba a presenza de 1010 ind\u00edxenas, que para 1757 se reduciu a 22 indios tributarios, 177 campesi\u00f1os e 38 familias espa\u00f1olas ou crioulas cun total de 136 persoas. O total de habitantes diminu\u00edra a 336.\nEn 1954 durante o goberno do xeneral Gustavo Rojas Pinilla constru\u00eduse a estrada entre Villa de Leyva e Tunja. Na arquitectura de S\u00e1chica predomina o tipo colonial."}
{"id": "439552", "revid": "57591", "url": "https://gl.wikipedia.org/wiki?curid=439552", "title": "Daniel (profeta)", "text": "Daniel (en ; en ) \u00e9 o profeta, autor e protagonista principal do Libro de Daniel, que se acha inclu\u00eddo tanto no Tanak como na Biblia.\nNo libro de Ezequiel nom\u00e9ase certo Daniel como unha persoa de excepcional sabedor\u00eda e rectitud (Ez. 14: 14, 20 e 28: 3). Tam\u00e9n aparecen mencionados outras d\u00faas personaxes co mesmo nome, a saber: Daniel, fillo de David (1 Cr 3:1 e 2 Sam 3:3) e Daniel fillo de Itamar, de familia sacerdotal, un dos exiliados que retornaron con Esdras en 458 a.C. (Esd 8:2).\nSignificado do nome.\nO nome consta de d\u00faas partes: o primeiro segmento prov\u00e9n do verbo \u05d3\u05d9\u05df (din) \"xulgar\", \"contender\" ou \"alegar\" e a porci\u00f3n final \u00e9 \u05d0\u05dc (O), abreviatura de \"Elohim\"; 'Deus', 'divindade'. A part\u00edcula \u05d9 (i) foi interpretada tanto como un hiriq, denotando pertenza, ou como un iode posesivo de primeira persoa (como no hebreo moderno). Polo tanto Daniel adoita traducirse como \"Deus \u00e9 o meu Xu\u00edz\" ou \"xu\u00edzo de Deus\". A Enciclopedia Xudaica interpr\u00e9tao, \u00e1 luz de X\u00e9n 30,6, como \"Deus \u00e9 o defensor do meu dereito\".\nNo xuda\u00edsmo Daniel \u00e9 considerado o autor do libro hom\u00f3nimo, o cal \u00e9 parte dos Ketuvim, pero non un profeta. Os cristi\u00e1ns, en cambio, incl\u00faeno entre os profetas maiores. Nas Igrexas cat\u00f3lica e ortodoxa tam\u00e9n \u00e9 venerado como santo.\nNa tradici\u00f3n isl\u00e1mica, a\u00ednda que non sexa mencionado polo Cor\u00e1n, consid\u00e9rase igualmente un profeta.\nVida de Daniel.\nAs \u00fanicas referencias a Daniel at\u00f3panse no libro b\u00edblico que leva o seu nome, as cales poden complementarse cos datos fornecidos por Flavio Xosefo cuxa fonte \u00faltima se ignora. Segundo estas tradici\u00f3ns, Daniel pertenc\u00eda a unha familia nobre do Reino de Xud\u00e1, talvez emparentada coa realeza.\nA casta Susana.\nNa s\u00faa mocidade, segundo se infere das secci\u00f3ns deuterocan\u00f3nicas do seu libro ter\u00eda uns catorce anos cando foi conducido cativo a Babilonia, logo da ca\u00edda de Xerusal\u00e9n en 587 a.C. Sendo a\u00ednda un adolescente tivo unha intervenci\u00f3n decisiva no proceso contra Susana. Esta muller, nova e bela, fora acusada inxustamente de adulterio por dous dos anci\u00e1ns da comunidade dos desterrados; Daniel non s\u00f3 defendeu a s\u00faa inocencia sen\u00f3n que probou, por medio dun h\u00e1bil interrogatorio, que os propios denunciantes eran quen acosaran a muller, calumni\u00e1ndoa ao non ceder aos seus desexos.\nFormaci\u00f3n.\nNabucodonosor II, segundo o relato b\u00edblico, ordenou escoller un grupo de mozos hebreos para ser educados, despois do cal entrar\u00edan ao servizo do rei. Os escollidos foron Daniel e tres mozos da s\u00faa mesma tribo: Anan\u00edas, Misael e Azar\u00edas quen foron confiados ao coidado de Aspenaz, xefe dos eunucos.\nOs mozos foron introducidos na cultura mesopot\u00e1mica, aprendendo a s\u00faa lingua, a s\u00faa escritura e a s\u00faa tradici\u00f3n literaria motivo polo cal recibiron nomes en lingua acadia tard\u00eda. O texto b\u00edblico transcr\u00edbeos como Beltsasar ou Baltasar (Bal\u00e2tsu-usur, \"Bel protexe o rei\") para Daniel, e Sadrac, Mesac e Abednego, para os outros tres mozos respectivamente. Foron aloxados no palacio real, hoxe identificado coa zona arqueol\u00f3xica de Kasr, na marxe occidental do \u00c9ufrates.\nA tradici\u00f3n xud\u00eda sost\u00e9n que estes mozos foron convertidos en eunucos.\nDaniel e os seus compa\u00f1eiros, no entanto residir na corte, mantiveron as s\u00faas pr\u00e1cticas \"kosher\" de alimentaci\u00f3n revel\u00e1ndose, sempre segundo o relato do seu libro, que este r\u00e9xime os fac\u00eda m\u00e1is saudables que os demais mozos que viv\u00edan no palacio. Despois dunha formaci\u00f3n de tres anos, Daniel e os seus tres compa\u00f1eiros, foron presentados ante Nabucodonosor quen, di o texto: \"achounos dez veces mellores que todos os magos e astr\u00f3logos que hab\u00eda no seu reino\".\nNa corte de Babilonia.\nNo segundo ano do reinado de Nabucodonosor, o monarca tivo un so\u00f1o que o deixou profundamente angustiado, polo que convocou os seus astr\u00f3logos e expertos en artes adivinatorias, e esixiulles que o interpretasen; para asegurarse de que non o enganasen no momento de interpretar o seu so\u00f1o, p\u00faxoos a proba explic\u00e1ndolles que exist\u00eda unha gran dificultade: d\u00edxolles que esquecera o seu propio so\u00f1o. Ante a falta de resposta satisfactoria de parte dos seus sabios, o rei irritouse e ordenou que os executasen. Daniel, que non estivera presente nese episodio, foi tam\u00e9n arrestado mais, ao decatarse sobre o ocorrido, falou con Arioc, xefe da garda, e solicitou un prazo para poder responderlle ao soberano. A petici\u00f3n foille concedida. Entre tanto, Daniel e os seus compa\u00f1eiros oraron a Yahveh pedindo que lles revelase o misterio.\nEsa noite, nunha visi\u00f3n, foille revelado a Daniel o so\u00f1o do monarca e, o d\u00eda seguinte, o profeta presentouse na corte proporcionando subsecuentemente o relato do so\u00f1o de Nabucodonosor as\u00ed como tam\u00e9n a s\u00faa correspondente interpretaci\u00f3n. Este feito marcou o reco\u00f1ecemento de Daniel, quen foi subsecuentemente nomeado gobernador da provincia de Babilonia e xefe de sabios e expertos. Do mesmo xeito, o tres novos xudeus recibiron importantes cargos na administraci\u00f3n imperial.\nDaniel permaneceu na corte real durante todo o reinado de Nabucodonosor e continuou ligado a ela cando Belsasar o sucedeu no trono. O libro de Daniel omite a existencia de Evilmerodac, Neriglisar, Labashi-Marduk e Nabonido, considerando a Belsasar ser fillo de Nabucodonosor. Alg\u00fans autores postulan que o termo fillo non se emprega literalmente, sen\u00f3n co sentido de descendente.\nNeses anos os relatos mencionan o episodio do \u00eddolo de ouro, no cal os tres novos foron lanzados a un forno ardente, e outro que, presentado como un testemu\u00f1o do propio rei, narra a transformaci\u00f3n de Nabucodonosor en besta.\nO banquete de Belsasar.\nO seguinte episodio da vida de Daniel rexistrado no libro do seu nome \u00e9 o banquete de Belsasar\".\" Nesa ocasi\u00f3n o soberano correxente de Babilonia, xa que o monarca primeiro era o seu pai Nab\u00f3nido, celebraba un fest\u00edn en compa\u00f1\u00eda dos seus nobres cando tivo a ocorrencia de beber nos vasos sacros subtra\u00eddos do Templo de Xerusal\u00e9n. De inmediato unha misteriosa escritura apareceu na parede, trazada por unha man espectral, a cal ning\u00fan dos sabios foi capaz de interpretar. Chamado Daniel, por suxesti\u00f3n da ra\u00ed\u00f1a quen lembraba a s\u00faa desempe\u00f1o de outrora, este censurou o rei e, sen aceptar as s\u00faas promesas de obsequios, descifrou a escritura. O texto anunciaba, en arameo, a ca\u00edda de Babilonia en mans dos persas.\nBelsasar cumpriu o prometido e nomeou a Daniel terceiro se\u00f1or do reino, pero esa mesma noite a cidade foi tomada e o rei, morto.\nNo foso dos le\u00f3ns.\nA teor do narrado polo libro de Daniel, o conquistador de Babilonia e sucesor de Belsasar foi Dar\u00edo, o medo, personaxe desco\u00f1ecido pola historia. Baixo o reinado deste soberano tivo lugar un complot dos s\u00e1trapas contra Daniel que derivou no seu peche no pozo dos le\u00f3ns; esta intriga valeuse da fidelidade a Deus do protagonista, pois un edicto caprichoso suxerido ao rei por aqueles prohib\u00eda calquera petici\u00f3n, fose a un deus ou a un home excepto o soberano, durante trinta d\u00edas (Daniel 6:1-9). Cando Daniel soubo que o edicto fora asinado, entrou \u00e1 s\u00faa casa e orou tres veces ao d\u00eda, como o adoitaba facer anteriormente; ent\u00f3n devanditos homes ach\u00e1rono orando a Deus, polo que foi acusado de violar o edicto real do rei e, por iso, enviado ao foso dos le\u00f3ns (Daniel 6:10-16).\nNo foso dos le\u00f3ns o profeta non sufriu dano ning\u00fan.\n\u00c1 ma\u00f1\u00e1 seguinte, cando Dar\u00edo comprobou o portento, ordenou liberar a Daniel e botar ao foso os seus acusadores, quen pereceron inmediatamente ao ser brutalmente devorados polas bestas (Daniel 6:19-28).\nNesas mesmas secci\u00f3ns menci\u00f3nase a sucesi\u00f3n de Astiaxes, a entronizaci\u00f3n de Ciro II o Grande e o episodio polo cal Daniel revela a fraude dos sacerdotes de Bel que convenceran o rei de que o deus com\u00eda as ofrendas, sendo que eran eles quen o fac\u00edan.\nO profeta.\nDurante gran parte da s\u00faa vida, conta o libro hom\u00f3nimo, Daniel recibiu diversas visi\u00f3ns apocal\u00edpticas que anunciaban, por medio de s\u00edmbolos e claves num\u00e9ricas, a instauraci\u00f3n do Reino de Deus sobre a terra.\nMorte de Daniel.\nSobre a morte de Daniel non existen testemu\u00f1os b\u00edblicos e as tradici\u00f3ns posteriores non aclaran se regresou ao territorio de Xudea ou permaneceu en Mesopotamia, pero isto \u00faltimo parece o m\u00e1is seguro.\nDado que a\u00ednda viv\u00eda durante o reinado de Ciro, en Babilionia a partir de 539 a.C., \u00e9 posible que alcanzase unha idade centenaria. A s\u00faa morte sit\u00faase, ent\u00f3n, entre o terceiro ano do reinado do mencionado soberano persa, \u00e9 dicir entre 536 e 530 a.C., cando morre Ciro (pois xa non se menciona a s\u00faa presenza en tempos de Cambises). \u00c9 moi probable que tivese lugar en Babilonia pero, dado que a s\u00faa tumba se veneraba en Susa, alg\u00fans autores incl\u00ednanse por esta \u00faltima cidade.\nTumba de Daniel.\nExisten polo menos seis lugares diferentes que pretenden posu\u00edr a tumba de Daniel:\nProfec\u00edas e visi\u00f3ns.\nSegundo o libro de Daniel, este profeta recibiu d\u00faas visi\u00f3ns durante o primeiro e o terceiro ano de Belsasar. Nelas, diferentes animais fant\u00e1sticos apareceron ante a s\u00faa vista para representar a sucesi\u00f3n de reinos posteriores ao Imperio Babil\u00f3nico at\u00e9 un tempo indeterminado cando ser\u00edan destru\u00eddos e \"algu\u00e9n como un fillo do home\" que representa probablemente aos \"santos do Alt\u00edsimo\", \u00e9 dicir o resto do pobo xudeu, asumir\u00eda o poder nun mundo renovado.\nQuizais a m\u00e1is soada profec\u00eda atribu\u00edda a Daniel sexa a das Setenta Semanas. A narraci\u00f3n b\u00edblica di que no primeiro ano do mencionado rei Dar\u00edo, Daniel constatou nos escritos de Xerem\u00edas que se aproximaba o fin dos setenta anos de desolaci\u00f3n de Xerusal\u00e9n. Recibiu ent\u00f3n, segundo o haxi\u00f3grafo, unha revelaci\u00f3n transmitida por medio de Gabriel onde se anunciaba a reconstruci\u00f3n da cidade, a morte dun Unxido (Mes\u00edas) e o cumprimento de todas as profec\u00edas. A predici\u00f3n fixaba os prazos para estes eventos por medio de semanas que, segundo todos os comentaristas, corresponden a per\u00edodos de sete anos. Outra profec\u00eda moi co\u00f1ecida, \u00e9 a do carneiro e o macho cabr\u00edo, na cal se lle mostra a derrota e conquista de imperio medo e o imperio persa a mans de Alexandre o Grande.\nM\u00e1is tarde, sempre a teor do libro b\u00edblico, durante o terceiro ano de Ciro (536), Daniel recibiu novas visi\u00f3ns apocal\u00edpticas onde se lle mostra os anxos protectores de Persia, Javan (Grecia) e Israel contendendo en favor das s\u00faas respectivas naci\u00f3ns. Tam\u00e9n se lle anuncian invasi\u00f3ns e guerras na terra de Israel, protagonizadas por personaxes enigm\u00e1ticas designadas como \"o rei do norte\" e \"o rei do sur\", posiblemente alg\u00fans dos soberanos helen\u00edsticos.\nDaniel como personaxe hist\u00f3rica.\nExiste unha referencia sobre Daniel no libro de Ezequiel (cap\u00edtulo 14:14); na mesma est\u00e1 considerado como un modelo de sabio, isto levou a considerar que a pasaxe se refire a Dan-El, un m\u00edtico heroe cananeo e fenicio. Os defensores da historicidade da personaxe soste\u00f1en que, posto que en devandita referencia est\u00e1 considerado xusto, \u00e9 improbable que Ezquiel eloxiase a Dan-El, un adorador de deuses pag\u00e1ns.\nA tendencia entre os comentaristas b\u00edblicos que utilizan o m\u00e9todo de an\u00e1lise literaria \u00e9, polo contrario, que o libro de Daniel ser\u00eda un relato popular destinado a subli\u00f1ar alg\u00fans temas importantes para a naci\u00f3n xud\u00eda en anos previos \u00e1 persecuci\u00f3n de Ant\u00edoco Ep\u00edfanes. A linguaxe do libro e a minuciosidade das descrici\u00f3ns de Ant\u00edoco tenden a suxerir esta noci\u00f3n.\nConmemoraci\u00f3n lit\u00farxica.\nA Igrexa Ortodoxa Oriental celebra a festa de San Daniel, o Profeta xunto coa dos tres mozos o Domingo dos Santos Patriarcas que adoita caer entre o 11 e o 17 de decembro, \u00e9 dicir o \u00faltimo domingo antes do Nadal. A profec\u00eda do cap\u00edtulo 2 do seu libro (Dn. 2:34-35), sobre a pedra que destru\u00edu o \u00eddolo dos p\u00e9s de barro, adoita ser usada na himnolox\u00eda como unha met\u00e1fora da Encarnaci\u00f3n. As\u00ed, a \"pedra\" \u00e9 Cristo e que sexa \"non cortada por man humana\" ref\u00edrese ao nacemento virxinal, sendo a Virxe Mar\u00eda ou Theotokos, a \"monta\u00f1a non cortada\".\nNa Igrexa cat\u00f3lica, a s\u00faa onom\u00e1stica cel\u00e9brase o 21 de xullo.\nTam\u00e9n \u00e9 conmemorado no Calendario dos Santos da Igrexa Luterana de Missouri xunto cos Tres Mozos o 17 de decembro, concidindo coa celebraci\u00f3n ortodoxa.\nA Igrexa Copta, pola s\u00faa banda, cel\u00e9brao o 23 de Baramhat, equivalente ao 3 de abril.\nNa literatura rab\u00ednica.\nSegundo a tradici\u00f3n rab\u00ednica, Daniel pertenc\u00eda \u00e1 realeza; o seu destino foi profetizado polo propio Isa\u00edas cando lle dixo ao rei Ezequ\u00edas: \"e os teus fillos, que ti procreaches, ser\u00e1n eunucos no palacio do rei de Babilonia\". Tam\u00e9n se eloxia a Daniel con estas palabras: \"Se estivese nun prato da balanza e todos os sabios dos xent\u00eds no outro; el ser\u00eda m\u00e1is pesado que todos eles\". Dise que Nabucodonosor o admiraba moito, a pesar de que se negou a renderlle honras divinas e que cando o mozo lle revelou o so\u00f1o que esquecera non tivo ningunha d\u00fabida de que a s\u00faa interpretaci\u00f3n do mesmo era correcta.\nDaniel no islam.\nOs musulm\u00e1ns consideran a Daniel como un profeta, a pesar de non ser mencionado no Cor\u00e1n. As tradici\u00f3ns isl\u00e1micas din que predicou en Iraq durante os reinados dos reis persas Lahorasp e Ciro, aos cales ensinou a unicidade de Deus e exhortou o pobo a retornar ao seu culto. O historiador Tabari conta que Daniel resucitou coas s\u00faas pregarias a unha multitude de persoas mortas mil anos atr\u00e1s, un episodio que historiza a par\u00e1bola de Ezequiel 37 1 10.\nCiro encarg\u00e1ralle o ensino da verdadeira relixi\u00f3n, cando Daniel lle pediu permiso para reconstru\u00edr o Templo e retornar a Palestina, o rei accedeu \u00e1 primeira petici\u00f3n pero rexeitou deixalo ir alegando que \"se tivese mil profetas coma ti, querer\u00eda que todos quedasen comigo\".\nNoutras tradici\u00f3ns, con todo, consid\u00e9rase o profeta como rei de Israel tralo retorno do cativerio de Babilonia. Atrib\u00faese tam\u00e9n a Daniel a invenci\u00f3n da xeomancia (\"'ilm al-raml\") e a autor\u00eda do libro \"Usul al-Ta'bir\" (\"Principios da Interpretaci\u00f3n dos So\u00f1os\"). Al Masudi di que en realidade houbo dous Daniel. O Antigo, que viviu entre a \u00e9poca de No\u00e9 e a de Abraham, autor das mencionadas ciencias, e Daniel o Mozo, t\u00edo materno de Ciro autor do \"Kitab al-Jafar\" (\"Libro da Adivi\u00f1aci\u00f3n\") e de numerosas predici\u00f3ns sobre os reis de Persia.\nDaniel na tradici\u00f3n occidental.\nDaniel foi unha figura moi importante na tradici\u00f3n cristi\u00e1 en raz\u00f3n de mencionada Profec\u00eda das Semanas que anunciar\u00eda, segundo alg\u00fans te\u00f3logos, con exactitude o nacemento e a morte de Xesucristo. Do mesmo xeito, as s\u00faas predici\u00f3ns sobre guerras apocal\u00edpticas e a sucesi\u00f3n dos Imperios fix\u00e9rono un favorito dos predicadores da Parus\u00eda, en especial \u00e1 hora de calcular a data de tal evento.\nComo un mozo estudoso, pleno de confianza en Deus, aparece nos dese\u00f1os do Renacemento, en especial nos frescos de Michelangelo na Capela Sistina.\nNos s\u00e9culos XIX e XX, a figura hist\u00f3rica do profeta foi cuestionada polos estudosos da antig\u00fcidade mesopot\u00e1mica en raz\u00f3n das incongruencias entre os relatos do seu libro, que parecer\u00eda corresponder ao s\u00e9culo IV ou III a.C., e os feitos hist\u00f3ricos."}
{"id": "439558", "revid": "23204", "url": "https://gl.wikipedia.org/wiki?curid=439558", "title": "Zipaquir\u00e1", "text": "Zipaquir\u00e1 \u00e9 un concello de Colombia\u00a0que se atopa\u00a0no departamento de Cundinamarca, na provincia de Sabana Centro, da que \u00e9 a capital e sede da s\u00faa diocese. At\u00f3pase a 42 quil\u00f3metros\u00a0de Bogot\u00e1. Cunha poboaci\u00f3n de 126.409 habitantes, \u00e9 o segundo meirande concello da provincia. \u00c9 un dos centros de explotaci\u00f3n de sal m\u00e1is importantes en Colombia, raz\u00f3n pola cal tam\u00e9n \u00e9 co\u00f1ecida como a \"Cidade do Sal\".\nZipaquir\u00e1 \u00e9 reco\u00f1ecida a nivel internacional pola s\u00faa Catedral de Sal, a cal recibiu o reco\u00f1ecemento como \u201cPrimeira marabilla de Colombia\u201d o 4 de febreiro do 2007, ademais do seu centro urbano, o cal foi declarado patrimonio hist\u00f3rico e cultural de Colombia.\nDe fundaci\u00f3n prehisp\u00e1nica, os seus poboadores asent\u00e1banse no sector hoxe co\u00f1ecido como \"Pueblo viejo\" a case 200 metros da s\u00faa actual localizaci\u00f3n. Foi erixida como vila o 18 de xullo de 1600 por auto de poboamento proferido polo oidor espa\u00f1ol Luis Henr\u00edquez. Foi sucesivamente capital da Provincia de Cundinamarca (1851), da Provincia de Zipaquir\u00e1 (1852-1855), do Estado Soberano de Cundinamarca (1861-1864), do Departamento de Quesada (1905-1908) e do Departamento de Zipaquir\u00e1 (1908-1910).\nToponimia.\nDo top\u00f3nimo \u00abZipaquir\u00e1\u00bb hai tres posibles orixes en lingua muisca; a primeira, \u00e9 extra\u00eddo do pobo ind\u00edxena que habitou ao p\u00e9 do Cerro do Zipa - \"Chicaquicha\", que traduce \u00ab\u00f3 p\u00e9 do cume\u00bb ou simplemente \u00abp\u00e9 de cume\u00bb\". O segundo, segundo outras fontes, significa \u00abCidade do noso pai\u00bb, e o \u00faltimo rem\u00f3ntase a unha historia sobre unha uni\u00f3n entre o Zipa e unha muller chamada Quira.\u00a0At\u00e9 o S\u00e9culo XIX, a ortograf\u00eda m\u00e1is usada era a que comezaba con \u00abC\u00bb (Cipaquir\u00e1).\nHistoria.\nPer\u00edodo pre-muisca.\nNo val do Abra, nos l\u00edmites entre Zipaquir\u00e1 e Tocancip\u00e1, atop\u00e1ronse uns dos restos humanos m\u00e1is antigos de Colombia. A secuencia estratificada de instrumentos l\u00edticos al\u00ed presente con \u00f3sos de animais e fragmentos de carb\u00f3n vexetal foron datados mediante C14 en 12.400 anos \u00b1 160 AP.\nAs primeiras investigaci\u00f3ns no sitio tiveron lugar en 1967, cando se obtivo por primeira vez en Colombia unha secuencia estratificada de instrumentos l\u00edticos, asociados con \u00f3sos de animais e fragmentos de carb\u00f3n vexetal datados mediante C14 en 12.400 anos \u00b1 160 AP.\nA partir de 1969 realiz\u00e1ronse escavaci\u00f3ns m\u00e1is amplas coa colaboraci\u00f3n da Universidade de Indiana e en 1970 co patrocinio da Fundaci\u00f3n Neerlandesa de Estudos Tropicais (Wotro) e o apoio do Instituto Colombiano de Antropolox\u00eda. Foron localizados na rexi\u00f3n outro catro sitios precer\u00e1micos estratificados. Sedimentos lacustres depositados permitiron precisas reconstruci\u00f3ns do clima e a vexetaci\u00f3n baseados en estudos palinol\u00f3xicos.\nHai 15.000 a 12.500 anos, un per\u00edodo co\u00f1ecido como estadial F\u00faquene, o clima era fr\u00edo e seco e a vexetaci\u00f3n era de p\u00e1ramo. Cortadores de pedra e refugallos de talla testemu\u00f1an a presenza humana, nunha unidade estratigr\u00e1fica para a que se estiman 13.000 anos a.C.\nPer\u00edodo muisca.\nO poboado ind\u00edxena situ\u00e1banse na parte alta da mina chamada \"Pueblo Viejo\", a uns 200 metros por enriba do sitio que hoxe ocupa a cidade, onde \u00e1 chegada dos espa\u00f1ois \u00abalz\u00e1banse un centenar de vivendas, cunha poboaci\u00f3n de 1.200 persoas\u00bb.\nEstas terras pertenc\u00edan \u00f3s dominios do Zipa de Bacat\u00e1, supremo gobernante do Zipazgo (rexi\u00f3n \u00f3 sur da Confederaci\u00f3n Muisca). Esta zona da sabana de Bogot\u00e1 era asucada naquela \u00e9poca por unha sucesi\u00f3n de pequenos lagos e arroios, que permit\u00edan o transporte dos seus habitantes en canoas, medio polo cal os habitantes de Nemoc\u00f3n, Gachancip\u00e1 e Tocancip\u00e1 chegaban a \"Chicaquicha\" para abastecerse do prezado sal, que intercambiaban por vasillas e tecidos. O sal era tam\u00e9n intercambiado con pobos de toda a rexi\u00f3n andina de Colombia, inclu\u00edndo os panches, tolimas, pant\u00e1goras e muzos.\nEn tempos do Zipa Nemequene, o Cacique de Zipaquir\u00e1, alentado polos de Guatavita e Ubat\u00e9, decidiu aproveitar as dif\u00edciles condici\u00f3ns do comezo do reinado do Zipa para declararlle a guerra. Entre tanto Nemequene, decatado da rebeli\u00f3n, decidiu adiantarse \u00f3 seu inimigo e sa\u00edrlle \u00f3 encontro, \u00f3 mando de dezaseis mil g\u00fcechas (guerreiros muiscas). Os dous ex\u00e9rcitos atop\u00e1ronse entre Ch\u00eda e Cajic\u00e1, onde as tropas de Bacat\u00e1 venceron \u00e1s de Zipaquir\u00e1. De inmediato Nemequene regresou a Funza, capital do Zipazgo, onde entrou \u00f3 tempo co seu sobri\u00f1o Tisquesusa, quen volv\u00eda triunfante logo de vencer e sometido \u00f3s sutagaos en Fusagasug\u00e1."}
{"id": "439559", "revid": "89787", "url": "https://gl.wikipedia.org/wiki?curid=439559", "title": "Mary Higgins Clark", "text": "Mary Theresa Eleanor Higgins Clark Conheeney (de solteira Higgins), nada en Nova York o 24 de decembro de 1927 e finada en Naples o 31 de xaneiro de 2020, foi unha escritora estadounidense, autora de novelas de suspense. Cada un dos seus libros converteuse nun \"best-s\u00e9ller\" nos Estados Unidos e varios pa\u00edses europeos, e todas contin\u00faan a ser editadas. A s\u00faa primeira novela de suspense, \"Where Are the Children\", vai pola s\u00faa setenta e cinco impresi\u00f3n.\nTraxectoria.\nMary Higgins Clark naceu no Bronx, Nova York. O seu pai morreu cando ela ti\u00f1a dez anos, deixando a familia nunha situaci\u00f3n econ\u00f3mica dif\u00edcil. Despois de terminar os estudos do ensino secundario, fixo un curso de secretariado e traballou como secretaria nunha axencia de publicidade durante tres anos. Abandonou a axencia para traballar como auxiliar de voo na Pan American Airlines, onde ficou ata o seu matrimonio con Warren Clark. En 1956 comezou a escribir contos para xornais e revistas e obras de teatro para a radio. O primeiro libro que publicou foi unha biograf\u00eda de George Washington, \"Aspire to the Heavens\".\nWarren faleceu v\u00edtima dun ataque ao coraz\u00f3n en 1964, e Mary quedou con cinco fillos ao seu cargo. Foi ent\u00f3n cando decidiu dedicarse \u00e1 escritura. Ergu\u00edase todos os d\u00edas \u00e1s cinco da ma\u00f1\u00e1 e escrib\u00eda ata as sete, hora en que preparaba os fillos para a escola.\nO seu primeiro libro policial, \"Where Are the Children?\", publicado en 1975, converteuse nun \"best-s\u00e9ller\". Mary decidiu continuar os seus estudos e inscribiuse na Fordham University, onde, en 1979, se doutorou \"summa cum lauda\" en filosof\u00eda. Dende ent\u00f3n foi distinguida con 16 doutoramentos \"honoris causa\" e recibiu numerosos premios literarios. Os seus libros foron traducidos a varias linguas.\nEn 1996 Mary casou con John J. Coheeney e ese mesmo ano, lanzou a \"Mary Higgins Clark Mystery Magazine\".\nObras.\nFicci\u00f3n.\nCentrada en Alvirah Meehan, ga\u00f1adora da loter\u00eda e o seu home Willy, fontaneiro, mentres resolven crimes. \nCentrada en Laurie Moran, produtora da serie de televisi\u00f3n \"Under Suspicion\", programa documental no que se investigan casos sen resolver."}
{"id": "439560", "revid": "89787", "url": "https://gl.wikipedia.org/wiki?curid=439560", "title": "Ga\u00e9licos do Gran Sol", "text": "O Club Deportivo Ga\u00e9licos do Gran Sol, abreviado \u201cGran Sol\u201d, \u00e9 un equipo deportivo de Barcelona que practica o f\u00fatbol ga\u00e9lico. Nace no ano 2015 e dende 2017 conta con equipo feminino e masculino.\nNome e s\u00edmbolos.\nO nome do equipo ref\u00edrese ao caladoiro do mesmo nome, que ocupa gran parte da fachada litoral atl\u00e1ntica. Ademais tam\u00e9n evoca o libro de Xurxo Souto: \u201cContos do mar de Irlanda: De Galiza ao Gran Sol\u201d. O s\u00edmbolo do club \u00e9 un escudo formado por unha cruz de San Xurxo, (que simboliza o seu nacemento en terras catal\u00e1s) e en cada un dos catro lados da cruz, atopamos respectivamente, un sol, unha bandeira de Galiza, un tr\u00edscele e un bal\u00f3n de f\u00fatbol ga\u00e9lico.\nHistoria.\nO club nace en 2015 polo interese amosado por un grupo de migrantes galegas, que ti\u00f1an interese na pr\u00e1ctica do f\u00fatbol ga\u00e9lico. No ano 2016 inscr\u00edbese na GAA e comeza a competir en campionatos oficiais, como o Campionato Ib\u00e9rico de F\u00fatbol Ga\u00e9lico ou a Copa Catalu\u00f1a de f\u00fatbol ga\u00e9lico. No ano 2017 constit\u00faese o equipo feminino, co\u00f1ecidas coma \u201cGran Solettes\u201d.\nA s\u00faa maior particularidade \u00e9 que a pesar de estar radicado en Barcelona, est\u00e1 conformado na s\u00faa maior parte por xogadoras galegas. Nos \u00faltimos tempos tam\u00e9n hai moitas catal\u00e1s que se achegaron a este deporte da man deste equipo, e incluso persoas doutras nacionalidades, co cal o club alcanza unha dimensi\u00f3n internacional."}
{"id": "439563", "revid": "98629", "url": "https://gl.wikipedia.org/wiki?curid=439563", "title": "Sergi Vidal", "text": "Sergi Vidal Plana, nado o 9 de abril de 1981 en Badalona \u00e9 un ex xogador profesional internacional de baloncesto espa\u00f1ol que xogaba nas posici\u00f3ns escolta ou ala.\nTraxectoria.\nNado en Badalona, Sergi Vidal comeza a s\u00faa carreira nas categor\u00edas inferiores do Joventut de Badalona, entrando a formar parte do club en 1992. Tras ir ascendendo de categor\u00eda, consegue chegar \u00e1 secci\u00f3n j\u00fanior en 1998. Tras xogar no equipo de Liga EBA, debuta co primeiro equipo da ACB na novena xornada ante o Adecco Estudiantes. No encontro, xogado no Palacio de Deportes da CAM, Vidal xoga case nove minutos nos que anota 9 puntos e rouba tres bal\u00f3ns. Tras a s\u00faa boa actuaci\u00f3n nas cateogr\u00edas inferiores do club \"verdinegro\", no ver\u00e1n do ano 2000 asina polo Tau Cer\u00e1mica de Vitoria. Na s\u00faa presentaci\u00f3n co equipo declarou \"Ve\u00f1o aqu\u00ed a ga\u00f1ar t\u00edtulos e non me irei at\u00e9 que non consiga ga\u00f1alo todo con este equipo, e prometo aos seareiros que este ano seremos campi\u00f3ns\". Dito e feito, durante nove temporadas co equipo vasco consegeue ga\u00f1ar d\u00faas Ligas ACB (2001\u221202 e 2007\u221208), catro Copas do Rei (2001\u221202, 2003\u221204, 2005\u221206 e 2008\u221209) e catro Supercopas (2005, 2006, 2007 e 2008), ben como d\u00faas veces subcampi\u00f3n da Euroliga.\nNo ver\u00e1n de 2009 muda de equipo ap\u00f3s pagar o Real Madrid 600.000 \u20ac pola s\u00faa fichaxe. Por\u00e9n, debido a unha lesi\u00f3n no pulso, on puido debutar co equipo madrile\u00f1o at\u00e9 o 23 de decembro desde mesmo ano. Ese d\u00eda, entrando en substituci\u00f3n de Louis Bullock anotou 8 puntos e deu 3 asistencias. O seu paso polo Real Madrid estivo marcado por m\u00faltiples lesi\u00f3n, que lle impediron adquirir regularidade co equipo. Tras d\u00faas temporadas, en 2011 asina polo Lagun Aro GBC, onde chega coa expectativa de superar a \"peor etapa deportiva da s\u00faa carreira\". Nesta temporada destaca at\u00e9 o punto de ser elixido MVP da Liga no mes de marzo e integrante do quinteto ideal da temporada. Tras acabar o seu contrato asina por d\u00faas temporadas co Unicaja M\u00e1laga, para posteriormente en 2014 regresar o seu club de formaci\u00f3n, o Joventut. No equipo badalon\u00ed conv\u00e9rtese durante catro temporadas no l\u00edder do equipo, mesmo en 2017 e 2018 volvendo de novo a xogar coa selecci\u00f3n espa\u00f1ola. C\u00f3mpre destacar que durante a temporada 2017\u221218 xogou o seu partido 600 en ACB, sendo o d\u00e9cimo cuarto xogador en conseguilo. O 14 de setembro de 2018, tras desvincularse do Joventut, an\u00fanciase a s\u00faa fichaxe polo Caf\u00e9s Candelas Breog\u00e1n.\nO 24 de setembro de 2019, anunciouse a s\u00faa fichaxe por un mes polo Baloncesto Fuenlabrada.\nO 3 de novembro de 2019, Vidal asinou un contrato temporal co B\u00e0squet Manresa da Liga ACB, para cubrir a baixa por lesi\u00f3n de Pere Tom\u00e1s.\nO 17 de decembro de 2019, anunciou a s\u00faa retirada como xogador profesional.\nInternacional.\nGrazas ao seu destac\u00e1bel rendimento no Baskonia, foi convocado por primeira vez coa selecci\u00f3n espa\u00f1ola no ano 2005. O seu primeiro partido foi en Alacant ante a selecci\u00f3n francesa, onde anotou tres puntos. Ese mesmo ano foi convocado para xogar o Mundial de Belgrado, onde antixiu o cuarto posto. Por\u00e9n, a competencia que hab\u00eda no combinado na s\u00faa posici\u00f3n, onde estaban Juan Carlos Navarro e Rudy Fern\u00e1ndez, evitou que fose convocado de forma m\u00e1is as\u00eddua. En 2017 an\u00fanciase a s\u00faa volta \u00e1 selecci\u00f3n, onde participa nos encontros clasificatorios para o Mundial de 2019."}
{"id": "439564", "revid": "23204", "url": "https://gl.wikipedia.org/wiki?curid=439564", "title": "Chiquinquir\u00e1", "text": "Chiquinquira \u00e9 un concello colombiano, capital da provincia de Occidente no departamento de Boyac\u00e1, que se atopa no val do r\u00edo Su\u00e1rez, a 134\u00a0km \u00f3 norte de Bogot\u00e1 e a 73\u00a0km de Tunja, a capital do departamento. Con 65\u00a0274 habitantes \u00e9 o cuarto concello m\u00e1is poboado do departamento, despois de Tunja, Duitama e Sogamoso (que superan os 100\u00a0000 habitantes). \u00c9 o centro econ\u00f3mico e comercial da rexi\u00f3n occidentel do departamento de Boyac\u00e1, \u00e1 que prov\u00e9 de materiais, alimentos elaborados, roupa, t\u00e9xtiles e produtos agroveterinarios.\u00a0\u00c9 a sede da Bas\u00edlica da Virxe de Chiquinquir\u00e1 pertencente \u00e1 Igrexa cat\u00f3lica, que visitou o Papa Xo\u00e1n Paulo II en 1986. \u00c9 un destino tur\u00edstico do centro do pa\u00eds, pois moitos visitantes e peregrinos chegan \u00e1 cidade para visitar, entre outros, a bas\u00edlica e a imaxe da Virxe Mar\u00eda exhibida no seu interior.\nToponimia.\nEtimoloxicamente o seu nome pode provir da verba muisca\u00a0\"Xequenquir\u00e1\", que significaba \u00ablugar pantanoso e cuberto de n\u00e9boas\u00bb ou tam\u00e9n \u00abvila sacerdotal\u00bb polas cerimonias que ti\u00f1an lugar na Illa da lagoa de F\u00faquene, onde se fac\u00edan ofrendas \u00f3s deuses muiscas.\nXeograf\u00eda.\nO concello de Chiquinquir\u00e1 forma parte do territorio co\u00f1ecido como altiplano Cundiboyacense e da conca do r\u00edo Su\u00e1rez na cordilleira oriental. A maior parte do territorio \u00e9 unha chaira aluvial propicia para as actividades agr\u00edcolas e gandeiras na periferia do concello at\u00f3panse alg\u00fans terreos elevados como os Arrayanes, a Bromadora, a Boca de Monte e o Boquer\u00f3n de la Palestina."}
{"id": "439565", "revid": "89787", "url": "https://gl.wikipedia.org/wiki?curid=439565", "title": "Olga Louzao", "text": "Mar\u00eda Olga Louzao Aldariz, nada en Lugo en 1979, \u00e9 unha pol\u00edtica galega, voceira de Ciudadanos en Galicia.\nTraxectoria.\nLicenciouse en ciencias pol\u00edticas e da administraci\u00f3n pola Universidade de Santiago de Compostela en 2002 e logo traballou nun banco ata 2014. Dende 2015 \u00e9 mediadora de seguros. Encabezou a lista de Ciudadanos ao concello de Lugo nas elecci\u00f3ns municipais de 2015, logrando acta de concelleira. Foi voceira de Ciudadanos en Galicia durante unhas semanas entre decembro de 2015 e xaneiro de 2016 e de novo dende xullo de 2017."}
{"id": "439572", "revid": "98629", "url": "https://gl.wikipedia.org/wiki?curid=439572", "title": "Cefonicid", "text": "Cefonicid \u00e9 un antibi\u00f3tico beta-lact\u00e1mico pertencente \u00e1 segunda xeraci\u00f3n das cefalosporinas. En Espa\u00f1a foi comercializada baixo o nome de \"Monocid\".\nEspectro de acci\u00f3n.\nCefonicid presenta actividade fronte a bacterias grampositivas (Streptococcus pneumoniae, Streptococcus pyogenes, Staphylococcus, Streptococcus agalactiae e Peptococcus) e bacterias gramnegativas (Haemophilus influenzae, Escherichia coli, Citrobacter, Enterobacter, Klebsiella, Neisseria gonorrhoeae, Proteus mirabilis, Providencia rettgerii, Morganella morganii). As especies de Bacteroides e Pseudomonas adoitan ser resistentes.\nDosificaci\u00f3n.\nExiste unha \u00fanica formulaci\u00f3n que se pode administrar por v\u00eda intravenosa ou intramuscular. A dose convencional \u00e9 de 1 gramo cada 24 horas. A dose debe ser reducida en insuficiencia renal (filtrado menor de 30) e en poboaci\u00f3n pedi\u00e1trica.\nEmbarazo e lactaci\u00f3n.\nEn estudos experimentais cefonicid non causou danos nos fetos. Non se experimentou en mulleres humanas. Excr\u00e9tase en pequenas cantidades no leite materno polo que se recomenda precauci\u00f3n no seu uso."}
{"id": "439574", "revid": "54334", "url": "https://gl.wikipedia.org/wiki?curid=439574", "title": "Manuel Hurtado", "text": "Manuel Hurtado Sanjurjo, nado en Lugo o 27 de xu\u00f1o de 1984, \u00e9 un atleta, adestrador deportivo e pol\u00edtico galego.\nTraxectoria.\nLicenciouse en 2009 en xornalismo pola Universidade Complutense mentres resid\u00eda no Centro de Alto Rendemento de Madrid e logo fixo maxisterio na Universidade de Santiago de Compostela (2012). Co\u00f1ecido deportivamente como Hurac\u00e1n Hurtado \u00e9 especialista de media e longa distancia, e antes de marcha atl\u00e9tica, acadou o 3\u00ba posto no Campionato de Espa\u00f1a de 10\u00a0km no 2010. 1\u00ba posto nos 10\u00a0000 m en 2012 no Campionato de Espa\u00f1a Universitario de Atletismo. No 2015 ga\u00f1ou nos 5000 m do Campionato Galego absoluto e quedou en terceiro lugar do Campionato de Espa\u00f1a de Carreira de Monta\u00f1a. En 2017 volveu ga\u00f1ar o Campionato Galego en 5000 e 10\u00a0000 m. En 2018 proclamouse campi\u00f3n galego de cross curto, cross longo e medio marat\u00f3n.\nDende o ano 2010 comezou a colaborar co seu primeiro club de atletismo nos labores de monitor, chegando a ter o t\u00edtulo de adestrador nacional nivel II no ano 2015 e nivel III no 2018. Dende 2010 \u00e9 adestrador de base nun colexio de Lugo e mais tam\u00e9n dirixe a campioa de Espa\u00f1a sub-18 dos 3000 m, Sara L\u00f3pez e a subcampioa sub-16 nos 600 m, Carmen Victoria Gonz\u00e1lez.\nActividade p\u00fablica.\nRealizou colaboraci\u00f3ns con diversos medios xeneralistas e tam\u00e9n especializados en informaci\u00f3n deportiva, e m\u00e1is \u00e9 tertuliano do programa \"Voces de Lugo\" de RadioVoz, dirixido por F\u00e9lix Jorquera.\nEn agosto de 2018, anunciou publicamente o seu salto \u00e1 pol\u00edtica local, logo de presentar a s\u00faa candidatura a encabezar a lista de Compromiso por Galicia nas elecci\u00f3ns municipais de 2019."}
{"id": "439578", "revid": "27155", "url": "https://gl.wikipedia.org/wiki?curid=439578", "title": "Antitrombina III", "text": ""}
{"id": "439588", "revid": "89787", "url": "https://gl.wikipedia.org/wiki?curid=439588", "title": "Marauder (\u00e1lbum)", "text": "Marauder \u00e9 o sexto \u00e1lbum de estudio da banda estadounidense de indie rock Interpol, publicado o 24 de agosto de 2018 a trav\u00e9s do selo Matador Records. Foi producido por Dave Fridmann e gravouse no seu estudio, Tarbox Road, en Cassadaga, Nova York dende decembro de 2017 ata abril de 2018.\nDo disco edit\u00e1ronse tres sinxelos: \"The Rover\" o d\u00eda 7 de xu\u00f1o, \"Number 10\" o 30 de xullo, e \"If You Really Love Nothing\" o 23 de agosto."}
{"id": "439590", "revid": "56817", "url": "https://gl.wikipedia.org/wiki?curid=439590", "title": "Medios Digitales de Galicia", "text": "Medios Digitales de Galicia \u00e9 unha sociedade an\u00f3nima do Grupo Voz que, canda Radio Voz Galicia e Voz Audiovisual, pasou a formar parte da sociedade limitada Medios Audiovisuales Gallegos, constitu\u00edda na Coru\u00f1a o d\u00eda 28 de decembro de 2008. A compa\u00f1\u00eda Medios Digitales de Galicia \u00e9 titular dunha licenza para desenvover unha canle de televisi\u00f3n dixital terrestre de \u00e1mbito auton\u00f3mico.\nA s\u00faa sede est\u00e1 na r\u00faa Gambrinus, n\u00ba 97, no Pol\u00edgono industrial A Grela - Bens, A Coru\u00f1a.\nNo ano 2006 o equipo municipal de goberno de Santiago de Compostela adxudicou d\u00faas parcelas no solo industrial de Amio (no Pol\u00edgono industrial do Tambre) a Medios Digitales de Galicia S.A. para a creaci\u00f3n dun centro de produci\u00f3n de televisi\u00f3n dixital terrestre. O Concello santiagu\u00e9s valorou aspectos como as novas tecnolox\u00edas e a creaci\u00f3n de emprego \u00e1 hora de adxudicar estes terreos.\nA canle de TDT creada foi V Televisi\u00f3n, que comezou a emitir en probas o 9 de marzo de 2010, e deixou de funcionar o 1 de xaneiro de 2018, xusto despois das badaladas, cando a canle pasou a negro e deixou de emitir, sen mira de axuste,"}
{"id": "439592", "revid": "98629", "url": "https://gl.wikipedia.org/wiki?curid=439592", "title": "Concejo de la Mesta", "text": "O Honrado Concejo de la Mesta, foi unha asociaci\u00f3n de pastores e gandeiros de Le\u00f3n e Castela creada en 1273 por Afonso X o Sabio \u00e1 cal outorgoulle importantes privilexios como quedar eximidos do servizo militar e tam\u00e9n de testemu\u00f1ar nos xu\u00edzos e, o m\u00e1is importante, dereitos de paso e pastoreo.\nAntes da s\u00faa creaci\u00f3n, os pastores reun\u00edanse en asembleas ou consellos denominados \"mestas\" (unha das acepci\u00f3ns en galego \u00e9 a de \"elementos numerosos e xuntos\", como mestura) en diversas localidades d\u00faas ou tres veces ao ano coa fin de tratar dos negocios relacionados cos seus gandos ou goberno econ\u00f3mico, e para distinguir e separar os \"mestencos\" (animais sen dono co\u00f1ecido) que se mesturaron.\nDurante a Idade Media e co paso do tempo, eng\u00e1dense novos privilexios reais \u00e1 Mesta, como pasar\u00e1 a ser co\u00f1ecida, xunto cunha fiscalizaci\u00f3n especial para protexela dos agricultores, o que provocou longos e incontables preitos at\u00e9 o ano 1836, en que foi aboliu por ser un resaibo do Antigo R\u00e9xime.\nA Mesta foi considerada unha das agrupaci\u00f3ns corporativas ou gremios m\u00e1is importantes de Europa da Idade Media e o primeiro gremio gandeiro, a\u00ednda que existiron corporaci\u00f3ns locais de gandeiros anteriores en Arag\u00f3n (Casa de Gandeiros de Zaragoza).\nAs orixes da Mesta: debate historiogr\u00e1fico.\nAs diferentes correntes historiogr\u00e1ficas definiron distintos discursos sobre como ten orixe a Mesta m\u00e1is al\u00f3 do puramente institucional, atendendo esencialmente a cales foron os feitos que deron lugar \u00e1 creaci\u00f3n da propia instituci\u00f3n. A relevancia deste estudo f\u00edxose patente ante a diverxencia das an\u00e1lises dos diferentes historiadores, sobre todo, na elaboraci\u00f3n do discurso historiogr\u00e1fico sobre a \"Crise do s\u00e9culo XVII\". Aparecen varias interpretaci\u00f3ns sobre este feito:\nA estas teses sobre as orixes da transhumancia hai que engadir o importante peso que alg\u00fans historiadores lle dan \u00e1 aparici\u00f3n da ovella meiri\u00f1a, cuxa la convert\u00e9rase no principal produto de exportaci\u00f3n de Castela durante varios per\u00edodos na Baixa Idade Media e a Idade Moderna. Tal \u00e9 a s\u00faa importancia, que alg\u00fans historiadores consideraron que sen ovella meiri\u00f1a non haber\u00eda Mesta. Por iso, mostrouse importante entender a chegada da ovella meiri\u00f1a \u00e1 pen\u00ednsula, tra\u00edda desde o Magreb, como intu\u00edu Klein e como outros historiadores como Robert S. L\u00f3pez buscaron demostrar. Non hai m\u00e1is que elucubraciones sobre por que foi esta importada \u00e1 nacente Mesta e non a Andaluc\u00eda, moito m\u00e1is cerca xeogr\u00e1fica e culturalmente co Norte de \u00c1frica; ou a Arag\u00f3n, cuxas rutas comerciais xa co\u00f1ec\u00edan a la de ovella meiri\u00f1a, vendida, polo menos, en Tunisia.\nA transhumancia: pastores e labregos.\nNa Espa\u00f1a medieval, durante a Reconquista, os reinos cristi\u00e1ns e musulm\u00e1ns estaban separados por unha franxa de territorio que pod\u00eda chegar a ter at\u00e9 100\u00a0km de longura, case despoboados, pois era terra de ningu\u00e9n sometida a continuas incursi\u00f3ns b\u00e9licas dos dous bandos. Nestas terras non val\u00eda a pena labrar, porque as campa\u00f1as b\u00e9licas organiz\u00e1banse durante o bo tempo, na \u00e9poca das colleitas, de modo que o m\u00e1is probable \u00e9 que, por uns ou por outros, acabasen dadas ao lume ou ao saqueo.\nEste territorio aproveit\u00e1bano os pastores, cuxo ga\u00f1ado pod\u00eda moverse dun lugar a outro, practicando a transhumancia, de modo que o percorr\u00edan durante o outono e o inverno (tempadas fr\u00edas) e, na tempada de campa\u00f1as (primavera e ver\u00e1n), refuxi\u00e1banse nas monta\u00f1as do norte, m\u00e1is h\u00famidas e que conservaban os seus pastos durante o tempo c\u00e1lido, conseguindo formar unha gandar\u00eda moi importante. A base principal da importancia econ\u00f3mica destes raba\u00f1os era a ovella meiri\u00f1a, cuxa la, de gran calidade, era apreciada (e a\u00ednda o \u00e9) en toda Europa, as\u00ed como a ovella churra, para carne. A la ti\u00f1a como mercados m\u00e1is importantes Medina del Campo e Burgos. Conforme avanza a Reconquista, estas terras vanse repoboando e laborando, mentres se establece outra franxa de terra de ningu\u00e9n m\u00e1is cara ao sur.\nCando o rei Fernando III deu un grande impulso \u00e1 Reconquista (s\u00e9culo XIII), incorporando aos seus reinos gran cantidade de territorio e facendo tributarios aos reinos \"mouros\" que quedaban, a terra de ningu\u00e9n se converte en segura e os labradores roturan os pastos, prohibindo o paso dos gandos que se com\u00edan as plantas verdes. Tendo en conta que outra gran riqueza de Castela \u00e9 o trigo, os reis (empezando polo sucesor de Fernando III, Afonso X o Sabio) vense na necesidade de promulgar leis para defender a uns e a outros, protexendo as colleitas en xeral, ao establecer cami\u00f1os delimitados para o gando entre as terras cultivadas (canellas, corgas, corredoiras, etc.) para facilita-la transhumancia e o paso entre unhas zonas de pastos e outras, xeralmente situadas en zonas de dif\u00edcil roturaci\u00f3n.\nHistoria da Mesta.\nAs agrupaci\u00f3ns de pastores e gandeiros fusion\u00e1ronse na \"Real sociedade de gandeiros da Mesta\", segundo o privilexio de Afonso X o Sabio, en 1273 en Gualda, a\u00ednda que a s\u00faa denominaci\u00f3n e regulamentaci\u00f3n \u00e9 de 1347, reinando Afonso XI. Como se dixo, coa s\u00faa creaci\u00f3n tent\u00e1base evitar posibles conflitos entre agricultores e gandeiros, xa que estes \u00faltimos deb\u00edan atravesar as terras dos agricultores cos seus raba\u00f1os d\u00faas veces ao ano, producindo danos nos cultivos. Isto emendouse constru\u00edndo uns itinerarios concretos: os de maior anchura cham\u00e1banse canellas, e as m\u00e1is importantes de entre elas cham\u00e1banse canellas reais, dando testemu\u00f1o da s\u00faa creaci\u00f3n polo rei.\nNas cortes de Toledo de 1480, decretouse deixar libre o paso de raba\u00f1os entre Arag\u00f3n e Castela, manifest\u00e1ndose o papel preponderante que os Reis Cat\u00f3licos dar\u00edan \u00e1 Mesta. O mesmo ano, outro decreto outorgaba liberdade absoluta para o tr\u00e1nsito de gandos entre \u00e1mbolos dous reinos. Con isto non s\u00f3 pretend\u00edan protexer esta actividade, sen\u00f3n tam\u00e9n incrementar os ingresos da coroa mediante o arrendamento e a venda de dereitos de pastos. A partir de ent\u00f3n, o presidente da Mesta ser\u00eda o membro m\u00e1is antigo do Consello Real.\nDesde o ano 1500, a Mesta organiz\u00e1base celebrando d\u00faas asembleas ao ano, unha no sur da pen\u00ednsula entre xaneiro e febreiro, e a outra no norte, entre os meses de setembro e outubro. O labor destas asembleas era resolver principalmente asuntos de car\u00e1cter interno como a organizaci\u00f3n das transhumancias pr\u00f3ximas, orde de paso e a elecci\u00f3n dos cargos que deb\u00edan dirixir a Mesta.\nO cargo principal era o de Presidente, os catro alcaldes de cuadrilla que o axudaban nas s\u00faas tarefas, e os alcaldes maiores. Tam\u00e9n ti\u00f1an unha grande importancia os xu\u00edces de comisi\u00f3n, encargados de xulgar e multar aos que non cumprisen a extensa normativa da Mesta. A nivel institucional, existe un gran desco\u00f1ecemento sobre o funcionamento da Mesta, o que provocou todo tipo de especulaci\u00f3ns respecto diso polo que xurdiu unha \u201clenda negra\u201d que afirmaba que dende os Reis Cat\u00f3licos, a Mesta era unha m\u00e1quina perfecta pola s\u00faa organizaci\u00f3n, atribuci\u00f3ns e actuaci\u00f3ns.\nFoi unha organizaci\u00f3n moi poderosa debido aos privilexios que os reis lle conced\u00edan dado que a la era un importante produto de exportaci\u00f3n de Castela a Europa, polo que se deb\u00eda fomentar a produci\u00f3n de la, \u00e1s veces en detrimento da agricultura, co caso paradigm\u00e1tico de Estremadura, e a case desaparici\u00f3n da agricultura, previamente dominante.\nA Mesta foi unha das causantes da deforestaci\u00f3n sufrida na pen\u00ednsula ao longo da historia, xa que a gran cantidade de gando necesitaba moito pasto para se alimentar.\nA s\u00faa decadencia e posterior desaparici\u00f3n no ano 1836 tivo varios motivos:\nCanellas reais.\nAs principais canellas reais polas que circulaba o gando da Mesta foron:\nCando chegaban preto dos seus destinos, hab\u00eda toda unha morea de cami\u00f1os menores, con diversos nomes segundo a s\u00faa importancia: cordas, cordeis, etc., para repartir o gando polas zonas de pastos."}
{"id": "439593", "revid": "15490", "url": "https://gl.wikipedia.org/wiki?curid=439593", "title": "Honrado Concejo de la Mesta", "text": ""}
{"id": "439594", "revid": "15490", "url": "https://gl.wikipedia.org/wiki?curid=439594", "title": "A Mesta", "text": ""}
{"id": "439596", "revid": "98629", "url": "https://gl.wikipedia.org/wiki?curid=439596", "title": "Champagne Ch\u00e2lons Reims Basket", "text": "O Champagne Ch\u00e2lons Reims Basket, co\u00f1ecido como CCRB, \u00e9 un club profesional de baloncesto franc\u00e9s con sede nas cidades de Reims e Ch\u00e2lons-en-Champagne, ambas situadas na rexi\u00f3n do Gran Leste. Actualmente xoga na Ligue Nationale de Basket Pro A (LNB), a m\u00e1xima categor\u00eda do baloncesto galo. Ao compartir sede, dispta os seus partidos como local Disputa no Complexe Ren\u00e9-Tys de Reims, con capacidad para 3.000 espectadores e no Palais des Sports Pierre-de-Coubertin de Ch\u00e2lons-en-Champagne, con capacidad para 2.791 espectadores.\nHistoria.\nFundado en xu\u00f1o de 2010, o Champagne Ch\u00e2lons Reims Basket, ou \"CBRC\", naceu da uni\u00f3n de dous clubs profesionales de baloncesto, o ESPE Basket Ch\u00e2lons-en-Champagne e o\nReims Champagne Basket (RCB), tras ascender este \u00faltimo da Nationale 1 \u00e1 Pro B. As\u00ed, dous hist\u00f3ricos rivais da rexi\u00f3n da Champa\u00f1a combinaron forzas para crear un equipo m\u00e1is competitivo e financieiramente est\u00e1bel no baloncesto profesional.\nDurante a tempada 2011\u221212, o Ch\u00e2lons-Reims fixo unha boa temporada ao terminar terceiro na Pro B, destacando a prestixiosa vitoria sconseguida no pavill\u00f3n de Beaublanc contra Limoges CSP (77-82). Nas eliminatorias polo ascenso o club chega \u00e1s semifinais, onde \u00e9 derrotado polo Boulazac. No ano seguinte, o CCRB finalizou en terceiro lugar, chegando a disputar a final dos playoffs polo ascenso, onde perderon contra o Antibes Sharks. Na seguinte temporada, ap\u00f3s liderar o campionato durante case a metade da liga regular, o equipo foi eliminado de novo nos play-offs, esta vez en semifinais ante o Poitiers. Por\u00e9n, debido \u00e1 ampliaci\u00f3n do n\u00famero de equipos da Pro A de 16 a 18, o equipo \u00e9 invitado a xogar na m\u00e1xima categor\u00eda."}
{"id": "439597", "revid": "5132", "url": "https://gl.wikipedia.org/wiki?curid=439597", "title": "Champagne Ch\u00e2lons-Reims Basket", "text": ""}
{"id": "439600", "revid": "98629", "url": "https://gl.wikipedia.org/wiki?curid=439600", "title": "Cefpodoxima", "text": "Cefpodoxima \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas.\nA f\u00f3rmula farmac\u00e9utica \u00e9 cefpodoxima-proxetilo, un \u00e9ster que se transforma na forma activa no organismo humano. 130 miligramos deste \u00e9ster corresponden a 100\u00a0mg de cefpodoxima.\nEspectro de acci\u00f3n.\nCefpodoxima \u00e9 activa fronte a bacterias grampositivas: Staphylococcus aureus, Staphylococcus saprophyticus, Streptococcus pneumoniae e Streptococcus pyogenes. Tam\u00e9n presenta actividade fronte a Escherichia coli, Klebsiella pneumoniae, Proteus mirabilis, Haemophilus influenzae, Moraxella catarrhalis e Neisseria gonorrhoeae. Tam\u00e9n presenta actividade in-vitro (non existen estudos de eficacia cl\u00ednica) fronte a Streptococcus agalactiae, Citrobacter diversus, Klebsiella oxytoca, Proteus vulgaris, Providencia rettgeri, Haemophilus parainfluenzae e Peptostreptococcus magnus.\nDosificaci\u00f3n.\nUnicamente existe formulaci\u00f3n oral. A dose convencional \u00e9 de 200 a 400 miligramos cada 12 horas. A dose debe reducirse en insuficiencia renal (filtrado menor de 40) e en poboaci\u00f3n pedi\u00e1trica.\nEmbarazo e lactaci\u00f3n.\nCefpodoxima est\u00e1 catalogada na categor\u00eda B da FDA. Non obstante secr\u00e9tase no leite materno en importantes cantidades, polo que se desaconsella o seu uso durante a lactaci\u00f3n3.\nIndicaci\u00f3ns terap\u00e9uticas.\nA axencia espa\u00f1ola de medicamentos recolle tres indicaci\u00f3ns: sinusite aguda bacteriana, amigdalite e exacerbaci\u00f3n aguda da bronquite cr\u00f3nica.\nEfectos secundarios.\nOs m\u00e1is salientables son as molestias gastrointestinais e a diarrea."}
{"id": "439602", "revid": "5863", "url": "https://gl.wikipedia.org/wiki?curid=439602", "title": "Eduarda Feij\u00f3o de Mendoza", "text": ""}
{"id": "439603", "revid": "98629", "url": "https://gl.wikipedia.org/wiki?curid=439603", "title": "Cefamandol", "text": "Cefamandol \u00e9 un antibi\u00f3tico beta-lact\u00e1mico pertencente \u00e1 segunda xeraci\u00f3n de cefalosporinas. Deixou de comercializarse xa nalg\u00fans pa\u00edses coma Estados Unidos e Espa\u00f1a.\nA f\u00f3rmula farmac\u00e9utica \u00e9 un sal de cefamandol denominado cefamandol-Nafate, que se transforma en cefamanadol por mor da estearasa plasm\u00e1tica\nEspectro de acci\u00f3n.\nCefamandol ten actividade fronte a bacterias grampositivas: Staphylococcus aureus, Streptococcus pyogenes e Streptococcus pneumoniae. Por\u00e9n, non ten actividade fronte a Enterococcus. Tam\u00e9n \u00e9 activo fronte a Proteus mirabilis, Escherichia coli e Klebsiella pneumoniae. Son resistentes Enterobacter e Serratia marcescens.\nDosificaci\u00f3n.\nSoamente existe formulaci\u00f3n parenteral.\nEmbarazo e lactaci\u00f3n.\nNon hai recomendaci\u00f3n s\u00f3lidas acerca deste aspecto."}
{"id": "439607", "revid": "98629", "url": "https://gl.wikipedia.org/wiki?curid=439607", "title": "Rainier Fog", "text": "Rainier Fog \u00e9 o sexto \u00e1lbum de estudio da banda estadounidense de rock alternativo Alice in Chains, publicado o 24 de agosto de 2018 a trav\u00e9s do selo BMG, sendo o seu primeiro coa discogr\u00e1fica. O t\u00edtulo est\u00e1 inspirado no monte Rainier, un volc\u00e1n que domina a \u00e1rea metropolitana de Seattle-Tacoma, e a canci\u00f3n do t\u00edtulo \u00e9 un tributo \u00e1 escena musical de Seattle. Tr\u00e1tase do terceiro disco do grupo con William DuVall como vocalista, compartindo tarefas de cantante con Jerry Cantrell. Foi parcialmente gravado no Studio X de Seattle (anteriormente Bad Animals Studios), o mesmo onde gravaron o seu \u00e1lbum de 1995 \"Alice in Chains\". \"Rainier Fog\" tam\u00e9n \u00e9 a terceira colaboraci\u00f3n de Alice in Chains co produtor Nick Raskulinecz.\nOs temas \"The One You Know\", \"So Far Under\" e \"Never Fade\" public\u00e1ronse como sinxelos para promocionar o \u00e1lbum.\n\"Rainier Fog\" estreouse no n\u00famero 12 da lista \"Billboard 200\". Tam\u00e9n foi n\u00famero 1 nas listas \"Top Rock Albums\", \"Alternative Albums\" e \"Hard Rock Albums\", tam\u00e9n da Billboard. Converteuse no primeiro disco da banda en ser \"top 10\" no Reino Unido, chegando ao n\u00famero 9.\nAntecedentes e gravaci\u00f3n.\nEn agosto de 2015 o baixista Mike Inez dixo nunha entrevista que Alice in Chains estivera \"tirando riffs para un novo disco\". Preguntado sobre se a banda gravara alg\u00fan material nunha entrevista coa emisora de radio de Detroit WRIF en xu\u00f1o de 2016, o vocalista William DuVall dixo que a\u00ednda era cedo e que o grupo probablemente falar\u00eda sobre iso nos seguintes meses, despois de rematar a xira con Guns N' Roses.\nEn xaneiro de 2017 Mike Inez dixo nunha entrevista que a banda comezara a traballar nun novo \u00e1lbum. Falando con \"Good Celebrity\" o 1 de maio de 2017, o guitarrista e vocalista Jerry Cantrell revelou que Alice in Chains regresar\u00eda ao Studio X (antes Bad Animals Studios) de Seattle para gravar un novo \u00e1lbum no seguinte mes.\nNo mes de xu\u00f1o de 2017 Mike Inez revelou que a banda a\u00ednda non asinara cunha discogr\u00e1fica, tendo rematado o seu anterior contacto por dous discos con Universal Music Group. Inez recordou que o grupo financiara o seu \u00e1lbum de 2009 \"Black Gives Way to Blue\", polo que non estaban demasiado preocupados por non ter a\u00ednda selo.\nWilliam DuVall revelou a trav\u00e9s da s\u00faa conta de Instagram que a banda comezara a gravar o disco o 12 de xu\u00f1o. As sesi\u00f3ns foron dirixidas por Nick Raskulinecz, que xa producira os dous \u00faltimos traballos do grupo, \"Black Gives Way to Blue\" (2009) e \"The Devil Put Dinosaurs Here\" (2013).\nDurante unha entrevista con Eddie Trunk no seu programa de radio \"Trunk Nation\" o 21 de agosto, Jerry Cantrell dixo sobre o \u00e1lbum; \"Estamos no proceso de reunir agunhas canci\u00f3ns e agardo que nun futuro proximo te\u00f1amos algo para v\u00f3s\". Cando foi preguntado sobre unha data de lanzamento respostou; \"Non sei. Veremos. Cando esteamos listos cho faremos saber, pero estamos no proceso de traballar co material\". Durante unha aparici\u00f3n no programa de televisi\u00f3n \"Fantasy Live\" o 19 de setembro, Cantrell dixo que a banda estivera traballando todo o ver\u00e1n compo\u00f1endo m\u00fasica e agardaban que algo puidese aparecer no ano seguinte.\nEn decembro de 2017 o disco foi cualificado por Ultimate Guitar como o n\u00famero 2 da s\u00faa lista dos 25 \u00e1lbums m\u00e1is agardados de 2018.\nO 11 de xaneiro de 2018 o producer Nick Raskulinecz anunciou a trav\u00e9s de Instagram que o traballo estaba case rematado e que s\u00f3 quedaba un d\u00eda m\u00e1is de gravaci\u00f3n.\nDurante unha entrevista con Guitar World publicada o 11 de abril, Jerry Cantrell dixo que o \u00e1lbum gravouse en catro estudios. Despois de gravar no Studio X de Seattle, a banda foi a Nashville para gravar voces e guitarras principais no estudio caseiro de Nick Raskulinecz. Pero Cantrell tivo que tomarse un tempo de descanso non previsto ao po\u00f1erse enfermo nunha viaxe a Cabo San Lucas en M\u00e9xico para celebrar o aniversario de Sammy Hagar. Cantrell comeu algo en mal estado e prescrib\u00edronlle antibi\u00f3ticos que o seu corpo rexeitou, polo que tivo que pasar seis semanas recuper\u00e1ndose nos \u00c1nxeles. Cantrell fixo que o enxe\u00f1eiro do grupo, Paul Figueroa, fose \u00e1 s\u00faa casa e gravase moitas das voces e solos al\u00ed. A banda rematou de gravar o disco nos Henson Recording Studios dos \u00c1nxeles. Cantrell tam\u00e9n dixo que esperaba que o \u00e1lbum fose lanzado \"probablemente nalg\u00fan momento deste ver\u00e1n\". O \u00e1lbum mesturouse en JHOC Studio, o estudio de Joe Barresi en Pasadena.\nCantrell dixo que usou \"moito material est\u00e1ndar antigo\", as s\u00faas guitarras G&amp;L e Les Paul, e o seu amplificador \"signature\" Dave Friedman \u2018Double J\u2019. Tam\u00e9n se usaron amplificadores m\u00e1is limpos como AC30 e Fender. Un amplificador de cigar box que Nick Raskulinecz mercou no Pike Place Market de Seattle usouse en tres ou catro canci\u00f3ns cunha guitarra bar\u00edtona.\nCando o grupo estaba gravando en Seattle, unha das irm\u00e1s de Chris Cornell trouxo unha das s\u00faas guitarras ac\u00fasticas ao Studio X e regaloulla a DuVall e Cantrell, e \u00e1mbolos dous toc\u00e1rona no \u00e1lbum. \"Ese foi outro momento relixioso. Est\u00e1 a\u00ed na mestura, cada vez que escoitamos este disco sabemos onde est\u00e1\", dixo DuVall.\nNa sala de prensa da cerimonia de inclusi\u00f3n do Sal\u00f3n da Fama do Rock o 14 de abril de 2018 Cantrell revelou que Alice in Chains asinara recentemente con BMG, e que remataran de mesturar o seu novo \u00e1lbum."}
{"id": "439608", "revid": "56817", "url": "https://gl.wikipedia.org/wiki?curid=439608", "title": "Tangerine Reef", "text": "Tangerine Reef \u00e9 o d\u00e9cimo primeiro \u00e1lbum de estudio da banda estadounidense de pop experimental Animal Collective, publicado o 17 de agosto de 2018 a trav\u00e9s do selo Domino. \u00c9 o primeiro disco do grupo editado sen Panda Bear, e foi realizado en colaboraci\u00f3n co d\u00fao Coral Morphologic e en celebraci\u00f3n do ano internacional dos arrecifes.\nO disco est\u00e1 acompa\u00f1ado por unha pel\u00edcula, estreada na p\u00e1xina web da banda."}
{"id": "439611", "revid": "98629", "url": "https://gl.wikipedia.org/wiki?curid=439611", "title": "Leland Stanford", "text": "Amasa Leland Stanford, nado en Watervliet o 9 de marzo de 1824 e finado en Palo Alto o 21 de xu\u00f1o de 1893, foi un magnate, avogado e pol\u00edtico estadounidense, lembrado por ser o fundador, xunto coa s\u00faa esposa Jane, da prestixiosa Universidade Stanford. Emigrou dende Nova York en 1852 para participar na febre do ouro de California, onde se converteu nun comerciante e almacenista de \u00e9xito, grazas ao cal foi constru\u00edndo un imperio empresarial. Foi gobernador de California durante dous anos entre 1861 e 1863 e despois exerceu durante oito anos como senador do estado. Como presidente dos ferrocarr\u00eds Southern Pacific e Central Pacific, gozou de enorme poder na rexi\u00f3n e un impacto duradeiro en California.\nTraxectoria.\nPrimeiros anos.\nStanford naceu en Watervliet en 1824, agora parte da cidade de Colonie. Foi un dos oito fillos de Josias e Elizabeth Phillips Stanford. O pai de Stanford era un agricultor de econom\u00eda media. Asistiu \u00e1 escola com\u00fan ata 1840 e foi educado na s\u00faa casa ata 1839. Asistiu ao Clinton Liberal Ins., e estudou dereito no Seminario Cazenovia en Cazenovia, Nova York entre 1841-45. En 1845 incorporouse \u00e1 firma de avogados de Wheaton, Doolittle &amp; Hadley en Albany.\nO 30 de setembro de 1850 casou con Jane Lathrop en Albany. Ela era a filla de Dyer Lathrop, un comerciante desa cidade, e de Jane Anne (Shields) Lathrop. A parella non tivo fillos durante anos, ata o nacemento do seu \u00fanico fillo, Leland DeWitt Stanford, nado en 1868, cando o seu pai ti\u00f1a corenta e catro anos.\nNegocios.\nEn 1852, Stanford trasladouse a California durante a febre do ouro. Stanford foi candidato sen \u00e9xito a gobernador de California en 1859.\nComo un do \"Catro Grandes\" (\"Big Four\", en ingl\u00e9s) magnates do ferrocarril, cofundou o 28 de xu\u00f1o de 1861, o \"Central Pacific Railroad\", do que foi elixido presidente. Os seus membros foron Charles Crocker, Mark Hopkins e Collis P. Huntington. En 1861 foi nomeado de novo como gobernador de California, e esta vez foi elixido.\nComo presidente do Central Pacific, dirixiu a construci\u00f3n sobre as monta\u00f1as, realizando 530 millas en 293 d\u00edas. En maio de 1868 asoci\u00e1ronse con Lloyd Tevis, Darius Ogden Mills, HD Bacon, Hopkins e Crocker para a creaci\u00f3n da Pacific Union Express Company, que se fusionou en 1870 con Wells Fargo &amp; Company. Como xefe da empresa ferroviaria que constru\u00edu a li\u00f1a do primeiro ferrocarril transcontinental dos Estados Unidos, sobre Serra Nevada, Stanford realizou a cerimonia de colocaci\u00f3n do \"remache de ouro\" (Golden Spike) en Promontory (Utah), o 10 de maio de 1869.\nEn 1868, Stanford e os seus socios adquiriron o control do Southern Pacific, do que foi presidente. Tam\u00e9n foi director de Wells Fargo &amp; Company de 1870 a xaneiro de 1884.\nStanford mudouse a San Francisco en 1874, cando se converteu en presidente da Occidental &amp; Oriental Steamship Company, a li\u00f1a de barcos de vapor ao Xap\u00f3n e a China asociada coa Central Pacific.\nA Southern Pacific Company foi organizada en 1884 como un \"holding\" para as sociedades Central Pacific-Southern Pacific. Stanford foi presidente da Southern Pacific Company dende 1885 ata 1890, cando se viu obrigado a abandonar o cargo e a presidencia da Southern Pacific Railroad, por Huntington en vinganza pola elecci\u00f3n ao Senado de Stanford en 1885. Stanford foi elixido presidente do comit\u00e9 executivo da Southern Pacific Railroad en 1890, e estivo neste posto e a presidencia do Central Pacific Railroad ata a s\u00faa morte.\nStanford tivo d\u00faas adegas, a Leland Stanford Winery, fundada en 1869, e o terreo de 220\u00a0km\u00b2 Great Vina, no condado de Tehama. Tam\u00e9n posu\u00eda unha mansi\u00f3n en Sacramento, California, e unha residencia no barrio de Nob Hill en San Francisco. A s\u00faa residencia en Sacramento foi declarada Parque Hist\u00f3rico Estatal da Mansi\u00f3n de Leland Stanford.\nNaquela \u00e9poca comprou 650 hect\u00e1reas de terreo coa fin de constru\u00edr unha enorme granxa de cabalos, \u00e1 que chamou Palo Alto Stock Farm. M\u00e1is tarde adquiriu as propiedades lindeiras, chegando a xuntar m\u00e1is de 8000 hect\u00e1reas en total. A pequena cidade que \u00eda emerxendo tomou o nome de Palo Alto por conta dunha gran sequoia que hab\u00eda na zona, xunto ao regato de San Francisquito.\nUniversidade Stanford.\nStanford e a s\u00faa dona, Jane, tiveron un fillo, Leland Stanford Junior, que morreu de febre tifoidea con quince anos, en 1884, cando a familia estaba de viaxe por Italia. Poucas semanas despois da s\u00faa morte, os Stanford decidiron que, debido a que xa non pod\u00edan facer nada polo seu propio fillo, \"os fillos de California ser\u00e1n os nosos fillos\". E rapidamente dispux\u00e9ronse a atopar un xeito duradeiro para lembrar e honrar a memoria do seu amado e defunto fillo.\nBarallaron varias posibilidades, como un museo ou unha escola t\u00e9cnica, pero ao final decid\u00edronse por unha universidade en California (a\u00ednda que, finalmente, tam\u00e9n crearon un museo). Si que \u00e9 certo que visitaron o presidente da Universidade Harvard, naquel momento Charles William Eliot, pero foi unicamente para recibir consellos e recomendaci\u00f3ns \u00e1 hora de iniciar o proxecto. A verdade \u00e9 que estiveron reunidos tam\u00e9n co director da Universidade Cornell de Nova York, cos responsables do MIT (o Instituto Tecnol\u00f3xico de Massachusetts) e co director da Universidade Johns Hopkins, en Baltimore. De todos eles levaron ideas para fundar a s\u00faa instituci\u00f3n, e a Universidade Stanford abriu as s\u00faas portas o 1 de outubro de 1891. Realmente, o seu nome orixinal \u00e9 Universidade Leland Stanford Junior."}
{"id": "439612", "revid": "5863", "url": "https://gl.wikipedia.org/wiki?curid=439612", "title": "E. Feij\u00f3o de Mendoza", "text": ""}
{"id": "439613", "revid": "23204", "url": "https://gl.wikipedia.org/wiki?curid=439613", "title": "Est\u00e9e Lauder", "text": "Josephine Esther Mentzer, co\u00f1ecida como Est\u00e9e Lauder (|\u02c8\u025bste\u026a \u02c8l\u0254\u02d0d\u0259r|), nada en Nova York o 1 de xullo de 1908, e finada na mesma cidade o 24 de abril de 2004, foi unha muller de negocios estadounidense. Foi a cofundadora xunto co seu esposo Joseph Lauter (despois Lauder) da compa\u00f1\u00eda do seu nome. Lauder foi a \u00fanica muller inclu\u00edda en 1998 na lista da revista \"Time\" dos vinte xenios dos negocios do s\u00e9culo XX.\nTraxectoria.\nPrimeiros anos e educaci\u00f3n.\nLauder naceu Corona, Queens, Nova York, segunda dos fillos de Rose (Schotz) Rosenthal e Max Mentzer. Os seus pais eran inmigrantes h\u00fangaros xudeus, a s\u00faa nai de S\u00e1toralja\u00fajhely e o seu pai de Gelle (hoxe Holice, Eslovaquia). Rose emigrou dende Hungr\u00eda aos Estados Unidos en 1898 cos seus cinco fillos para unirse ao seu marido, Abraham Rosenthal, mais en 1905 casou con Max Mentzer, tendeiro que tam\u00e9n inmigrara aos Estados Unidos na d\u00e9cada de 1890. Cando naceu a s\u00faa filla, a s\u00faa nai quixo nomeala Eszti pola s\u00faa t\u00eda favorita, pero no \u00faltimo momento pux\u00e9ronlle o nome de \"Josephine\", co que ambos estaban de acordo. Con todo, deseguida o alcume da beb\u00e9 foi \"Estee\", que foi o nome ao que respond\u00eda. Eventualmente, cando creou o seu imperio dos perfumes co seu marido, engadiu un acento para facelo soar franc\u00e9s e comezou a pronuncialo na forma en que o fac\u00eda o seu pai no seu acento h\u00fangaro. Como a maior\u00eda dos seus irm\u00e1ns, traballou na ferraxer\u00eda familiar, onde descubriu por primeira vez o seu gusto polos negocios, o seu esp\u00edrito emprendedor e que leva a ser un comerciante de \u00e9xito. O so\u00f1o da s\u00faa infancia era converterse en actriz co seu \"nome nas luces, flores e homes guapos\".\nCando Est\u00e9e creceu acordou axudar o seu t\u00edo Dr. John Schotz, qu\u00edmico, no seu negocio. A s\u00faa compa\u00f1\u00eda, New Way Laboratories, vend\u00eda produtos de beleza como cremas, loci\u00f3ns, colorete e fragrancias. Comezou a interesarse m\u00e1is neste negocio que no do seu pai. Tam\u00e9n aprendeu a lavar a s\u00faa cara e dar masaxes faciais. Tras graduarse no Newtown High School, centrouse no negocio do seu t\u00edo.\nCarreira.\nLauder deu nome a unha das mesturas Super Rich All-Purpose Cream do seu t\u00edo, e comezou a vender os seus produtos \u00e1s s\u00faas amigas. Vendeu cremas como a Six-In-One Cold Cream e a Dr. Schotz's Viennese Cream a tendas de beleza, clubs de praia e centros tur\u00edsticos. Un d\u00eda, mentres lle arranxaban o cabelo en House of Ash Blondes, a dona do sal\u00f3n, Florence Morris, preguntoulle pola s\u00faa perfecta cute. Axi\u00f1a, Est\u00e9e volveu o sal\u00f3n para distribu\u00edr catro das cremas do seu t\u00edo e amosar o seu uso. Morris ficou tan impresionada que pediu a Lauder que vendese os seus produtos no seu novo sal\u00f3n.\nEn 1953, Lauder presentou a s\u00faa primeira fragrancia, Youth-Dew, un sal de ba\u00f1o que imitaba un perfume. En vez de empregar perfumes franceses botando unha pinga detr\u00e1s de cada orella, as mulleres comezaron a usar Youth-Dew na s\u00faa auga de ba\u00f1o. No primeiro ano, vend\u00e9ronse 50\u00a0000 botellas, e en 1984, o n\u00famero aumentara a 150 mill\u00f3ns.\nEn 1985 protagonizou un documental en televisi\u00f3n, \"Est\u00e9e Lauder: The Sweet Smell of Success\". Explicando o seu \u00e9xito, dixo \"Nunca traballei un d\u00eda na mi\u00f1a vida sen vender. Se creo en algo, v\u00e9ndoo, e v\u00e9ndoo duramente\".\nFalecemento.\nLauder faleceu aos 95 anos v\u00edtima dunha ataque cardiopulmonar o 24 de abril de 2004 na s\u00faa casa de Manhattan.\nVida privada.\nEst\u00e9e co\u00f1eceu a Joseph Lauter cando ela ti\u00f1a pouco m\u00e1is de vinte anos e casaron o 15 de xaneiro de 1930. O apelido foi cambiado logo de Lauter a Lauder. O seu primeiro fillo, Leonard, naceu o 19 de marzo de 1933. A parella separouse en 1939 e ela mudouse a Florida, mais volveron casar en 1942. O seu segundo fillo, Ronald, naceu en 1944. Est\u00e9e e Joseph Lauder permaneceron casados ata a morte del en 1982, e ela arrepentiuse do seu divorcio, dicindo que casara moi nova e asumiu que perdera a s\u00faa vida mais axi\u00f1a se deu de conta que ti\u00f1a \"o marido m\u00e1is doce do mundo\".\nLeonard converteuse en xefe educativo de Est\u00e9e Lauder e despois en presidente do consello. Ronald foi axudante do Secretario de Defensa durante a administraci\u00f3n Reagan e embaixador dos Estados Unidos en Austria en 1986-87.\nReco\u00f1ecementos.\nLauder recibiu o t\u00edtulo de cabaleiro da Lexi\u00f3n de Honor do c\u00f3nsul xeral de Francia, Gerard Causer. Foi a primeira muller en recibir a condecoraci\u00f3n de cabaleiro o 16 de xaneiro de 1978. Foi inclu\u00edda no Junior Achievement U.S. Business Hall of Fame en 1988 e recibiu a Medalla Presidencial da Liberdade en 2004."}
{"id": "439615", "revid": "89787", "url": "https://gl.wikipedia.org/wiki?curid=439615", "title": "Clasificaci\u00f3n Nacional de Actividades Econ\u00f3micas", "text": "A Clasificaci\u00f3n Nacional de Actividades Econ\u00f3micas (CNAE) de Espa\u00f1a \u00e9 un organismo que permite a clasificaci\u00f3n e agrupaci\u00f3n das unidades produtoras segundo a actividade que exercen de cara \u00e1 elaboraci\u00f3n de estat\u00edsticas.\nA \u00faltima actualizaci\u00f3n da CNAE entrou en vigor o 1 de xaneiro de 2009, segundo o disposto no Real Decreto 475/2007, de 13 de abril de 2007, polo que se aprobou a Clasificaci\u00f3n Nacional de Actividades Econ\u00f3micas 2009 (CNAE-2009) e que se comezou a aplicar, con car\u00e1cter xeral, a partir do 1 de xaneiro de 2009.\nA estrutura da CNAE-2009 est\u00e1 baseada en catro niveis de clasificaci\u00f3n: secci\u00f3n, divisi\u00f3n, grupo e clase, con ep\u00edgrafes identificativos mediante un c\u00f3digo alfanum\u00e9rico dun, dous, tres e catro d\u00edxitos, respectivamente.\nNormativa europea CNAE.\nA Clasificaci\u00f3n Nacional de Actividades Econ\u00f3micas (CNAE)-2009, resultante do proceso internacional de revisi\u00f3n denominado \"Operaci\u00f3n 2007\", foi elaborada segundo as condici\u00f3ns recollidas no Regulamento CE 1893/2006 de aprobaci\u00f3n da Nomenclatura estat\u00edstica de actividades econ\u00f3micas da Comunidade Europea (NACE) Rev.2."}
{"id": "439616", "revid": "72012", "url": "https://gl.wikipedia.org/wiki?curid=439616", "title": "CNAE", "text": ""}
{"id": "439617", "revid": "89787", "url": "https://gl.wikipedia.org/wiki?curid=439617", "title": "Duane G. Carey", "text": "Duane Gene 'Digger' Carey \u00e9 un astronauta estadounidense que participou na misi\u00f3n STS-109. Pasou un total de 10,92 d\u00edas no espazo.\nTraxectoria.\nCameron naceu o 30 de abril de 1957 en Saint Paul, Minnesota. \u00c9 graduado en enxe\u00f1er\u00eda aeroespacial e mec\u00e1nica pola Universidade de Minnesota-Minneapolis en 1981 e 1982. Est\u00e1 casado con Cheryl Ann Tobritzhofer e ten dous fillos. Entre as s\u00faas afecci\u00f3ns est\u00e1n viaxar en motocicleta, o motocross, o camping e a lectura de ciencia ficci\u00f3n.\nFoi seleccionado como candidato pola NASA en abril de 1996, convert\u00e9ndose oficialmente en astronauta en 1996. Formou parte da tripulaci\u00f3n da misi\u00f3ns STS-109 como piloto."}
{"id": "439622", "revid": "98629", "url": "https://gl.wikipedia.org/wiki?curid=439622", "title": "Cefprozil", "text": "Cefprozil \u00e9 un antibi\u00f3tico beta-lact\u00e1mico pertencente \u00e1 segunda xeraci\u00f3n das cefalosporinas. Foi comercializado baixo o nome de \"Cefzil\".\nEspectro de acci\u00f3n.\nCefprozil pos\u00fae actividade fronte a bacterias grampositivas (Staphylococcus aureus, Streptococcus pneumoniae e Streptococcus pyogenes) e gramnegativas (Haemophilus influenzae e Moraxella catarrhalis). Tam\u00e9n ten actividade in-vitro (pero non foi avaliada a efectividade cl\u00ednica) fronte a Enterococcus durans, Enterococcus faecalis, Listeria monocytogenes, Staphylococcus epidermidis, Staphylococcus saprophyticus, Staphylococcus warneri, Streptococcus agalactiae, Streptococcus grupo viridans, Citrobacter diversus, Escherichia coli, Klebsiella pneumoniae, Neisseria gonorrhoeae, Proteus mirabilis, Salmonella spp., Shigella spp., Vibrio spp., Prevotella melaninogenicus, Clostridium difficile, Clostridium perfringens, Fusobacterium spp., Peptostreptococcus spp. e Propionibacterium spp.. En cambio, a maior\u00eda das cepas de Bacteroides fragilis son resistentes.\nDosificaci\u00f3n.\nA dose depende da indicaci\u00f3n cl\u00ednica pero oscila entre 250 e 500 miligramos cada 12 ou 24 horas, soamente por v\u00eda oral. A dose debe ser reducida en insuficiencia renal con filtrado menor de 30.\nIndicaci\u00f3ns cl\u00ednicas.\nCefprozil non est\u00e1 comercializado en Espa\u00f1a. En Estados Unidos, est\u00e1 aprobada para a farinxite, otite media, sinusite aguda, infecci\u00f3n respiratoria e a infecci\u00f3n de pel e partes brandas non complicada1.\nEmbarazo e lactaci\u00f3n.\nCefprozil pertence \u00e1 categor\u00eda B da FDA. Excr\u00e9tase en pequenas cantidades no leite materno e desco\u00f1\u00e9cese o seu efecto sobre o lactante, polo que se recomenda precauci\u00f3n no seu uso1."}
{"id": "439623", "revid": "2956", "url": "https://gl.wikipedia.org/wiki?curid=439623", "title": "Cefzil", "text": ""}
{"id": "439646", "revid": "89787", "url": "https://gl.wikipedia.org/wiki?curid=439646", "title": "Matias Varela", "text": "Louis Matias Karl Padin Varela, nado en Estocolmo o 23 de xu\u00f1o de 1980, \u00e9 un actor sueco\u00a0de pais galegos. Creceu en S\u00f6dermalm\u00a0\u00f3 sur de Estocolmo, e as s\u00faas interpretaci\u00f3ns de m\u00e1is sona son as de Miguel Santos en \"Nya tider\", Jorge Ch\u00e1vez na serie \"Arne Dahl\", Jorge Salcedo na terceira tempada da serie de televisi\u00f3n \"Narcos\" e Jorge Salinas nos filmes de \"Snabba Cash\".\nTraxectoria.\nFillo de cambadeses, segundo as s\u00faas declaraci\u00f3ns de pequeno non se consideraba sueco nin eles consider\u00e1bano sueco, cham\u00e1banlle \"cabeza negra\". Conta igualmente que \u00abser inmigrante no norte de Europa \u00e9 unha cousa complicada\u00bb. Traballou dez anos de albanel e fala con fluidez sueco, galego, espa\u00f1ol e ingl\u00e9s."}
{"id": "439647", "revid": "23204", "url": "https://gl.wikipedia.org/wiki?curid=439647", "title": "Louis Matias Karl Padin Varela", "text": ""}
{"id": "439651", "revid": "23204", "url": "https://gl.wikipedia.org/wiki?curid=439651", "title": "Firavitoba", "text": "Firavitoba \u00e9 un concello colombiano\u00a0que se atopa\u00a0na provincia de Sugamuxi no departamento de Boyac\u00e1. At\u00f3pase a uns 77 quil\u00f3metros da cidade de Tunja, a capital do departamento e a 10\u00a0km de Sogamoso, a capital da provincia.\nEtimolox\u00eda.\nExisten tres versi\u00f3ns sobre a orixe do nome de Firavitoba. A primeira indica que a expresi\u00f3n se deriva das palabras\u00a0muiscas \"fiva\" (vento) e \"obta\" (cume), e segundo iso, significa \"vento do cume\"; a segunda afirma que Firavitoba prov\u00e9n do nome dun cacique chamado Covcha Viraba.. A terceira que o seu nome se xerou dos termos muiscas Fiba (aire) e Faoa (nubes), que \u00f3 ser mal pronunciados polos espa\u00f1ois \u00e1 s\u00faa chegada terminou soando como Firavitoba."}
{"id": "439652", "revid": "23204", "url": "https://gl.wikipedia.org/wiki?curid=439652", "title": "Gobernaci\u00f3n de Boyac\u00e1", "text": ""}
{"id": "439653", "revid": "89787", "url": "https://gl.wikipedia.org/wiki?curid=439653", "title": "Cornelius Vanderbilt", "text": "Cornelius Vanderbilt I, nado en Staten Island o 27 de maio de 1794 e finado en Manhattan o 4 de xaneiro de 1877, tam\u00e9n co\u00f1ecido como \"O Comodoro\" (\"The Comodore\") ou \"Comodoro Vanderbilt\", foi un empresario estadounidense que amasou a s\u00faa fortuna grazas ao transporte mediante barcos e ferrocarr\u00eds. Foi o patriarca da familia Vanderbilt.\nNo negocio ferroviario, a compa\u00f1\u00eda de Vanderbilt era a Accessory Transit Company (compa\u00f1\u00eda de tr\u00e1nsito accesorio).\nTraxectoria.\nPrimeiros anos.\nVanderbilt era o cuarto de nove fillos de Cornelius Vanderbilt e Phebe Hand, cuxa modesta familia viv\u00eda en Port Richmond, en Staten Island (cidade de Nova York).\nO seu cuarto av\u00f3 (pai do seu tatarav\u00f3), Jan Aertson, era un granxeiro neerland\u00e9s da vila de De Bilt na provincia de Utrecht, que emigrou a Nova Amsterdam (actual Nova York) en 1650, sendo contratado al\u00ed como servente. O termo holand\u00e9s \"van der\" (dos) foi finalmente unido ao nome do seu poboado natal para crear \"van der Bilt\", que posteriormente se condensou en Vanderbilt. A maior parte dos devanceiros de Vanderbilt eran ingleses, sendo Jacob Vanderbilt, o seu av\u00f3, o \u00faltimo de orixe neerlandesa.\nCornelius Vanderbilt casou o 19 de decembro de 1813 coa s\u00faa curm\u00e1 e veci\u00f1a, Sophia Johnson (1795-1868), filla da s\u00faa t\u00eda Elizabeth Hand Johnson, que era irm\u00e1 da s\u00faa nai.\nImperio de transbordadores.\nDurante a s\u00faa mocidade, Cornelius Vanderbilt traballou nos transbordadores de Nova York, abandonando a escola \u00e1 idade de once anos. Contra os 16 anos estaba a operar o seu propio negocio de transporte de pasaxeiros entre Staten Island e Manhattan.\nDurante a guerra de 1812, recibiu un contrato gobernamental para proporcionar subministraci\u00f3ns aos fortes situados ao redor da cidade de Nova York, por medio de goletas a vela, oficio polo que obtivo o seu alcume de \"Comodoro\".\nEn 1818 dirixiu a s\u00faa atenci\u00f3n cara aos barcos de vapor. A lexislaci\u00f3n neoiorquina outorgaba a Robert Fulton e Robert Livingston un monopolio legal sobre o tr\u00e1fico de embarcaci\u00f3ns de vapor, o que prohib\u00eda legalmente a competencia. Traballando para Thomas Gibbons, Vanderbilt compet\u00eda mellorando os prezos ofrecidos por Fulton e Livingston para o servizo entre New Brunswick (Nova Jersey) e Manhattan, un importante tramo da ruta comercial entre Nova York e Filadelfia.\nVanderbilt logrou fuxir dos que buscaban arrestalo e confiscar a s\u00faa embarcaci\u00f3n. Livingston e Fulton ofrec\u00e9ronlle un lucrativo emprego pilotando o seu barco, pero Vanderbilt rexeitou a oferta dicindo \"non me importa tanto facer di\u00f1eiro, sen\u00f3n probar os meus argumentos e obter unha vantaxe\". Para Vanderbilt, o argumento era a superioridade da libre competencia e a maldade dos monopolios gobernamentais. Por mor disto Livingston e Fulton interpuxeron unha demanda; o caso chegou \u00e1 Corte Suprema dos Estados Unidos e finalmente acabou co monopolio de Fulton e Livingston.\nEn 1829 Vanderbilt independizouse para proporcionar servizo de barco a vapor no r\u00edo Hudson entre Manhattan e Albany, Nova York. Na d\u00e9cada de 1840 ti\u00f1a 100 barcos a vapor percorrendo o Hudson e a reputaci\u00f3n de contar con m\u00e1is empregados que ning\u00fan outro negocio nos Estados Unidos.\nDurante a febre do ouro de California en 1849, ofreceu transporte por medio dun atallo pasando por Nicaragua cara a California, eliminando 960 quil\u00f3metros do percorrido e un 50% sobre o custo dunha viaxe a trav\u00e9s do istmo de Panam\u00e1.\nImperio ferroviario.\nO papel que tivo Vanderbilt no desenvolvemento inicial do ferrocarril levouno a ser v\u00edtima dun dos primeiros accidentes nos Estados Unidos. O 11 de novembro de 1833, Vanderbilt viaxaba como pasaxeiro nun tren de Camden &amp; Amboy que descarrilou nuns prados pr\u00f3ximos a Hightstown, Nova Jersey debido \u00e1 rotura do eixo dun vag\u00f3n. Pasou un mes recuper\u00e1ndose das feridas, d\u00faas costelas fracturadas e un pulm\u00f3n perforado. No mesmo accidente resultou ileso o Presidente dos Estados Unidos John Quincy Adams, que viaxaba nun vag\u00f3n diante do descarrilado.\nEn 1844, Vanderbilt foi elixido director do ferrocarril de Long Island, que contaba cunha ruta entre Boston e Nova York por medio dun transbordo en barco de vapor. En 1857 foi nomeado director do ferrocarril de Nova York e Harlem.\nA inicios da d\u00e9cada de 1860, Vanderbilt comezou a retirar o seu capital do negocio naviero e investilo en ferrocarr\u00eds. Adquiriu o ferrocarril de Nova York e Harlem en 1862-63, o ferrocarril do R\u00edo Hudson en 1864 e o Ferrocarril Central de Nova York en 1867. En 1869 fusionounos no ferrocarril Central de Nova York e o R\u00edo Hudson.\nEn outubro de 1871, Vanderbilt formalizou unha sociedade co ferrocarril de Nova York e New Haven, un\u00edndoo cos ferrocarr\u00eds da s\u00faa propiedade para consolidar as s\u00faas operaci\u00f3ns nunha terminal, situada na r\u00faa 43 Oeste, chamada Grand Central Depot, que foi a primeira Grand Central Terminal, onde se atopa unha estatua de Vanderbilt. O teito de cristal da estaci\u00f3n afundiuse durante unha sarabiada o mesmo d\u00eda que morreu Vanderbilt, en 1877. A estaci\u00f3n foi substitu\u00edda no per\u00edodo de 1903 a 1913.\nContra 1873, estendera as s\u00faas li\u00f1as f\u00e9rreas ata Chicago, Illinois. Por esta \u00e9poca Vanderbilt tentou obter o control do ferrocarril de Erie, o que o puxo en conflito directo con Jay Gould, quen era dono do ferrocarril. Gould ga\u00f1ou a batalla polo control \"dilu\u00edndo\" as s\u00faas acci\u00f3ns, que Vanderbilt comprou en grandes cantidades. Este perdeu m\u00e1is de 7 mill\u00f3ns de d\u00f3lares no seu intento por obter o control, a\u00ednda que despois Gould recuperou a maior parte deste di\u00f1eiro.\nVanderbilt estaba afeito a obter o que desexaba, pero aparentemente atopou a s\u00faa medida en Jay Gould. Vanderbilt dixo con relaci\u00f3n \u00e1 s\u00faa derrota, \"nunca coucees un raposo\". Non foi a \u00faltima vez que Gould desafiase un dos Vanderbilt. Anos despois de que morrese o seu pai, William Vanderbilt f\u00edxose co control da compa\u00f1\u00eda de tel\u00e9grafos Western Union. Ent\u00f3n Gould inaugurou a American Telegraph Company, case logrando sacar a Western Union do negocio; isto deixou a William coa \u00fanica opci\u00f3n de adquirir as acci\u00f3ns de Gould, quen obtivo unha enorme ganancia na transacci\u00f3n.\n\u00daltimos anos e filantrop\u00eda.\n\u00c1 morte da s\u00faa esposa, Vanderbilt foise ao Canad\u00e1, onde o 21 de agosto de 1869 contraeu segundas nupcias cunha curm\u00e1, a se\u00f1orita Crawford, orixinaria de Mobile, Alabama. A nai de Crawford, e a s\u00faa futura sogra, era irm\u00e1 de Phebe Hand Vanderbilt (nai do \"Comodoro\") e de Elizabeth Hand Johnson (antiga sogra e t\u00eda de Vanderbilt). A se\u00f1orita Crawford era 43 anos menor que o seu esposo. Foi o seu sobri\u00f1o quen convenceu a Cornelius Vanderbilt de financiar o que finalmente foi a Universidade Vanderbilt.\nAdoitaba dicir que as mulleres compraban as s\u00faas acci\u00f3ns debido \u00e1 s\u00faa fotograf\u00eda no certificado de adquisici\u00f3n. No seu testamento, desherdou a todos os seus fillos excepto a William, que era tan implacable nos negocios como o seu pai, e o \u00fanico que Cornelius creu capaz de manter o seu imperio.\n\u00c1 s\u00faa morte aos 82 anos, estim\u00e1base a fortuna de Vanderbilt en m\u00e1is de 100 mill\u00f3ns de d\u00f3lares. Legou 95 mill\u00f3ns ao seu fillo William, pero \"s\u00f3\" 500\u00a0000 a cada unha das s\u00faas oito fillas. A s\u00faa esposa recibiu 500\u00a0000 d\u00f3lares en efectivo, a s\u00faa modesta residencia na cidade de Nova York e 2000 acci\u00f3ns com\u00fans do ferrocarril Central de Nova York.\nVanderbilt doou apenas unha pequena parte da s\u00faa fortuna \u00e1 beneficencia, inclu\u00edndo un mill\u00f3n de d\u00f3lares para a Universidade Vanderbilt e 50\u00a0000 \u00e1 Igrexa dos Estra\u00f1os na cidade de Nova York. O seu estilo de vida era modesto, deixando aos seus descendentes a construci\u00f3n das Residencias Vanderbilt que caracterizaron a posguerra civil dos Estados Unidos.\nCornelius Vanderbilt foi enterrado na cripta familiar no cemiterio Moravo de New Dorp, Staten Island. Tres das s\u00faas fillas e o seu fillo Cornelius Jeremiah Vanderbilt non aceptaron o testamento alegando que o seu pai ti\u00f1a delirios de tolemia e non estaba ben da cabeza. A infrutuosa batalla legal durou m\u00e1is dun ano, levando ao suicidio a Cornelius Jeremiah en 1882.\nDescendentes.\nXunto coa s\u00faa esposa Sophia, Cornelius Vanderbilt tivo 13 fillos, dos que 12 alcanzaron a idade adulta:\nCornelius Jeremiah Vanderbilt non ti\u00f1a fillos cando se suicidou en 1882 e George Washington Vanderbilt morre durante a guerra civil antes de ter descendencia.\nGloria Vanderbilt, tataratataraneta de Vanderbilt \u00e9 unha reco\u00f1ecida dese\u00f1adora de moda. O seu fillo m\u00e1is novo, Anderson Cooper, \u00e9 un presentador de informativos en televisi\u00f3n. Outro descendente, a trav\u00e9s de Emily Thorn Vanderbilt, filla de Billy, \u00e9 o actor Timothy Olyphant."}
{"id": "439654", "revid": "23204", "url": "https://gl.wikipedia.org/wiki?curid=439654", "title": "Tunja", "text": "Tunja \u00e9 un concello colombiano, capital do departamento de Boyac\u00e1, que se atopa sobre a cordilleira oriental dos Andes, a 130\u00a0km \u00f3 nord\u00e9s de Bogot\u00e1. \u00c9 a cidade capital m\u00e1is alta do pa\u00eds. Tunja foi constru\u00edda sobre Hunza, unha das capitais da confederaci\u00f3n muisca o 6 de agosto de 1539. Co seu t\u00edtulo de cidade outorgado pola coroa espa\u00f1ola, Tunja chegou a converterse nun fort\u00edn para colonos emigrantes de Castela, Estremadura e Andaluc\u00eda, e un dos maiores centros administrativos, xudiciais, pol\u00edticos e culturais do pa\u00eds. Durante o axitado per\u00edodo da independencia, constitu\u00eduse como capital da Rep\u00fablica de Tunja o 9 de decembro de 1811.\nTunja alberga un conxunto monumental protexido no seu Centro Hist\u00f3rico e declarado patrimonio da Naci\u00f3n en 1959. \u00d3 longo da s\u00faa historia, Tunja foi reco\u00f1ecida como un importante centro literario, cient\u00edfico, cultural e hist\u00f3rico. \u00c9 considerada como a cidade Universitaria de Colombia, e \u00e9 a sede de eventos de car\u00e1cter internacional como o Festival Internacional da Cultura de Boyac\u00e1 e do Aguinaldo Boyacense.\nTunja \u00e9 igualmente a cidade m\u00e1is segura de Colombia segundo o informe presentado polo Centro Internacional para a Prevenci\u00f3n da Criminalidade. En canto \u00e1 econom\u00eda segundo o DANE, o desenvolvemento recente de infraestrutura e da industria da construci\u00f3n contribu\u00edron a un aumento do PIB de 4.0% en 2014.\nEtimolox\u00eda.\nO seu nome actual der\u00edvase do termo Hunza, ou tam\u00e9n \"Junza\" ou \"Tchunza\" Nunca se lle deu oficialmente o nome de Santiago de Tunja. Esta denominaci\u00f3n xorde da primeira divisi\u00f3n en parroquias que tivo a cidade, que a organizou na parroquia da nosa Se\u00f1ora das Neves, \u00f3 norte; Santa B\u00e1rbara, \u00f3 sur, e Santiago de Tunja, no centro. O patr\u00f3n da cidade de Tunja e da Catedral \u00e9 o Ap\u00f3stolo Santiago o Maior. Por iso adquire o nome de Parroquia de Santiago de Tunja."}
{"id": "439655", "revid": "25871", "url": "https://gl.wikipedia.org/wiki?curid=439655", "title": "Istifan Bilu", "text": "Istifan Bilu (en ), nado en Alqux (Iraq) o 5 de setembro de 1910 e finado en Roma o 26 de novembro de 1989, foi un eclesi\u00e1stico cat\u00f3lico caldeo, bispo de Alepo dende 1959 at\u00e9 o seu pasamento.\nTraxectoria.\nNaceu en Alqux, unha vila de maior\u00eda cristi\u00e1 e asiria do norte de Iraq (ent\u00f3n baixo soberan\u00eda otom\u00e1, na provincia de Mosul), o 5 de setembro de 1910. Entrou na Orde Antoniana de Santo Hormisdas dos Caldeos, e o 14 de outubro de 1934 foi ordenado sacerdote. Posteriormente doutorouse polo Pontificio Instituto Oriental coa tese \"\u00abLa Congr\u00e9gation de S. Hormisdas et l'\u00c9glise chald\u00e9enne dans la premi\u00e8re moiti\u00e9 du XIXe si\u00e8cle\u00bb\", publicada en Roma en 1939; durante este per\u00edodo realizou unha estancia no priorado de Amay entre setembro e outubro de 1937.\nEn 1948 foi elixido superior da s\u00faa orde, cargo que ostentou at\u00e9 1958. O 23 de outubro de 1959 foi elixido bispo de Alepo. Recibiu a consagraci\u00f3n episcopal de mans do patriarca de Babilonia Paulo II o 10 de xaneiro de 1960. Como bispo, participou nas sesi\u00f3ns I-IV do Concilio Vaticano II. Durante o seu pontificado, se constru\u00edu a catedral de San Xos\u00e9 de Alepo, as\u00ed como moitas outras iniciativas na eparqu\u00eda.\nLogo da instituci\u00f3n da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\") por Paulo VI, o 19 de xullo de 1975 foi nomeado membro consultor da mesma.\nFinou en Roma o 26 de novembro de 1989, e o seu corpo foi enterrado nun mosteiro preto de Alqux."}
{"id": "439656", "revid": "27155", "url": "https://gl.wikipedia.org/wiki?curid=439656", "title": "SERPINC1", "text": ""}
{"id": "439657", "revid": "839", "url": "https://gl.wikipedia.org/wiki?curid=439657", "title": "St\u00e9phane Bello", "text": ""}
{"id": "439659", "revid": "72012", "url": "https://gl.wikipedia.org/wiki?curid=439659", "title": "Cousteau", "text": ""}
{"id": "439660", "revid": "98629", "url": "https://gl.wikipedia.org/wiki?curid=439660", "title": "Scott Carpenter", "text": "Malcolm Scott Carpenter foi un astronauta estadounidense que pilotou unha c\u00e1psula Mercury durante a misi\u00f3n Mercury-Atlas 7. Pasou un total de 4 horas e 56 minutos no espazo.\nTraxectoria.\nCarpenter naceu o 1 de maio de 1925 en Boulder, Colorado, e faleceu o 10 de outubro de 2013 aos 88 anos. Era graduado en enxe\u00f1er\u00eda aeron\u00e1utica pola Universidade de Colorado en 1949, o mesmo ano no que entrou na Armada dos Estados Unidos. Participou na Guerra de Corea como piloto no Escuadr\u00f3n Seis. Posteriormente estudou na Escola Naval de Pilotos de Proba de Patuxent River, Maryland, en 1954, e fixo voos de proba de diversas aeronaves.\nFoi seleccionado pola NASA como un dos sete astronautas Mercury orixinais o 9 de abril de 1959. Tras un adestramento intensivo foi, en primeiro lugar, o astronauta substituto de John Glenn para a misi\u00f3n Mercury-Atlas 6, e logo foi o elixido para a seguinte misi\u00f3n, o segundo voo orbital dun astronauta americano. A engalaxe tivo lugar o 24 de maio de 1962, e tras pilotar a s\u00faa c\u00e1psula Aurora 7 durante tres voltas \u00e1 Terra, amarou no oc\u00e9ano Atl\u00e1ntico. O voo durou un total de 4 horas e 46 minutos.\nCarpenter non volver\u00eda ao espazo, pero participou no programa SEALAB II da Armada e foi nomeado pola NASA Asistente Executivo do Director do Centro de Voos Espaciais Tripulados. Tam\u00e9n tivo parte no adestramento dos astronautas do proxecto Apollo. En 1967 foi asignado como Director de Operaci\u00f3ns de Acuanautas durante o experimento SEALAB III. Retirouse da Armada en 1969, fundando Sear Sciences, Inc., unha firma para o desenvolvemento de programas dirixidos a un mellor uso dos recursos mari\u00f1os e a mellorar a sa\u00fade do planeta, chegando a traballar intimamente con Jacques-Yves Cousteau e os membros do Calypso. Axudou no dese\u00f1o de equipamento para mergullo e nataci\u00f3n. Escribiu d\u00faas novelas, ambas ambientadas en contornas mari\u00f1as. Faleceu o 10 de outubro de 2013."}
{"id": "439661", "revid": "839", "url": "https://gl.wikipedia.org/wiki?curid=439661", "title": "Xamuil Xauris", "text": "Xamuil Xauris (en ), nado en Tesqopa (Iraq) o 25 de xaneiro de 1909 e finado o 14 de xu\u00f1o de 1981, foi un eclesi\u00e1stico cat\u00f3lico caldeo, arcebispo de Urmia dende 1974 at\u00e9 o seu pasamento.\nTraxectoria.\nNaceu en Tesqopa, unha vila de maior\u00eda cristi\u00e1 e asiria do norte de Iraq (ent\u00f3n baixo soberan\u00eda otom\u00e1, na provincia de Mosul), e pertencente \u00e1 eparqu\u00eda de Alqosh, o 25 de xaneiro de 1909. Entrou na Orde Antoniana de Santo Hormisdas dos Caldeos, e o 28 de outubro de 1951 foi ordenado sacerdote.\nO 18 de xaneiro de 1972 foi nomeado arcebispo de Ahvaz. Recibiu a consagraci\u00f3n episcopal de mans do patriarca de Babilonia Paulo II o 14 de maio do mesmo ano. O 1 de maio de 1974 foi nomeado arcebispo de Urmia e bispo de Salmas, cargos que exerceu at\u00e9 o seu pasamento o 14 de xu\u00f1o de 1981."}
{"id": "439662", "revid": "839", "url": "https://gl.wikipedia.org/wiki?curid=439662", "title": "Xamuil Xuris", "text": ""}
{"id": "439677", "revid": "25871", "url": "https://gl.wikipedia.org/wiki?curid=439677", "title": "Eparqu\u00eda cat\u00f3lica caldea de Alepo", "text": "A eparqu\u00eda de Alepo dos Caldeos \u00e9 unha diocese da Igrexa cat\u00f3lica caldea inmediatamente suxeita ao Patriarcado de Babilonia. En 2015 ti\u00f1a arredor de 10.000 bautizados. O seu bispo dende 1992 \u00e9 Antuan Audu.\nTerritorio.\nA eparqu\u00eda ten xurisdici\u00f3n sobre todos os fieis da Igrexa cat\u00f3lica caldea en Siria. A s\u00e9 episcopal \u00e9 a cidade de Alepo, onde est\u00e1 a catedral de San Xos\u00e9. O territorio est\u00e1 organizado en 10 parroquias.\nHistoria.\nUnha comunidade caldea estaba xa presente a comezos do s\u00e9culo XVI. En 1723 o patriarca caldeo Xos\u00e9 III obtivo do goberno otom\u00e1n un firm\u00e1n que reco\u00f1ec\u00eda a s\u00faa xurisdici\u00f3n sobre os fieis caldeos da cidade. O n\u00famero de fieis, por\u00e9n, foi sempre moi reducido, e a comezos do s\u00e9culo XX a comunidade tan s\u00f3 chegaba \u00e1s 250 persoas. En 1901 o papa Le\u00f3n XIII autorizou a creaci\u00f3n dunha vigair\u00eda patriarcal, directamente dependente do patriarca.\nA eparqu\u00eda actual foi erixida coa supresi\u00f3n da eparqu\u00eda da Alta Mesopotamia o 3 de xullo de 1957 coa bula \"Quasi pastor\" de P\u00edo XII, atendendo \u00e1 petici\u00f3n feita polo S\u00ednodo da Igrexa caldea; na mesma bula fac\u00edaa sufrag\u00e1nea do patriarcado de Babilonia, igualaba os seus l\u00edmites aos de Siria, estabelec\u00eda a s\u00e9 en Alepo, e designaba a Paolo Pappalardo para ocuparse do estabelecemento da nova xurisdici\u00f3n."}
{"id": "439682", "revid": "23204", "url": "https://gl.wikipedia.org/wiki?curid=439682", "title": "Cogua", "text": "Cogua \u00e9 un concello do departamento de Cundinamarca (Colombia) que se atopa na provincia de Sabana Centro, a 34 quil\u00f3metros de Bogot\u00e1. Cogua \u00e9 co\u00f1ecido principalmente polo Encoro do Neusa, lugar frecuentado para acampar e practicar deportes acu\u00e1ticos.\nToponimia.\nO top\u00f3nimo \u00abCogua\u00bb, en\u00a0lingua muisca\u00a0significa \u00abapoio do cerro\u00bb, segundo o dicionario de Acosta Orteg\u00f3n.\nHistoria.\nCando o oidor Luis Enr\u00edquez fundou Zipaquir\u00e1 por auto de 17 de xullo de 1600, agregou e poboou en devandita poboaci\u00f3n \u00f3s indios de Cogua, N\u00e9meza e Peza. O traslado \u00f3 novo Zipaquir\u00e1 non se cumpriu, pois en agosto de 1604 foi a visitalos no seu asentamento orixinario o oidor Lorencio de Terrones, quen reuniu en Cogua \u00f3s de N\u00e9meza e Peza formando unha soa vila, na cal mandou facer igrexa por comisi\u00f3n da Real Audiencia, sendo por conseguinte esta data a de fundaci\u00f3n do actual concello."}
{"id": "439683", "revid": "98629", "url": "https://gl.wikipedia.org/wiki?curid=439683", "title": "Cefixima", "text": "Cefixima \u00e9 un antibi\u00f3tico beta-lact\u00e1mico pertencente \u00e1 terceira xeraci\u00f3n de cefalosporinas. Foi comercializada baixo os nomes de \"Suprax\" e \"Denvar\".\nEspectro de acci\u00f3n.\nCefixima \u00e9 activa fronte a bacterias grampositivas: Streptococcus pneumoniae e Streptococcus pyogenes. Tam\u00e9n \u00e9 activa fronte a gramnegativos: Haemophilus influenzae, Moraxella catarrhalis, Escherichia coli, Proteus mirabilis e Neisseria gonorrhoeae. \nPresenta actividade in-vitro, pero non avaliada a eficacia cl\u00ednica, fronte a Streptococcus agalactiae, Haemophilus parainfluenzae, Proteus vulgaris, Klebsiella pneumoniae, Klebsiella oxytoca, Pasteurella multocida, Providencia spp, Salmonella spp, Shigella spp, Citrobacter amalonaticus, Citrobacter diversus e Serratia marcescens.\nIndicaci\u00f3ns cl\u00ednicas.\nCefixima est\u00e1 aprobada para as seguintes indicaci\u00f3ns cl\u00ednicas:\nDosificaci\u00f3n.\nUnicamente existe formulaci\u00f3n oral. A dose est\u00e1ndar \u00e9 de 200 a 400 miligramos cada 12 ou 24 horas. A dose debe ser axustada en insuficiencia renal grave (filtrado menor de 10) e en poboaci\u00f3n pedi\u00e1trica.\nEmbarazo e lactaci\u00f3n.\nCefixima at\u00f3pase na categor\u00eda B da FDA de f\u00e1rmacos durante o embarazo. Desco\u00f1\u00e9cese se se excreta no leite materno, polo que se recomenda suspender a lactaci\u00f3n mentres se tome cefixima.\nEfectos secundarios.\nSemellantes ao resto de cefalosporinas, destacan as molestias gastrointestinais e a diarrea."}
{"id": "439684", "revid": "2956", "url": "https://gl.wikipedia.org/wiki?curid=439684", "title": "Suprax", "text": ""}
{"id": "439685", "revid": "2956", "url": "https://gl.wikipedia.org/wiki?curid=439685", "title": "Denvar", "text": ""}
{"id": "439686", "revid": "23204", "url": "https://gl.wikipedia.org/wiki?curid=439686", "title": "Gran Premio do Canad\u00e1 de 1998", "text": "O Gran Premio do Canad\u00e1 de 1998 (oficialmente o 1998 Formula 1 Grand Prix du Canada) foi unha carreira de motor de F\u00f3rmula Un celebrada o 7 de xu\u00f1o de 1998 no Circu\u00edto Gilles Villeneuve, Montreal. A carreira de 69 voltas foi a s\u00e9tima carreira da tempada de F\u00f3rmula Un de . Ga\u00f1ouno Michael Schumacher, pero a carreira probablemente sexa lembrada polo accidente na primeira volta que implicou a Alexander Wurz, Jean Alesi e Jarno Trulli, o que deu como resultado a bandeira vermella e se reiniciara, s\u00f3 para que se producira outra colisi\u00f3n entre Alesi e Trulli na mesma curva e a carreira comezou unha vez m\u00e1is detr\u00e1s do coche de seguridade.\nInforme.\nCualificaci\u00f3n.\nEn Montreal, David Coulthard conseguiu a s\u00faa terceira pole da tempada. O escoc\u00e9s logrou facer o tempo m\u00e1is r\u00e1pido ao final da sesi\u00f3n. Mika H\u00e4kkinen tivo pouca sorte durante a sesi\u00f3n de cualificaci\u00f3n. Atopou un gran tr\u00e1fico durante as s\u00faas voltas r\u00e1pidas. Michael Schumacher foi terceiro, e quedou sorprendido polo seu tempo de volta a s\u00f3 0,2 segundos do tempo de Coulthard. A noite anterior \u00e1 cualificaci\u00f3n, Eddie Irvine lanzara un comentario dicindo que o Gran Premio do Canad\u00e1 ser\u00eda crucial para Ferrari, e Schumacher expresou a mesma opini\u00f3n.\nCarreira.\nAo comezo da carreira, Michael Schumacher comezou brillantemente e superou a Mika H\u00e4kkinen, mentres que o seu irm\u00e1n Ralf Schumacher calou o coche. Houbo dous intentos de inicio antes de comezar a carreira cando Alexander Wurz provocou unha colisi\u00f3n, saltou co Benetton por riba da trampa de grava, na primeira curva e tam\u00e9n involucrou a Jean Alesi e Jarno Trulli. Este accidente fixo ondear a bandeira vermella. A carreira foi interrompida e Alesi, Wurz e Trulli reiniciaron nos seus autos. Herbert tivo sorte de que os seus mec\u00e1nicos puidesen reparar o seu Sauber, xa que Alesi tomou o muleto. O \u00fanico dano ao coche demostrou ser un brazo de suspensi\u00f3n dobrado.\nNa segunda sa\u00edda, o Ferrari de Michael Schumacher tivo un comezo pobre e foi inmediatamente superado por Giancarlo Fisichella. A caixa de cambios de H\u00e4kkinen agarrouse mentres m\u00e1is atr\u00e1s hab\u00eda outro incidente. Nesta ocasi\u00f3n foi Ralf Schumacher que estaba empurrando demasiado; el tam\u00e9n pasou pola herba e trompeou no medio da pista e despois sa\u00eduse da pista coa caixa de cambios rota. Isto causou o caos no paquete que marchaba detr\u00e1s de el. Trulli montou o coche de Alesi e, en total, cinco coches retir\u00e1ronse despois da segunda sa\u00edda: H\u00e4kkinen (caixa de cambios), Ralf Schumacher (trompo), Alesi e Trulli que involucrados no accidente, e Toranosuke Takagi con problemas de transmisi\u00f3n.\nMichael Schumacher logrou superar a Giancarlo Fisichella na primeira volta, pero debido a todas as retiradas, sa\u00edu o coche de seguridade. Logo de cinco voltas, o coche de seguridade retirouse e a orde era David Coulthard seguido de Schumacher, Fisichella, Jacques Villeneuve, Rubens Barrichello e Heinz-Harald Frentzen.\nCando a carreira comezou de novo, Coulthard e Michael Schumacher comezaron a afastarse do resto dos participantes. Coulthard liderou as primeiras 13 voltas ata que o coche de seguridade sa\u00edu por segunda vez. Pedro Diniz sa\u00edra da pista e, cando volveu \u00e1 pista, guindou unha gran cantidade de herba e sucidade ao circu\u00edto que necesitaba ser limpado. Cando o coche de seguridade retirouse, hab\u00eda outras tres retiradas. Mika Salo colisionou con Johnny Herbert que se retirou por segunda vez, e Coulthard tivo un problema de transmisi\u00f3n causado por un fallo na articulaci\u00f3n do acelerador mentres loitaba contra Michael Schumacher.\nO accidente con Salo e Herbert provocou a sa\u00edda do coche de seguridade por terceira vez, e Michael Schumacher aproveitou facendo un pitstop. Cando regresou e as bandeiras amarelas ondeaban para anunciar que non se pod\u00eda adiantar, sa\u00edu do pit lane na volta 20, Schumacher cruzou para bloquear a Frentzen na primeira curva. Frentzen sa\u00eduse da pista e pisou a herba, trompeando na grava ao final da primeira curva para retirarse do Gran Premio.\nO director do equipo Williams, Patrick Head, furioso polo que acababa de suceder, dirixiuse ao director do equipo de Ferrari Jean Todt para ter palabras fortes con el sobre o incidente de carreira: \"N\u00f3s [Williams] faremos todo para que [Schumacher] sexa expulsado desta carreira e non toleraremos isto\".\nNo reinicio Fisichella lideraba, por diante de Villeneuve, Michael Schumacher, Damon Hill, Magnussen e Shinji Nakano. Villeneuve intentou inmediatamente adiantar polo exterior a Fisichella e tomar a dianteira, pero o fixo todo mal, sa\u00eduse da pista e danou o seu aler\u00f3n traseiro. Na volta 35, Schumacher recibiu un penalizaci\u00f3n de stop &amp; go de 10 segundos debido ao \"incidente\" con Frentzen. Isto momentaneamente colocouno detr\u00e1s de Hill, pero Schumacher adiantouno e recuperou o segundo posto na volta 38. Damon Hill retirouse finalmente na volta 43 como resultado dun problema el\u00e9ctrico. Logo tomou o liderado na volta 45 cando Fisichella entrou a s\u00faa \u00fanica parada en boxes. Schumacher ampliou a vantaxe sobre o resto do paquete e, ao chegar a s\u00faa segunda parada nos boxes para repostar, puido manter o seu primeiro lugar e, posteriormente, rematar a carreira con 16 segundos entre el e o segundo, Fisichella. Jan Magnussen terminou sexto, anotando o seu \u00fanico punto de F\u00f3rmula Un no seu \u00faltimo Gran Premio."}
{"id": "439688", "revid": "23204", "url": "https://gl.wikipedia.org/wiki?curid=439688", "title": "Encoro do Neusa", "text": "O encoro do Neusa \u00e9 unha fonte de abastecemento para consumo humano nos acuedutos de Cogua e Zipaquir\u00e1. Cumpre a funci\u00f3n de controlar as inundaci\u00f3ns na sabana de Bogot\u00e1 mediante o control dos caudais m\u00e1ximos na conca do r\u00edo Neusa e regulalos durante a tempada seca. O encoro \u00e9 co\u00f1ecido polo servizo que presta a Cundinamarca e tam\u00e9n polo turismo que xera o parque.\nO parque do encoro do Neusa at\u00f3pase a unha altura de 3000 msnm con temperaturas medias de 10\u00a0\u00b0C, esta \u00e1rea presenta dous per\u00edodos de inverno, a primeira nos meses de abril, maio e xu\u00f1o e a segunda nos meses de outubro e novembro .\nDentro da \u00e1rea do parque desenv\u00f3lvense ambientes especiais para o h\u00e1bitat de diferentes especies de fauna entre as que se poden atopar borgo, e diferentes especies de animais silvestres, ademais do gran cultivo de troitas que se poden pescar.\nHistoria.\nA construci\u00f3n do encoro comezou como un proxecto de xeraci\u00f3n de enerx\u00eda el\u00e9ctrica para os concellos de Zipaquir\u00e1, Tocancip\u00e1, Gachancip\u00e1, Cogua e as salinas de Zipaquir\u00e1. Posteriormente, a Concesi\u00f3n Salinas do Banco da Rep\u00fablica decidiu adiantar un proxecto de aproveitamento m\u00faltiple, que comprend\u00eda o abastecemento de auga para Bogot\u00e1, Zipaquir\u00e1 e concellos veci\u00f1os; regulaci\u00f3n do r\u00edo Bogot\u00e1 e a xeraci\u00f3n de enerx\u00eda, prop\u00f3sito que foi posteriormente desbotado.\nOs estudos do encoro comezaron en agosto de 1948 e a construci\u00f3n das obras comezou en 1949 e rematou nos primeiros meses de 1952. Tanto os estudos como a construci\u00f3n foron executados pola firma norteamericana Winston Brothers &amp; Company. En 1962 o lote foi entregado a CAR para o seu manexo e administraci\u00f3n."}
{"id": "439695", "revid": "23204", "url": "https://gl.wikipedia.org/wiki?curid=439695", "title": "Villa de Leyva", "text": "Villa de Leyva \u00e9 un concello\u00a0colombiano que se atopa na provincia de Ricaurte do departamento de Boyac\u00e1.\u00a0Est\u00e1 situado a 40 km\u00a0\u00f3 oeste de Tunja, capital do departamento. Foi fundado en 1572 co nome de Villa de Santa Mar\u00eda de Leyva e reco\u00f1ecida como monumento nacional en 1954. Caracter\u00edzase por conservar a s\u00faa arquitectura de estilo colonial, e polas s\u00faas variadas paisaxes rurais que van dende a zona de p\u00e1ramo cos seus nacementos e reservorios de auga at\u00e9 a zona des\u00e9rtica. Salienta tam\u00e9n a s\u00faa enorme praza principal, empedrada (\u00e1rea de 1,4 ha) que se atopa arrodeada por vellos edificios coloniais. \u00c9 considerada unha das vilas m\u00e1is fermosas de Colombia, sendo o vila e os seus arredores un dos destinos tur\u00edsticos m\u00e1is importante no pa\u00eds. A Villa de Leyva ch\u00e9gase por v\u00eda terrestre a trav\u00e9s de estradas que a comunican con Tunja\u00a0(capital do departamento de Boyac\u00e1), con Chiquinquir\u00e1, Arcabuco e Santa Sof\u00eda (Boyac\u00e1).\nXeograf\u00eda.\nO concello de Villa de Leyva conta con 128\u00a0km\u00b2, at\u00f3pase sobre a cadea monta\u00f1osa chamada cordilleira oriental que forma parte dos Andes, na rexi\u00f3n central do departamento de Boyac\u00e1, nunha zona monta\u00f1osa que rodea un val co\u00f1ecido dende \u00e9pocas precolombianas chamado inicialmente polo ind\u00edxenas val de Zaquencip\u00e1, logo val de Monquir\u00e1 e que ocupa a provincia de Ricaurte. A vila\u00a0\u00e1chase a 2.143 msnm."}
{"id": "439696", "revid": "56817", "url": "https://gl.wikipedia.org/wiki?curid=439696", "title": "Gran Premio de Francia de 1998", "text": "O Gran Premio de Francia de 1998 de F\u00f3rmula 1 celebrouse no Circu\u00edto de Nevers Magny-Cours en Francia o 28 de xu\u00f1o de 1998. Foi a oitava proba da tempada de F\u00f3rmula Un de , o 76\u00ba Gran Premio de Francia, ou o 84\u00ba Gran Prix de l'ACF. A carreira de 71 voltas ga\u00f1ouna o piloto alem\u00e1n Michael Schumacher, pilotando un Ferrari. Foi a segunda vitoria de Schumacher da tempada. O seu compa\u00f1eiro de equipo de Irlanda do Norte, Eddie Irvine, terminou en segundo lugar, co fin\u00e9s Mika H\u00e4kkinen terceiro nun McLaren - Mercedes, desde a pole position.\nInformes.\nAntecedentes.\nA carreira foi inicialmente reducida debido a unha disputa sobre os dereitos de transmisi\u00f3n televisiva en Francia. A\u00ednda que TF1 ti\u00f1a os dereitos, a canle rival France 3 obtivo unha sentenza dun tribunal franc\u00e9s para permitir que todas as canles operasen no circu\u00edto.\nJos Verstappen substitu\u00edu a Jan Magnussen no equipo de Stewart durante o resto da tempada.\nClasificaci\u00f3n.\nMika H\u00e4kkinen de McLaren - Mercedes logrou a pole position, superando a Michael Schumacher por 0,2 segundos. David Coulthard terceiro cualificado, e Eddie Irvine quedou cuarto. Durante a sesi\u00f3n de clasificaci\u00f3n, Schumacher e H\u00e4kkinen intercambiaron o primeiro lugar, ata que H\u00e4kkinen finalmente tomou a pole.\nCarreira.\nAo comezo da carreira, Verstappen calou o seu Stewart, o que significou que houbo que reiniciar a carreira. No segundo inicio, H\u00e4kkinen foi superado por Michael Schumacher e Irvine. Schumacher ent\u00f3n comezou a afastarse, un segundo por volta, con Irvine sostendo os dous McLarens detr\u00e1s de el. Na volta 20, H\u00e4kkinen intentou un movemento ambicioso con Irvine. O seu intento fracasou, e trompeou na trampa de grava. Non obstante, conseguiu manter o seu coche en marcha, entrando en boxes para po\u00f1er pneum\u00e1ticos novos e reincorporouse en cuarto lugar. Con todo, recuperou o terceiro lugar cando Coulthard tivo problemas co seu pit stop. Coulthard entrou nos boxes, pero debido a un problema de repostaxe de combustible, tivo que facer outra volta, e despois entrar de novo aos boxes. Despois desta segunda parada en boxes, H\u00e4kkinen estaba detr\u00e1s de Irvine, e Schumacher estaba na fronte. Na \u00faltima volta, na curva final, H\u00e4kkinen fixo un intento de superar a Irvine, despois de que Irvine pasase moi lenta pola chicane antes da curva final. Irvine mantivo a raia a H\u00e4kkinen para ser segundo, pero s\u00f3 por unha d\u00e9cima de segundo. Con todo, ambos pilotos estaban 19 segundos por detr\u00e1s de Schumacher. Despois da desgraza de Coulthard no pitlane, terminou sexto, anotando un punto para o campionato mundial. Foi o primeiro dobrete de Ferrari en 8 anos, o anterior foi no Gran Premio de Espa\u00f1a de 1990, Alain Prost e Nigel Mansell fixeran o dobrete."}
{"id": "439697", "revid": "23204", "url": "https://gl.wikipedia.org/wiki?curid=439697", "title": "Marta Luc\u00eda Ram\u00edrez", "text": "Marta Luc\u00eda Ram\u00edrez Blanco, nada en Bogot\u00e1 o 4 de xullo de 1954, \u00e9 unha pol\u00edtica e avogada colombiana, vicepresidenta de Colombia, sendo a primeira muller que ocupou este cargo. Foi Ministra de Comercio Exterior (1998-2002) durante o goberno do conservador Andr\u00e9s Pastrana, embaixadora de Colombia en Francia (2002). Tralas elecci\u00f3ns presidenciais de 2002 nas que \u00c1lvaro Uribe V\u00e9lez ga\u00f1ou a presidencia da Rep\u00fablica, Marta Luc\u00eda foi nomeada como Ministra de Defensa de Colombia, sendo a primeira e \u00fanica muller en ocupar este cargo. No ano 2006 resultou elixida como Senadora da Rep\u00fablica polo Partido da Unidade Nacional, posteriormente renunciou \u00f3 senado. En 2009 renunciou ao Partido da Unidade Nacional manifestando falta de garant\u00edas para a s\u00faa candidatura \u00e1s elecci\u00f3ns presidenciais de 2010. En 2018, trala vitoria nas elecci\u00f3ns presidenciais de 2018 de Iv\u00e1n Duque foi nomeada vicepresidenta de Colombia.\nTraxectoria.\nFoi candidata presidencial polo Partido Conservador Colombiano nas Elecci\u00f3ns Presidenciais do 2014, sendo a terceira candidata m\u00e1is votada na primeira volta electoral co 15,52 % correspondido a 1.998.780 votos, soamente por detr\u00e1s do candidato Presidente Juan Manuel Santos e do candidato polo Partido Centro Democr\u00e1tico \u00d3scar Iv\u00e1n Zuluaga quen foi o ga\u00f1ador na Primeira Volta co 29 % dos votos. Na Segunda Volta electoral apoiou \u00f3 candidato opositor \u00d3scar Iv\u00e1n Zuluaga quen foi derrotado con 6.905.001 votos correspondente \u00f3 44,98 % dos votos.\nEn setembro de 2017 anunciou novamente que se lanzar\u00eda \u00e1 presidencia, esta vez por sinaturas e renunciando \u00f3\u00a0partido Conservador debido \u00f3s esc\u00e1ndalos de corrupci\u00f3n nos que est\u00e1n envoltos alg\u00fans dos seus l\u00edderes e por non atopar garant\u00edas para a s\u00faa candidatura. Foi precandidata presidencial apoiada polo movemento cidad\u00e1n \u201cPor unha Colombia Honesta e Forte-Marta Luc\u00eda\u201d, participou na consulta da centrodereita ga\u00f1ada por Iv\u00e1n Duque, de quen ser\u00e1 f\u00f3rmula vicepresidencial por quedar no segundo lugar con m\u00e1is dun mill\u00f3n cincocentos mil votos .\nMarta Luc\u00eda Ram\u00edrez e o expresidente Andr\u00e9s Pastrana Arango convert\u00e9ronse en duros cr\u00edticos do presidente Juan Manuel Santos, polo manexo dado \u00e1 econom\u00eda, as relaci\u00f3ns con Venezuela e principalmente polo proceso de paz adiantado coas FARC. No plebiscito refrendatorio dos Acordos da Habana, asumiu a s\u00faa postura polo NON, coincidindo co expresidente \u00c1lvaro Uribe V\u00e9lez. Tras ser derrotada na consulta da Grande Alianza por Colombia converteuse na candidata Vicepresidencial polo Centro Democr\u00e1tico \u00e1s Elecci\u00f3ns Presidenciais do 2018."}
{"id": "439698", "revid": "89787", "url": "https://gl.wikipedia.org/wiki?curid=439698", "title": "M\u00fasica alternativa", "text": "A m\u00fasica alternativa \u00e9 un termo que engloba a todos os tipos de m\u00fasica que se afastan da tendencia dominante ou dos modelos oficiais comunmente aceptados. Este tipo de m\u00fasica non conta con trazos diferenciadores que a convertan nun estilo musical \u00fanico e reco\u00f1eoc\u00edbel, sen\u00f3n que agrupa un amplo n\u00famero de x\u00e9neros musicais que se afastan da m\u00fasica comercial ou industrial e que te\u00f1en cada un as s\u00faas caracter\u00edsticas propias.\nEste termo abrangue un gran n\u00famero de subx\u00e9neros, entre os que destacan o rock alternativo, o grunge, o indie, a world music, a New Wave ou a m\u00fasica folk, Rap alternativo, entre outros. No entanto, os artistas representativos da m\u00fasica alternativa non sempre se encadran dentro do mesmo subx\u00e9nero, sen\u00f3n que cada unha das s\u00faas composici\u00f3ns pode corresponder a un tipo distinto de m\u00fasica alternativa.\nA principal matizaci\u00f3n que realizan, tanto o p\u00fablico como os cr\u00edticos, ao uso desta denominaci\u00f3n \u00e9 que o alternativo, en canto \u00e9 asumido polo sistema, conv\u00e9rtese nun produto de masas, polo que deixa de oporse ao comercial e por iso deixa de ser alternativo."}
{"id": "439699", "revid": "5132", "url": "https://gl.wikipedia.org/wiki?curid=439699", "title": "\u00c9lan sportif chalonnais", "text": ""}
{"id": "439700", "revid": "5132", "url": "https://gl.wikipedia.org/wiki?curid=439700", "title": "Tours Jou\u00e9 Basket", "text": ""}
{"id": "439701", "revid": "5863", "url": "https://gl.wikipedia.org/wiki?curid=439701", "title": "ESSM Le Portel", "text": "O \u00c9toile Sportive Saint-Michel Le Portel C\u00f4te d'Opale, xeralmente abreviado ESSM ou Le Portel, \u00e9 un club profesional de baloncesto franc\u00e9s con sede na cidade de Le Portel, situada na rexi\u00f3n da Alta Francia. Actualmente xoga na Ligue Nationale de Basket Pro A (LNB), a m\u00e1xima categor\u00eda do baloncesto galo. O seu pavill\u00f3n \u00e9 Le Chaudron, recinto con capacidade para 3\u00a0500 espectadores.\nHistoria.\nA sociedade deportiva \u00c9toile Sportive Saint-Michel foi fundada no ano 1928, sendo o baloncesto unha das s\u00faas secci\u00f3ns. Durante a maior parte da s\u00faa historia competiu en categor\u00edas inferiores do baloncesto franc\u00e9s. Na temporada 2006\u221207 o equipo finaliza na segunda posici\u00f3n da Nationale 1, o que lle serve para ascender \u00e1 LNB Pro B, segunda categor\u00eda profesional gala. Na temporada 2014\u221215 o ESSM consegue chegar \u00e1 final da Copa de Francia tras vencer a equipos de Pro A como Le Mans, Le Havre, ASVEL Lyon-Villeurbanne e Limoges CSP, actuais campi\u00f3ns. Na final, por\u00e9n, perden por 74\u221287 ante o SIG Strasbourg. Na temporada 2015\u221216, o Le Portel consegue un fito ao ascender por vez primeira \u00e1 Pro A. Na s\u00faa primeira temporada na m\u00e1xima categor\u00eda o equipo consegue xogar os play-offs polo t\u00edtulo tras finalizar s\u00e9timos en liga regular. Por\u00e9n, nas eliminatorias perden en primeira rolda ante o \u00c9lan Chalon, equipo que posteriormente ga\u00f1a a competici\u00f3n. Isto serve para que na temporada 2017\u201318 o equipo debute en competici\u00f3ns europeas, xogando a FIBA Europe Cup, na que chegan at\u00e9 cuartos de final, onde perden ante os Bakken Bears dinamarqueses.\nPavill\u00f3ns.\nOs seguintes son alg\u00fans dos pavill\u00f3ns que ten utilizado o ESSM LE Portel como local:"}
{"id": "439702", "revid": "5132", "url": "https://gl.wikipedia.org/wiki?curid=439702", "title": "\u00c9toile Sportive Saint-Michel Le Portel C\u00f4te d'Opale", "text": ""}
{"id": "439703", "revid": "5132", "url": "https://gl.wikipedia.org/wiki?curid=439703", "title": "BAXI Manresa", "text": ""}
{"id": "439704", "revid": "839", "url": "https://gl.wikipedia.org/wiki?curid=439704", "title": "Antuan Audu", "text": "Antuan Audu (en ), nado en Alepo (Siria) o 3 de xaneiro de 1946, \u00e9 un eclesi\u00e1stico cat\u00f3lico caldeo, bispo de Alepo dende 1992.\nTraxectoria.\nNaceu en Alepo, cando Siria era un mandato franc\u00e9s, o 3 de xaneiro de 1946. Entrou na Compa\u00f1\u00eda de Xes\u00fas en 1969, estudou Literatura \u00e1rabe na Universidade de Damasco at\u00e9 1972, e posteriormente doutorouse pola Universidade de Par\u00eds III en 1979, cunha tese sobre Saki al-Arsusi. O 5 de agosto de 1979 foi ordenado sacerdote. Posteriormente completou a s\u00faa formaci\u00f3n filos\u00f3fica e teol\u00f3xica con estudos b\u00edblicos no Pontificio Instituto B\u00edblico, e foi profesor de ex\u00e9xese b\u00edblica na Universidade San Xos\u00e9 e na Universidade do Esp\u00edrito Santo de Kaslik.\nO 18 de xaneiro de 1992 foi nomeado bispo de Alepo. Recibiu a consagraci\u00f3n episcopal de mans do patriarca de Babilonia Rafael I o 11 de outubro do mesmo ano."}
{"id": "439706", "revid": "130289", "url": "https://gl.wikipedia.org/wiki?curid=439706", "title": "Inhibidor do activador do plasmin\u00f3xeno 1", "text": "O inhibidor do activador do plasmin\u00f3xeno 1 (PAI-1), tam\u00e9n chamado inhibidor do activador do plasmin\u00f3xeno endotelial ou serpina E1 \u00e9 unha prote\u00edna que nos humanos est\u00e1 codificada no xene \"SERPINE1\", situado no cromosoma 7. Ter niveis elevados de PAI-1 \u00e9 un factor de risco para a trombose e a aterosclerose\nO PAI-1 \u00e9 un inhibidor de serina proteases (serpina) que funciona como o inhibidor principal do activador do plasmin\u00f3xeno tisular (tPA) e da uroquinase (uPA), que son os activadores do plasmin\u00f3xeno e da fibrin\u00f3lise (destruci\u00f3n fisiol\u00f3xica dos co\u00e1gulos sangu\u00edneos).\nExiste outro PAI chamado inhibidor do activador do plasmin\u00f3xeno 2 (PAI-2), que \u00e9 segregado pola placenta e s\u00f3 se presenta en cantidades significativas durante o embarazo. Ademais, a protease nexina act\u00faa como inhibidor do tPA e da uroquinase. Por\u00e9n, o PAI-1 \u00e9 o principal dos inhibidores dos activadores do plasmin\u00f3xeno.\nXen\u00e9tica.\nO xene que codifica o PAI-1 denom\u00ednase \"SERPINE1\" e est\u00e1 localizado no cromosoma 7 (7q21.3-q22). \u00c9 un xene 12,2 kb de longo con 9 ex\u00f3ns, que presenta un polimorfismo com\u00fan chamado 4G/5G na rexi\u00f3n promotora. O alelo 5G \u00e9 lixeiramente menos activo transcricionalmente que o 4G.\nFunci\u00f3n.\nA principal funci\u00f3n do PAI-1 \u00e9 a inhibici\u00f3n do activador do plasmin\u00f3xeno uroquinase (uPA) e o activador do plasmin\u00f3xeno tisular (tPA), encimas responsables da clivaxe do plasmin\u00f3xeno para formar plasmina. A plasmina media a degradaci\u00f3n da matriz extracelular por si soa ou en conxunci\u00f3n con metaloproteinases da matriz. Nesa situaci\u00f3n o PAI-1 inhibe a uPA ao unirse ao seu sitio activo, impedindo formaci\u00f3n de plasmina. Unha inhibici\u00f3n adicional real\u00edzaa o PAI-1 un\u00edndose ao complexo receptor uPA/uPA, o que ten como resultado a s\u00faa posterior degradaci\u00f3n. As\u00ed, pode dicirse que o PAI inhibe as serina proteases tPA e uPA/uroquinase, e, por tanto, \u00e9 un inhibidor da fibrin\u00f3lise, o proceso fisiol\u00f3xico por medio o que se degradan os co\u00e1gulos. Ademais, o PAI-1 inhibe a actividade de metaloproteinases da matriz, que xogan un papel crucial na invasi\u00f3n de c\u00e9lulas malignas pola l\u00e1mina basal.\nO PAI-1 prod\u00facese principalmente nas c\u00e9lulas do endotelio (as c\u00e9lulas que tapizan o interior dos vasos sangu\u00edneos), pero tam\u00e9n a segregan outro tipo de tecidos, como o tecido adiposo.\nPapel en enfermidades.\nNa deficiencia conx\u00e9nita de PAI-1 a fibrin\u00f3lise non \u00e9 suprimida debidamente, polo que orixina diatese hemorr\u00e1xica (tendencia \u00e1s hemorraxias).\nO nivel de PAI-1 est\u00e1 aumentado en varios estados de enfermidade (como en diversos tipos de cancro), e na obesidade e a s\u00edndrome metab\u00f3lica. Foi ligdo a un aumento da aparici\u00f3n da trombose en pacientes con esas condici\u00f3ns.\nEn condici\u00f3ns inflamatorias nas que a fibrina se deposita nos tecidos, o PAI-1 parece xogar un papel significativo na progresi\u00f3n da fibrose (formaci\u00f3n patol\u00f3xica de tecido conectivo). Por\u00e9n, probablemente, os niveis de PAI m\u00e1is baixos orixinan unha menor supresi\u00f3n da fibrin\u00f3lise e unha degradaci\u00f3n m\u00e1is r\u00e1pida da fibrina.\nA anxiotensina II incrementa a s\u00edntese de PAI-1, polo que acelera o desenvolvemento de aterosclerose.\nInteracci\u00f3ns.\nO inhibidor do activador do plasmin\u00f3xeno 1 interacciona con ORM1."}
{"id": "439707", "revid": "72012", "url": "https://gl.wikipedia.org/wiki?curid=439707", "title": "CNAE 2009", "text": ""}
{"id": "439708", "revid": "27155", "url": "https://gl.wikipedia.org/wiki?curid=439708", "title": "PAI-1", "text": ""}
{"id": "439709", "revid": "27155", "url": "https://gl.wikipedia.org/wiki?curid=439709", "title": "PAI1", "text": ""}
{"id": "439710", "revid": "27155", "url": "https://gl.wikipedia.org/wiki?curid=439710", "title": "SERPINE1", "text": ""}
{"id": "439711", "revid": "27155", "url": "https://gl.wikipedia.org/wiki?curid=439711", "title": "Serpina E1", "text": ""}
{"id": "439712", "revid": "27155", "url": "https://gl.wikipedia.org/wiki?curid=439712", "title": "Inhibidor do activador do plasmin\u00f3xeno endotelial", "text": ""}
{"id": "439713", "revid": "27155", "url": "https://gl.wikipedia.org/wiki?curid=439713", "title": "Activador do plasmin\u00f3xeno uroquinase", "text": ""}
{"id": "439715", "revid": "5132", "url": "https://gl.wikipedia.org/wiki?curid=439715", "title": "Fos Provence Basket", "text": "O Fos Provence Basket \u00e9 un club de baloncesto profesional franc\u00e9s con sede na cidade de Fos-sur-Mer (Provenza-Alpes-Costa Azul). O equipo compite actualmente na LNB Pro A, a m\u00e1xima categor\u00eda do baloncesto galo. O seu pavill\u00f3n como local \u00e9 o Complexe sportif Parsemain, con capacidade para 2\u00a0000 espectadores.\nHistoria.\nO 13 de xaneiro de 1972, nunha \u00e9poca de grandes construci\u00f3ns na zona industrial portuaria, o club de baloncesto de Fos-sur-Mer nace baixo o nome de Frat Foss\u00e9enne. Os dous fundadores do club foron Paul Bruy\u00e8re e Jean Lovato. Despois de varios anos na segunda categor\u00eda do baloncesto franc\u00e9s, a Pro B, o equipo consegue o 14 de xu\u00f1o de 2018 ascender por vez primeira \u00e1 m\u00e1xima categor\u00eda. O equipo finalizara cuarto na liga regular da Pro B, e conseguiu eliminar sendo ao cuarto cabeza de serie ao SLUC Nancy en cuartos de final, ao Rouen M\u00e9tropole en semifinais e ao Chorale Roanne na final. Na temporada 2020\u221221, o Provence consegiu ga\u00f1ar de novo a Pro B, regresando \u00e1 Pro A."}
{"id": "439716", "revid": "5132", "url": "https://gl.wikipedia.org/wiki?curid=439716", "title": "Provence Basket", "text": ""}
{"id": "439718", "revid": "5863", "url": "https://gl.wikipedia.org/wiki?curid=439718", "title": "Patricia de Lorenzo Gonz\u00e1lez", "text": ""}
{"id": "439720", "revid": "6939", "url": "https://gl.wikipedia.org/wiki?curid=439720", "title": "Carlos Penela Mart\u00edn", "text": ""}
{"id": "439721", "revid": "23204", "url": "https://gl.wikipedia.org/wiki?curid=439721", "title": "Sad Sirub", "text": "Sad Sirub (en ), nado en Bagdad (Iraq) o 6 de setembro de 1972, \u00e9 un eclesi\u00e1stico cat\u00f3lico caldeo, bispo e visitador apost\u00f3lico para os caldeos de Europa dende 2016.\nTraxectoria.\nLogo de rematar os estudos de Enxe\u00f1ar\u00eda aeron\u00e1utica en Bagdad, comezou estudos de filosof\u00eda no Seminario Patriarcal Caldeo. Posteriormente estudou Teolox\u00eda na Pontificia Universidade Urbaniana, e logo de ser ordenado sacerdote o 13 de outubro de 2001, licenciouse en Filosof\u00eda pola Pontificia Universidade Gregoriana. Entre 2005 e 2006 foi p\u00e1rroco de San Xacobe de Bagdad, e en 2008 doutorouse en Teolox\u00eda en Roma, e posteriormente volveu a Bagdad onde foi p\u00e1rroco da catedral de San Xos\u00e9 de Bagdad.\nO 10 de xu\u00f1o de 2013 foi elixido bispo auxiliar do patriarcado de Babilonia e bispo titular de \"Hirta\". Recibiu a consagraci\u00f3n episcopal de mans do patriarca Lu\u00eds Rafael I Saku o 24 de xaneiro de 2014. O 19 de novembro de 2016 substitu\u00edu a Ramsi Karmu como visitador apost\u00f3lico dos caldeos residentes en Europa."}
{"id": "439722", "revid": "55340", "url": "https://gl.wikipedia.org/wiki?curid=439722", "title": "Ramon Artola", "text": ""}
{"id": "439723", "revid": "5863", "url": "https://gl.wikipedia.org/wiki?curid=439723", "title": "Concepci\u00f3n Mart\u00edn Picioto", "text": ""}
{"id": "439724", "revid": "5863", "url": "https://gl.wikipedia.org/wiki?curid=439724", "title": "Pilar Mart\u00ednez Conde", "text": ""}
{"id": "439726", "revid": "5863", "url": "https://gl.wikipedia.org/wiki?curid=439726", "title": "Ana Mar\u00eda de Matos Carrasco", "text": ""}
{"id": "439728", "revid": "5863", "url": "https://gl.wikipedia.org/wiki?curid=439728", "title": "Lu\u00edsa Merelas G\u00f3mez", "text": ""}
{"id": "439729", "revid": "5863", "url": "https://gl.wikipedia.org/wiki?curid=439729", "title": "Mar\u00eda Lu\u00edsa Merelas G\u00f3mez", "text": ""}
{"id": "439730", "revid": "5863", "url": "https://gl.wikipedia.org/wiki?curid=439730", "title": "Rebeca Montero Mart\u00ednez", "text": ""}
{"id": "439731", "revid": "5863", "url": "https://gl.wikipedia.org/wiki?curid=439731", "title": "Florencio Delgado Gurriar\u00e1n", "text": ""}
{"id": "439733", "revid": "5863", "url": "https://gl.wikipedia.org/wiki?curid=439733", "title": "M\u00aa Carmen Avenda\u00f1o Otero", "text": ""}
{"id": "439734", "revid": "89787", "url": "https://gl.wikipedia.org/wiki?curid=439734", "title": "Inhibidor do activador do plasmin\u00f3xeno 2", "text": "O inhibidor do activador do plasmin\u00f3xeno 2 (PAI-2), tam\u00e9n chamado inhibidor do activador do plasmin\u00f3xeno placentario ou serpina B2, \u00e9 un encima serina protease con funci\u00f3n inhibidora, da superfamilia da serpina, que \u00e9 un factor de coagulaci\u00f3n que inactiva o tPA e a uroquinase, regulando a coagulaci\u00f3n. O PAI-2 existe en d\u00faas formas, unha forma de 60 kDa extracelular glicosilada e outra forma 43 kDa intracelular.\nEst\u00e1 presente na maior\u00eda das c\u00e9lulas, especialmente en monocitos/macr\u00f3fagos. Por\u00e9n, no sangue est\u00e1 presente s\u00f3 en cantidades detectables durante o embarazo, xa que se produce na placenta, e isto pode explicar parcialmente o incremento da taxa de tromboses durante o embarazo. A maior\u00eda do PAI-2 expresado permanece dentro das c\u00e9lulas sen segregar debido \u00e1 presenza dun p\u00e9ptido sinal interno ineficaz.\nInteracci\u00f3ns.\nO PAI-2 \u00fanese a unha serie de prote\u00ednas intracelulares e extracelulares. A\u00ednda hai controversia sobre se a funci\u00f3n fisiol\u00f3xica do PAI-2 \u00e9 a inhibici\u00f3n da protease extracelular uroquinase ou se ten actividades intracelulares. Polo menos unha das funci\u00f3ns fisiol\u00f3xicas do PAI-2 pode implicar a regulaci\u00f3n da inmunidade adaptativa.\nEstrutura e polimerizaci\u00f3n.\nIgual que outras serpinas, o PAI-2 ten tres follas beta (A, B, C) e nove h\u00e9lices alfa (hA-hI). Resolveuse a estrutura de mutantes de PAI-2, nos cales se produciu a deleci\u00f3n do bucle de 33 amino\u00e1cidos que conecta as h\u00e9lices C e D. Este bucle CD \u00e9 especialmente flexible e dif\u00edcil de estabilizar, xa que se sabe que o bucle se transloca a unha distancia de 54 \u00c5 durante a formaci\u00f3n de pontes disulfuro intramoleculares. Ademais do bucle CD, outros motivos notables son o bucle do centro reactivo (RCL, do ingl\u00e9s \"reactive center loop\"), que se estende entre os amino\u00e1cidos 379 e 383 e unha secuencia sinal hidrof\u00f3bica N-terminal.\nMalia que o o PAI-2 ten as mesmas dianas para inhibici\u00f3n que o PAI-1, o PAI-2 est\u00e1 filoxeneticamente distante del. Como membro da familia da serpina relacionada coa ovoalbumina, o PAI-2 \u00e9 xeneticamente similar \u00e1 ovoalbumina de polo, e \u00e9 un hom\u00f3logo de mam\u00edferos moi pr\u00f3ximo. Tanto a ovoalbumina coma o PAI-2 son segregados grazas a p\u00e9ptidos sinal secretores non clivados, a\u00ednda que a secreci\u00f3n de PAI-2 \u00e9 relativamente moito menos eficaz.\nO PAI-2 pode encontrarse en tres estados polim\u00e9ricos: monom\u00e9rico, polimerix\u00e9nico e pol\u00edmero (estado inactivo). A polimerizaci\u00f3n ocorre polo mecanismo denominado \"bucle-folla\", no cal o bucle do centro reactivo dunha mol\u00e9cula \u00e9 inserido secuencialmente na A-folla beta da seguinte mol\u00e9cula. Este proceso ocorre preferentemente cando o PAI-2 est\u00e1 na s\u00faa forma polimerix\u00e9nica, que est\u00e1 estabilizada por unha ponte disulfuro entre a Cys-79 (localizada no bucle CD) e a Cys-161. Cando o PAI-2 est\u00e1 na forma mon\u00f3mera, o bucle CD est\u00e1 moi f\u00f3ra de posici\u00f3n para poder formar esta ponte disulfuro e debe translocaarse unha distancia de 54 \u00c5 para estar o suficientemente pr\u00f3ximo \u00e1 Cys-161. Non obstante, como o bucle CD \u00e9 bastante flexible, as formas mon\u00f3mera e polimerix\u00e9nica son completamente interconvertibles, e un estado pode ser favorecido sobre o outro alterando o ambiente redox da prote\u00edna. A polimerizaci\u00f3n do PAI-2 ocorre espontaneamente en condici\u00f3ns fisiol\u00f3xicas, por exemplo no citosol das c\u00e9lulas placentarias. O PAI-2 citos\u00f3lico tende a ser mon\u00f3mero, mentres que o PAI-2 en org\u00e1nulos secretores (que adoitan ser m\u00e1is oxidantes que o citosol) ten m\u00e1is tendencia \u00e1 polimerizaci\u00f3n. Por todas estas raz\u00f3ns, p\u00e9nsase que o PAI-2 pode percibir e responder ao potencial redox do seu ambiente.\nMecanismo.\nO PAI-2 usa un mecanismo de inhibici\u00f3n suicida (un mecanismo com\u00fan nas serpinas) para inactivar irreversiblemente o activador do plasmin\u00f3xeno tisular (tPA) e a uroquinase (uPA). Primeiro, a serina protease diana atraca no PAI-2 e cataliza a clivaxe do RCL, entre os residuos Arg-380 e Thr-381. Nese momento, son posibles dous resultados: a protease escapa, deixando un PAI-2 inactivo; ou a protease forma un complexo permanente unido covalentemente co PAI-2, no cal a protease est\u00e1 significativamente distorsionada.\nFunci\u00f3ns biol\u00f3xicas.\nA\u00ednda que o PAI-2 extracelular (glicosilado) funciona regulando a fibrin\u00f3lise, segue sen estar claro se este papel inhibidor \u00e9 a principal funci\u00f3n do PAI-2. O PAI-2 \u00e9 predominantemente intracelular. O p\u00e9ptido sinal secretor de PAI-2 \u00e9 relativamente ineficaz, quizais por dese\u00f1o evolutivo, xa que varias mutaci\u00f3ns na secuencia sinal poden aumentar significativamente a eficacia da secreci\u00f3n. O PAI-2 \u00e9 indetectable no plasma adulto, e normalmente s\u00f3 \u00e9 \ndetectable no embarazo, nas leucemias mielomonoc\u00edticas ou no flu\u00eddo crevicular xenxival; ademais, o PAI-2 \u00e9 un inhibidor m\u00e1is lento que o PAI-1 en varias ordes de magnitude (baseada en cin\u00e9tica de segunda orde). Por outra parte, os papeis intracelulares detallados do PAI-2 non foron a\u00ednda claramente establecidos.\nO PAI-2 \u00e9 regulado \u00e1 alza durante o embarazo e as respostas inmunes. Durante o embarazo, o PAI-2 est\u00e1 especialmente presente na decidua e o l\u00edquido amni\u00f3tico, onde pode protexer as membranas da dixesti\u00f3n e axuda na remodelaci\u00f3n fetal e os tecidos uterinos. O PAI-2 axuda o PAI-1 na regulaci\u00f3n da fibrin\u00f3lise e pode axudar a impedir a sobreexpresi\u00f3n do PAI-1, o que incrementa o risco de trombose. Durante o embarazo, a concentraci\u00f3n plasm\u00e1tica do PAI-2 el\u00e9vase desde niveis case indetectables a 250\u00a0ng/mL (principalmente na forma glicosilada).\nEntre as c\u00e9lulas inmunitarias, os macr\u00f3fagos son os principais produtores de PAI-2, pero nin os linfocitos B nin os T producen cantidades significativas. O PAI-2 xoga un papel nas resposta inflamatorias e as infecci\u00f3ns, potencialmente ao regular \u00e1 baixa as c\u00e9lulas T que segregan IgG2c e interfer\u00f3n de tipo II.\nDebido \u00e1 s\u00faa posici\u00f3n no cromosoma 18 preto do protooncoxene bcl-2 e outras varias serpinas, investigouse o papel do PAI-2 na apoptose, pero as evidencias actuais non son conclu\u00edntes. Un estudo recente suxire que o PAI-2 pode ser unha diana directa augas abaixo e un activador de p53, e pode estabilizar directamente p21; ademais, a expresi\u00f3n do PAI-2 increm\u00e9ntase en fibroblastos senescentes e poden deter o crecemento de fibroblastos novos.\nPosibles papeis no cancro.\nO papel do PAI-2 no crecemento e met\u00e1stase do cancro \u00e9 complexo, xa que o PAI-2 pode ter efectos promotores ou inhibidores de tumores. En particular, \u00e9 a s\u00faa alta expresi\u00f3n en c\u00e9lulas tumorais, non no organismo h\u00f3spede do tumor, o que influencia o crecemento do cancro. As c\u00e9lulas do cancro poden facilitar a exportaci\u00f3n do PAI-2 por medio de micropart\u00edculas.\nO PAI-2 proporciona protecci\u00f3n \u00e1s c\u00e9lulas cancerosas contra a morte celular inducida pola plasmina, prote\u00edna que pode exercer un efecto letal nos tumores. Esta protecci\u00f3n \u00e9 especialmente salientable nas met\u00e1stases cerebrais, que adoitan expresar altos niveis do PAI-2 e neuroserpina, e cuxo crecemento pode ser parcialmente inhibido polo knockout de PAI-2. Debido \u00e1 s\u00faa alta expresi\u00f3n en c\u00e9lulas tumorais, o PAI-2 foi utilizado para rastrear e estudar o espallamento de c\u00e9lulas de melanoma anxiotr\u00f3pico.\nA\u00ednda que a expresi\u00f3n do PAI-2 pode promover a met\u00e1stase ao cerebro, noutros casos a expresi\u00f3n alta de PAI-2 descende significativamente a met\u00e1stase nos pulm\u00f3ns e outros \u00f3rganos. Os efectos particulares do PAI-2 sobre a met\u00e1stase poden depender do tipo de cancro e a s\u00faa localizaci\u00f3n no corpo."}
{"id": "439735", "revid": "27155", "url": "https://gl.wikipedia.org/wiki?curid=439735", "title": "PAI-2", "text": ""}
{"id": "439736", "revid": "27155", "url": "https://gl.wikipedia.org/wiki?curid=439736", "title": "PAI2", "text": ""}
{"id": "439737", "revid": "98629", "url": "https://gl.wikipedia.org/wiki?curid=439737", "title": "Beasts of No Nation (filme)", "text": "Beasts of No Nation\u00a0\u00e9 un filme estadounidense de 2015 escrito, producido e dirixido por Cary Joji Fukunaga, que tam\u00e9n fixo de director de fotograf\u00eda. Conta a historia dun neno que se converte en soldado cando o seu propio pa\u00eds comeza unha cruenta guerra. Rodado en Ghana e protagonizado por Idris Elba, Abraham Attah, Ama K. Abebrese, Grace Nortey, David Dontoh e Opeyemi Fagbohungbe, o filme bas\u00e9ase na novela hom\u00f3nima de 2005 de Uzodinma Iweala, cuxo t\u00edtulo prov\u00e9n dun \u00e1lbum discogr\u00e1fico de Fela Kuti.\nEstreouse na competici\u00f3n oficial do Festival Internacional de Cinema de Venecia, onde ga\u00f1ou o Premio Marcello Mastroianni.\nO filme estreouse na secci\u00f3n da Presentaci\u00f3n Especial do Festival Internacional de Cinema de Toronto de 2015, e en Netflix globalmente e nunha estrea limitada nos cinemas a trav\u00e9s de Bleecker Street o 16 de outubro de 2015."}
{"id": "439738", "revid": "27155", "url": "https://gl.wikipedia.org/wiki?curid=439738", "title": "Inhibidor do activador do plasmin\u00f3xeno placentario", "text": ""}
{"id": "439739", "revid": "27155", "url": "https://gl.wikipedia.org/wiki?curid=439739", "title": "Serpina B2", "text": ""}
{"id": "439740", "revid": "27155", "url": "https://gl.wikipedia.org/wiki?curid=439740", "title": "SERPINB2", "text": ""}
{"id": "439744", "revid": "72012", "url": "https://gl.wikipedia.org/wiki?curid=439744", "title": "Delta 7420", "text": ""}
{"id": "439746", "revid": "25871", "url": "https://gl.wikipedia.org/wiki?curid=439746", "title": "Supercopa de Espa\u00f1a de h\u00f3ckey a pat\u00edns 2018-2019", "text": "A Supercopa de Espa\u00f1a de h\u00f3ckey a pat\u00edns 2018-2019 \u00e9 a 16\u00aa edici\u00f3n da Supercopa de Espa\u00f1a. A competici\u00f3n disputouse os d\u00edas 15\u00a0e 16 de setembro de 2018 na localidade catal\u00e1 de Sant Sadurn\u00ed d'Anoia e foi organizada pola Real Federaci\u00f3n Espa\u00f1ola de Patinaxe, a Asociaci\u00f3n de Clubes de H\u00f3ckey a Pat\u00edns (ACHP) e o Club Esportiu Noia. Coincidindo coa disputa da Supercopa de Espa\u00f1a, o 14 de setembro presentouse na sede de Cavas Freixenet en Sant Sadurn\u00ed d'Anoia a tempada 2018-19 da OK Liga e a OK Liga Feminina con representantes de todos os cadros de xogadores de ambas competici\u00f3ns e as m\u00e1ximas autoridades do h\u00f3ckey a pat\u00edns espa\u00f1ol.\nAo finalizar a competici\u00f3n o Hockey Club Liceo da Coru\u00f1a alzouse co t\u00edtulo logo de derrotar na final ao Bar\u00e7a Lassa por 3-2 cun gol a falta de 10 segundos para a conclusi\u00f3n do partido. Esta foi a segunda vez na s\u00faa historia que o equipo coru\u00f1\u00e9s ga\u00f1ou o t\u00edtulo, dous anos despois do primeiro t\u00edtulo conseguido en Reus fronte ao Reus Deportiu.\nPau Bargall\u00f3 do Bar\u00e7a Lassa, Carlo Di Benedetto e Eduard Lamas, ambos do H.C. Liceo, foron os tres m\u00e1ximos goleadores do torneo, con dous goles cada un, se ben Di Benedetto e Lamas foron os \u00fanicos que marcaron nos dous partidos. Todos os partidos da edici\u00f3n finalizaron con id\u00e9ntico resultado (3-2).\nSede.\nA competici\u00f3n disputouse no Pavell\u00f3 Ol\u00edmpic de l'Ateneu Agr\u00edcola de Sant Sadurn\u00ed d'Anoia, un pavill\u00f3n dese\u00f1ado polo arquitecto Joan Rovira inaugurado en 1981 e con capacidade para m\u00e1is de 1\u00a0000 persoas. Ten unha superficie de terrazo de 40 x 20 metros.\nEsta foi a segunda vez que o pavill\u00f3n acolleu a Supercopa de Espa\u00f1a, logo de ter organizado a competici\u00f3n en 2011, as\u00ed como as fases finais da Copa do Rei e a Copa da Ra\u00ed\u00f1a en 2001 e 2008 respectivamente, e foi sede da rolda preliminar da competici\u00f3n de h\u00f3ckey a pat\u00edns dos Xogos Ol\u00edmpicos de 1992. Ademais acolle os partidos disputados polo Club Esportiu Noia, tanto na OK Liga\u00a0como nas competici\u00f3ns europeas dende a s\u00faa inauguraci\u00f3n, substitu\u00edndo a pista descuberta na que o equipo xogaba ata a s\u00faa inauguraci\u00f3n.\nParticipantes e sistema de competici\u00f3n.\nO torneo disputouse en formato de final a catro, con eliminatorias directas de d\u00faas semifinais e final. O xoves 26 de xullo de 2018 celebrouse o sorteo dos calendarios da tempada 2018-19 da OK Liga, OK Liga Feminina, OK Liga Prata, e a Supercopa de Espa\u00f1a. O acto tivo lugar no auditorio do Museu Ol\u00edmpic i de l\u2019Esport Joan Antoni Samaranch, en Barcelona, e contou coa presenza de Carmelo Paniagua, presidente da Real Federaci\u00f3n Espa\u00f1ola de Patinaxe, e o Comit\u00e9 Nacional de H\u00f3ckey a Pat\u00edns, Josep Ribas. O sorteo das semifinais foi o terceiro que se realizou no acto, logo dos da OK Liga Feminina e a OK Liga Prata.\nNesta edici\u00f3n participaron un total de catro equipos, os tres primeiros clasificados da OK Liga 2017-18 e o Club Esportiu Noia como anfitri\u00f3n. Os catro equipos participantes foron os seguintes:\nCadros de xogadores.\nOs xogadores que integraron os equipos participantes nesta edici\u00f3n da Supercopa de Espa\u00f1a foron os seguintes:\nResultados.\nSemifinais.\nNa primeira semifinal enfront\u00e1ronse o Reus Deportiu e o H.C. Liceo nun partido moi intenso. O conxunto galego sentenciou o partido na primeira parte, na que Di Benedetto, e os irm\u00e1ns Lamas despois, deixaban un claro 0-3 ao descanso. Na primeira parte o Liceo dominou a b\u00f3la e tivo numerosas ocasi\u00f3ns para abrir o marcador, entre elas unha falta directa que Di Benedetto non conseguiu transformar, se ben uns minutos despois anotaba o primeiro tanto a pase de Miras, a este lle seguir\u00edan outros dous, primeiro por medio de Josep Lamas a pase de Eduard Lamas, que anotar\u00eda o terceiro a pase de seu irm\u00e1n. Na segunda parte o Liceo limitouse a esperar ao Reus, d\u00e1ndolle vida ao conxunto catal\u00e1n, ao que lle anularon un gol, e por mediaci\u00f3n de Cristian e Juli\u00e0 reduc\u00eda a vantaxe lice\u00edsta, e unha directa errada por Juli\u00e0 a pouco m\u00e1is dun minuto evitaba o empate dos xogadores de Jordi Garc\u00eda.\nNa segunda semifinal o anfitri\u00f3n recibiu ao Bar\u00e7a Lassa, bicampi\u00f3n de liga e copa na tempada precedente. Os cul\u00e9s adiant\u00e1ronse no marcador por medio de Bargall\u00f3 e o coru\u00f1\u00e9s Alabart na primeira metade, mais o Noia conseguiu recurtar a diferenza cun gol do angolano Mendes logo dun disparo de Esteller pouco antes do descanso. Na segunda parte Eduard empataba o encontro ao transformar unha falta directa, mais poucos minutos despois un novo tanto de Bargall\u00f3 deixaba o definitivo 3-2 no marcador, a pesar dos intentos do Noia, os anfitri\u00f3ns non conseguiron chegar con suficiente perigo \u00e1 porter\u00eda de Egurrola.\nFinal.\nO Liceo e o Barcelona, os dous finalistas da Copa do Rei de 2018 e os dous primeiros clasificados na OK Liga, disputaron unha final moi igualada. O primeiro gol do partido chegou dende o punto de penalti, dende onde Panadero pu\u00f1a en vantaxe aos azulgrana. A pesar do gol o partido non mudou e as defensas seguiron dominando ata que o pequeno dos Lamas igualou o encontro a tres minutos para o descanso. Pouco antes do descanso o equipo coru\u00f1\u00e9s puido adiantarse no marcador logo dun cart\u00f3n azul amosado a Panadero, mais Di Benedetto fallou a directo. Na reanudaci\u00f3n, e co Liceo a\u00ednda en superioridade, o cadro herculino adiantouse grazas a un potente disparo de Coy. A falta de 15 minutos o Liceo p\u00faxose con nove faltas, a unha do lanzamento directo. A falta de sete minutos para o final do partido Mat\u00edas Pascual igualou o partido. No tramo final do partido, e cos dous equipos con nove faltas, volveu o control que dominou o inicio do choque, ata que a dez segundos para o final Di Benedetto superou a Sergi Fern\u00e1ndez e anotaba o terceiro gol lice\u00edsta a pase de Miras."}
{"id": "439747", "revid": "89787", "url": "https://gl.wikipedia.org/wiki?curid=439747", "title": "Gerald P. Carr", "text": "Gerald Paul 'Jerry' Carr foi un astronauta estadounidense que formou parte da tripulaci\u00f3n da misi\u00f3n Skylab 4. Pasou un total de 84,05 d\u00edas no espazo.\nTraxectoria.\nCarr naceu o 22 de agosto de 1932 en Denver, Colorado. \u00c9 graduado en enxe\u00f1er\u00eda mec\u00e1nica pola Universidade do Sur de California en 1954 e en enxe\u00f1er\u00eda aeron\u00e1utica pola Escola Naval de Posgraduados dos Estados Unidos en 1961, e ten un m\u00e1ster en enxe\u00f1er\u00eda aeron\u00e1utica pola Universidade de Princeton de 1962. Est\u00e1 casado e ten tres fillas e tres fillos. Entre as s\u00faas afecci\u00f3ns at\u00f3panse o mergullo, a nataci\u00f3n, a caza, a pesca e a carpinter\u00eda.\nFoi seleccionado pola NASA en abril de 1966, xunto con outros 18 candidatos. Formou parte da tripulaci\u00f3n de soporte e exerceu de CAPCOM (encargado das comunicaci\u00f3ns) nas misi\u00f3ns Apollo 8 e Apollo 12. En 1973 comandou a misi\u00f3n Skylab 4, durante a cal unha tripulaci\u00f3n de tres homes ocupou a estaci\u00f3n espacial Skylab e pasou no espazo un total de 84 d\u00edas, 1 hora e 15 minutos."}
{"id": "439749", "revid": "72012", "url": "https://gl.wikipedia.org/wiki?curid=439749", "title": "Gerald Paul Carr", "text": ""}
