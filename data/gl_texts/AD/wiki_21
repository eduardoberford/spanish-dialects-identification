{"id": "442484", "revid": "89787", "url": "https://gl.wikipedia.org/wiki?curid=442484", "title": "Description historique des monnaies frapp\u00e9es sous l'Empire romain", "text": "Co t\u00edtulo completo de Description historique des monnaies frapp\u00e9es sous l'Empire romain, commun\u00e9ment appel\u00e9es M\u00e9dailles imp\u00e9riales (\"Descrici\u00f3n hist\u00f3rica das moedas cu\u00f1adas no Imperio Romano, comunmente chamadas medallas imperiais\") publicouse en nove volumes, entre 1859 e 1868, o \"magnum opus\" do numism\u00e1tico franc\u00e9s Henry Cohen sobre a moeda romana do per\u00edodo imperial.\nRelevancia no seu contexto.\nEsta obra, elaborada ao longo dunha d\u00e9cada polo bibliotecario e investigador do Gabinete de Medallas da Biblioteca Nacional de Francia, \u00e9 un cat\u00e1logo de moedas imperiais romanas inventariadas na s\u00faa \u00e9poca, que abrangue desde Pompeio ata R\u00f3mulo Aug\u00fastulo.\nDesde o momento da s\u00faa publicaci\u00f3n converteuse na referencia dos estudos de numism\u00e1tica dese per\u00edodo, durante a fin do s\u00e9culo XIX e unha parte do s\u00e9culo XX, cando se viu desprazada por unha nova obra magna, en 13 volumes, titulada \"The Roman Imperial Coinage\", publicada entre 1923 e 1994. Esta obra, que abrangue desde a Batalla de Accio (31 a. de C.) ata a Antig\u00fcidade tard\u00eda (491 d. de C.), a\u00ednda tomando como punto de partida a de Cohen, supuxo un avance metodol\u00f3xico, xa que, Mentres Cohen clasificara as moedas por emperador, e despois por orde alfab\u00e9tica da lenda, sen indicaci\u00f3n ningunha dos obradoiros monetarios, na nova obra, iniciada por Mattingly e Sutherland, se daba para cada emperador unha clasificaci\u00f3n cronol\u00f3xica das pezas ordenadas por obradoiro monetario e por serie de emisi\u00f3n.\nEstrutura da obra e edici\u00f3ns.\nEdici\u00f3ns.\nHai d\u00faas edici\u00f3ns deste cat\u00e1logo no s\u00e9culo XIX. A seguir, ind\u00edcanse os anos de edici\u00f3n de cada volume e ach\u00e9ganse ligaz\u00f3ns para o acceso en li\u00f1a a cada un:\nEstrutura.\nO cat\u00e1logo est\u00e1 composto por oito volumes mais unha t\u00e1boa de emperadores:"}
{"id": "442485", "revid": "89787", "url": "https://gl.wikipedia.org/wiki?curid=442485", "title": "Henry Cohen (numism\u00e1tico)", "text": "Henry Cohen nado en Amsterdam en 1806 e finado na comuna francesa de Bry-sur-Marne en 1880, foi un numism\u00e1tico franc\u00e9s, experto na moeda da Antiga Roma e autor dun dos cat\u00e1logo de moedas de \u00e9poca imperial que se converteu na obra de referencia nese per\u00edodo.\nTam\u00e9n \u00e9 co\u00f1ecido polos seus traballos sobre bibliofilia e pola s\u00faa obra musical e musicol\u00f3xica.\nTraxectoria.\nHenry Cohen naceu o 21 de abril de 1806 en Amsterdam. Desde moi novo, apaixonouse pola m\u00fasica, sobre a que escribiu varias obras en colaboraci\u00f3n co bar\u00f3n Jean de Witte, tam\u00e9n numism\u00e1tico, e dedicouse as\u00ed mesmo ao coleccionismo de moedas romanas e de libros antigos.\nEn 1859 entrou a traballar como interino no Gabinete de Medallas da Biblioteca Nacional de Francia, entidade da que chegou a ser nomeado bibliotecario en 1875. Entre as s\u00faas obras en materia numism\u00e1tica \u00e9 moi de salientar a s\u00faa \"Description historique des monnaies frapp\u00e9es sous l'Empire romain\" (\"Descrici\u00f3n hist\u00f3rica das moedas cu\u00f1adas no Imperio Romano\"), un cat\u00e1logo de moedas romanas inventariadas na s\u00faa \u00e9poca que abrangue desde Pompeio ata R\u00f3mulo Aug\u00fastulo, referencia dos estudos de numism\u00e1tica imperial romana na fin do s\u00e9culo XIX e unha parte do s\u00e9culo seguinte, ata a publicaci\u00f3n de \"The Roman Imperial Coinage\", xa no s\u00e9culo XX.\nMoi afeccionado aos gravados e \u00e1 bibliofilia, tam\u00e9n \u00e9 autor dunha obra de referencia sobre o libro ilustrado do s\u00e9culo XVIII: \"Guide de l'amateur de livres \u00e0 vignettes du XVIIIe si\u00e8cle\" (\"Gu\u00eda do afeccionado aos libros con ilustraci\u00f3ns do s\u00e9culo XVIII\"), da que houbo seis reedici\u00f3ns entre 1870 e 1912.\nAdemais deses traballos principais, Cohen escribiu tam\u00e9n varas composici\u00f3ns musicais, unha das cales, a \u00f3pera \"l'Impgnatrice\", chegou a ser representada en N\u00e1poles, en Par\u00eds e en Londres cara a 1834. Ademais, publicou diversos traballos sobre teor\u00eda musical.\nHenry Cohen morreu o 17 de maio de 1880 na comuna francesa de Bry-sur-Marne, no departamento de Val do Marne, na rexi\u00f3n da Illa de Francia, onde est\u00e1 soterrado.\nObra.\nEsta \u00e9 unha selecci\u00f3n dos traballos publicados por Henry Cohen."}
{"id": "442486", "revid": "89787", "url": "https://gl.wikipedia.org/wiki?curid=442486", "title": "Imperio Anxevino", "text": "O termo Imperio Anxevino \u00e9 un termo moderno que describe o conxunto de estados gobernados nalg\u00fan momento pola dinast\u00eda anxevina Plantagenet. Os Plantagenet gobernaron sobre unha \u00e1rea que se estend\u00eda dos Pireneos a Irlanda durante os s\u00e9culos XII e XIII. O \"imperio\" abrangu\u00eda m\u00e1is ou menos a metade occidental da Francia medieval, toda Inglaterra e toda Irlanda. Por\u00e9n, a pesar do seu poder, os Plantagenet foron derrotados por Filipe Augusto, da Casa dos Capetos, que partiu o imperio en dous tras desposu\u00edlos de Normand\u00eda e Anjou. Esta derrota sementar\u00eda o terreo para as guerras de Saintonge e dos Cen Anos.\nOrixe e usos do termo.\nO \"Imperio anxevino\" \u00e9 un neoloxismo creado para designar os territorios dos Plantagenet: Henrique II e os seus fillos Ricardo e Xo\u00e1n. Outro dos seus fillos, Godofredo, gobernou a Breta\u00f1a e estabeleceu unha p\u00f3la separada. At\u00e9 onde se sabe, non houbo un termo contempor\u00e1neo para designar a rexi\u00f3n baixo control anxevino; por\u00e9n, foron usadas descrici\u00f3ns como \"o noso reino e calquera cousa suxeita \u00f3 noso goberno, sexa cal sexa\". O termo \"Imperio Anxevino\" foi creado por Kate Norgate na s\u00faa obra de 1887, \"England under the Angevin Kings\". En Francia, o termo \"Espace Plantagen\u00eat\" \u00e9 usado en ocasi\u00f3ns para describir os feudos que os Plantagenet adquiriran.\nA adopci\u00f3n da etiqueta \"Imperio Anxevino\" marcou unha revisi\u00f3n da \u00e9poca, considerando que as influencias francesas e inglesas afectaron \u00f3s territorios durante o medio s\u00e9culo de uni\u00f3n. O mesmo termo \"anxevino\" \u00e9 un adxectivo aplicado \u00f3s habitantes de Anjou e da s\u00faa capital hist\u00f3rica Angers; os Plantagenet eran descendentes de Godofredo, conde de Anjou, de onde deriva o termo.\nO uso do termo \"imperio\" suscitou a controversia entre os historiadores, xa que a \u00e1rea era un conxunto de terras herdadas ou adquiridas por Henrique. Non est\u00e1 claro se estes dominios compart\u00edan ou non unha identidade com\u00fan.\nAlg\u00fans historiadores afirman que o termo deber\u00eda reservarse exclusivamente para o Sacro Imperio Romano Xerm\u00e1nico, a \u00fanica estrutura pol\u00edtica de Europa occidental co\u00f1ecida como imperio na \u00e9poca. Outros historiadores afirman que o imperio de Henrique II non foi nunca poderoso, grande e centralizado abondo como para merecer ser chamado imperio de maneira formal. En ning\u00fan momento existiu t\u00edtulo imperial, como se sup\u00f3n deber\u00eda existir nun imperio. Por\u00e9n, mesmo se os propios Plantagenet non pretenderon ning\u00fan t\u00edtulo imperial, alg\u00fans cronistas, con frecuencia a soldo do propio Henrique II usaron p termo \"imperio\" para describir este conglomerado de propiedades. Esencialmente, o t\u00edtulo m\u00e1is importante era o de \"rei de Inglaterra\", \u00f3 que se lle engad\u00edan os t\u00edtulos ducais e condais franceses que eran totalmente independentes do t\u00edtulo real e independentes da lei real inglesa. Por iso, moitos historiadores prefiren o termo \"mancomunidade\" a \"imperio\", facendo \u00e9nfase en que o Imperio anxevino era m\u00e1is un conglomerado de sete estados soberanos completamente independentes e difusamente vinculados entre eles."}
{"id": "442487", "revid": "23204", "url": "https://gl.wikipedia.org/wiki?curid=442487", "title": "Imperio anxevino", "text": ""}
{"id": "442488", "revid": "89787", "url": "https://gl.wikipedia.org/wiki?curid=442488", "title": "As mulleres na Roma antiga", "text": "Na Roma antiga, as mulleres que nac\u00edan libres eran cidad\u00e1s (cives), a\u00ednda que non pod\u00edan votar nin ocupar cargos p\u00fablicos. Debido a este limitado papel p\u00fablico da muller na Roma\u00a0antiga, os historiadores romanos mencionan con menos frecuencia as mulleres que os homes. Con todo, mentres que as mulleres romanas en xeral non ti\u00f1an ning\u00fan poder pol\u00edtico directo, as de familias ricas e destacadas pod\u00edan exercer (e de feito exerc\u00edan) grande influencia a trav\u00e9s da contorna privada. Entre as mulleres excepcionais que deixaron unha marca indel\u00e9bel na historia est\u00e1n as semilexendarias Lucrecia e Claudia Quinta, cuxas historias te\u00f1en un matiz m\u00edtico; as decididas mulleres republicanas como Cornelia, nai dos Gracos, e Fulvia, que comandou un ex\u00e9rcito e acu\u00f1ou moedas coa s\u00faa imaxe; as mulleres da dinast\u00eda xulio-claudiana como Livia, a m\u00e1is prominente, que contribu\u00edu \u00e1 formaci\u00f3n dos costumes imperiais; e a emperatriz Helena(250\u2013330 AD), unha forza motriz na propagaci\u00f3n do cristianismo.\nComo sucede cos membros masculinos da sociedade, as mulleres da elite e os seus actos pol\u00edticos significativos eclipsaron as mulleres de rango inferior nos rexistros hist\u00f3ricos. As inscrici\u00f3ns e sobre todo os epitafios documentan os nomes dun gran n\u00famero de mulleres ao ancho do Imperio romano, pero non nos din moito m\u00e1is delas. Algunhas instant\u00e1neas da vida diaria preserv\u00e1ronse nos x\u00e9neros literarios latinos como o teatro, a s\u00e1tira ou a poes\u00eda, en especial nos poemas de Catulo e Ovidio que ofrecen v\u00edvidos escintileos das mulleres romanas nos comedores e toucadores, nos eventos deportivos e teatrais, de compras, maquill\u00e1ndose, practicando a maxia, preocupadas polo embarazo \u2014con todo, todo visto a trav\u00e9s de ollos masculinos\u2014. As cartas de Cicer\u00f3n, por exemplo, revelan de maneira informal como o autoproclamado grande home interactuou de portas para dentro coa s\u00faa esposa Terencia e a s\u00faa filla Tulia, do mesmo xeito que os seus discursos demostran con menosprezo as varias v\u00edas polas que pod\u00edan gozar as romanas dunha libre vida sexual e social.\nO \u00fanico papel p\u00fablico principal reservado exclusivamente \u00e1s mulleres foi no \u00e1mbito relixioso: o sacerdocio das vestais. Libres de calquera obriga matrimonial ou de ter fillos, as vestais dedic\u00e1banse ao estudo e a correcta observaci\u00f3n dos ritos considerados necesarios para a seguridade e supervivencia de Roma, e que non pod\u00edan ser realizados polos colexios masculinos de sacerdotes.\nInfancia e mocidade.\nA infancia e a educaci\u00f3n na Roma antiga estaban determinadas polo status social, a riqueza e o x\u00e9nero. Os nenos romanos xogaban a unha serie de xogos, e os seus xoguetes son co\u00f1ecidos pola arqueolox\u00eda e as fontes literarias. As figuras de animais eran populares, e alg\u00fans nenos ti\u00f1an animais vivos e paxaros como mascotas. \nNa arte, as nenas est\u00e1n representadas xogando aos mesmos xogos que os nenos: \u00e1 pelota, ao aro, \u00e1 chuca. \u00c1s veces at\u00f3panse bonecas nas tumbas daquelas nenas que morreron antes de alcanzar a idade adulta. Estas bonecas te\u00f1en un tama\u00f1o de entre 15 e 16\u00a0cm, brazos e pernas articulados e est\u00e1n fabricadas con madeira, terracota e, especialmente, con \u00f3so e marfil. Cando as nenas chegaban \u00e1 maior\u00eda de idade, dedicaban as s\u00faas bonecas a Diana, a deusa m\u00e1is relacionada coa infancia das nenas, ou a Venus, cando se estaban preparando para o matrimonio. S\u00e1bese que as nenas nobres casaban aos 12 anos, mentres que as mulleres das clases baixas ti\u00f1an m\u00e1is probabilidade de casar un pouco m\u00e1is tarde, na adolescencia. Un exemplo da idade de casamento das mulleres nobre p\u00f3dese ver co amigo de Cicer\u00f3n, Atticus, que casou a s\u00faa filla Caecilia Attica con Marcus Vipsanius Agrippa cando ela ti\u00f1a catorce anos.\nEsper\u00e1base que as nenas salvagardasen a s\u00faa castidade, recato e reputaci\u00f3n, como preparaci\u00f3n para un eventual matrimonio. A lixeira regulaci\u00f3n do matrimonio pola lei con respecto \u00e1 idade m\u00ednima (12 anos) e o consentimento para o matrimonio foi dese\u00f1ada para deixarlles as familias, principalmente aos pais, moita liberdade para casar as fillas cando e con quen eles considerasen conveniente. O matrimonio facilitaba a asociaci\u00f3n entre o pai e os futuro esposos e permitiu a formaci\u00f3n dunha alianza mutuamente beneficiosa con incentivos pol\u00edticos e ec\u00f3nomico basicamente. O r\u00e9xime social, orientado ao matrimonio precoz e aplicado a trav\u00e9s da crianza e educaci\u00f3n das nenas e nenos, era particularmente restritivo para as nenas.\nPolo menos algunhas nenas foron a unha escola primaria p\u00fablica, a\u00ednda que quizais eran moitas as que \u00edan, hai probas que suxiren que a educaci\u00f3n das nenas se limitaba a este nivel da escola primaria. Inferiuse que a titor\u00eda escolar individual das nenas no fogar deb\u00edase \u00e1 preocupaci\u00f3n polas ameazas ao recato das nenas nas aulas mixtas. Dos escritos de Ovidio e Marcial ded\u00facese que nenos e nenas eran educados todos xuntos ou de forma similar e Livio d\u00e1 por sentado que a filla dun centuri\u00f3n pod\u00eda ir \u00e1 escola. Por\u00e9n, moitos outros historiadores e fil\u00f3sofos, como Epicteto suxiren que o sistema educativo, particularmente a formaci\u00f3n ret\u00f3rica, estaba preocupada polo desenvolvemento da virtude masculina; cos adolescentes var\u00f3ns realizando exercicios escolares en p\u00fablico falando sobre os valores romanos.\nTanto nenas como nenos aprend\u00edan a comportarse socialmente asistindo a ceas e outros eventos menos elitistas. Ambos os x\u00e9neros participaban nas festas relixiosas, por exemplo, nos Xogos Seculares do ano 17 a. C., o Carmen Saeculare foi cantado por un coro de nenas e nenos. Os nenos convert\u00edanse en adultos virtuosos a trav\u00e9s do ensino, aprend\u00edan preceptos morais, linguaxe, literatura e filosof\u00eda. \u00c1s nenas e aos nenos da elite ensin\u00e1baselles tanto grego como lat\u00edn desde moi pequenos.\nEntre as clases altas, as mulleres, segundo certas fontes, recibiron unha boa educaci\u00f3n (para algunhas foi excelente) e, en ocasi\u00f3ns, foron eloxiadas polos historiadores pola s\u00faa educaci\u00f3n e cultura. Algunhas mulleres foron prominentes na sociedade e incluso relativamente independentes.\u00a0Cornelia, a moza esposa de Pompeio no momento da s\u00faa morte, distinguiuse pola s\u00faa arte musical e os seus co\u00f1ecementos de xeometr\u00eda, literatura e filosof\u00eda. Este grao de aprendizaxe indica unha preparaci\u00f3n formal, por\u00e9n, entre as clases m\u00e1is baixas a educaci\u00f3n era limitada e estaba fundamentalmente orientada cara ao matrimonio e o desempe\u00f1o das tarefas da muller dentro do fogar. As familias da elite investiron di\u00f1eiro na formaci\u00f3n literaria e de virtudes das s\u00faas fillas para dotalas de aptitudes que resultasen atractivas aos futuros esposos. Epicteto suxire que \u00e1 idade de 14 anos considerabase que as nenas estaban ao bordo da feminidade e comezaban a comprender a inevitabilidade do seu futuro papel como esposas. Aprenderon a modestia a trav\u00e9s da instruci\u00f3n e a educaci\u00f3n expl\u00edcita.\nCon todo, como consecuencia de que as mulleres non participaban na vida p\u00fablica oficial, as vidas das nenas e os nenos diverx\u00edan radicalmente despois de que alcanzaban a maior\u00eda de idade; os monumentos conmemorativos reco\u00f1ecen as s\u00faas calidades dom\u00e9sticas m\u00e1is a mi\u00fado que os seus logros intelectuais. As habilidades que unha matrona romana necesitaba para dirixir un fogar familiar requir\u00edan de adestramento. As\u00ed, as nais transmit\u00edan os seus co\u00f1ecementos \u00e1s s\u00faas fillas como correspond\u00eda \u00e1 s\u00faa situaci\u00f3n na vida, dado o fincap\u00e9 da sociedade romana na tradici\u00f3n (en lat\u00edn, \"mos\" \"maiorum\"). A virxindade e a pureza sexual eran unha calidade culturalmente valorada e considerada vital tanto para a estabilidade da familia como do estado. A violaci\u00f3n dunha moza solteira era unha ameaza para a s\u00faa reputaci\u00f3n e para a s\u00faa capacidade de casar e \u00e1s veces imponse a pena de morte \u00e1 filla que non \u00e9 casta. O emperador Augusto introduciu a lexislaci\u00f3n matrimonial, a Lex Papia Poppaea, que premiaba o matrimonio e a maternidade. A lexislaci\u00f3n tam\u00e9n imp\u00f3n sanci\u00f3ns \u00e1 mocidade que non casa e comete adulterio. Polo tanto, o matrimonio e a maternidade conv\u00e9rtense en lei entre os vinte e cinco e os sesenta anos para os homes e os vinte e cinco e os cincuenta para as mulleres.\nA muller na familia e ante o dereito.\nSempre unha filla.\nTanto as fillas como os fillos estaban suxeitos \u00e1 patria potestade: o poder exercido polo pai como cabeza de familia. Na Roma antiga, unha familia era considerada un corpo sobre o que ti\u00f1a dominio o pater familias. Os escravos, que non ti\u00f1an capacidade legal, eran parte da casa como propiedade. A principios do Imperio, a situaci\u00f3n legal das fillas difer\u00eda pouco ou nada da dos fillos. Se o pai morr\u00eda sen deixar testamento, o dereito da filla a compartir a propiedade familiar era igual que o do fillo, a pesar de que a lexislaci\u00f3n do s\u00e9culo\u00a0II\u00a0a.\u00a0C. tratara de limitar ese dereito. \u00c1 parte do estado legal, as fillas parec\u00edan non menos apreciadas na familia romana que os fillos, a\u00ednda que se esperaba que os fillos asegurasen o prestixio da familia seguindo os pasos dos seus pais na vida p\u00fablica.\nO \"pater familias\" ti\u00f1a o dereito e o deber de atopar un marido para a s\u00faa filla, posto que os primeiros matrimonios foron normalmente acordos matrimoniais. En teor\u00eda, a parella deb\u00eda ser o suficientemente maior como para dar o seu consentimento, pero a idade de consentimento sexual era de doce anos para as mozas e de catorce para os mozos. Na pr\u00e1ctica do matrimonio, os mozos parece que eran de media cinco anos maiores que as mozas. Entre a elite, catorce era a idade de transici\u00f3n da infancia \u00e1 adolescencia. Con todo, os compromisos pod\u00edanse organizar por raz\u00f3ns pol\u00edticas cando a parella era demasiado nova para casar\u2009 e, en xeral, as mulleres nobiles casaban antes que as das clases baixas. A maior\u00eda das romanas xa estaba casada entre a puberdade e os vinte e poucos. Esper\u00e1base que unha nena aristocr\u00e1tica fose virxe no momento do matrimonio como a s\u00faa curta idade pod\u00eda indicar. Unha filla poder\u00eda rexeitar lexitimamente un emparellamento feito polos seus pais s\u00f3 demostrando que o futuro marido ti\u00f1a mal car\u00e1cter.\nNo inicio da Rep\u00fablica, a noiva pasaba \u00e1 potestade do seu marido, pero en menor medida que os seus fillos. Con todo, a principios do Imperio, a relaci\u00f3n xur\u00eddica dunha filla co seu pai mant\u00edvose sen cambios cando aquela casaba, mesmo a\u00ednda que se mudase \u00e1 casa do seu marido. Este arranxo foi un dos factores do grao de independencia que as romanas gozaron en comparaci\u00f3n coas outras culturas antigas, arranxo que chegou aos nosos d\u00edas. A\u00ednda que tivo que responder ante o seu pai legal, non fac\u00eda a s\u00faa vida diaria baixo o seu escrutinio; e o seu marido non ti\u00f1a poder legal sobre ela.\nEsper\u00e1base dunha filla que fose respectuosa co seu pai e que permanecese leal a el, mesmo se iso significaba discrepar cos seus maridos. O respecto non foi sempre completo. Despois de concertar os dous primeiros matrimonios da s\u00faa filla, Cicer\u00f3n desaprobou\u2014con raz\u00f3n como se viu despois\u2014 a elecci\u00f3n de Tulia do pouco fi\u00e1bel\u00a0Dolabela; mais se viu incapaz de evitar o matrimonio.\nAs fillas manti\u00f1an o seu propio nome familiar para sempre, non adoptando o do seu marido. Os nenos tomaban normalmente o dos seus pais. Con todo, en \u00e9poca imperial, os nenos pod\u00edan facer \u00e1s veces que o nome familiar da s\u00faa nai fose parte do seu ou mesmo adoptalo no seu lugar.\nAs mulleres e a sexualidade.\nDesde o comezo da Rep\u00fablica Romana, f\u00edxose moito fincap\u00e9 na virxindade da muller. Pudicitia (castidade) era unha deusa da pureza feminina e era adorada polas mulleres romanas. S\u00f3 as virxes pod\u00edan entrar no templo.\nA vida sexual dunha muller comezaba coa consumaci\u00f3n do seu matrimonio no cub\u00edculo do seu marido, ou cuarto privado onde os escravos non entraban. Nas casas romanas era com\u00fan que os homes e as mulleres tivesen os seus propios cub\u00edculos, o que lles permit\u00eda ter unha vida sexual separada. A\u00ednda que se esperaba que as mulleres s\u00f3 tivesen relaci\u00f3ns sexuais cos seus maridos, era com\u00fan que os homes tivesen moitas parellas sexuais ao longo da s\u00faa vida. Despois do matrimonio, as mulleres eran examinadas no fogar para previr calquera comportamento ad\u00faltero. Por exemplo, a primeira esposa de Xulio C\u00e9sar, Pompeia d\u00e1 luz sobre esta afirmaci\u00f3n cando quixo ter relaci\u00f3ns privadas con Publius Clodius. A nai de Xulio C\u00e9sar, Aurelia, supervisou as acci\u00f3ns e impediu as reuni\u00f3ns privadas. A soa posibilidade de que Pompeia cometese adulterio fixo que C\u00e9sar se divorciase dela.\nA campa\u00f1a de Augusto sobre as mulleres e a familia.\nA obsesi\u00f3n coa pureza da muller e o seu papel como esposa e nai obediente na familia aumentou durante o reinado de Augusto. Esta campa\u00f1a xeral para mellorar a din\u00e1mica familiar comezou entre os anos 18-17 a.C.\nAs novas leis de Augusto dir\u00edxense tanto a homes como a mulleres entre os 20 e 55 anos, que son recompensados por ter relaci\u00f3ns sans e castigados se non est\u00e1n casados e non te\u00f1en descendencia. Ademais, Augusto impuxo o divorcio e castigo das mulleres ad\u00falteras. As mulleres baixo o seu goberno poden ser castigadas nos tribunais por adulterio e desterradas. Isto fixo que os corpos e as relaci\u00f3ns das mulleres deixasen de ser privadas e virasen nun asunto p\u00fablico que pod\u00eda ser regulado. Polo tanto, o poder estaba seguro e impulsado pola idea de que as mulleres ser\u00edan devoltas ao seu sitio como esposas e nais castas e as\u00ed se restabelecer\u00eda a orde no fogar. Augusto chegou incluso a castigar e exiliar \u00e1 s\u00faa propia filla, Xulia, por ter relaci\u00f3ns extramatrimoniais.\nAs mulleres e o dereito.\nA pesar de que os dereitos e o status das mulleres nos primeiros tempos da historia de Roma era m\u00e1is restrinxido que no per\u00edodo tardorrepublicano e o Imperio, xa no s\u00e9culo\u00a0V\u00a0a.\u00a0C. as romanas pod\u00edan posu\u00edr terras, redactar os seus propios testamentos e comparecer nos tribunais. O historiador Valerio M\u00e1ximo dedica unha secci\u00f3n da s\u00faa obra \u00e1s mulleres que levan casos no seu nome ou no nome doutros. Estas mulleres mostraban habilidade como oradoras na sala do tribunal, a\u00ednda que a oratoria era considerada a actividade definitoria dos homes romanos m\u00e1is ambiciosos. Unha destas mulleres, Amaesia Sentia, identif\u00edcase pola s\u00faa orixe na cidade de Sentinum e non, como era costume, pola s\u00faa relaci\u00f3n cun home. A independente Maesia falou na s\u00faa propia defensa e foi absolta case por unanimidade despois dun s\u00f3 xu\u00edzo curto debido a que se expresou con firmeza e efectividade. Dado que estas caracter\u00edsticas se consideraban masculinas, o historiador opinou que baixo a s\u00faa aparencia feminina hab\u00eda un \u00abesp\u00edrito viril\u00bb; m\u00e1is tarde adquiriu o \"cognomen\" Andr\u00f3xina.\nA habilidade de Amaesia para presentar un caso \u00abmet\u00f3dica e vigorosamente\u00bb suxire que, a\u00ednda que as mulleres non declaraban regularmente en audiencias p\u00fablicas, ti\u00f1an experiencia en declamaci\u00f3n privada e xu\u00edzos de familia.\u00a0Afrania, a esposa dun senador dos tempos de Sila, aparece con tanta frecuencia ante o pretor que presid\u00eda os xu\u00edzos, a pesar de que ti\u00f1a avogados masculinos que pod\u00edan falar por ela, que foi acusada de \"calumnia\", acusaci\u00f3n maliciosa. Por conseguinte, promulgouse un edicto que prohib\u00eda as mulleres que demandasen en nome doutros co argumento de que pu\u00f1a en perigo a s\u00faa\u00a0\"pudicitia\": o recato adecuado \u00e1 s\u00faa posici\u00f3n social. D\u00e9bese mencionar que, a\u00ednda que se cuestionaba as mulleres a mi\u00fado pola s\u00faa debilidade mental e ignorancia da lei (e, por tanto, ti\u00f1an necesidade da protecci\u00f3n de avogados masculinos), en realidade emprend\u00e9ronse acci\u00f3ns para restrinxir a s\u00faa influencia e efectividade. A pesar desta espec\u00edfica restrici\u00f3n, hai numerosos exemplos de mulleres que tomaron medidas informadas en asuntos legais durante o per\u00edodo tardorrepublicano e o Principado, inclu\u00edndo o ditado de estratexias legais aos seus avogados entre bambolinas.\nUnha muller emancipada convert\u00edase legalmente en \"sui iuris\", ou na s\u00faa propia persoa f\u00edsica, e pod\u00eda posu\u00edr propiedades e dispor delas como estimase oportuno. Dun \"pater familias\" morrer sen testamento, o dereito establec\u00eda a divisi\u00f3n equitativa dos seus bens entre os seus fillos, sen ter en conta a s\u00faa idade ou sexo. Un testamento que dispuxese o contrario ou emancipase a calquera membro da familia sen o debido proceso legal pod\u00eda ser impugnado. Desde a Rep\u00fablica tard\u00eda en diante, unha muller que herdaba unha parte proporcional cos seus irm\u00e1ns ser\u00eda independente do control agnaticio.\nDo mesmo xeito que cos menores de idade, unha muller emancipada ti\u00f1a designado un titor legal. A muller conservaba as s\u00faas prerrogativas de administraci\u00f3n; o prop\u00f3sito do titor (se non o \u00fanico) era dar consentimento formal \u00e1s s\u00faas acci\u00f3ns. O titor non ti\u00f1a nada que dicir na s\u00faa vida privada, polo que unha muller \"sui iuris\" pod\u00eda casar \u00e1 s\u00faa vontade. Tam\u00e9n ti\u00f1a certas v\u00edas legais si desexaba recusar a un titor obstaculizador. Baixo Augusto, unha muller que obtivese o \"ius liberorum\" \u2014dereito legal a certos privilexios tras ter tres fillos\u2014 estaba tam\u00e9n liberada da tutela; e o emperador Claudio prohibiu a tutela agnaticia. O papel da tutela como instituci\u00f3n legal diminu\u00edu gradualmente ata que o xurista Gaio, no s\u00e9culo\u00a0II\u00a0d.\u00a0C., dixo que non v\u00eda raz\u00f3ns para que continuase. A cristianizaci\u00f3n do Imperio, comezando coa conversi\u00f3n do emperador Constantino a comezos do s\u00e9culo\u00a0IV\u00a0d.\u00a0C., tivo finalmente consecuencias para a situaci\u00f3n xur\u00eddica da muller.\nLeis de matrimonio.\nAs inscrici\u00f3ns das tumbas dos romanos respect\u00e1beis suxiren que o matrimonio romano ideal era o da lealdade mutua, no que o marido e a muller compart\u00edan intereses, actividades e propiedades.\nNos primeiros tempos da Rep\u00fablica Romana, as noivas pasaban do poder dos seus pais ao dos seus maridos (en lat\u00edn, \"manus\"). Quedaban por tanto baixo a potestade dos seus maridos, a\u00ednda que en menor medida que os seus fillos. Este matrimonio \"cum manu\" significaba que a muller estaba subxugada polo seu marido; pero esta pr\u00e1ctica estaba en desuso no s\u00e9culo\u00a0I\u00a0d.\u00a0C. substitu\u00edda polo matrimonio libre, \"sine manu\", que non daba ning\u00fan dereito ao marido sobre a s\u00faa esposa ou non produc\u00eda ning\u00fan cambio na situaci\u00f3n da muller. Durante a \u00e9poca cl\u00e1sica do Dereito romano, o matrimonio non requir\u00eda de ningunha cerimonia; s\u00f3 a mutua vontade e o acordo de vivir xuntos en harmon\u00eda. As cerimonias, contratos e outras formalidades matrimoniais s\u00f3 ti\u00f1an a intenci\u00f3n de probar que unha parella estaba de feito casada. Baixo o temper\u00e1n dereito romano, os matrimonios \"cum manu\" pod\u00edan orixinarse de tres formas: \"confarreatio\", simbolizado pola repartici\u00f3n do pan (en lat\u00edn, \"panis farreus\"); \"coemptio\", unha venda ficticia da muller; e \"usus\", por convivencia. Os patricios sempre casaban por \"confarreatio\", mentres que os plebeos fac\u00edano polas d\u00faas \u00faltimas. No matrimonio \"cum manu\" por \"usus\", se unha muller se ausentaba tres noites consecutivas polo menos unha vez ao ano, evitaba que o seu marido tivese control legal sobre ela. Isto difire do costume ateniense do matrimonio concertado e as esposas secuestradas que non pod\u00edan cami\u00f1ar polas r\u00faas sen escolta.\nO tipo de matrimonio co\u00f1ecido como \"cum manu\" era a norma na Rep\u00fablica temper\u00e1, pero progresivamente volveuse menos frecuente. Baixo esta temper\u00e1 forma de matrimonio, a noiva pasaba \u00e1 man do seu marido; isto \u00e9, era transferida da potestade do seu pai \u00e1 do seu esposo. O seu dote, calquera dereito de herdanza obtido a trav\u00e9s do seu marido e calquera propiedade que adquirise despois do seu matrimonio pertenc\u00edanlle a el. Os maridos pod\u00edan divorciarse por adulterio e hai rexistrados alg\u00fans divorcios por esterilidade da esposa. O matrimonio \"cum manu\" era unha relaci\u00f3n desigual. Cambiaba os herdeiros sen testar dunha muller dos seus irm\u00e1ns aos seus fillos non porque fose a s\u00faa nai, sen\u00f3n porque ante a lei a s\u00faa posici\u00f3n era a mesma que a dunha filla do seu marido. Baixo o \"manus\" esper\u00e1base que as mulleres lles obedecesen aos seus esposos en case todos os aspectos das s\u00faas vidas.\nEsta forma arcaica de matrimonio fora abandonada case por completo en tempos de Xulio C\u00e9sar, cando unha muller permanec\u00eda xuridicamente baixo a autoridade paterna mesmo cando se trasladaba \u00e1 casa do seu marido. Este acordo era un dos factores da independencia que as romanas gozaban en comparaci\u00f3n a outras moitas culturas desde a Antig\u00fcidade aos tempos modernos. O chamado matrimonio \"sine manu\" ou libre non causaba ning\u00fan cambio no status persoal da esposa ou do marido. O matrimonio \"libre\" implicaba a dous cidad\u00e1ns ou a unha persoa con cidadan\u00eda e outra que ti\u00f1a dereito latino; e no Baixo Imperio romano, e con permiso oficial, a soldados con cidadan\u00eda e persoas sen cidadan\u00eda. Nestes matrimonios a noiva entregaba o dote ao marido. De o matrimonio terminar sen adulterio, el devolv\u00edalle a maior parte. Tan completa era a separaci\u00f3n de bens que os obsequios entre esposos non se reco\u00f1ec\u00edan como tales: se unha parella se divorciaba ou mesmo se viv\u00eda separada, o doante pod\u00eda reclamar o agasallo.\nDivorcio.\nO divorcio era unha figura relativamente informal, que concern\u00eda principalmente \u00e1 esposa que deixaba a casa do seu marido e recuperaba o dote. Segundo o historiador Valerio M\u00e1ximo, os divorcios comezaron no ano 604\u00a0a.\u00a0C. ou antes. O c\u00f3digo legal de mediados do s\u00e9culo\u00a0V\u00a0a.\u00a0C. co\u00f1ecido como a Lei das Doce T\u00e1boas contemplaba o divorcio. O divorcio era socialmente acept\u00e1bel de levarse a cabo dentro das normas sociais (\"mos maiorum\"). En tempos de Cicer\u00f3n e Xulio C\u00e9sar, era relativamente com\u00fan e libre de vergo\u00f1a, obxecto de murmuraci\u00f3ns m\u00e1is que de desgraza social. Valerio M\u00e1ximo menciona que Lucio Annio foi criticado porque se divorciou da s\u00faa esposa sen consultar antes cos seus amigos; isto \u00e9, levouno a cabo polo seu propio interese sen considerar os efectos que ter\u00eda na s\u00faa rede social (\"amicitia\" e \"clientela\"). Por tanto, os censores do ano 307\u00a0a.\u00a0C. expuls\u00e1rono do Senado por comportamento inmoral.\nCon todo, noutro sitio, af\u00edrmase que o primeiro divorcio ocorreu no ano 230\u00a0a.\u00a0C., momento no cal Dionisio de Halicarnaso menciona que Espurio Carvilio, un home distinguido, foi o primeiro en divorciarse da s\u00faa esposa debido \u00e1 s\u00faa infertilidade. Este Carvilio foi probablemente Espurio Carvilio M\u00e1ximo Ruga, c\u00f3nsul da Rep\u00fablica os anos 234 e 228\u00a0a.\u00a0C. As probas son confusas.\nDurante o per\u00edodo cl\u00e1sico do Dereito romano, un home ou unha muller pod\u00edan romper o matrimonio simplemente porque quixesen, sen necesidade de dar raz\u00f3ns. A menos que a esposa puidese probar que o marido era un in\u00fatil, el quedaba cos nenos. Debido a que as propiedades se manti\u00f1an separadas durante o matrimonio, o divorcio dun matrimonio \"libre\" ou \"sine manu\", era un procedemento moi f\u00e1cil.\nNupcias sucesivas.\nA frecuencia de novos matrimonios entre a elite foi alta. Non era infrecuente (era quizais mesmo habitual) para os arist\u00f3cratas romanos tras a morte da esposa. Mentres que para un vi\u00favo non estaba prescrito un per\u00edodo de espera formal, esper\u00e1base que unha muller mantivese un d\u00f3 de dez meses antes de casar de novo. Esta duraci\u00f3n esta relacionada co embarazo: dunha muller quedar embarazada xusto antes da morte do seu esposo, o per\u00edodo de dez meses aseguraba que non hab\u00eda d\u00fabidas da paternidade \u00e1 que se asociar\u00eda o nacemento, pois afectaba \u00e1 herdanza e status social do neno. Ningunha lei prohib\u00eda que as mulleres encintas casasen. Hai casos ben co\u00f1ecidos: Augusto casou con Livia cando esta estaba embarazada do seu marido anterior, Tiberio Ner\u00f3n; o colexio de pont\u00edfices ditaminou que era admis\u00edbel a condici\u00f3n de que se determinase primeiro o pai do neno. Tiberio Ner\u00f3n chegou a asistir \u00e1 voda.\nDebido a que os matrimonios da elite se concertaron a mi\u00fado por raz\u00f3ns pol\u00edticas ou econ\u00f3micas, as vi\u00favas e divorciadas con activos nestas \u00e1reas afrontaban poucos obst\u00e1culos para volver casar. Eran m\u00e1is propensas a estar emancipadas legalmente que as noivas primerizas e a ter voz na elecci\u00f3n do marido. Os matrimonios de Fulvia, que comandou tropas durante a guerra de Perusia e foi a primeira romana en ter a s\u00faa cara nunha moeda, crese que indican as s\u00faas propias simpat\u00edas e ambici\u00f3ns pol\u00edticas: primeiro casou co campi\u00f3n popular Clodio, que foi asasinado na r\u00faa despois dunha longa inimizade con Cicer\u00f3n; despois con Escibonio Curi\u00f3n, unha figura de incerta ideolox\u00eda que no momento da s\u00faa morte era partidario de Xulio C\u00e9sar; e, para finalizar, con Marco Antonio, o \u00faltimo opo\u00f1ente da oligarqu\u00eda republicana e do futuro primeiro emperador de Roma.\nO escritor e historiador grego Plutarco indicou que entre os romanos unha segunda voda era prob\u00e1bel que fose un asunto tranquilo, a\u00ednda que unha vi\u00fava a\u00ednda sentir\u00eda a ausencia do seu marido morto e unha divorciada deber\u00eda sentir vergo\u00f1a. Con todo, mentres que as circunstancias do divorcio pod\u00edan ser vergo\u00f1osas ou embarazosas e continuar casado coa mesma persoa toda a vida era o ideal, en xeral non houbo desaprobaci\u00f3n aos novos matrimonios. Pola contra, o matrimonio consider\u00e1base a condici\u00f3n correcta e desex\u00e1bel da vida adulta tanto en homes como en mulleres.\u00a0Cat\u00f3n o mozo, que se presentou a si mesmo como un modelo inspirado no seu virtuoso hom\u00f3nimo, Cat\u00f3n, permitiulle a Marcia, a s\u00faa esposa embarazada, que se divorciase del para casar con Hortensio, declinando ofrecer no seu lugar \u00e1 s\u00faa nova filla ao sexagenario orador. Despois de que Marcia quedase vi\u00fava e herdeira dunha consider\u00e1bel fortuna, Cat\u00f3n casou con ela de novo nunha cerimonia que careceu de moitas formalidades. En cambio, as mulleres pod\u00edan ser ridiculizadas por casar moi a mi\u00fado ou por capricho, en particular se pod\u00eda entenderse que os motivos eran o apetito sexual e a vaidade.\nConcubinato.\nA concubina estaba definida polo dereito romano como a muller que vive nunha relaci\u00f3n mon\u00f3gama permanente cun home que non \u00e9 o seu marido. Non hab\u00eda deshonor por ser concubina ou vivir cunha e unha concubina pod\u00eda se converter en esposa. As parellas en concubinato pod\u00edan intercambiar agasallos, en contraste co matrimonio que mant\u00e9n unha separaci\u00f3n m\u00e1is definida da propiedade.\nAs parellas adoitaban acudir ao concubinato cando as desigualdades sociais eran un obst\u00e1culo para o matrimonio; por exemplo, un senador e unha muller liberta ou unha muller de rango social inferior con antecedentes de pobreza ou prostituci\u00f3n. As parellas que carec\u00edan do dereito \u00e1 forma legal de matrimonio co\u00f1ecida como \"conubium\" pod\u00edan optar polo concubinato (mesmo unha muller de alto berce que amaba un home de baixa extracci\u00f3n social). O concubinato difer\u00eda principalmente do matrimonio na situaci\u00f3n dos nenos nados da relaci\u00f3n: ti\u00f1an o rango social da nai e non o do pai como era costume.\nViolencia de x\u00e9nero.\nO Dereito Romano cl\u00e1sico non permit\u00eda ning\u00fan abuso dom\u00e9stico do marido \u00e1 s\u00faa esposa; mais, como calquera outro delito, p\u00f3dese supor que as leis contra a violencia de x\u00e9nero fallaban en previlo. Cat\u00f3n o Vello dixo, segundo o seu bi\u00f3grafo Plutarco, \u00abque o home que golpea a s\u00faa esposa ou fillo, pon mans violentas sobre o m\u00e1is sacro das cousas sacras. Tam\u00e9n que el pensaba que era m\u00e1is lo\u00e1bel ser un bo marido que un bo senador\u00bb. Esper\u00e1base que un home de posici\u00f3n durante a Rep\u00fablica se comportase moderadamente coa s\u00faa esposa e que se considerase as\u00ed mesmo un bo marido. Golpear a esposa era suficiente motivo para o divorcio ou outra acci\u00f3n legal contra o marido.\nA violencia de x\u00e9nero aparece nos rexistros hist\u00f3ricos sobre todo cando se trata dun exceso atroz da elite. Af\u00edrmase que o emperador Ner\u00f3n ordenou a morte da s\u00faa esposa e media irm\u00e1 Octavia despois de sometela a tortura e encarceramento. A continuaci\u00f3n, casou coa s\u00faa amante Popea Sabina a quen matou tras darlle unha patada cando estaba embarazada por criticalo. Alg\u00fans autores modernos opinan que Popea morreu por mor dun aborto espont\u00e1neo ou o parto e que o episodio se exaxerou para vilipendiar a Ner\u00f3n. Tam\u00e9n se sup\u00f3n que o desprezado C\u00f3modo matou a s\u00faa esposa e a s\u00faa irm\u00e1.\nMaternidade.\nEsper\u00e1base que as esposas romanas tivesen fillos, pero as mulleres da aristocracia, afeitas a certo grao de independencia, mostraban unha crecente falta de inclinaci\u00f3n para dedicarse \u00e1 maternidade tradicional. No s\u00e9culo\u00a0I as mulleres da elite evitaban o per\u00edodo de lactaci\u00f3n contratando amas de cr\u00eda. Esta pr\u00e1ctica non era rara xa no s\u00e9culo\u00a0II\u00a0a.\u00a0C. cando o comedi\u00f3grafo Plauto ocasionalmente menciona as amas de cr\u00eda nas s\u00faas comedias. Posto que se consideraba o leite materno o mellor para o beb\u00e9, as arist\u00f3cratas a\u00ednda pod\u00edan escoller aleitar os seus fillos a menos que motivos f\u00edsicos o desaconsellasen.[68] De unha muller optar por renunciar a aleitar ao seu propio fillo, pod\u00eda acudir \u00e1 \"columna lactaria\" onde os m\u00e1is pobres pod\u00edan obter leite para os seus beb\u00e9s pola caridade das aias. Aqueles que pod\u00edan permit\u00edrselo, pod\u00edan contratar os servizos dunha ama de cr\u00eda. Plutarco di de Licinia, esposa de Cat\u00f3n o Censor, que non s\u00f3 aleitou o seu fillo, sen\u00f3n que en ocasi\u00f3ns tam\u00e9n aos dos seus escravos co fin de fomentar o afecto fraternal entre eles. En tempos de T\u00e1cito (a comezos do s\u00e9culo\u00a0II), a lactaci\u00f3n materna por matronas da elite estaba idealizada como unha virtude dos vellos tempos.\nA colaboraci\u00f3n que as romanas pod\u00edan esperar dos seus maridos na crianza dos nenos parece que variou e \u00e9 dif\u00edcil de determinar. As familias con valores tradicionais, como a de Cat\u00f3n o Censor, parece que se tomaban interese: A Cat\u00f3n gust\u00e1balle estar presente cando a s\u00faa esposa ba\u00f1aba e arroupaba os seus fillos.\nAs familias numerosas non eran a norma entre a elite mesmo na Rep\u00fablica tard\u00eda. A familia de Clodio, quen ti\u00f1a polo menos tres irm\u00e1s e dous irm\u00e1ns, era considerada infrecuente. A taxa de nacemento na aristocracia reduciuse at\u00e9 o punto de que o primeiro emperador, Augusto, aprobou unha serie de leis destinadas a aumentala; inclu\u00edan honras especiais para as mulleres que tivesen polo menos tres fillos (\"ius liberorum\"). Aquelas que fosen vi\u00favas, est\u00e9riles, estivesen divorciadas ou non se casaran ti\u00f1an prohibido herdar propiedades a menos que fosen nomeadas no testamento.\n\u00c1s mulleres romanas non s\u00f3 eran valoradas polo n\u00famero de fillos que ti\u00f1an, sen\u00f3n tam\u00e9n pola s\u00faa participaci\u00f3n na crianza e educaci\u00f3n dos nenos para convertelos en bos cidad\u00e1ns. Unha nai romana exemplar necesitaba \u00e1 s\u00faa vez ter unha boa educaci\u00f3n para criar aos nenos para unha vida exitosa.\nUnha das romanas m\u00e1is famosas pola s\u00faa forza e influencia como nai foi Cornelia, nai dos Gracos. Xulio C\u00e9sar, cuxo pai morreu cando o ditador era s\u00f3 un adolescente, tivo unha estreita relaci\u00f3n coa s\u00faa nai, Aurelia, cuxa influencia pol\u00edtica foi esencial para evitar a execuci\u00f3n do mozo de 18 anos durante as proscrici\u00f3ns de Sila.\nVida coti\u00e1.\nAs mulleres da aristocracia dirix\u00edan unha casa grande e complexa. Dado que as parellas ricas a mi\u00fado posu\u00edan varias vivendas e casas de campo con ducias ou mesmo centos de escravos \u2014alg\u00fans dos cales estaban educados e altamente cualificados\u2014, esta responsabilidade era equivalente a dirixir unha pequena compa\u00f1\u00eda. Ademais da importancia social e pol\u00edtica de entreter aos invitados, clientes e dignatarios estranxeiros de visita, o esposo levaba a cabo as s\u00faas reuni\u00f3ns de negocio matinais (en lat\u00edn, \"saludatio\") na casa. A casa (en lat\u00edn, \"domus\") foi tam\u00e9n o centro da identidade social da familia, con retratos dos antepasados que se mostraban no atrio. Dado que os\u00a0 arist\u00f3cratas m\u00e1is ambiciosos estaban con frecuencia f\u00f3ra de casa en campa\u00f1as militares ou deberes administrativos nas provincias, algunhas veces durante anos, o mantemento das propiedades familiares e as decisi\u00f3ns comerciais eran a mi\u00fado deixadas \u00e1s esposas. Por exemplo, mentres Xulio C\u00e9sar estivo f\u00f3ra de Roma durante os anos cincuenta do s\u00e9culo\u00a0I\u00a0a.\u00a0C., a s\u00faa esposa Calpurnia foi respons\u00e1bel de coidar os seus activos. Cando Ovidio foi desterrado por Augusto o ano 8, a s\u00faa esposa explotou os contactos sociais e as manobras legais para manter as propiedades familiares das que depend\u00eda o seu sustento.\u00a0Ovidio\u00a0expresou profusamente o seu amor e admiraci\u00f3n por ela nun poema que escribiu durante o seu exilio. Frugalidade, moderaci\u00f3n e austeridade eran as caracter\u00edsticas dunha matrona virtuosa.\nUnha das tarefas que as mulleres supervisaban nunha gran casa era a produci\u00f3n de roupa. Na Roma temper\u00e1, o fiado da la era unha ocupaci\u00f3n dom\u00e9stica fundamental que indicaba a autosuficiencia dunha familia, xa que a la produc\u00edase nas s\u00faas propiedades. Mesmo nunha contorna urbana, a la foi con frecuencia un s\u00edmbolo dos deberes da esposa; a roca deb\u00eda aparecer no monumento funerario dunha muller para mostrar que foi unha boa e honrada matrona. Mesmo das mulleres de clases altas esper\u00e1base que fosen quen de fiar e tecer como virtuosa emulaci\u00f3n das s\u00faas r\u00fasticas antepasadas \u2014unha pr\u00e1ctica seguida de forma ostentosa por Livia\u2014.\nNos negocios.\nO romanista franc\u00e9s Gaston Boissier escribiu que \u00abUnha das caracter\u00edsticas m\u00e1is curiosas deste per\u00edodo Rep\u00fablica tard\u00eda foi que as mulleres aparecen moito m\u00e1is involucradas nos negocios e tan interesadas na especulaci\u00f3n como os homes. O di\u00f1eiro \u00e9 a s\u00faa primeira preocupaci\u00f3n. Elas dirixen as s\u00faas vilas; invisten os seus fondos; prestan e piden prestado. Atopamos unha entre os acredores de Cicer\u00f3n e d\u00faas entre os seus debedores\u00bb. A pesar de que a sociedade romana non permit\u00eda que as mulleres adquirisen poder pol\u00edtico oficial, permitiulles entrar nos negocios.[82] Nin sequera se asum\u00eda que as mulleres adi\u00f1eiradas estivesen entregadas por completo ao lecer. Entre a aristocracia, as mulleres como os homes prestaban di\u00f1eiro aos seus iguais para que non tivesen que recorrer a prestamistas. Cando Plinio sopesou comprar unha propiedade, recorreu a un pr\u00e9stamo da s\u00faa sogra como garant\u00eda antes que a unha opci\u00f3n de compra. As mulleres tam\u00e9n participaron no financiamento de obras p\u00fablicas, como se documenta con frecuencia en inscrici\u00f3ns do per\u00edodo imperial. A \u00absen lei\u00bb Politta, que aparece no martirio de Pionio, era propietaria de leiras na provincia de Asia. As inscrici\u00f3ns rexistran a s\u00faa xenerosidade no financiamento da renovaci\u00f3n do ximnasio de Sardes.\nDado que as mulleres ti\u00f1an dereito \u00e1 propiedade, poder\u00edan participar nas mesmas transacci\u00f3ns comerciais e pr\u00e1cticas de xesti\u00f3n como calquera propietario. Do mesmo xeito que os seus hom\u00f3logos masculinos, a s\u00faa xesti\u00f3n dos escravos parece variar desde a relativa preocupaci\u00f3n \u00e1 indiferenza e ao abuso total. Durante a primeira guerra servil, Megalis e o seu marido Dam\u00f3filo foron asasinados polos seus escravos debido \u00e1 brutalidade con que os trataban, pero a s\u00faa filla foi perdoada pola s\u00faa bondade; ademais conced\u00e9ronlle a sa\u00edda segura de Sicilia cunha escolta armada.\nA diferenza da posesi\u00f3n de terras, a industria non se consideraba unha profesi\u00f3n honorable para os membros do estamento senatorial. Cicer\u00f3n suxeriu que, co fin de ga\u00f1ar respetabilidade, un comerciante deb\u00eda comprar terras. A actitude cambiou durante o Imperio. Claudio creou leis para animar as clases altas a que se dedicasen ao transporte de mercador\u00edas. Docum\u00e9ntase a mulleres das clases altas como propietarias e como xestoras de empresas de transporte. O comercio e as manufacturas non est\u00e1n ben representadas na literatura romana, a cal foi feita por e para a elite; con todo, \u00e1s veces as inscrici\u00f3ns funerarias rexistran a profesi\u00f3n do finado, inclu\u00eddas as mulleres. Co\u00f1\u00e9cense mulleres que posu\u00edan e dirix\u00edan f\u00e1bricas de ladrillos. Unha muller pod\u00eda desenvolver habilidades para complementar o traballo do seu marido ou xestionar diversos aspectos do negocio. Artemis, a doradora, estaba casada con Dionisio, o fabricante de cascos, como se indica nunha maldici\u00f3n que pide a destruci\u00f3n da s\u00faa casa, lugar de traballo, negocio e medio de vida. A situaci\u00f3n das mulleres com\u00fans e correntes que posu\u00edan un negocio parece ser contemplada como excepcional. As leis do per\u00edodo imperial pretend\u00edan castigar as mulleres por adulterio eximindo do procesamento a aquelas \u00abque tivesen ao seu cargo un negocio ou unha tenda\u00bb.\nAlgunhas das ocupaci\u00f3ns com\u00fans dunha muller foron ama de cr\u00eda, actriz, bailarina, acr\u00f3bata, prostituta e comadroa. Non todas ti\u00f1an a mesma respetabilidade. As prostitutas e artistas, como as actrices, foron estigmatizadas como deshonrosas: persoas que dispu\u00f1an de pouca protecci\u00f3n legal incluso cando eran libres. As inscrici\u00f3ns indican que as amas de cr\u00eda (en lat\u00edn, \"nutrix\") estaban moi orgullosas de selo. As mulleres pod\u00eda ser escribas e secretarias, inclu\u00edndo a \u00abmulleres adestradas para a escritura bela\u00bb; isto \u00e9, cal\u00edgrafas.\u00a0Plinio o Vello, por exemplo, d\u00e1 unha lista de artistas femininas e as s\u00faas pinturas.\nA maior\u00eda dos romanos viv\u00edan en \"insulae\", edificios de vivendas de varias plantas. Estes pisos das familias plebeas m\u00e1is pobres e non cidad\u00e1s carec\u00edan de coci\u00f1a. A necesidade de comprar comida preparada significaba que a comida para levar era un negocio pr\u00f3spero. A maior\u00eda dos romanos pobres, tanto homes como mulleres, novos ou vellos, ganaban a vida mediante o seu propio traballo.\nNa pol\u00edtica.\nAs mulleres non pod\u00edan ocupar cargos p\u00fablicos nin servir no ex\u00e9rcito, pero as lendas republicanas reco\u00f1ec\u00edan o patriotismo, as virtudes e o sacrificio das mulleres e censuraban o comportamento traizoeiro e que se empregasen no seu propio beneficio. En canto \u00e1 influencia pol\u00edtica das mulleres na Rep\u00fablica tard\u00eda, o historiador Ronald Syme sinalou que, a\u00ednda que exclu\u00eddas da vida p\u00fablica, gozaban do prestixio social da s\u00faa familia ou esposo; que as mulleres da \"nobilitas\" non eran alleas aos segredos da influencia; que contaban m\u00e1is que senadores correntes; e que presaxiaban as tem\u00edbeis princesas xulio-claudias.\nApiano informou do hero\u00edsmo dalgunhas esposas ao salvar os seus maridos durante as guerras civ\u00eds nas que terminou a Rep\u00fablica. Un epitafio co\u00f1ecido como o \"Laudatio Turiae\" conserva o eloxio dun marido \u00e1 s\u00faa esposa, quen, tras a morte de Xulio C\u00e9sar puxo a s\u00faa vida en perigo e renunciou \u00e1s s\u00faas xoias para enviar axuda ao seu marido exiliado.[95] Ambos sobreviviron a aqueles tempos turbulentos e gozaron dun longo matrimonio. Porcia, a filla de Cat\u00f3n o Mozo e esposa de Bruto, tivo un final menos afortunado mais (aos ollos dos seus contempor\u00e1neos) m\u00e1is heroico: suicidouse cando a Rep\u00fablica colapsou, igual que o seu pai.\nO ascenso de Augusto ao trono imperial nas \u00faltimas d\u00e9cadas do s\u00e9culo\u00a0I\u00a0a.\u00a0C. diminu\u00edu o poder dos cargos p\u00fablicos e da oligarqu\u00eda tradicional; con todo, poder\u00eda dicirse que aumentou as oportunidades para que mulleres, escravos e libertos exercesen influencia entre bambolinas. Unha muller not\u00e1bel destes primeiros tempos imperiais foi Livia Drusila, esposa de Augusto, que actuou en varias ocasi\u00f3ns como rexente e foi unha fiel asesora do seu marido. Outras mulleres da familia imperial, como Agripina a Menor \u2014bisnieta de Livia e irm\u00e1 de Cal\u00edgula\u2014 dispuxeron de influencia pol\u00edtica as\u00ed como de protagonismo p\u00fablico.\nAs mulleres tam\u00e9n participaron nos intentos de derrocar os emperadores que abusaban do poder. Pouco despois de que Xulia Drusila morrese, o seu vi\u00favo L\u00e9pido e as s\u00faas irm\u00e1s Agripina e Livila conspiraron para derrocar a Cal\u00edgula. A conxura foi descuberta, L\u00e9pido executado e Agripina e Livila exiliadas. Regresaron s\u00f3 cando o seu t\u00edo paterno Claudio chegou ao poder tras o asasinato de Cal\u00edgula no ano 41\u00a0d.\u00a0C. Outras estiveron involucradas en causas menos \"nobres.\" Valeria Mesalina, terceira esposa de Claudio, conspirou con Cayo Silio para derrocar o seu marido coa esperanza de instalarse co seu amante no poder. T\u00e1cito inmortalizou a Epicaris pola s\u00faa participaci\u00f3n na\u00a0conxura de Pis\u00f3n, na cal tratou de conseguir o apoio da frota e foi no seu lugar arrestada. Unha vez descuberta a conspiraci\u00f3n, non revelou nada (mesmo baixo tortura), en contraste cos senadores, aos que non se pod\u00eda someter a tortura, que non dubidaron en relatar at\u00e9 o \u00faltimo detalle. T\u00e1cito tam\u00e9n eloxia a Egnacia Maximila por sacrificar a s\u00faa fortura para estar \u00e1 beira do seu inocente marido en contra de Ner\u00f3n.\nA muller e o ex\u00e9rcito.\nOs textos cl\u00e1sicos te\u00f1en pouco que dicir das mulleres e a s\u00faa relaci\u00f3n co ex\u00e9rcito romano. O emperador Augusto vetou o matrimonio dos soldados rasos, unha prohibici\u00f3n que durou preto de dous s\u00e9culos. Con todo, desde os anos 1980 veuse suxerindo que as esposas e fillos dos centuri\u00f3ns\u00a0viv\u00edan con eles nos fortes fronteirizos e provinciais. A principios dos anos 1990, atop\u00e1ronse zapatos de muller e neno en Vindolanda, un forte situado no muralla de Hadri\u00e1n, xunto con placas de bronce que outorgaban a cidadan\u00eda romana a soldados provinciais tras 25 anos de servizo nas que se mencionaban \u00e1s s\u00faas mulleres e fillos. As\u00ed mesmo, en Alema\u00f1a, unha proba m\u00e1is desta pr\u00e1ctica descubriuse en forma de broches e zapatos. Na columna de Traxano est\u00e1n representadas entre os soldados seis mulleres que asisten a aqueles nos sacrificios ofrecidos durante unha cerimonia militar relixiosa.\nVida relixiosa.\nAs mulleres estiveron presentes na maior\u00eda das festas e cerimonias de culto. Alg\u00fans rituais requir\u00edan a presenza de mulleres, pero a s\u00faa participaci\u00f3n puido estar limitada. Por regra as romanas non pod\u00edan realizar o sacrificio de animais, o rito central da maior\u00eda das cerimonias p\u00fablicas, a\u00ednda que isto non foi tanto unha prohibici\u00f3n como o feito da maior\u00eda dos sacerdocios que presid\u00edan a relixi\u00f3n do Estado eran ocupados por homes. En certo sentido, cada cabeza de familia era un sacerdote respons\u00e1bel do mantemento da relixi\u00f3n dom\u00e9stica; na sociedade patriarcal da Roma antiga, esta cabeza de familia era o paterfamilias. A relixi\u00f3n p\u00fablica, do mesmo xeito que a sociedade e a pol\u00edtica, era o reflexo da xerarqu\u00eda dom\u00e9stica, xa que a familia era a pedra angular da sociedade. Algunhas pr\u00e1cticas de culto estaban reservadas \u00e1s mulleres, como os ritos da Boa Deusa (en lat\u00edn, Bona Dea).[105]\nAs sacerdotisas desempe\u00f1aron un papel crucial e destacado na relixi\u00f3n oficial de Roma. A\u00ednda que os colexios de \"sacerdotes\" fosen moito m\u00e1is numerosos, as seis mulleres do colexio das vestais\u00a0foi o \u00fanico \u00abclero profesional a tempo completo\u00bb. \u00abSacerdos\u00bb era a palabra latina para un sacerdote de calquera sexo. Os t\u00edtulos relixiosos das mulleres que incl\u00faen tal palabra estaban a mi\u00fado en relaci\u00f3n cunha deidade ou un templo; por exemplo, \"sacerdos Cereris\" ou \"Cerealis\" (sacerdotisa de Ceres), un cargo que nunca ocuparon os homes. \u00abMagistra\u00bb foi unha alta sacerdotisa experta (ou mestra) en materia relixiosa; \u00abministra\u00bb foi unha asistente no servizo a unha deidade en particular. Unha \u00abmagistra\u00bb ou \u00abministra\u00bb ser\u00eda respons\u00e1bel do mantemento regular do culto. Os epitafios proporcionan a principal proba destes sacerdocios; nestes casos, a muller non identifica a mi\u00fado o seu estado civil.\nAs vestais posu\u00edan distinci\u00f3n relixiosa, status p\u00fablico e privilexios \u00fanicos, e pod\u00edan exercer unha consider\u00e1bel influencia p\u00fablica. Tam\u00e9n era posible que amasasen unha \u00abconsider\u00e1bel riqueza\u00bb.[109] Ao entrar ao colexio, a vestal emanciap\u00e1base da autoridade paterna. Na arcaica sociedade romana, estas sacerdotisas eran as \u00fanicas mulleres que non necesitaban estar baixo a tutela legal dun home: no seu lugar, respond\u00edan s\u00f3 e directamente ante o pont\u00edfice m\u00e1ximo. O seu voto de castidade liberounas da tradicional obriga de contraer matrimonio e ter fillos, pero a violaci\u00f3n do voto carrexaba a pena capital: a unha vestal atopada culp\u00e1bel de romper o seu voto d\u00e1banlle de comer e beber e enterr\u00e1bana viva. A s\u00faa independencia estaba por tanto en relaci\u00f3n \u00e1s prohibici\u00f3ns que lles impu\u00f1an. Ademais de dirixir certos ritos relixiosos, as vestais participaban en cada sacrificio oficial polo menos simbolicamente, xa que foron as respons\u00e1beis de preparar os requisitos rituais do \"mola\" salsa.[111] As vestais parece que conservaron as s\u00faas distinci\u00f3ns sociais e relixiosas at\u00e9 o s\u00e9culo\u00a0IV\u00a0d.\u00a0C., cando os emperadores cristi\u00e1ns disolveron a orde.\nUns poucos sacerdocios emparellados eran exercidos por matrimonios. Este era un requisito para o \"flamen Dialis\", o alto sacerdote de X\u00fapiter. A s\u00faa esposa, a \"flaminica \"Dialis, ti\u00f1a a s\u00faa propia vestimenta sacerdotal e, como o seu esposo, estaba sometida \u00e1s escuras prohibici\u00f3ns m\u00e1xico-relixiosas. Quizais a \"flaminica\" foi un caso excepcional de muller que realizaba sacrificios de animais; ofrec\u00eda un carneiro a X\u00fapiter cada \"nundina.\" A parella non ti\u00f1a permitido o divorcio; de a flaminica morrer, o \"flamen\" ti\u00f1a que renunciar ao seu posto. Do mesmo xeito que a \"flaminica Dialis\", a regina sacrorum (en galego, ra\u00ed\u00f1a dos ritos sacros), levaba un vestido cerimonial distintivo e realizaba sacrificios de animais nos que ofrec\u00eda unha cerva ou unha cordeira a Xuno o primeiro d\u00eda de cada mes. O nome dalgunhas \"reginae sacrorum\" atopouse en varias inscrici\u00f3ns. A regina era a esposa do \"rex sacrorum\" (en galego, rei dos ritos sacros), un arcaico sacerdocio considerado en tempos antigos (antes da rep\u00fablica cl\u00e1sica) m\u00e1is prestixioso mesmo que o pont\u00edfice m\u00e1ximo.\nEstas altas funci\u00f3ns p\u00fablicas das romanas contrad\u00edn a idea com\u00fan de que as mulleres da Roma antiga s\u00f3 participaban na relixi\u00f3n privada ou dom\u00e9stica. A dualidade masculina-feminina dos sacerdocios pode reflectir a tendencia romana \u00e1 procura de paredras na esfera relixiosa: a maior\u00eda de poderes divinos represent\u00e1banse por deidades masculinas e femininas, como se ve na parella L\u00edber e Libera.[117] Os doce deuses maiores estaban representados da mesma maneira como seis parellas. A tr\u00edada suprema de deuses protectores estaba formada por d\u00faas deusas, Xuno e Minerva, e un deus, X\u00fapiter. Esta tr\u00edada \u00abconstitu\u00eda o n\u00facleo da relixi\u00f3n romana\u00bb e substitu\u00edu \u00e1 primitiva tr\u00edada masculina indoeuropea quizais por influencia etrusca.\nDesde mediados do s\u00e9culo\u00a0III\u00a0a.\u00a0C. en diante, a diversidade relixiosa volveuse cada vez m\u00e1is unha caracter\u00edstica da cidade de Roma. Moitas relixi\u00f3ns que non eran parte dos cultos estatais temper\u00e1ns ofrec\u00e9ronlles papeis de liderado \u00e1s mulleres. Entre estes atop\u00e1banse os cultos de Isis e Magna Mater, a Gran Nai. Un epitafio preservou o t\u00edtulo \"sacerdos maxima\" que portaba o m\u00e1is alto sacerdocio do templo de Magna Mater, pr\u00f3ximo \u00e1 actual localizaci\u00f3n da bas\u00edlica de San Pedro.\nA\u00ednda que menos documentadas que a relixi\u00f3n p\u00fablica, as pr\u00e1cticas relixiosas privadas abordaban aspectos da vida que eran exclusivos das mulleres. Nunha \u00e9poca no que a taxa de mortalidade infantil era da orde do 40\u00a0%, solicit\u00e1base a axuda divina para o arriscado acto de dar a luz e para os perigos no coidado dos beb\u00e9s. As pregarias dirix\u00edanse \u00e1s deusas Xuno, Diana, Lucina, as \"di nixi\", e unha gran cantidade de divindades auxiliares consagradas ao nacemento e \u00e1 crianza.\nOs escritores var\u00edan na forma de describir a relixiosidade feminina. Alg\u00fans representan as mulleres como modelos de virtude e devoci\u00f3n romanas, mais tam\u00e9n se inclinan pola natureza excesiva da devoci\u00f3n relixiosa, o atractivo da maxia ou a superstici\u00f3n. Privado non era o mesmo que secreto. Os romanos eran desconfiados coas pr\u00e1cticas relixiosas secretas; Cicer\u00f3n\u2009 advertiu de que os sacrificios nocturnos non fosen levados a cabo por mulleres, excepto naqueles ritos prescritos \"prol populo\" (\u00e9 dicir, en nome do pobo ou polo ben p\u00fablico).\nVida social.\nAs romanas non estiveron confinadas nas s\u00faas casas como o estaban as atenienses dos per\u00edodos arcaico e cl\u00e1sico. Reun\u00edanse a diario nas r\u00faas ao atoparse con amizades, asist\u00edan a ritos relixiosos nos templos e acud\u00edan aos ba\u00f1os. As mulleres ricas percorr\u00edan a Cidade en literas carrexadas por escravos. As familias m\u00e1is podentes posu\u00edan ba\u00f1os privados na casa, a\u00ednda que a maior\u00eda dos cidad\u00e1ns \u00edan \u00e1s termas non s\u00f3 a se lavaren sen\u00f3n tam\u00e9n a se socializar, xa que as instalaci\u00f3ns m\u00e1is grandes ofrec\u00edan unha gama de servizos e actividades recreativas entre as que non estaba exclu\u00eddo o sexo. Unha das cuesti\u00f3ns m\u00e1is criticadas da sociedade romana \u00e9 se homes e mulleres se ba\u00f1aban xuntos en p\u00fablico. At\u00e9 a Rep\u00fablica tard\u00eda, as probas suxiren que as mulleres se ba\u00f1aban nunha \u00e1 ou instalaci\u00f3n separada ou que homes e mulleres ti\u00f1an horarios diferentes. Con todo, tam\u00e9n hai claras probas do contrario desde a Rep\u00fablica tard\u00eda at\u00e9 a dominaci\u00f3n cristi\u00e1 no Baixo Imperio. Alg\u00fans estudosos opinan que s\u00f3 as mulleres de clase baixa ou de dubidosa moralidade para a \u00e9poca, como artistas e prostitutas, se ba\u00f1aban cos homes, pero Clemente de Alexandr\u00eda observou que se pod\u00eda ver as mulleres de clase alta espidas nas termas. Hadriano prohibiu estas pr\u00e1cticas, mais parece que non foi seguida esta prohibici\u00f3n. O m\u00e1is prob\u00e1bel \u00e9 que os costumes variasen non s\u00f3 pola \u00e9poca e o lugar sen\u00f3n tam\u00e9n polas instalaci\u00f3ns, polo que as mulleres poder\u00edan elixir segregarse polo sexo ou non.\nNo que respecta aos espect\u00e1culos, as romanas pod\u00edan asistir aos xogos p\u00fablicos (en lat\u00edn, \"ludi\"), \u00e1s carreiras de carros e \u00e1s representaci\u00f3ns teatrais, as\u00ed como presenciar os debates do Foro. Na Rep\u00fablica tard\u00eda, asist\u00edan con regularidade \u00e1s ceas, a\u00ednda que en tempos anteriores as mulleres dunha familia ceaban xuntas en privado. Conservadores como Cat\u00f3n o Maior consideraban inadecuado que as mulleres asumisen un papel m\u00e1is activo na vida p\u00fablica. As s\u00faas queixas indican que de feito algunhas romanas expresaban as s\u00faas opini\u00f3ns na esf\u00e9ra p\u00fablica.\nA\u00ednda que se desaconsellaba, en ocasi\u00f3ns os xenerais romanos levaban as s\u00faas esposas nas campa\u00f1as militares. Agripina a Maior, a nai de Cal\u00edgula, a mi\u00fado acompa\u00f1aba o seu marido Germ\u00e1nico durante as s\u00faas campa\u00f1as no norte de Xermania; o emperador Claudio naceu na Galia por esta raz\u00f3n. As mulleres adi\u00f1eiradas abandonaban a Cidade para ir \u00e1s vilas campestres cando o ver\u00e1n fac\u00eda a Roma demasiado calorosa\u2009 e \u00e9 pos\u00edbel que viaxasen polo Imperio, a mi\u00fado participando en cerimonias relixiosas ou visitando lugares.[129]\nAspecto persoal.\nAs mulleres da\u00a0Roma antiga ocup\u00e1banse moito da s\u00faa aparencia, a\u00ednda que as extravagancias estaban mal vistas. Usaban maquillaxe e elaboraban diferentes mesturas para a pel. Ovidio mesmo escribiu un poema sobre a correcta aplicaci\u00f3n da maquillaxe. Para blanquear a cara, empregaban xiz branco ou ars\u00e9nico; para engadir cor \u00e1s fazulas, colorete feito de chumbo ou carami\u00f1a. Tam\u00e9n usaban chumbo para resaltar os ollos. Pasaban moito tempo arranxando o cabelo e a mi\u00fado tingu\u00edano de negro, vermello ou louro. Ademais, levaban con frecuencia perrucas.\nAs matronas normalmente levaban d\u00faas t\u00fanicas simples como pezas interiores cubertas por unha estola. Esta era un longo vestido branco axustado \u00e1 cintura que ca\u00eda at\u00e9 os p\u00e9s e estaba suxeito con broches aos ombreiros. As romanas ricas adoitaban adornar m\u00e1is a s\u00faa estola. Cando sa\u00edan, p\u00fa\u00f1anse unha \"palla\" sobre a estola, suxeita aos ombreiros igual que esta. \u00c1s mozas non se lles permit\u00eda vestir estola: no seu lugar levaban t\u00fanicas. As prostitutas e as sorprendidas en adulterio estaban obrigadas a porse a toga masculina. As m\u00e1is adi\u00f1eiradas luc\u00edan xoias (esmeraldas, aguamarinas, \u00f3palos, perlas) como pendentes, colares, aneis que, en ocasi\u00f3ns, \u00edan cosidos \u00e1 roupa ou os zapatos.\nDespois da derrota romana en Cannas, a crise econ\u00f3mica provocou a aprobaci\u00f3n da pasaxeira \"Lex Oppia\" que restrinx\u00eda o luxo persoal e p\u00fablico. A lei limitou as mulleres a posesi\u00f3n e exhibici\u00f3n de ouro e prata (como di\u00f1eiro ou adornos persoais), roupa cara e o uso \"innecesario\" de carros e liteiras. A vitoria sobre Cartago alagou Roma de riquezas. No ano 195\u00a0a.\u00a0C. a \"Lex Oppia\" foi revisada. O c\u00f3nsul en exercicio, Cat\u00f3n o Maior, defendeu o seu mantemento: a moralidade persoal e o autocontrol eran de forma patente controis inadecuados para o vicio e o luxo. Isto \u00faltimo provocou a envexa e a vergo\u00f1a dos menos favorecidos e, por tanto, foi causa de divisi\u00f3ns. As romanas, a xu\u00edzo de Cat\u00f3n, demostraran con demasiada claridade que os seus desexos unha vez corrompidos non co\u00f1ec\u00edan l\u00edmites e deb\u00edan ser refreados. Numerosas matronas pensaban o contrario e fixeron protestas p\u00fablicas conxuntas. No ano 193\u00a0a.\u00a0C. a lei foi abolida, pero a oposici\u00f3n de Cat\u00f3n non prexudicou a s\u00faa carreira pol\u00edtica. M\u00e1is tarde, no ano 42\u00a0a.\u00a0C., dirixidas por Hortensia, as mulleres romanas protestaron con \u00e9xito contra as leis destinadas a gravalas, argumentando que non hab\u00eda impostos sen representaci\u00f3n. Tam\u00e9n se poden atopar probas da diminuci\u00f3n das restrici\u00f3ns do luxo: nunha das s\u00faas cartas, dirixida a Pompeya Celerina, Plinio o Mozo encomia os luxos que ela gardaba na s\u00faa vila.\nVisi\u00f3n do corpo da muller.\nAs mulleres con peitos pequenos e cadeiras anchas consider\u00e1banse o tipo ideal de sedutoras polos romanos, segundo a arte e a literatura. A arte romana da \u00e9poca augusta mostraba as mulleres recheas e carnosas, co abdome cheo e os peitos redondeados, non colgantes. As prostitutas representadas na arte er\u00f3tica ti\u00f1an corpos carnosos e cadeiras anchas; a mi\u00fado levaban os peitos cubertos por un strophium (unha especie de suxeitador sen tirantes) mesmo cando ti\u00f1an outras partes espidas ou realizaban actos sexuais. Os grandes peitos eran obxecto de burlas humor\u00edsticas ou signos de vellez. As mozas levaban un \"strophium\" axustado firmemente na crenza de que inhibir\u00eda o crecemento dos peitos\u2009que se masaxeaban con cicuta (comezando cando a muller era a\u00ednda virxe), pois se pensaba que evitaban a flacidez. Os peitos recib\u00edan pouca atenci\u00f3n na arte er\u00f3tica e na literatura como atractivo sexual. O peito estivo asociado principalmente coa lactaci\u00f3n e o papel da muller como nai. En momentos de extrema tensi\u00f3n emocional como durante o loito ou o cativerio en tempos de guerra, as mulleres pod\u00edan descubrir os peitos como xesto apotropaico.\nO \"mos maiorum\" e os poetas rom\u00e1nticos.\nDurante a Rep\u00fablica tard\u00eda os castigos por causas sexuais apenas se fixeron cumprir; xurdiu un novo ideal er\u00f3tico de relaci\u00f3ns rom\u00e1nticas. Subvertendo a tradicional dominaci\u00f3n masculina, os poetas rom\u00e1nticos de finais da Rep\u00fablica e principios do Imperio declararon o seu entusiasmo por entregarse \u00e1 escravitude do amor (en lat\u00edn, servitium amoris). Catulo dir\u00edxese en numerosos poemas a Lesbia, unha muller casada coa que ten unha aventura; foi identificada con Clodia, irm\u00e1 do destacado pol\u00edtico populista Clodio. A aventura acabou mal e as declaraci\u00f3ns de amor de Catulo convert\u00e9ronse en ataques aos apetitos sexuais dela \u2014ret\u00f3rica que concorda coa outra fonte hostil ao comportamento de Clodia: o \"Prol Caelio\" de Cicer\u00f3n\u2014.\nNa\u00a0\"Arte de amar\", Ovidio foi un paso m\u00e1is al\u00f3 ao adoptar o x\u00e9nero da poes\u00eda did\u00e1ctica para ofrecer instruci\u00f3ns de como perseguir e manter a un amante e como sobreporse \u00e1 s\u00faa perda. Sat\u00edricos como Juvenal queix\u00e1ronse do comportamento disoluto das mulleres.\nXinecolog\u00eda e medicamento.\nAs pr\u00e1cticas e puntos de vista no \"Corpus Hippocraticum\" do corpo da muller e as s\u00faas percibidas debilidades era inadecuado para atender as necesidades das mulleres da \u00e9poca cl\u00e1sica cando estas levaban vidas activas e moi a mi\u00fado ocup\u00e1banse da planificaci\u00f3n familiar. Nesta \u00e9poca, a fisiolox\u00eda feminina comezou a verse menos allea que a masculina. Na tradici\u00f3n m\u00e1is antiga, as relaci\u00f3ns sexuais, o embarazo e o parto foron non s\u00f3 fundamentais na sa\u00fade das mulleres, sen\u00f3n tam\u00e9n a raz\u00f3n de ser da fisiolox\u00eda feminina. Aos homes, pola contra, aconsell\u00e1baselles moderaci\u00f3n na s\u00faa conduta sexual, xa que a hipersexualidad causar\u00edalles enfermidade e esgotamento.\nA opini\u00f3n hipocr\u00e1tica de que a amenorrea era letal converteuse na \u00e9poca romana nun problema espec\u00edfico de infertilidade. A maior\u00eda dos escritos m\u00e9dicos reco\u00f1\u00e9cena como o resultado da participaci\u00f3n das mulleres en r\u00e9ximes f\u00edsicos intensos durante longos per\u00edodos de tempo. Equilibrar os alimentos, o exercicio e a actividade sexual chegouse a considerar como unha opci\u00f3n que as mulleres deber\u00edan facer. A observaci\u00f3n de que o adestramento intensivo probablemente causaba amenorrea implica que houbo mulleres que participaron en tales r\u00e9ximes.\nOs escritos m\u00e9dicos da \u00e9poca contemplaban varios exercicios para as mulleres xa estivesen enfermas ou sas. Para promover unha boa sa\u00fade, Sorano recomenda xogar \u00e1 pelota, nadar, cami\u00f1ar, ler en voz alta, montar en veh\u00edculos e viaxar por diversi\u00f3n. Ao examinar as causas da existencia de fillos indeseados, os escritores m\u00e9dicos posteriores informaron da esterilidade masculina en lugar de asumir soamente alg\u00fan defecto na muller.\nTanto as mulleres como os homes deb\u00edan evitar a hipersexualidade. Un cl\u00edtoris agrandado, como un falo de gran tama\u00f1o, considerouse un s\u00edntoma de sexualidade excesiva. A\u00ednda que os m\u00e9dicos romanos e helen\u00edsticos e outros autores mencionan a clitoridectom\u00eda como un costume exipcio, os manuais de xinecolog\u00eda da Antig\u00fcidade tard\u00eda suxer\u00edan que a hipersexualidade pod\u00eda ser tratada con cirurx\u00eda ou repetidos partos.\nEscravitude.\nAs libertas eran escravas liberadas. Un liberto deb\u00eda un per\u00edodo de servizo \u2014cuxos termos pod\u00edan ser acordados como unha condici\u00f3n previa de liberaci\u00f3n\u2014 ao seu antigo dono que se convert\u00eda no seu patr\u00f3n. O patr\u00f3n ti\u00f1a obrigaci\u00f3ns a cambio, como pagar por devanditos servizos e axudar en asuntos legais. A relaci\u00f3n patr\u00f3n-cliente era unha das estruturas sociais fundamentais da Roma antiga e o incumprimento desas obrigaci\u00f3ns (en calquera sentido) levaba desaprobaci\u00f3n e censura.\nNa maior\u00eda dos casos, as libertas ti\u00f1an o mesmo status legal que as nadas libres. Con todo, debido a que baixo o dereito romano un escravo non ti\u00f1a pai, os escravos liberados non ti\u00f1an dereitos de herdanza a menos que fosen nomeados nun testamento.\nA relaci\u00f3n dunha antiga escrava e o seu patr\u00f3n pod\u00eda ser m\u00e1is complicada como demostra o seguinte caso. Unha muller chamada Petronia Xusta tratou de desmostrar sen unha partida de nacemento que o probase que ela nacera libre. A s\u00faa nai, reco\u00f1ec\u00eda, fora escrava na casa de Petronio Est\u00e9fano e Calatoria Temis, pero Xusta sosti\u00f1a que nacera despois da manumisi\u00f3n da s\u00faa nai. \u00c1 s\u00faa vez, Calatoria, xa vi\u00fava, argumentou que Xusta naceu antes de que a s\u00faa nai fose liberada e que fora manumitida; por tanto, deb\u00eda ao seu antigo propietario o servizo debido a un patr\u00f3n. Calatoria non puido presentar ningunha documentaci\u00f3n desta suposta manumisi\u00f3n e o caso veu abaixo co testemu\u00f1o das testemu\u00f1as.\nOs escravos sen educaci\u00f3n nin cualificados ti\u00f1an poucas oportunidades de conseguir a s\u00faa liberdade; en caso de conseguir a liberdade, carec\u00edan de medios para manterse por si mesmos. Unha liberta poder\u00eda ter vantaxes en formaci\u00f3n e habilidade fronte a unha muller nada nunha familia libre de traballadores pobres.[156]\nA situaci\u00f3n das libertas (do mesmo xeito que a das mulleres libres) variaba amplamente. Cenis foi liberta e secretaria de Vespasiano; tam\u00e9n foi a s\u00faa concubina. O emperador foille fiel, mais non a tratou como esposa.\nProstituci\u00f3n.\nAs mulleres pod\u00edan recorrer \u00e1 prostituci\u00f3n para manterse, mais non todas as prostitutas ti\u00f1an liberdade de decisi\u00f3n. Hai algunhas probas de que mesmo as escravas prostitutas pod\u00edan beneficiarse do seu labor. A\u00ednda que a violaci\u00f3n era un crime, a lei s\u00f3 a castigaba se un escravo \"danaba a mercador\u00eda\" porque un escravo non ti\u00f1a ning\u00fan valor legal. A pena estaba destinada a proporcionar compensaci\u00f3n ao propietario polo \"dano\" \u00e1 s\u00faa propiedade. Debido a que unha escrava se consideraba unha propiedade na lei romana, forzala a ser prostituta non se consideraba un crime. Antes de Septimio Severo as escravas que se involucraban en actos que tra\u00edan consigo infamia, tam\u00e9n sufr\u00edan infamia cando eran liberadas. \u00c1s veces os vendedores de escravos engad\u00edan unha cl\u00e1usula \"ne serva\" \u00e1 escrava para evitar que a prostitu\u00edsen. Esta cl\u00e1usula significaba que, se o novo propietario ou calquera outro posterior empregaban a escrava como prostituta, esta ser\u00eda libre. M\u00e1is tarde, os acordos \"ne serva\" fix\u00e9ronse obrigatorios por lei.\nA prostituci\u00f3n non se limitou s\u00f3 aos escravos ou cidad\u00e1ns pobres. Segundo Suetonio, Cal\u00edgula converteu o seu palacio nun bordel empregando a mozos e matronas das clases altas como prostitutas; T\u00e1cito informa de que, durante unha das festas de Ner\u00f3n, o prefecto Tigelino ti\u00f1a bordeis cheos de mulleres de clase alta.\nA prostituci\u00f3n pod\u00eda ser un castigo en lugar dunha ocupaci\u00f3n. Unha lei de Augusto permit\u00eda que as mulleres culp\u00e1beis de adulterio puidesen ser condenadas a traballar en bordeis como prostitutas. A lei foi abolida en 389."}
{"id": "442489", "revid": "65337", "url": "https://gl.wikipedia.org/wiki?curid=442489", "title": "Description historique des monnaies frapp\u00e9es sous l'Empire romain, commun\u00e9ment appel\u00e9es M\u00e9dailles imp\u00e9riales", "text": ""}
{"id": "442493", "revid": "75439", "url": "https://gl.wikipedia.org/wiki?curid=442493", "title": "Emulsi\u00f3n fotogr\u00e1fica", "text": "Unha emulsi\u00f3n fotogr\u00e1fica \u00e9 unha fina capa sensible \u00e1 luz sobre un soporte como cristal, celulosa ou poli\u00e9ster. A emulsi\u00f3n fotogr\u00e1fica \u00e9 a base dunha pel\u00edcula ou placa fotogr\u00e1fica.\nEn realidade non se trata de ningunha emulsi\u00f3n sen\u00f3n m\u00e1is ben unha suspensi\u00f3n, unha colmataci\u00f3n de finos cristais sensibles \u00e1 luz repartidos nunha xelatina, por tanto un xel. Por\u00e9n, o termo emulsi\u00f3n, a\u00ednda que err\u00f3neo, quedou xeneralizado. Eses cristais sensibles \u00e1 luz son co\u00f1ecidos como sales ou haluros de prata.\nTras a exposici\u00f3n \u00e1 luz os cristais suficientemente iluminados transf\u00f3rmanse en prata met\u00e1lica, e os demais a\u00ednda en forma de sales ser\u00e1n lavados (eliminados) durante o proceso de fixaci\u00f3n quedando as\u00ed a emulsi\u00f3n estabilizada. Este \u00e9 o principio do negativo.\nA\u00ednda que os cristais de prata son sensibles \u00e1 luz, non o son a toda a gama crom\u00e1tica sen\u00f3n s\u00f3 \u00e1 de onda m\u00e1is curta, \u00e9 dicir \u00f3s tons azuis. Para facer unha emulsi\u00f3n sensible a todo o espectro electromagn\u00e9tico visible, rec\u00f3brense as part\u00edculas cunhas tinguiduras moleculares que captan fot\u00f3ns e env\u00edanos \u00f3s cristais.\nEn pel\u00edcula de cor e diapositiva empr\u00e9gase un proceso m\u00e1is complexo de distintas capas de emulsi\u00f3ns sensibles a distintas lonxitudes de onda separadas por filtros de cores. De modo que a primeira capa recibe a luz azul, debaixo at\u00f3pase un filtro amarelo que permite o paso das restantes lonxitudes de ondas e a seguinte emulsi\u00f3n que \u00f3 non ser sensible \u00f3 vermello s\u00f3 recoller\u00e1 os tons verdes, logo outro filtro vermello para a terceira emulsi\u00f3n que \u00e9 sensible a esta cor."}
{"id": "442494", "revid": "23204", "url": "https://gl.wikipedia.org/wiki?curid=442494", "title": "Capuchino de cara branca", "text": "Capuchino de cara branca (\"Cebus capucinus\") \u00e9 unha especie de tama\u00f1o medio de monos do Novo Mundo da familia Cebidae, e da subfamilia Cebinae. Orixinario das selvas do extremo noroccidental de Am\u00e9rica do Sur, o capuchino de cara branca \u00e9 importante na ecolox\u00eda do selva h\u00famida polo seu papel \u00f3 esparexer sementes e pole."}
{"id": "442495", "revid": "1131", "url": "https://gl.wikipedia.org/wiki?curid=442495", "title": "ONU Mulleres", "text": "A Entidade das Naci\u00f3ns Unidas para a Igualdade de X\u00e9nero e o Apoderamento das Mulleres, tam\u00e9n co\u00f1ecida como ONU Mulleres (en ingl\u00e9s: UN Women, en franc\u00e9s: ONU Femmes \u00e9 unha entidade das Naci\u00f3ns Unidas destinada a promover a apoderamento da muller e a igualdade de x\u00e9nero.\nONU Mulleres foi creada en 2010 e iniciou a s\u00faa actividade en 2011; \u00e9 produto da unificaci\u00f3n dos mandatos e recursos de catro entidades pequenas e a s\u00faa primeira xefa foi Michelle Bachelet, presidenta do Chile. A s\u00faa actual directora-executiva \u00e9 Phumzile Mlambo-Ngcuka, da Sur\u00e1frica.\nMandato.\nO mandato e as funci\u00f3ns da ONU Mulleres consisten en mandatos consolidados e funci\u00f3ns da Oficina do Asesor Especial para Cuesti\u00f3ns de X\u00e9nero e Avance das Mulleres, a Divisi\u00f3n para o Avance das Mulleres, o Fondo de Desenvolvemento das Naci\u00f3ns Unidas para a Muller e o Instituto Internacional de Pescuda e Adestramento para a Promoci\u00f3n da Muller. Al\u00e9n diso, a entidade debe liderar, coordinar e promover a responsabilizaci\u00f3n do sistema das Naci\u00f3ns Unidas no seu traballo sobre a igualdade de x\u00e9nero e o apoderamento das mulleres. A meta da ONU Mulleres \u00e9 para mellorar, e non substitu\u00edr, os esforzos por outras partes do sistema das Naci\u00f3ns Unidas, tales como UNICEF, PNUD e UNFPA, todo o que vai continuar a traballar para a igualdade de x\u00e9nero e o apoderamento das mulleres nas s\u00faas \u00e1reas de especializaci\u00f3n.\nEn conformidade coas disposici\u00f3ns da Resoluci\u00f3n 64/289, a ONU Mulleres vai traballar no \u00e1mbito da Carta das Naci\u00f3ns Unidas, a Declaraci\u00f3n de Beijing e a Plataforma de Acci\u00f3n - inclu\u00edndo as s\u00faas 12 \u00e1reas cr\u00edticas de preocupaci\u00f3n e os resultados da vix\u00e9sima terceira sesi\u00f3n especial da Asemblea Xeral - ben como outros instrumentos das Naci\u00f3ns Unidas aplic\u00e1beis, normas e resoluci\u00f3ns que abordan a igualdade de x\u00e9nero e o apoderamento e promoci\u00f3n das mulleres.\nAs principais \u00e1reas tem\u00e1ticas femininas da ONU de traballo incl\u00faen:\nAo final de 2013, unha serie de anuncios, desenvolvido como unha idea creativa para a ONU Mulleres por Ogilvy &amp; Mather, usaron xenuinamente pescudas do Google para revelar a prevalencia xeneralizada de sexismo e a discriminaci\u00f3n contra as mulleres. Os anuncios mostraban os rostros de catro mulleres e ped\u00edan suxesti\u00f3ns dos internautas sobre o que facer con tales mulleres. As suxesti\u00f3ns foron todas machistas ou mis\u00f3xinas. Unha campa\u00f1a similar foi tam\u00e9n executada de sensibilizaci\u00f3n para os dereitos dos homosexuais.\nTam\u00e9n ao final de 2013, a ONU Mulleres lanzou un banco de datos constitucional que examina as constituci\u00f3ns a trav\u00e9s dunha lente de x\u00e9nero. O primeiro do seu tipo, este banco de datos mapea os principios e as regras que garanten, negan ou protexen os dereitos de mulleres e meni\u00f1as ao redor do mundo. Esta ferramenta para a igualdade de x\u00e9nero e activistas dos dereitos humanos \u00e9 anualmente actualizada e pescudada, e fornece unha visi\u00f3n abranguente do estado actual das disposici\u00f3ns relevantes para os dereitos das mulleres e igualdade de x\u00e9nero en varios pa\u00edses en todo o mundo. Os usuarios poden pescudar, a\u00ednda que o banco de datos por palabra clave, e as disposici\u00f3ns legais son agrupados en 16 categor\u00edas que foron cuidadosamente definidas por unha revisi\u00f3n das constituci\u00f3ns a partir dunha perspectiva de dereitos humanos.\nA ONU Mulleres \u00e9 unha das axencias l\u00edderes na coordinaci\u00f3n de eventos do D\u00eda Internacional da Muller ben como da Comisi\u00f3n sobre o Status da Muller.\nO ano de 2015 marcou unha serie de marcos significativos - o 20\u00ba aniversario da Cuarta Conferencia Mundial sobre as Mulleres e adopci\u00f3n da Declaraci\u00f3n de Beijing e Plataforma de Acci\u00f3n - que era o foco da 59\u00aa sesi\u00f3n da Comisi\u00f3n sobre o Status da mulleres (CSW59) a partir de marzo de 2015, onde os l\u00edderes mundiais fixeron un balance dos adiantos e desaf\u00edos restantes para a aplicaci\u00f3n dese acordo marco para a igualdade de x\u00e9nero e dereitos das mulleres. A ONU Mulleres desempe\u00f1ou un papel activo nas grandes negociaci\u00f3ns e procesos intergobernamentais, inclu\u00edndo a Conferencia sobre Financiamento para o Desenvolvemento en Addis Abeba, en xullo de 2015, cuxo resultado foi forte sobre a necesidade de financiar adecuadamente a igualdade de x\u00e9nero e incorporalo na planificaci\u00f3n do desenvolvemento, ben como as negociaci\u00f3ns e adopci\u00f3n ben sucedida da nova axenda de desenvolvemento pos-2015 o 25 de setembro de 2015. A nova planificaci\u00f3n de desenvolvemento global incl\u00fae unha meta na igualdade de x\u00e9nero e o apoderamento das mulleres (desenvolvemento Sustent\u00e1bel meta 5).\nComposici\u00f3n actual do Directorio.\nO Consello Executivo de 2015, elixido en 2014, est\u00e1 composto por:"}
{"id": "442496", "revid": "23204", "url": "https://gl.wikipedia.org/wiki?curid=442496", "title": "Cebus capucinus", "text": ""}
{"id": "442497", "revid": "23204", "url": "https://gl.wikipedia.org/wiki?curid=442497", "title": "Catarrinos", "text": ""}
{"id": "442498", "revid": "23204", "url": "https://gl.wikipedia.org/wiki?curid=442498", "title": "Monos do Vello Mundo", "text": ""}
{"id": "442499", "revid": "23204", "url": "https://gl.wikipedia.org/wiki?curid=442499", "title": "Monos do Novo Mundo", "text": ""}
{"id": "442500", "revid": "23204", "url": "https://gl.wikipedia.org/wiki?curid=442500", "title": "Platirrinos", "text": ""}
{"id": "442501", "revid": "89787", "url": "https://gl.wikipedia.org/wiki?curid=442501", "title": "Platyrrhini", "text": "Os platirrinos (Platyrrhini, do grego \u03c0\u03bb\u03b1\u03c4\u03c5\u03c2, \"platys\", 'chan', e \u03c1\u03b9\u03bd\u03bf\u03c2, \"rhinos\", 'nariz') ou monos do novo mundo son un parvorde\u00a0que incl\u00fae \u00e1s cinco familias de primates nativas de Am\u00e9rica Central e do Sur: Cebidae, Aotidae, Pitheciidae, Atelidae e Callitrichidae. Publicaci\u00f3ns como \"MSW\" reco\u00f1ecen a existencia de 4 familias, sendo Callitrichidae considerada unha subfamilia (Callitrichinae) de Cebidae. Estas cinco familias comp\u00f3\u00f1ense de 9 x\u00e9neros e 120 especies, o 20% das especies de primates reco\u00f1ecidas.\nClasificaci\u00f3n.\nEste clado, clasicamente consider\u00e1base integrado por s\u00f3 d\u00faas familias Callitrichidae (antes Hapalidae) e Cebidae. En 1980 Rosemberg, redefiniu as familias e ampliou o seu n\u00famero a cinco, tal como se clasifican no presente. Colin Groves en 2001, reco\u00f1ece s\u00f3 catro familias situando a Callitrichidae como unha subfamilia (Callitrichinae), dentro da familia Cebidae, inclu\u00edndo os x\u00e9neros \"Callithrix\", \"Saguinus\", \"Leontopithecus\" e \"Callimico.\" Rylands e Mittermeier en 2009, sit\u00faa a Callitrichidae como unha familia \u00e1 parte, inclu\u00edndo adicionalmente aos x\u00e9neros \"Cebuella\", \"Callibella\" e \"Mico\".\nLocalizaci\u00f3n das familias de platirrinos dentro dos primates:"}
{"id": "442502", "revid": "98629", "url": "https://gl.wikipedia.org/wiki?curid=442502", "title": "Cohen", "text": "O apelido Cohen pode estar referido \u00e1s seguintes persoas:"}
{"id": "442504", "revid": "5863", "url": "https://gl.wikipedia.org/wiki?curid=442504", "title": "Phumzile Mlambo-Ngcuka", "text": "Phumzile Mlambo-Ngcuka (pronuncia: \"pumz\u00edle l\u00e1mbo n\u00faca\"), nada o 3 de novembro de 1955\u00a0en Trasnkei,\u00a0\u00e9 unha pol\u00edtica surafricana que foi vicepresidenta de Sur\u00e1frica desde 2005 at\u00e9 2008. Foi a primeira muller en ocupar o cargo e nese momento a muller de m\u00e1is alto rango na historia de Sur\u00e1frica.\nO 10 de xullo de 2013, Mlambo-Ngcuka foi nomeada Directora Executiva da Entidade das Naci\u00f3ns Unidas para a Igualdade de X\u00e9nero e Apoderamento das Mulleres (ONU Mulleres) polo Secretario Xeral das Naci\u00f3ns Unidas, Ban Ki-moon.\nEducaci\u00f3n.\nObtivo unha licenciatura en ciencias sociais e educaci\u00f3n na Universidade Nacional de Lesoto (National University of Lesotho) en 1980, as\u00ed como un doutoramento da Universidade de Cidade do Cabo (University of Cape Townen) en 2003, sobre planificaci\u00f3n e pol\u00edtica educativa. En 2013 foi galardoada cun doutoramento da Universidade de Warwick (University of Warwick) polo seu traballo no uso de tecnolox\u00edas m\u00f3biles para apoiar a formaci\u00f3n do profesorado nos pa\u00edses de escasos recursos.\nMocidade.\nDe 1981 a 1983 deu clases en KwaZulu-Natal, despois do cal se trasladou a Xenebra para traballar coa Asociaci\u00f3n Mundial Cristi\u00e1 Feminina (YWCA), entre 1984 e 1989, como Directora de Mocidade da organizaci\u00f3n, onde se avogou pola creaci\u00f3n de emprego para a mocidade dentro o sistema da ONU e a educaci\u00f3n para o desenvolvemento promovido en \u00c1frica, Asia e Oriente Medio. Durante este tempo tam\u00e9n fundou e dirixiu o Programa Internacional de Mulleres Novas. De 1987 a 1989 foi directora de \"TEAM\", unha Organizaci\u00f3n non gobernamental (ONG) de desenvolvemento en Cidade do Cabo, e tam\u00e9n se involucrou con mulleres \"ocupas\" e igrexas africanas independentes para promover a autosuficiencia econ\u00f3mica e a execuci\u00f3n de programas de desenvolvemento de aptitudes. De 1990 a 1992 foi directora dos Servizos Mundiais Universitarios (World University Services), un organismo de financiamento, as\u00ed como participou na xesti\u00f3n dos fondos doados a organizaci\u00f3ns de desenvolvemento polas axencias gobernamentais de desenvolvemento suecas e su\u00edzas.\nMembro do Parlamento.\nEn 1994, Mlambo-Ngcuka converteuse en\u00a0membro do Parlamento, presidindo o Comit\u00e9 de Carteira de Servizos P\u00fablicos. Foi viceministra no Ministerio de Comercio e Industria desde 1996 at\u00e9 1999, tempo durante o cal tam\u00e9n foi membro fundadora da Corporaci\u00f3n de Desenvolvemento da Comunidade Guguletu. Desde 1997 foi membro do comit\u00e9 executivo nacional do Congreso Nacional Africano (ANC), ademais de ser a vicepresidenta provincial da ANC do Cabo Occidental.\nMlambo-Ngcuka foi Ministra de Minerais e Enerx\u00eda entre xu\u00f1o de 1999 e xu\u00f1o de 2005. Durante este tempo foi unha forza impulsora na pol\u00edtica do goberno de crear a Nova Orde de Dereitos de Minar\u00eda, que puxo fin a un per\u00edodo en que as grandes empresas mineiras, que controlaban case todos os minerais das reservas de Sur\u00e1frica, pod\u00edan manter os dereitos mineiros concedidos en perpetuidade. A pol\u00edtica de Mlambo-Ngucka de \"\u00fasao ou p\u00e9rdeo\" creou unha situaci\u00f3n na que os dereitos de miner\u00eda chegaron a estar dispo\u00f1\u00edbeis a un segmento moito m\u00e1is amplo da poboaci\u00f3n, inclu\u00edda moita xente de cor anteriormente desfavorecida. Desempe\u00f1ouse como ministra interina de Artes, Cultura, Ciencia e Tecnolox\u00eda de febreiro a abril de 2004.\nVicepresidenta.\nO 22 de xu\u00f1o de 2005, o presidente Thabo Mbeki nomeouna como vicepresidenta de Sur\u00e1frica, despois de remudar a Jacob Zuma do cargo a semana anterior. O esposo de Mlambo-Ngcuka, Bulelani Ngcuka, foi xefe da Direcci\u00f3n Nacional do Ministerio P\u00fablico de Sur\u00e1frica no seu momento e encargado da loita contra o crime organizado. Foi o NDPP quen determinou que deber\u00edan estabelecerse cargos criminais contra Zuma. A posici\u00f3n mantida por Zuma era que os cargos na s\u00faa contra ti\u00f1an motivaci\u00f3ns pol\u00edticas. Pouco despois do seu nomeamento foi apupada polos partidarios de Zuma nun mitin en KwaZulu-Natal, un incidente que non estaba cuberto pola cadea p\u00fablica, a SABC, que levou a acusaci\u00f3ns de parcialidade. En agosto de 2005, comentou sobre o lento ritmo do programa de reforma agraria \"Willing Buyer Willing Seller\" (Disposto Vendedor Disposto Comprador) en Sur\u00e1frica, e afirmou que Sur\u00e1frica poder\u00eda aprender acerca da reforma agraria de Zimbabwe. Este comentario provocou unha condena pola oposici\u00f3n parlamentaria.\nO presidente Mbeki dimitiu en setembro de 2008 despois de que o Comit\u00e9 Executivo Nacional, op\u00f3ndose \u00e1 presunta participaci\u00f3n de Mbeki no axuizamento de Jacob Zuma para actividades delituosas, decidise apartalo. O 23 de setembro, por mor disto, a maior parte do gabinete de Sur\u00e1frica renunciou, Mlambo-Ngcuka entre eles. Mlambo-Ngcuka uniuse ao partido pol\u00edtico COPE a finais de febreiro de 2009.\nControversias.\nDurante o seu per\u00edodo como Ministra de Minerais e Enerx\u00eda, a empresa paraestatal PetroSa efectuou un pago anticipado de 15 mill\u00f3ns de TSAR (aproximadamente 1,5 mill\u00f3ns de d\u00f3lares estadounidenses) a unha empresa privada Imvume, que \u00e1 s\u00faa vez fixo unha doaz\u00f3n de 11 mill\u00f3ns de TSAR ao ANC antes das elecci\u00f3ns de 2004. Comprobouse que Imvume ti\u00f1a v\u00ednculos estreito co ANC. Estes eventos foron alcumados como o esc\u00e1ndalo \"Oilgate\" polos medios de comunicaci\u00f3n de Sur\u00e1frica.\nA\u00ednda que nunca houbo ningunha evidencia de que Mlambo-Ngcuka estivese involucrada de ningunha maneira, os medios de comunicaci\u00f3n sospeitaban que houbese algunha relaci\u00f3n. Co fin de limpar o seu nome, Mlambo-Ngcuka pediu ao Defensor do Pobo de Sur\u00e1frica unha investigaci\u00f3n sobre o tema. O informe posterior liberouna por completo de calquera responsabilidade. Debido a que o irm\u00e1n de Mlambo-Ngcuka, Bonga Mlambo, estaba involucrado con Imvume nun proxecto hoteleiro naquel momento, foi presuntamente involucrado no negocio de aceite de Imvume. Estas acusaci\u00f3ns tam\u00e9n resultaron ser infundadas.\nMlambo-Ngcuka tam\u00e9n se enfrontou con outra controversia en xaneiro de 2006 cando se soubo que ela se foi coa s\u00faa familia e un amigo Thuthukile Mazibuko-Skweyiya, en decembro de 2005, de vacaci\u00f3ns supostamente pagas polos impostos dos contribu\u00edntes por valor de 4 mill\u00f3ns de TSAR aos Emiratos \u00c1rabes Unidos. Este esc\u00e1ndalo foi alcumado o \"Gravy Plane\" polos medios surafricanos, e chegou nun momento delicado, xa que o ANC estaba a prepararse para loitar nas elecci\u00f3ns locais. Unha vez m\u00e1is Mlambo-Ngcuka pediulle ao Defensor do Pobo unha investigaci\u00f3n e unha vez m\u00e1is foi absolta de toda culpa. O Defensor do Pobo atopou que os servizos de seguridade surafricanos decidiran que, debido a raz\u00f3ns de seguridade, empregase un avi\u00f3n do goberno para a viaxe e que Mlambo-Ngcuka non tivera ning\u00fan papel na toma desta decisi\u00f3n."}
{"id": "442505", "revid": "23204", "url": "https://gl.wikipedia.org/wiki?curid=442505", "title": "Aglaeactis cupripennis", "text": "Aglaeactis cupripennis\u00a0\u00e9 unha especie de colibr\u00ed\u00a0da familia\u00a0Trochilidae. \u00c9 orixinario de\u00a0Colombia, Ecuador\u00a0e o\u00a0Per\u00fa. Os seus h\u00e1bitats naturais son subtropical ou tropical, habitando no bosque de monta\u00f1a e nas\u00a0matogueiras\u00a0a grande altura.\nDescrici\u00f3n.\nPos\u00fae un peteiro curto e recto. Os exemplares machos son de cor marr\u00f3n met\u00e1lica nas s\u00faas partes superiores, cunha coroa m\u00e1is escura na testa e irisaci\u00f3ns de cor p\u00farpura e cobrizo contra a cola. O pescozo e peito son de cor parda avermellada e a cola \u00e9 de cor cobriza. As femias son moi semellantes en canto \u00e1 s\u00faa plumaxe, a\u00ednda que non pos\u00faen as irisaci\u00f3ns na s\u00faa parte superior. Mide uns 12\u00a0cm de lonxitude e pesa arredor de 7\u00a0gr.\nH\u00e1bitat e alimentaci\u00f3n.\nVive nos bosques h\u00famidos tropicais e subtropicais de Colombia, Ecuador e o Per\u00fa, entre os 2\u00a0500 e 4\u00a0300 m de altitude. Alim\u00e9ntase case exclusivamente de n\u00e9ctar."}
{"id": "442506", "revid": "839", "url": "https://gl.wikipedia.org/wiki?curid=442506", "title": "Teofilius Matulionis", "text": "Teofilius Matulionis, nado o 4 de xullo de 1873 en Kudori\u0161kis e finado o 20 de agosto de 1962, foi un eclesi\u00e1stico cat\u00f3lico latino lituano, arcebispo de Kai\u0161iadorys dende 1943 at\u00e9 o seu pasamento.\nTraxectoria.\nNaceu o 4 de xullo de 1873 en Kudori\u0161kis. O 17 de marzo de 1900 foi ordenado sacerdote da arquidiocese de Mahilio\u016d por Karol Antoni Niedzia\u0142kowski.\nO 8 de decembro de 1928 foi nomeado bispo auxiliar de Mahilio\u016d e bispo titular de \"Matrega\". Recibiu a consagraci\u00f3n episcopal de mans de Antoni Malecki o 9 de febreiro de 1929.\nO 9 de xaneiro de 1943 foi nomeado bispo de Kai\u0161iadorys. O 9 de febreiro de 1962 foi nomeado arcebispo \"ad personam\". Finou no cargo o 20 de agosto do mesmo ano.\nFoi beatificado por Francisco o 25 de xu\u00f1o de 2017."}
{"id": "442507", "revid": "56817", "url": "https://gl.wikipedia.org/wiki?curid=442507", "title": "Grallaria ruficapilla", "text": "Grallaria ruficapilla\u00a0\u00e9 unha especie de paxaro da familia\u00a0Grallariidae. \u00c9 orixinario de\u00a0Colombia, Ecuador, o\u00a0Per\u00fa\u00a0e Venezuela. Pertence \u00f3 numeroso x\u00e9nero \"Grallaria\" da familia Grallariidae, anteriormente inclu\u00eddo en Formicariidae.\nDistribuci\u00f3n e h\u00e1bitat.\nDistrib\u00faese polas monta\u00f1as costeiras do norte de Venezuela, e \u00f3 longo dos Andes, dende o noroeste de Venezuela, por Colombia, Ecuador, at\u00e9 o norte do Per\u00fa.\nEst\u00e1 amplamente difundido e com\u00fan no chan ou preto del, no seu h\u00e1bitat natural de bosques h\u00famidos de monta\u00f1a tropicais ou subtropicais, e os seus bordos, principalmente entre os 1900 e os 3100\u00a0msnm de altitude. Non se atopa ameazado."}
{"id": "442516", "revid": "23204", "url": "https://gl.wikipedia.org/wiki?curid=442516", "title": "Cinnycerthia unirufa", "text": "Cinnycerthia unirufa\u00a0\u00e9 unha especie de paxaro da familia dos\u00a0troglod\u00edtidos. \u00c9 orixinario de\u00a0Colombia, Ecuador, o\u00a0Per\u00fa, e Venezuela. O seu h\u00e1bitat natural \u00e9 subtropical ou tropical nos bosques de monta\u00f1a.\nConta con tres subespecies:"}
{"id": "442517", "revid": "27155", "url": "https://gl.wikipedia.org/wiki?curid=442517", "title": "Myioborus ornatus", "text": "Myioborus ornatus\u00a0\u00e9 unha especie de paxaro da familia\u00a0\"Parulidae\". \u00c9 orixinario de bosques e matogueiras dos\u00a0Andes\u00a0en\u00a0Colombia e na zona occidental de\u00a0Venezuela.\nDescrici\u00f3n.\nA \"Myioborus ornatus\" mide entre 13 e 13,5\u00a0cm de longo. A plumaxe das s\u00faas partes superiores \u00e9 de cor agrisada oliv\u00e1ceo moi escura e o das inferiores amarela intensa. A parte frontal do su p\u00edleo e fronte tam\u00e9n son de cor amarela, chegando a ter certo ton alaranxado; en contraste, a parte traseira \u00e9 negra, cun fino parche branco a modo de orella branca. As poboaci\u00f3ns occidentais (\"M. o. chrysops\") te\u00f1en o resto da parte frontal da facaiana amarela e s\u00f3 a medial\u00faa branca no extremo posterior das cobertoiras auriculares, mentres que as poboaci\u00f3ns orientais (\"M. o. ornatus\") te\u00f1en ademais a parte frontal das cobertoiras auriculares e o lorum brancos. A cola \u00e9 negra con rectrices laterais brancas. Os seus ollos e o seu peteiro puntiagudo son negros."}
{"id": "442519", "revid": "5863", "url": "https://gl.wikipedia.org/wiki?curid=442519", "title": "Carlos Pedreira L\u00f3pez", "text": "Carlos Pedreira L\u00f3pez, nado o 8 de setembro de 1945 en Pontedeume, \u00e9 un naturalista, ornit\u00f3logo, delineante naval e mestre de educaci\u00f3n primaria galego.\nTraxectoria.\nCursou os estudos de Delineaci\u00f3n naval e, posteriormente, os da diplomatura de educaci\u00f3n primaria, na Escola de Maxisterio de Santiago de Compostela, exercendo como mestre de educaci\u00f3n primaria no antigo CEIP Bispo Guerra Campos, de Bertamir\u00e1ns (hoxe CEIP A Mah\u00eda), at\u00e9 a s\u00faa prexubilaci\u00f3n en 2006.\nFoi membro fundador do Grupo Ornitol\u00f3xico Galego (GOG), no que ocupou o cargo de vicepresidente, e un dos promotores da creaci\u00f3n da Sociedade Galega de Historia Natural (SGHN), da que foi membro activo.\nInteresado especialmente pola nomenclatura das aves galegas, realizou, en colaboraci\u00f3n con Xos\u00e9 Manuel Penas Pati\u00f1o a recollida e estudo desas voces, que deron como froito varios artigos aparecidos na revista de filolox\u00eda \"Verba\", da Universidade de Santiago de Compostela.\nColaborou na \"Gran Enciclopedia Gallega\" en voces sobre avifauna e algunhas outras.\nAs\u00ed mesmo, dirixiu cursos de ornitolox\u00eda e educaci\u00f3n ambiental dirixidos preferentemente a alumnas e alumnos de educaci\u00f3n primaria e ESO, e participou en programas de educaci\u00f3n para a sa\u00fade, para os que elaborou:\n\u00c1 parte das s\u00faas obras de ornitolox\u00eda, educaci\u00f3n ambiental e educaci\u00f3n para a sa\u00fade, traduciu do franc\u00e9s, portugu\u00e9s e ingl\u00e9s varias obras de literatura infantil."}
{"id": "442521", "revid": "56817", "url": "https://gl.wikipedia.org/wiki?curid=442521", "title": "Hemispingus superciliaris", "text": "Hemispingus superciliaris\u00a0\u00e9 unha especie de paxaro da familia\u00a0\"Thraupidae\". \u00c9 orixinario de\u00a0Bolivia, Colombia, Ecuador, o\u00a0Per\u00fa\u00a0e Venezuela. Os seus h\u00e1bitats naturais son bosques tropicais e subtropicais e a selva degradada."}
{"id": "442522", "revid": "89787", "url": "https://gl.wikipedia.org/wiki?curid=442522", "title": "Spinus spinescens", "text": "Spinus spinescens\u00a0\u00e9 unha especie de paxaro da familia dos frinx\u00edlidos. \u00c9 orixinario de\u00a0Colombia, Ecuador\u00a0e Venezuela."}
{"id": "442532", "revid": "56817", "url": "https://gl.wikipedia.org/wiki?curid=442532", "title": "Diglossa humeralis", "text": "Diglossa humeralis\u00a0\u00e9 unha especie de paxaro da familia\u00a0\"Thraupidae\" da orde dos\u00a0paseriformes.\u00a0\u00c9 orixinario de\u00a0Colombia, Ecuador, o\u00a0Per\u00fa\u00a0e Venezuela."}
{"id": "442537", "revid": "89787", "url": "https://gl.wikipedia.org/wiki?curid=442537", "title": "Sicalis luteola", "text": "Sicalis luteola\u00a0\u00e9 un pequena especie de paxaro da orde dos\u00a0paseriformes. Alg\u00fans autores consid\u00e9rano na familia Emberizidae. Ten unha ampla distribuci\u00f3n que incl\u00fae Am\u00e9rica Central, as Antillas e Am\u00e9rica do Sur.\nDescrici\u00f3n.\nMide arredor de 14,5 cm. \u00c9 pardo oliv\u00e1ceo por enriba coa coroa e o dorso estriados de negruzco, lorum e \u00e1rea ocular amarela viva; \u00e1 e cola marr\u00f3ns. Por abaixo \u00e9 amarelo, co peito lavado de pardo. A femia \u00e9 m\u00e1is marr\u00f3n por enriba e pardusca por embaixo. Subcaudais brancas; primarias negruzcas con reberete verdoso na parte exterior; cobertoras pardo negruzco con bordos agrisados, as pequenas amarelas."}
{"id": "442539", "revid": "23204", "url": "https://gl.wikipedia.org/wiki?curid=442539", "title": "Tyrannus melancholicus", "text": "Tyrannus melancholicus\u00a0\u00e9 unha especie de paxaro paseriforme pertencente \u00f3 x\u00e9nero \"Tyrannus\", integrado na familia Tyrannidae. \u00c9 nativo do Neotr\u00f3pico e distrib\u00faese dende o sur dos Estados Unidos, por Am\u00e9rica Central e do Sur at\u00e9 o centro da Arxentina."}
{"id": "442540", "revid": "98629", "url": "https://gl.wikipedia.org/wiki?curid=442540", "title": "Electroforese en xel de agarosa", "text": "A electroforese en xel de agarosa \u00e9 un m\u00e9todo de electroforese en xel usado en bioqu\u00edmica, biolox\u00eda molecular, xen\u00e9tica e qu\u00edmica cl\u00ednica para separar unha poboaci\u00f3n mixta de macromol\u00e9culas como ADN e prote\u00ednas nunha matriz de agarosa, un dos dous compo\u00f1entes principais do \u00e1gar. As biomol\u00e9culas sep\u00e1ranse aplicando un campo el\u00e9ctrico para mover as mol\u00e9culas cargadas a trav\u00e9s da matriz de agarosa, e as biomol\u00e9culas son separadas por tama\u00f1os na matriz do xel de agarosa. As prote\u00ednas poden separarse pola carga e o tama\u00f1o (a electroforese en agarosa de isoelectroenfoque \u00e9 esencialmente dependente do tama\u00f1o), e a lonxitude dos fragmentos de ADN e ARN.\nO xel de agarosa \u00e9 doado de preparar, e ten relativamente poucos grupos cargados e \u00e9 especialmente axeitado para a separaci\u00f3n de ADN dos tama\u00f1os que se adoitan encontrar normalmente nos laboratorios, o que explica o estendido que est\u00e1 o seu uso. O ADN separado pode visulizarse con tinguiduras, normalmente baixo a luz ultravioleta, e os fragmentos poden ser extra\u00eddos do xel con relativa facilidade. A maior\u00eda das veces a agarosa usada est\u00e1 nunha concentraci\u00f3n entre o 0,7 e o 2% disolta nun tamp\u00f3n electrofor\u00e9tico adecuado.\nPropiedades do xel de agarosa.\nO xel de agarosa \u00e9 unha matriz tridimensional formada por mol\u00e9culas helicoidais de agarosa en feixes supeenrolados que se agregan en estruturas tridimensionais con canles e poros polos cales poden pasar as biomol\u00e9culas. A estrutura tridimensional mantense grazas a enlaces de hidr\u00f3xeno e pode, por tanto, ser alterada quent\u00e1ndoa ata que volva ao estado l\u00edquido. A temperatura de fusi\u00f3n \u00e9 diferente da temperatura de xelificaci\u00f3n, dependendo das fontes, o xel de agarosa ten unha temperatura de xelificaci\u00f3n de entre 35 e 42\u00a0\u00b0C e unha temperatura de fusi\u00f3n de 85 a 95\u00a0\u00b0C. Tam\u00e9n se disp\u00f3n de agarosas de fusi\u00f3n baixa e xelificaci\u00f3n baixa que se obte\u00f1en por modificaci\u00f3ns qu\u00edmicas.\nO xel de agarosa ten un gran tama\u00f1o de poro e unha boa forza de xel, polo que \u00e9 axeitado como medio anticonvecci\u00f3n para a electroforese do ADN e de mol\u00e9culas proteicas grandes. O tama\u00f1o do poro do xel ao 1% estimouse que est\u00e1 entre 100\u00a0nm e 200\u2013500\u00a0nm, e a forza do xel permite que os xeles se poidan dilu\u00edr ata o 0,15% para formar un bloque para electroforese en xel. Por\u00e9n, os xeles de baixa concentraci\u00f3n (0,1\u20130,2%) son fr\u00e1xiles e, por tanto, dif\u00edciles de manexar. O xel de agrosa ten un poder de resoluci\u00f3n inferior que o do xel de poliacrilamida para o ADN pero un maior rango de separaci\u00f3n e, por tanto, \u00fasase para fragmentos de ADN xeralmente de 50\u201320.000 pares de bases de tama\u00f1o. O l\u00edmite de resoluci\u00f3n dun xel de agarosa para a electroforese en xel de agarosa est\u00e1ndar \u00e9 dunhas 750 kb, pero \u00e9 posible tam\u00e9n unha resoluci\u00f3n duns 6 Mb con electroforese en xel de campo pulsado (PFGE). Pode tam\u00e9n utilizarse para separar grandes prote\u00ednas e \u00e9 a matriz preferida para a electroforese en xel de part\u00edculas con raios efectivos maiores de 5 a 10\u00a0nm. Un xel de agarosa ao 0,9% ten poros dabondo grandes como para permitir a entrada do virus bacteri\u00f3fago T4.\nO pol\u00edmero de agarosa cont\u00e9n grupos cargados de piruvato e sulfato. Estes grupos cargados negativamente crean un fluxo de auga en direcci\u00f3n oposta ao movemento do ADN nun proceso chamado electroendosmose (EEO), e pode, por tanto, retardar o movemento do ADN e causar unha difuminci\u00f3n das bandas. Os xeles de maior concentraci\u00f3n te\u00f1en un maior fluxo electroosm\u00f3tico. A agarosa de baixa EEO \u00e9, por tanto, a normalmente preferida para a electroforese en xel de \u00e1cidos nucleicos, pero a agarosa de alta EEO pode utilizarse para outros prop\u00f3sitos. O baixo contido en sulfato da agarosa de baixa EEO, especialmente a agarosa de baixo punto de fusi\u00f3n, \u00e9 tam\u00e9n beneficioso en casos nos que o ADN extra\u00eddo do xel vai ser usado para unha posterior manipulaci\u00f3n, xa que a presenza de sulfatos contaminantes pode afectar alg\u00fans dos procedementos posteriores, como a ligaz\u00f3n e a reacci\u00f3n en cadea da polimerase (PCR). Por\u00e9n, as agarosas con EEO cero non son desexables para algunhas aplicaci\u00f3ns, xa que poden prepararse engadindo grupos cargados positivamente e ditos grupos poden afectar reacci\u00f3ns encim\u00e1ticas posteriores. A electroendosmose (EEO) \u00e9 a raz\u00f3n pola cal se usa a agarosa en vez de \u00e1gar, xa que o compo\u00f1ente de agaropectina do \u00e1gar cont\u00e9n unha canidade significativa de sulfato cargado negativamente e grupos carboxilo. A retirada da agaropectina da agarosa reduce substancilmente a EEO, as\u00ed como reduce a adsorci\u00f3n non espec\u00edfica de biomol\u00e9culas \u00e1 matriz do xel. Por\u00e9n, para algunhas aplicaci\u00f3ns como a electroforese de prote\u00ednas do soro sangu\u00edneo, pode ser conveniente unha alta EEO, e pode engadirse agaropectina ao xel utilizado.\nFactores que afectan a migraci\u00f3n de \u00e1cidos nucleicos no xel.\nHai varios factores que poden afectar a migraci\u00f3n dos \u00e1cidos nucleicos no xel: a dimensi\u00f3n dos poros do xel (concentraci\u00f3n do xel), tama\u00f1o do ADN que vai ser sometido a electroforese, a voltaxe utilizada, a forza i\u00f3nica do tamp\u00f3n, e a concentraci\u00f3n da tinguidura intercalante como o bromuro de etidio se for usado durante a electroforese.\nAs mol\u00e9culas pequenas viaxan m\u00e1is r\u00e1pido polo xel que as grandes, e o ADN bicatenario m\u00f3vese a unha velocidade que \u00e9 inversamente proporcional ao logaritmo do n\u00famero de pares de bases. Por\u00e9n, estas relaci\u00f3ns non se cumpren con fragmentos de ADN moi grandes, e a separaci\u00f3n de fragmentos de ADN moi grandes require o uso de electroforese en xel de campo pulsado (PFGE), a cal aplica correntes que se alternan en d\u00faas direcci\u00f3ns e os fragmentos de ADN grandes son separdos a medida que se reorientan coa corrente cambiante.\nPara unha electroforese en xel de agarosa est\u00e1ndar, as mol\u00e9culas grandes res\u00f3lvense mellor usando un xel a baixa concentraci\u00f3n mentres que as mol\u00e9culas menores sep\u00e1ranse mellor con xeles de alta concentraci\u00f3n. Por\u00e9n, o xel de alta concentraci\u00f3n require per\u00edodos de electroforese m\u00e1is prolongados (\u00e1s veces de d\u00edas).\nO movemento do ADN pode vese afectado pola conformaci\u00f3n da mol\u00e9cula de ADN, por exemplo, o ADN superenrolado xeralmente m\u00f3vese m\u00e1is r\u00e1pido que o ADN relaxado porque est\u00e1 enrolado apertadamente e \u00e9 m\u00e1is compacto. En preparaci\u00f3ns de ADN de pl\u00e1smidos normais poden estar presentes m\u00faltiples formas de ADN. A electroforese en xel dos pl\u00e1smidos normalmente mostra na banda principal a forma con superenrolamento negativo, mentres que o ADN con amosega (forma circular aberta) e a forma circular pechada relaxada aparecen nas bandas menores. Non obstante, a velocidade \u00e1 que se moven estas diversas formas pode cambiar usando condici\u00f3ns electrofor\u00e9ticas diferentes e a mobilidade do ADN circular m\u00e1is grande pode verse m\u00e1is fortemente afectada que a do ADN li\u00f1al polo tama\u00f1o de poro do xel.\nO bromuro de etidio que se intercala no ADN circular pode cambiar a carga, lonxitude e superhelicidade da mol\u00e9cula de ADN, polo que a s\u00faa presenza no xel durante a electroforese pode afectar o seu movemento. Por exemplo, a carga positiva do bromuro de etidio pode reducir o movemento do ADN nun 15%. A electroforese en xel de agarosa pode utilizarse para resolver o ADN circular con diferentes topolox\u00edas de superenrolamento.\nOs danos no ADN debidos ao aumento do establecemento de enlaces cruzados tam\u00e9n reduce a migraci\u00f3n electrofor\u00e9tica do ADN de maneira dependente da dose.\nA velocidade de migraci\u00f3n do ADN \u00e9 proporcional \u00e1 voltaxe aplicada, \u00e9 dicir, canta maior voltaxe, m\u00e1is r\u00e1pido se move o ADN. Por\u00e9n, a resoluci\u00f3n de grandes fragmentos de ADN \u00e9 peor a voltaxes altas. A mobilidade do ADN pode tam\u00e9n cambiar nun campo inestable, xa que nun campo que \u00e9 invertido periodicamente a mobilidade do ADN dun determinado tama\u00f1o pode diminu\u00edr significativamente a unha determinada frecuencia de ciclos. Este fen\u00f3meno pode ter como resultado a inversi\u00f3n de bandas na electroforese en xel de inversi\u00f3n de campo (FIGE), na que os fragmentos grandes de ADN se moven m\u00e1is r\u00e1pido que os pequenos.\nMecanismo de migraci\u00f3n e separaci\u00f3n.\nA carga negativa do seu esqueleto de fosfato fai que o ADN se mova cara ao \u00e1nodo cargado positivamente durante a electroforese. Por\u00e9n, a migraci\u00f3n de mol\u00e9culas de ADN na soluci\u00f3n, e ausencia dunha matriz de xel, \u00e9 independente do peso molecular durante a electroforese. A matriz do xel \u00e9, por tanto, responsable da separaci\u00f3n do ADN por tama\u00f1o durante a electroforese, e existen varios modelos para explicar o mecnismo de separaci\u00f3n de biomol\u00e9culas na matriz do xel. Un modelo amplamente aceptado \u00e9 o modelo Ogston, que trata a matriz do pol\u00edmero como un baruto. Unha prote\u00edna globular ou un ADN con enrolamento ao azar m\u00f3vese a trav\u00e9s de porors interconectados, e o movemento das mol\u00e9culas m\u00e1is grandes \u00e9 m\u00e1is probable que sexa empecido e ralentizado polas colisi\u00f3ns coa matriz do xel e as mol\u00e9culas de diferentes tama\u00f1os poden separarse neste proceso de peneirado.\nPor\u00e9n, o modelo Ogston falla para as mol\u00e9culas grandes cando os poros son significativamente menores que a mol\u00e9cula. Para as mol\u00e9culas de ADN de tama\u00f1o maior de 1 kb, util\u00edzase xeralmente un modelo de reptaci\u00f3n (ou as s\u00faas variantes). Este modelo asume que o ADN pode reptar \"ao xeito das cobras\" a trav\u00e9s dos poros como unha mol\u00e9cula alongada. A forzas de campo el\u00e9ctrico maiores apl\u00edcase un modelo de reptaci\u00f3n nesgado, no que o extremo en posici\u00f3n dianteira da mol\u00e9cula est\u00e1 fortemente nesgado a ir na direcci\u00f3n cara a adiante e tira do resto da mol\u00e9cula. Por\u00e9n, a microscopia de fluorescencia en tempo real de mol\u00e9culas tinguidas mostrou unha din\u00e1mica m\u00e1is sutil durante a electroforese, na que o ADN mostraba unha considerable elasticidade a medida que se estiraba na direcci\u00f3n do campo aplicado e despois se contra\u00eda formando unha b\u00f3la, ou quedaba enganchado en forma de U cando era agarrado polas fibras do pol\u00edmero.\nProcedemento xeral.\nOs detalles dun experimento de electroforese en xel de agarosa poden variar dependendo do m\u00e9todo, pero a maior\u00eda segue un procedemento xeral.\nPreparaci\u00f3n do xel.\nO xel prep\u00e1rase disolvendo pos de agarosa nun tamp\u00f3n apropiado, como o TAE ou o TBE, para usalo na electroforese. A agarosa \u00e9 dispersada no tamp\u00f3n antes de quentalo ata case o punto de ebulici\u00f3n, pero evitando chegar a el. A agarosa fundida d\u00e9ixase arrefriar o suficiente antes de verter a soluci\u00f3n nun molde, xa que este poder\u00eda torcerse ou rachar se a soluci\u00f3n de agarosa est\u00e1 demasiado quente. Sit\u00faase un peite no molde para crear os pozos para a carga da mostra e o xel deber\u00eda estar completamente formado antes do seu uso.\nA concentraci\u00f3n do xel afecta a resoluci\u00f3n da separaci\u00f3n do ADN. Para unha electroforese en xel de agarosa est\u00e1ndar, un xel ao 0,8% d\u00e1 lugar a unha boa separaci\u00f3n ou resoluci\u00f3n de grandes fragmentos de 5 a 10 kb, mentres que un xel ao 2% d\u00e1 lugar a unha boa resoluci\u00f3n para fragmentos pequenos de 0,2 a 1 kb. Os xeles ao 1% son utilizados a mi\u00fado para unha electroforese est\u00e1ndar. A concentraci\u00f3n m\u00eddese en peso de agarosa por volume de tamp\u00f3n utilizado (g/ml). Xeles de altas porcentaxes adoitan ser crebadizos e poden non endurecerse uniformente, mentres que os xeles de porcentaxes baixas (do 0,1 ao 0,2%) son fr\u00e1xiles e nada doados de manexar. Os xeles de agarosa de baixo punto de fusi\u00f3n son tam\u00e9n m\u00e1is fr\u00e1xiles que os xeles de agarosa normais. A agarosa de baixo punto de fusi\u00f3n poden utilizarse por si soa ou simultaneamente con agarosa est\u00e1ndar para a separaci\u00f3n e illamento de ADN. A PFGE e a FIGE fanse a mi\u00fado con xeles de agarosa de alta porcentaxe.\nCarga das mostras.\nUnha vez que o xel calla, ret\u00edrase o peite, que deixa os pozos onde se cargar\u00e1n as mostras de ADN. O tamp\u00f3n de carga mest\u00farase coa mostra de ADN antes de que a mestura se cargue nos pozos. O tamp\u00f3n de carga cont\u00e9n un composto denso, que pode ser glicerol, sacarosa ou Ficoll, que aumenta a densidade da mostra de ADN para que esta se afunda ben ata o fondo do pozo. Se a mostra de ADN cont\u00e9n etanol residual despois da preparaci\u00f3n, este pode flotar f\u00f3ra do pozo. O tamp\u00f3n de carga tam\u00e9n incl\u00fae tinguiduras coloreadas como o xileno cianol e o azul bromofenol usados para monitorizar o avance da electroforese. As mostras de ADN son cargadas usando unha pipeta.\nElectroforese.\nA electroforese en xel de agarosa faise normalmente en horizontal en modo submarino no que o bloque do xel est\u00e1 completamente mergullado no tamp\u00f3n durante a electroforese. \u00c9 tam\u00e9n posible, pero menos com\u00fan, realizar a electroforese verticalmente, ou horizontalmente co xel de elevado sobre patas de agarosa usando un aparello apropiado. O tamp\u00f3n utilizado no xel \u00e9 o mesmo que o tamp\u00f3n para \"correr\" o xel no tanque de electroforese, o cal explica por que \u00e9 posible realizar a electroforese en modo submarino con xel de agarosa.\nPara a resoluci\u00f3n \u00f3ptima do ADN maior de 2\u00a0kb de tama\u00f1o na electroforese en xel est\u00e1ndar, recom\u00e9ndase de 5 a 8 V/cm (a distancia en cm ref\u00edrese \u00e1 distancia entre el\u00e9ctrodos, polo que esta voltaxe recomendada ser\u00eda de 5 a 8 multiplicada pola distancia entre os el\u00e9ctrodos en \ncm). A voltaxe pode tam\u00e9n limitarse porque quenta o xel e pode causar que o xel funda se este \u00e9 \"corrido\" a alta voltaxe durante un per\u00edodo prolongado, especialmente se o xel usado \u00e9 un xel de agrosa de baixo punto de fusi\u00f3n. Unha voltaxe demasiado alta pode tam\u00e9n reducir a resoluci\u00f3n, e tam\u00e9n orixina bandas moi finas para grandes mol\u00e9culas de ADN. Voltaxes demasiado baixas poden causar o ensanchamento da banda para pequenos fragmentos de ADN debido \u00e1 dispersi\u00f3n e difusi\u00f3n.\nComo o ADN non \u00e9 visible \u00e1 luz natural, o progreso da electroforese monitor\u00edzase usando tinguiduras. O xileno cianol (de cor azul clara) comigra cos grandes fragmentos de ADN, mentres que o azul bromofenol (cor azul escura) comigra cos fragmentos m\u00e1is pequenos. Tinguiduras usadas menos comunmente son o vermello de cresol e o Orange G, que migran por diante do azul bromofenol. Tam\u00e9n se fai \"correr\" \u00e1 vez un marcador de ADN para a estimaci\u00f3n do peso molecular de fragmentos de ADN. Por\u00e9n, n\u00f3tese que o tama\u00f1o dun ADN circular como o dos pl\u00e1smidos non pode ser estimado con exactitude cos marcadores est\u00e1ndar a non ser que fose linearizado por dixesti\u00f3n con encimas de restrici\u00f3n, e alternativamente pode usarse un marcador de ADN superenrolado.\nTinguidura e visualizaci\u00f3n.\nO ADN e o ARN son visualizados normalmente tingu\u00edndoos con bromuro de etidio, o cal se intercala no suco maior da h\u00e9lice do ADN e fluoresce baixo a luz UV. A intercalaci\u00f3n depende da concentraci\u00f3n de ADN e as\u00ed, unha banda cunha alta intensidade indica unha maior cantidade de ADN comparada cunha banda con menos intensidade. O bromuro de etidio pode engadirse \u00e1 soluci\u00f3n de agarosa antes de que xelifique, ou o xel co ADN pode tinguirse m\u00e1is tarde despois de rematada a electroforese. Destinguir o xel non \u00e9 necesario pero pode producir imaxes mellores. Existen outros m\u00e9todos de tinguido; exeplos son o SYBR Green, GelRed, azul de metileno, azul de cresilo brillante, azul Nilo sulfato e cristal violeta. O SYBR Green, GelRed e outros produtos comerciais similares v\u00e9ndense como alternativas m\u00e1is seguras que o bromuro de etidio, xa que este demostrou ser mutax\u00e9nico no test de Ames, a\u00ednda que a carcinoxenicidade do bromuro de etidio non foi realmente establecida polo momento. O SYBR Green require o uso dun transiluminador de luz azul. O ADN tinguido con cristal violeta pode verse con luz natural sen usar un transiluminador UV, o cal \u00e9 unha vantaxe, a\u00ednda que pode non producir bandas fortes.\nCando se tingue con bromuro de etidio, o xel visual\u00edzase cun transiluminador de luz ultravioleta (UV). A luz UV excita os electr\u00f3ns do anel arom\u00e1tico do bromuro de etidio, e unha vez que volve ao estado fundamental, em\u00edtese luz que fai que o complexo do ADN e o bromuro de etidio fluoresza. Os transiluminadores est\u00e1ndar usan lonxitudes de onda de 302/312-nm (UV-B), a\u00ednda que a exposici\u00f3n do ADN \u00e1 radiaci\u00f3n UV durante menos de 45 segundos pode producir danos ao ADN e afectar procedementos subseguintes, por exemplo reducir a eficiencia da transformaci\u00f3n, da transcrici\u00f3n in vitro e da PCR. A exposici\u00f3n do ADN \u00e1 radiaci\u00f3n UV deber\u00eda, pois, ser limitada. Usar unha maior lonxitude de onda de 365\u00a0nm (no rango do UV-A) causa menos danos ao ADN pero tam\u00e9n produce unha fluorescencia moito m\u00e1is feble con bromuro de etidio. Sempre que se poidan seleccionar varias lonxitudes de onda no transiluminador, deber\u00edan utilizarse as lonxitudes de onda m\u00e1is curtas para capturar as imaxes, mentres que as lonxitudes de onda m\u00e1is longas son as que c\u00f3mpre usar se hai que traballar co xel durante longos per\u00edodos de tempo.\nO aparello transiluminador pode tam\u00e9n conter dispositivos para a captura de imaxes, como unha c\u00e1mara dixital ou polaroid, que permitan tomar ou imprimir unha imaxe do xel.\nPara a electroforese en xel de prote\u00ednas, as bandas poden visualizarse con azul Coomassie ou tinguidura de prata.\nProcedementos finais.\nAs bandas de ADN separadas util\u00edzanse a mi\u00fado para procedementos posteriores, e poden cortarse do xel l\u00e1minas que conte\u00f1an a banda de ADN, que despois \u00e9 disolto e purificado. Por\u00e9n, os contaminantes poden afectar alg\u00fans procedementos posteriores como a PCR, e a agarosa de baixo punto de fusi\u00f3n \u00e9 preferible nalg\u00fans casos, xa que cont\u00e9n poucos sulfatos que poidan afectar algunhas reacci\u00f3ns encim\u00e1ticas. Os xeles poden tam\u00e9n utilizarse en t\u00e9cnicas de blotting.\nTamp\u00f3ns.\nEn xeral, o tamp\u00f3n ideal deber\u00eda ter unha boa condutividade, producir menos calor e ter unha vida longa. Na electroforese con agarosa p\u00f3dense utilizar varios tamp\u00f3ns; alg\u00fans com\u00fans para \u00e1cidos nucleicos son o Tris/Acetato/EDTA (TAE) e o Tris/Borato/EDTA (TBE). Os tamp\u00f3ns usados conte\u00f1en EDTA para inactivar moitas nucleases que requiren un cati\u00f3n divalente para funcionar. O borato no tamp\u00f3n TBE pode ser problem\u00e1tico xa que o borato pode polimerizarse ou interaccionar con cis dioles como os que se encontran no ARN. O TAE ten a menor capacidade de tamponamento, pero proporciona a mellor resoluci\u00f3n para ADN longos. Isto significa o uso dunha menor voltaxe e m\u00e1is tempo, pero obtense un mellor produto.\nProp\u00faxose o uso de moitos outros tamp\u00f3ns, por exemplo o borato de litio (LB), a histidina isoel\u00e9ctrica, tamp\u00f3ns con pK coincidente etc.; na maior\u00eda dos casos a raz\u00f3n aducida para o seu uso \u00e9 utilizar unha menor corrente el\u00e9ctrica (menos calor) e mobilidades i\u00f3nicas coincidentes, o que fai que o tamp\u00f3n te\u00f1a unha maior duraci\u00f3n. O tamp\u00f3n Tris-fosfato ten unha alta capacidade de tamponamento peron on pode utilizarse se o ADN extra\u00eddo ten que usarse nunha reacci\u00f3n sensible ao fosfato. O LB \u00e9 relativamente novo e non \u00e9 efectivo \u00e1 hora de resolver fragmentos maiores de 5 kbp. Por\u00e9n, pola s\u00faa baixa condutividade, pode utilizarse unha voltaxe moito maior (ata 35 V/cm), o que significa un tempo de an\u00e1lise m\u00e1is curto nunha electroforese de rutina. Poden resolverse diferenzas en tama\u00f1o de tan s\u00f3 dun par de bases usando un xel de agarosa ao 3% cun medio de condutividade extremadamente baixa (1 mM de borato de litio).\nPara aplicaci\u00f3ns espec\u00edficas poden utilizarse outros sistemas de tamponamento, por exemplo, \u00e1cido barbit\u00farico-barbiturato de sodio ou tam\u00e9n tamp\u00f3ns Tris-barbiturato na electroforese en xel de agarosa de prote\u00ednas, por exemplo na detecci\u00f3n da distribuci\u00f3n anormal de prote\u00ednas.\nAplicaci\u00f3ns.\nOs xeles de agarosa son doados de colocar no molde e de manexarse en comparaci\u00f3n con outras matrices e os \u00e1cidos nucleicos non son alterados quimicamente durante a electroforese. As mostras son tam\u00e9n recuperadas facilmente. Unha vez que o experimento remata, o xel resultante pode ser almacenado nunha bolsa de pl\u00e1stico nun refrixerador.\nA electroforese real\u00edzase en soluci\u00f3ns tamp\u00f3n para reducir os cambios de pH debidos ao campo el\u00e9ctrico, o cal \u00e9 importante porque a crga do ADN e ARN depende do pH, pero po\u00f1ela a funcionar durante longo tempo pode esgotar a capacidade de tamponamento da soluci\u00f3n. Ademais, diferentes prepraci\u00f3ns de material xen\u00e9tico poden non migrar de maneira igual por raz\u00f3ns morfol\u00f3xicas ou outras."}
{"id": "442542", "revid": "27155", "url": "https://gl.wikipedia.org/wiki?curid=442542", "title": "Fluvicola nengeta", "text": "Fluvicola nengeta\u00a0\u00e9 unha especie de paxaro\u00a0da familia\u00a0\"Tyrannidae\".\nDistribuci\u00f3n e h\u00e1bitat.\nA s\u00faa \u00e1rea de distribuci\u00f3n incl\u00fae o Brasil, Ecuador e o Per\u00fa. Aparece ocasionalmente en Paraguai. No Brasil aparece no leste e o sueste, na caatinga e o extremo oriente do cerrado, as\u00ed como nas rexi\u00f3ns costeiras do Atl\u00e1ntico. Existe unha segunda poboaci\u00f3n disxunta no lado do Pac\u00edfico de Am\u00e9rica do Sur no oeste de Ecuador e as rexi\u00f3ns costeiras do noroeste do Per\u00fa."}
{"id": "442544", "revid": "98629", "url": "https://gl.wikipedia.org/wiki?curid=442544", "title": "Quimbaya, Quind\u00edo", "text": "Quimbaya \u00e9 un concello colombiano que se atopa na parte occidental do departamento do Quind\u00edo. At\u00f3pase a 20\u00a0km do noroeste da capital do departamento, Armenia. O nome da cidade deriva do nome da cultura precolombiana que habitou a zona, a civilizaci\u00f3n quimbaya. Ten unha superficie de 126,69 km\u00b2.\nQuimbaya limita polo norte e polo oeste co departamento de Valle del Cauca, co r\u00edo La Vieja que forma o l\u00edmite occidental. Polo sur, o r\u00edo Roble forma o l\u00edmite cos concellos de Montenegro e Circasia. O l\u00edmite oriental \u00e9 co municipio de Filandia.\nQuimbaya foi fundada en 1914 por Juan de J. Buitrago, e converteuse en concello en 1922. En 2015 ti\u00f1a unha poboaci\u00f3n estimada de 35\u00a0039 persoas."}
{"id": "442545", "revid": "98629", "url": "https://gl.wikipedia.org/wiki?curid=442545", "title": "Filandia", "text": "Filandia \u00e9 un concello\u00a0colombiano pertencente \u00f3\u00a0departamento de Quind\u00edo. Ten unha superficie de 100,9 km\u00b2 e unha poboaci\u00f3n de 13\u00a0412 habitantes (2015). O territorio que hoxe constit\u00fae Filandia estivo habitado antes da s\u00faa fundaci\u00f3n por unha banda da tribo ind\u00edxena dos quimbayas. As terras de Filandia pertenceron \u00f3 que os conquistadores espa\u00f1ois chamaron inicialmente, en 1540\u00a0\"provincia Quimbaya\".\nL\u00edmites do concello.\nLimita polo norte co departamento de Risaralda; polo sur co concello de Circasia; polo leste co concello\u00a0de Salento e Circasia; polo oeste\u00a0 con Quimbaya e\u00a0Valle del Cauca. Ten 24 vereas; considerado como tal o correxemento da India, este est\u00e1 composto por 5 vereas m\u00e1is."}
{"id": "442558", "revid": "624", "url": "https://gl.wikipedia.org/wiki?curid=442558", "title": "Estevo I de Borgo\u00f1a", "text": "Estevo de Borgo\u00f1a, chamado \"o Atrevido\" ou \"o Temerario\" (en ) nado en 1065 e finado en Ramla o\u00a018 de maio de 1102, conde de M\u00e2con, de Vienne e tam\u00e9n de Borgo\u00f1a.\nOrixes.\nNaceu en 1065 nunha familia con moito poder e influencia. Era fillo do conde Guillerme I de Borgo\u00f1a e de Estefan\u00eda de Longwy-Metz, e irm\u00e1n de Rexinaldo II de Borgo\u00f1a (ca. 1062-1107), e de Guido de Borgo\u00f1a (1050-1124), o futuro papa Calisto II.\nTraxectoria.\nEn 1087, trala morte do seu pai, sucedeuno no t\u00edtulo de conde de M\u00e2con, xunto co seu irm\u00e1n Rexinaldo II.\n\u00d3 morrer a s\u00faa nai en 1088, recibiu o t\u00edtulo de conde de Vienne. No mesmo ano, o seu irm\u00e1n, Guido de Borgo\u00f1a (ca. 1060-1124), quen m\u00e1is tarde ser\u00e1 elixido Papa co nome de Calisto II en 1119, converteuse en bispo de Vienne.\nEn 1097, tras a morte do seu irm\u00e1n, Rexinaldo II durante a Primeira Cruzada (1096-1099), foi o \u00fanico titular do condado de Macon e sucedeuno no goberno do condado de Borgo\u00f1a, que o seu irm\u00e1n lle entregou en consigna para ir \u00e1 cruzada en 1096.\nEstevo participou na Cruzada de 1101, en maio chegou a Nicomedia e interveu na primeira conquista de Ancara, o 23 de xu\u00f1o, e, finalmente, ante o desastre da batalla de Mersivan, onde logrou escapar miserablemente con Raimundo IV de Tolosa e Estevo II de Blois, fuxiu a Sinope e regresou en barco at\u00e9 Constantinopla.\nBaixo o mando de Raimundo, Estevo chegou a Antioqu\u00eda\u00a0\u00f3 final dese mesmo ano e logo tomou parte na conquista de Tartus coa axuda da frota xenovesa, logrando chegar a Xerusal\u00e9n na Pascua de 1102, onde permaneceu para defender a cidade do ataque do visir exipcio Al-Afdal Shahanshah\u00a0\u00f3 recentemente nado Reino de Xerusal\u00e9n.\nMorreu na segunda batalla de Ramla de 1102\u00a0\u00f3s 37 anos. Foi sucedido polo seu fillo Rexinaldo, nos condados de Vienne e Macon, mentres que o duque de Borgo\u00f1a foi o seu sobri\u00f1o, Guillerme II de Borgo\u00f1a (1075-1125), que tam\u00e9n gobernou o ducado de Macon en nome do seu primo Rexinaldo."}
{"id": "442563", "revid": "15490", "url": "https://gl.wikipedia.org/wiki?curid=442563", "title": "Calros Silvar", "text": "Carlos Rodr\u00edguez Silvar, m\u00e1is co\u00f1ecido como Calros Silvar, nado o 31 de decembro de 1954 en Ferrol, \u00e9 un debuxante, pintor e ilustrador galego.\nTraxectoria.\nEn 1977 graduouse en Artes Aplicadas, especialidade de Interiorismo, na Escola de Artes e Oficios Art\u00edsticos N\u00ba 10 de Madrid. No curso 1980 acada o t\u00edtulo de profesor de Debuxo pola Escuela Superior de Bellas Artes de San Fernando. e en 1982 Licenciouse en Belas Artes, especialidade Pintura, pola Universidade Complutense de Madrid coa tese de licenciatura \"Una experiencia de dise\u00f1o aplicado a la industria cer\u00e1mica. Sargadelos 1980-1981\".\nNa s\u00faa etapa de estudante de Belas Artes iniciouse como humorista gr\u00e1fico, caricaturista, debuxante de banda dese\u00f1ada e ilustrador na editorial Codipres, de Madrid, e mais n' \"A Nosa Terra\", de Santiago de Compostela. Dende finais da d\u00e9cada dos 1970 at\u00e9 mediados dos 90 colaborou en diversas publicaci\u00f3ns peri\u00f3dicas como ilustrador, humorista gr\u00e1fico e caricaturista (\"Crash\", \"Can sen Dono\", \"XO!\", entre outras), at\u00e9 que centrou a sua actividade no campo editorial, especializ\u00e1ndose ao tempo na ilustraci\u00f3n da natureza.\nPor\u00e9n, a s\u00faa actividade profesional central durante 30 anos foi o Dese\u00f1o de produto en porcelana, para o Grupo Sargadelos nas Cer\u00e1micas do Castro, Sada. Mas a fotograf\u00eda, o debuxo ou a pintura seguiron a ser actividades recorrentes, que se plasmaron en numerosas exposici\u00f3ns e publicaci\u00f3ns ou produtos variados (libros de texto e de literatura en xeral, gu\u00edas de campo, paneis divulgativos, folletos, cartaces, autocolantes, camisolas, anagramas, etc).\nNo 1985 promove o Colectivo de Creaci\u00f3n audiovisual Ollo de Vidro, inserido na Agrupaci\u00f3n Cultural Alexandre B\u00f3veda de A Coru\u00f1a que, ate a d\u00e9cada dos 2000, promove a realizaci\u00f3n de diaporamas, cursos e exposici\u00f3ns de fotograf\u00eda ou os populares \"Safaris Fotogr\u00e1ficos\", que dan a co\u00f1ecer lugares de interese natural e cultural da contorna galega, entre outras actividades no eido audiovisual.\nComo debuxante da natureza, destaca a s\u00faa colaboraci\u00f3n na Colecci\u00f3n Ba\u00eda Verde, de Ba\u00eda Edici\u00f3ns da Coru\u00f1a, destacando as Gu\u00eda de campo de Aves de Galicia, de Xos\u00e9 Manuel Penas Pati\u00f1o e Carlos Pedreira L\u00f3pez (primeira edici\u00f3n no 1991 e a primeira gu\u00eda de campo realizada integramente no Estado espa\u00f1ol); a \"Gu\u00eda das \u00e1rbores de Galicia\", de Henrique Ni\u00f1o Ricoi no 1977, \u00e1s que seguiron as gu\u00edas de \"Mam\u00edferos de Galicia\", das \"Macroalgas\", dos \"Fentos\", a \"Gu\u00eda Micol\u00f3xica,\" dos \"Anf\u00edbios e r\u00e9ptiles\" e das \"Lib\u00e9lulas\". Algunhas destas gu\u00edas adapt\u00e1ronse para SUA Edizioak, editorial de Bilbao, que tir\u00f3u a \"Gu\u00eda de \u00e1rboles de Euskal Herria\", de Henrique Ni\u00f1o Ricoi e m\u00e1is a \"Gu\u00eda de aves de Euskal Herria\", de Penas Pati\u00f1o e Pedreira L\u00f3pez. Tam\u00e9n \u00e9 un dos autores das ilustraci\u00f3ns da obra en dous volumes \"Atlas de vertebrados de Galicia\", editado en 1995 pola Sociedade Galega de Historia Natural e o Consello da Cultura Galega.\nAs\u00ed mesmo, \u00e9 o autor e ilustrador da colecci\u00f3n \"A Nosa Natureza\", de Promoci\u00f3ns Culturais Galegas - A Nosa Terra, sobre diversos aspectos da natureza, narrados didacticamente e co asesoramento de especialistas en cada materia.\nDesde 2014 ate o 2019 \u00e9 propietario de ACADA Comunicaci\u00f3n S. L., sociedade localizada en Sada.\nNa actualidade participa nas actividades ambientais da Sociedade Galega de Historia Natural; na Fundaci\u00f3n para a custodia do territorio Fragas do Mandeo e, no eido da fotograf\u00eda, no Colectivo Ollo de Vidro."}
{"id": "442572", "revid": "6939", "url": "https://gl.wikipedia.org/wiki?curid=442572", "title": "Xo\u00e1n Cejudo", "text": ""}
{"id": "442573", "revid": "23204", "url": "https://gl.wikipedia.org/wiki?curid=442573", "title": "Golfo de Venezuela", "text": "O golfo de Venezuela \u00e9 un golfo situado na parte meridional do mar Caribe, ao norte de Am\u00e9rica do Sur, entre as pen\u00ednsulas de Paraguan\u00e1 e da Guajira. As s\u00faas augas e costas pertencen a Venezuela e os estados de Zulia e Falc\u00f3n, e Colombia (departamento de La Guajira). Colombia e Venezuela enfr\u00f3ntanse desde ai anos un diferendo polos l\u00edmites mar\u00edtimos sobre o golfo. Cabe destacar que se usa o arquip\u00e9lago Los Monjes como a fronteira imaxinaria entre o mar Caribe mar\u00edtimo e devandito corpo de auga.\nLocalizaci\u00f3n.\nO Golfo est\u00e1 situado no norte de Suram\u00e9rica, entre a Pen\u00ednsula Paraguan\u00e1 do Estado Falc\u00f3n en Venezuela e a pen\u00ednsula da Guajira en Colombia e est\u00e1 conectado a Lago de Maracaibo a trav\u00e9s dunha canle de navegaci\u00f3n artificial de 54\u00a0km.. Actualmente hai unha disputa entre Colombia e Venezuela sobre o golfo que non se solucionou, a pesar das negociaci\u00f3ns realizadas por unha comisi\u00f3n bilateral durante d\u00e9cadas.\nHistoria.\nFoi descuberto polos occidentais en 1499 cando unha expedici\u00f3n comandada por Alonso de Ojeda na que estaba acompa\u00f1ado por Amerigo Vespucci explorou as costas venezolanas recollendo informaci\u00f3n e nomeando as novas terras, a expedici\u00f3n chegou ao golfo logo de pasar polas Antillas Neerlandesas e da Pen\u00ednsula de Paraguan\u00e1.\nAs augas territoriais no golfo tam\u00e9n est\u00e1n en disputa. A disputa fronteiriza aumentou despois da independencia de Colombia e Venezuela de Espa\u00f1a no s\u00e9culo XIX. O imperio espa\u00f1ol non delimitaba a \u00e1rea porque o grupo ind\u00edxena Wayuu ofrecia resistencia na \u00e1rea. O l\u00edmite terrestre foi finalmente pactado en 1941, pero non o mar\u00edtimo.\nImportancia econ\u00f3mica.\nO principal factor que d\u00e1 importancia a estas augas \u00e9 o feito de que conecta o Mar Caribe e o Lago Maracaibo, unha importante fonte de petr\u00f3leo cru para Venezuela. O golfo, polo tanto, axuda a conectar os pozos e refiner\u00edas no Lago Maracaibo aos mercados mundiais."}
{"id": "442575", "revid": "89787", "url": "https://gl.wikipedia.org/wiki?curid=442575", "title": "Ruth Rocha", "text": "Ruth Machado Lousada Rocha, nada en S\u00e3o Paulo o 2 de marzo de 1931, \u00e9 unha escritora e tradutora brasileira de libros infantis.\nXunto con Lygia Bojunga Nunes, Ana Maria Machado e Eva Furnari, \u00e9 unha das principais expo\u00f1entes da \"nova onda\" da literatura infantil brasileira.\nTraxectoria.\nLicenciouse en sociolox\u00eda pol\u00edtica en 1953 na Universidade de S\u00e3o Paulo (USP). Posteriormente fixo un posgrao en orientaci\u00f3n educativa na Pontif\u00edcia Universidade Cat\u00f3lica de S\u00e3o Paulo (PUC/SP).\nEntre 1956 e 1972 traballou como orientadora educativa no Col\u00e9gio Rio Branco. En 1968 inicia a s\u00faa colaboraci\u00f3n na secci\u00f3n de educaci\u00f3n da revista \"Claudia\", do grupo Abril, e no ano seguinte comezou a actuar como colaboradora doutra revista do grupo, a \"Recreio\". Nese momento comeza a s\u00faa produci\u00f3n de historias e libros para nenos. Asume, en 1973, a direcci\u00f3n editorial da Divisis\u00f3n Infanto-Xuvenil da Editora Abril.\nEn 1974 especializouse na actividade editora na Western Publishing Co., nos Estados Unidos. En 1976 deu \u00e1 luz \"Palavras, Muitas Palavras\", libro de poes\u00eda infantil, o primeiro dos m\u00e1is de 130 t\u00edtulos que publicou. Ne mesmo ano lanza o seu libro m\u00e1is co\u00f1ecido, \"Marcelo, Marmelo, Martelo\". En 1989 asina a versi\u00f3n infantil da Declaraci\u00f3n Universal dos Dereitos Humanos na Organizaci\u00f3n das Naci\u00f3ns Unidas (ONU), titulada \"Iguais e Livres\". En 1991 foi convidada, tam\u00e9n pola ONU, a asinar a declaraci\u00f3n sobre ecolox\u00eda para nenos, \"Azul e Lindo - Planeta Terra, Nossa Casa\".\n\u00c9 membro da Academia Paulista de Letras desde o 25 de outubro de 2007, ocupando a cadeira 38.\nA s\u00faa obra est\u00e1 traducida a m\u00e1is de 25 idiomas, entre elas o galego, co conto \"Borba, o gato\", traducido por Carlos Pedreira L\u00f3pez e editada polo Grupo SM.\nActualmente \u00e9 membro do Consello da Fundaci\u00f3n Padre Anchieta."}
{"id": "442576", "revid": "72012", "url": "https://gl.wikipedia.org/wiki?curid=442576", "title": "Ruth Machado Lousada Rocha", "text": ""}
{"id": "442577", "revid": "23204", "url": "https://gl.wikipedia.org/wiki?curid=442577", "title": "Brotherhood", "text": "Brotherhood \u00e9 o cuarto \u00e1lbum de estudio da banda inglesa de synthpop New Order, publicado o 29 de setembro de 1986 a trav\u00e9s do selo Factory Records. O disco cont\u00e9n unha mestura de post-punk e estilos electr\u00f3nicos, aproximadamente dividida entre as d\u00faas caras. O \u00e1lbum incl\u00fae \"Bizarre Love Triangle\", o sinxelo que os fixo co\u00f1ecidos nos Estados Unidos e Australia; foi o \u00fanico tema do disco en ser editado como sinxelo e v\u00eddeo (a\u00ednda que \"State of the Nation\" foi inclu\u00eddo na edici\u00f3n en CD).\nA portada do \u00e1lbum, creada por Peter Saville, \u00e9 unha fotgraf\u00eda dunha placa dunha aliaxe de titanio-zinc. Algunhas das primeiras edici\u00f3ns vi\u00f1an nun paquete met\u00e1lico."}
{"id": "442586", "revid": "785", "url": "https://gl.wikipedia.org/wiki?curid=442586", "title": "Berengaria de Barcelona", "text": ""}
{"id": "442597", "revid": "17467", "url": "https://gl.wikipedia.org/wiki?curid=442597", "title": "Berengaria de Castela", "text": ""}
{"id": "442598", "revid": "785", "url": "https://gl.wikipedia.org/wiki?curid=442598", "title": "Ram\u00f3n Berenguer IV de Barcelona", "text": ""}
{"id": "442599", "revid": "785", "url": "https://gl.wikipedia.org/wiki?curid=442599", "title": "Ram\u00f3n Berenguer III de Barcelona", "text": ""}
{"id": "442601", "revid": "785", "url": "https://gl.wikipedia.org/wiki?curid=442601", "title": "Reimundo de Borgo\u00f1a", "text": ""}
{"id": "442619", "revid": "23204", "url": "https://gl.wikipedia.org/wiki?curid=442619", "title": "Charles Matthew Hunnam", "text": ""}
{"id": "442620", "revid": "5863", "url": "https://gl.wikipedia.org/wiki?curid=442620", "title": "Teor\u00eda do Grande Home", "text": "A teor\u00eda do Grande Home procede do s\u00e9culo XIX e indica que a historia se xustifica en gran medida polo impacto de \"grandes homes\", ou heroes, prestos a definirse como individuos altamente influentes que, grazas ao seu carisma persoal, intelixencia, sabedor\u00eda, ou dotes pol\u00edticos, utilizaron o seu poder de tal maneira que este tivo un impacto hist\u00f3rico decisivo. A teor\u00eda f\u00edxose popular na d\u00e9cada de 1840 polo autor escoc\u00e9s Thomas Carlyle. No entanto, en 1860, Herbert Spencer formular\u00eda que os chamados grandes homes son, en realidade, produtos das s\u00faas sociedades, e que as acci\u00f3ns destes ser\u00edan impos\u00edbeis sen as condici\u00f3ns sociais que os precederon. As\u00ed, a posterior historia social, econ\u00f3mica e pol\u00edtica minimizou a primac\u00eda dos grandes homes.\nXeneralidades.\nCarlyle expresou que \"a historia do mundo non \u00e9 sen\u00f3n a biograf\u00eda de grandes homes\", dando a co\u00f1ecer a s\u00faa crenza de que os heroes forman a historia a trav\u00e9s dos seus atributos persoais e dalgunha inspiraci\u00f3n divina. O libro \"On Heroes, Hero-Worship, and The Heroic in History\", do mesmo Carlyle, esclarece a s\u00faa percepci\u00f3n de que a historia vira segundo as decisi\u00f3ns dos \"heroes\", agreg\u00e1ndolle ao texto unha an\u00e1lise sobre a influencia daqueles como Mahoma, Shakespeare, Lutero, Rousseau, Pericles, Napole\u00f3n\u00a0e Wagner. Desde logo, o autor sentiu que o estudo dos grandes homes era \"lucrativo\" para o lado heroico dun mesmo. Dito noutras palabras, repasar a vida que ti\u00f1an os heroes poder\u00eda axudar a revelar algo sobre a verdadeira natureza do propio ser.\nO estadounidense Frederick Adams Woods tam\u00e9n mostrou apoio \u00e1 teor\u00eda do grande home. Este autor realizou unha obra chamada \"The Influence of Monarchs: Steps in a New Science of History\", para a cal investigou 386 individuos que gobernaron en Europa Occidental desde o s\u00e9culo XII at\u00e9 a Revoluci\u00f3n Francesa a fins do s\u00e9culo XVIII, as\u00ed como a s\u00faa influencia no curso de eventos hist\u00f3ricos.\nEsta teor\u00eda frecuentemente contrasta cunha teor\u00eda que fala sobre eventos que ocorren na totalidade do tempo, ou cando unha onda esmagadora de pequenos eventos causa a ocorrencia de certos avances. O enfoque do grande home estaba m\u00e1is de moda cos historiadores profesionais do s\u00e9culo XIX. Unha obra popular desta corrente \u00e9 a und\u00e9cima edici\u00f3n da \"Encyclop\u00e6dia Britannica\" (1911), a cal cont\u00e9n biograf\u00edas extensas e en detalle dos grandes homes da historia, mais moi poucas historias xerais ou sociais. Por exemplo, toda a informaci\u00f3n do per\u00edodo das grandes migraci\u00f3ns est\u00e1 compilada na biograf\u00eda de Atila, rei dos hunos. Esta perspectiva heroica da historia tam\u00e9n estaba apoiada por alg\u00fans fil\u00f3sofos importantes como Hegel, Kierkegaard, Nietzsche\u00a0e Spengler, con todo, empezou a perder popularidade logo da Segunda guerra mundial.\nEn \"Untimely Meditations\", Nietzche escribe que: \"...a meta da humanidade reside nos seus esp\u00e9cimes m\u00e1is altos\".\nEn \"Fear and Trembling\", Kierkegaard escribe que: \"ser quen de caer de tal xeito que no mesmo segundo se vexa como se un estivese de p\u00e9 e cami\u00f1ando, transformando o salto da vida nunha andainda, absolutamente para expresar o sublime e o terreste-que so eses cabaleiros de fe son quen de facer, isto \u00e9 o \u00fanico prodixio \nHegel, procedendo da teor\u00eda providencialista, argumenta que \"aquilo que \u00e9 real \u00e9 razo\u00e1bel\" e os individuos hist\u00f3rico-mundiais son axentes do esp\u00edrito mundial. Hegel opina as\u00ed: \"Tales son grandes homes hist\u00f3ricos-cuxas propias misi\u00f3ns involucran eses grandes asuntos os cales son a vontade do esp\u00edrito mundial.\" Por tanto, de acordo con Hegel, un grande home non crea a realidade hist\u00f3rica por si mesmo, sen\u00f3n que soamente revela o futuro inevit\u00e1bel.\nCr\u00edticas.\nUn dos cr\u00edticos m\u00e1is contundentes da formulaci\u00f3n de Carlyle sobre a teor\u00eda do Gran Home foi Herbert Spencer, quen cr\u00eda que atribu\u00edr eventos hist\u00f3ricos \u00e1s decisi\u00f3ns duns cantos individuos era unha posici\u00f3n lamentabelmente primitiva, infantil e non-cient\u00edfica.\n\"Guerra e paz\" de Tolstoi salienta o criticismo \u00e1 teor\u00eda do Grande Home como un tema recorrente nas s\u00faas digresi\u00f3ns pol\u00edticas. Segundo Tolstoi, o significativo dos grandes individuos \u00e9 imaxinario, agregando que os devanditos suxeitos son s\u00f3 \"escravos da historia\" realizando o decreto da Providencia.\nWilliam James na s\u00faa conferencia \"Great Men and Their Environment\" subli\u00f1ou a importancia da congruencia do Grande Home cos seus arredores (en sentido amplo), a\u00ednda que o seu \u00faltimo punto foi que as contornas e os individuos se forman reciprocamente, tal como as contornas e os membros individuais das especies animais fan segundo a teor\u00eda darwinista.\nEntre os cr\u00edticos modernos da teor\u00eda do Grande Home, un, Sidney Hook, apoia a idea. Outorga creto a aqueles que moldearon eventos a trav\u00e9s das s\u00faas acci\u00f3ns, e o seu libro \"The Hero in History: A Study in Limitation and Possibility\" est\u00e1 dedicado ao papel do heroe e na historia e \u00e1 influencia de persoas extraordinarias.\nLeonid Grinin define unha figura hist\u00f3rica, \u00e9 dicir, un grande home, as\u00ed:\nAs\u00ed, Grinin concl\u00fae que o rol do Grande Home depende dun conxunto de factores, non dun s\u00f3."}
{"id": "442622", "revid": "22570", "url": "https://gl.wikipedia.org/wiki?curid=442622", "title": "Tom\u00e9 I Comneno Ducas", "text": "Tom\u00e9 I Comneno Ducas (en grego: \u0398\u03c9\u03bc\u03ac\u03c2 \u0391\u0384 \u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2, \"Th\u014dm\u00e1s I Komn\u0113n\u00f3s D\u00fakas\"), nado aprox. en 1285 e finado en 1318, foi o gobernante de Epiro desde aprox. 1297 at\u00e9 a s\u00faa morte en 1318.\nTraxectoria.\nTom\u00e9 foi o fillo de Nic\u00e9foro I Comneno Ducas e Ana Cantacucena, a sobri\u00f1a do emperador Miguel VIII Pale\u00f3logo. En 1290 o primo da s\u00faa nai, o emperador Andr\u00f3nico II Pale\u00f3logo. outorgoulle o t\u00edtulo de d\u00e9spota. A sucesi\u00f3n de Tom\u00e9 do principado do seu pai estaba en perigo polo matrimonio da s\u00faa irm\u00e1 Tamar Anxelina Comnena con Filipe I de Tarento, o fillo do rei Carlos II de N\u00e1poles e Mar\u00eda de Hungr\u00eda en 1294. A\u00ednda que Filipe ti\u00f1a prometido herdar Epiro por dereito da s\u00faa esposa, cando Nic\u00e9foro morreu entre setembro de 1296 e xullo de 1298, Ana asegurou a sucesi\u00f3n do seu fillo Tom\u00e9 e asumiu a rexencia.\nIsto illou a Epiro do seu aliado m\u00e1is forte e deixouno practicamente sen apoio externo. Carlos II de N\u00e1poles pediu que Epiro se lle entregase a Filipe e Tamar, pero Ana negouse, alegando que o acordo se rompeu cando Tamar se viu obrigada a abandonar a s\u00faa fe ortodoxa. Para remediar isto, Ana organizou unha alianza co Imperio bizantino e o matrimonio do mozo Tom\u00e9 con Ana Pale\u00f3loga, a filla do coemperador Miguel IX Pale\u00f3logo. O matrimonio real tivo lugar en 1307 ou 1313. Mentres tanto Carlos II enviou tropas a Epiro, pero foron rexeitadas e os epirotas avanzaron cara aos territorios anxevinos nos Balc\u00e1ns Occidentais, recuperando Butrinto e Naupacto en 1304-1305. Unha nova invasi\u00f3n anxevina en 1307 terminou cun compromiso polo cal se cedeu a Filipe de Tarento moitas das fortalezas que foran retomadas polos epirotas na guerra anterior.\nAs gravidades de Epiro incrementaron cada vez m\u00e1is na \u00f3rbita bizantina, ata que unha disputa privada entre os comandantes epirotas e bizantinos desatou un novo conflito en 1315. Os bizantinos penetraron at\u00e9 Arta, e Tom\u00e9 encarcerou \u00e1 s\u00faa esposa e entrou en negociaci\u00f3ns con Filipe de Tarento. Pero antes de que Epiro puidese entrar nunha nova alianza cos anxevinos foi asasinado polo seu sobri\u00f1o, o conde Nicolao Orsini de Cefalonia."}
{"id": "442624", "revid": "23204", "url": "https://gl.wikipedia.org/wiki?curid=442624", "title": "Dinast\u00eda Comneno Ducas", "text": "A Dinast\u00eda Comneno Ducas (en grego: \u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2, \"Komn\u0113n\u00f3s D\u00fakas\") foi unha rama da dinast\u00eda imperial bizantina dos Anxos, que gobernou sobre Epiro, Tesalia e Tesal\u00f3nica entre 1205 e 1318."}
{"id": "442626", "revid": "785", "url": "https://gl.wikipedia.org/wiki?curid=442626", "title": "Vilamart\u00edn", "text": "O top\u00f3nimo galego Vilamart\u00edn pode referirse a:"}
{"id": "442628", "revid": "23204", "url": "https://gl.wikipedia.org/wiki?curid=442628", "title": "Der Hauptmann", "text": "Der Hauptmann \u00e9 un filme de 2017 dirixido por Robert Schwentke. Foi estreado na secci\u00f3n de Presentaci\u00f3n Especial no Festival Internacional de Cine de Toronto. Conta a historia real do criminal de guerra alem\u00e1n Willi Herold, que se fixo pasar por un capit\u00e1n do ex\u00e9rcito e orquestrou o asasinato de desertores e outros prisioneiros nun dos campos de Emslandlager."}
{"id": "442629", "revid": "25871", "url": "https://gl.wikipedia.org/wiki?curid=442629", "title": "Alonso Rodr\u00edguez (autor)", "text": "Alonso Rodr\u00edguez, nado en 1526 en Valladolid (Coroa de Castela) e finado o 21 de febreiro de 1616 en Sevilla (Reino de Sevilla, Coroa de Castela), foi un mestre xesu\u00edta e escritor asc\u00e9tico.\nTraxectoria.\nNaceu en Valladolid en 1526. Aos 20 anos de idade entrou na Compa\u00f1\u00eda de Xes\u00fas. Logo de completar os seus estudos, foi profesor de teolox\u00eda moral no colexio de Monterrei durante doce anos, e posteriormente foi mestre de novizos durante doce anos m\u00e1is, e reitor durante outros dezasete. Posteriormente foi pai espiritual en C\u00f3rdoba durante once anos. Como mestre de novizos tivo ao seu cargo ao te\u00f3logo Francisco Su\u00e1rez. Durante o exercicio destes encargos Alonso caracterizouse polo seu coidado, dilixencia e caridade. Finou en Sevilla o 21 de febreiro de 1616.\nObra.\n\u00c9 autor da obra \"Exercicio de perfecci\u00f3n y virtudes christianas\", baseada nos materiais recollidos das s\u00faas exhortaci\u00f3ns espirituais aos seus irm\u00e1ns relixiosos, e publicada por desexo dos seus superiores. Malia ser un libro indicado inicialmente para a vida relixiosa, destinouno tam\u00e9n para a formaci\u00f3n dos laicos; tr\u00e1tase dunha obra afastada de misticismos e especulaci\u00f3ns, con instruci\u00f3ns pr\u00e1cticas sobre as virtudes orientadas para levar unha vida cristi\u00e1. Tivo gran popularidade, con m\u00e1is de 25 edici\u00f3ns completas en lingua castel\u00e1 publicadas, m\u00e1is de dezaseis en franc\u00e9s, m\u00e1is de vinte en italiano, m\u00e1is de dez en alem\u00e1n e m\u00e1is de oito en lat\u00edn; o libro ten sido traducido \u00e1 maior\u00eda das linguas europeas e a moitas do leste."}
{"id": "442632", "revid": "23204", "url": "https://gl.wikipedia.org/wiki?curid=442632", "title": "Atlapetes pallidinucha", "text": "Atlapetes pallidinucha\u00a0\u00e9 unha especie de paxaro\u00a0da familia\u00a0Passerellidae. \u00c9 unha especie end\u00e9mica das monta\u00f1as do noroeste de Am\u00e9rica do Sur.\nDistribuci\u00f3n e h\u00e1bitat.\nAt\u00f3pase nos bosques de monta\u00f1a tropicais de Colombia, Ecuador, Venezuela e no extremo noroeste do Per\u00fa."}
{"id": "442634", "revid": "98629", "url": "https://gl.wikipedia.org/wiki?curid=442634", "title": "Piranga olivacea", "text": "Piranga olivacea\u00a0\u00e9 unha especie de \"Passeri\" de tama\u00f1o medio.\u00a0\nDescrici\u00f3n.\nOs adultos roldan entre os 17 e os 19\u00a0cm. Te\u00f1en o peteiro agrisado p\u00e1lido e as patas escuras. Durante a \u00e9poca reprodutiva o macho \u00e9 de cor vermella brillante, coas \u00e1s e a cola negras. A femia ten a plumaxe opaca de cor oliv\u00e1cea coas \u00e1s parduzcas escuras e a rexi\u00f3n ventral do corpo amarela. A plumaxe invernal do macho presenta un patr\u00f3n de coloraci\u00f3n semellante \u00f3 da femia, mais coas \u00e1s e cola m\u00e1is escuras. Os machos inmaturos tam\u00e9n son semellantes \u00e1s femias, pero a medida que medran adquiren un patr\u00f3n intermedio entre as femias e os machos adultos coa librea de ver\u00e1n."}
{"id": "442636", "revid": "5863", "url": "https://gl.wikipedia.org/wiki?curid=442636", "title": "M. Xes\u00fas Lama", "text": ""}
{"id": "442637", "revid": "1576", "url": "https://gl.wikipedia.org/wiki?curid=442637", "title": "Zopilote", "text": "O zopilote ou urub\u00fa (Coragyps atratus)\u00a0\u00e9 a \u00fanica especie do x\u00e9nero \"Coragyps\". \u00c9 unha ave accipitriforme, a\u00ednda que algunhas clasificaci\u00f3ns incl\u00faeno na orde ciconiformes, e un dos m\u00e1is abondosos membros da familia dos voitres do Novo Mundo (Cathartidae). Est\u00e9ndese dende o sur dos Estados Unidos at\u00e9 o sur de Am\u00e9rica. Non est\u00e1 emparentado cos voitres do Vello Mundo, e as similitudes con eles son derivadas da evoluci\u00f3n converxente debido aos h\u00e1bitos alimentarios necr\u00f3fagos.\nMalia a s\u00faa aparencia e nomes similares, esta especie non ten relaci\u00f3n co voitre negro eurasi\u00e1tico (\"Aegypius monachus\"). Esta \u00faltima especie pertence \u00e1 subfamilia dos voitres do Vello Mundo (Aegypiinae), que \u00e9 \u00e1 s\u00faa vez parte da familia Accipitridae (a cal incl\u00fae \u00e1s aguias, falc\u00f3ns, mi\u00f1atos\u00a0e\u00a0gabi\u00e1ns), mentres que a especie americana \u00e9 parte da familia dos voitres do Novo Mundo (Cathartidae). Habita \u00e1reas relativamente abertas como bosques illados e terras con matogueiras. Ten unha envergadura de \u00e1s de 1,67\u00a0m, e unha\u00a0plumaxe negra, pescozo e cabeza grises e sen plumas, e un peteiro\u00a0curto e en forma de gancho.\n\u00c9 un preeiro, pero tam\u00e9n se alimenta de ovos e animais recentemente nados. Nos lugares poboados polo home alim\u00e9ntase ademais en vertedoiros. Atopa o seu alimento usando a s\u00faa aguda vista ou seguindo a outros voitres que pos\u00faen o sentido do olfacto. \u00d3\u00a0faltarlle a sirinxe, o \u00f3rgano vocal das aves, os \u00fanicos sons que pode producir son gru\u00f1idos ou siseos de frecuencia baixa. Pon os seus ovos en covas, \u00e1rbores ocas, ou simplemente no chan. Xeralmente ten 2\u00a0cr\u00edas \u00f3 ano, que alimenta mediante a regurxitaci\u00f3n. Nos Estados Unidos, o voitre recibe protecci\u00f3n legal polo \"Migratory Bird Treaty\" Act. Este voitre apareceu ademais nalg\u00fans c\u00f3dices maias."}
{"id": "442643", "revid": "89787", "url": "https://gl.wikipedia.org/wiki?curid=442643", "title": "Synallaxis subpudica", "text": "Synallaxis subpudica \u00e9 unha especie de paxaro da familia\u00a0Furnariidae. \u00c9 end\u00e9mica\u00a0de\u00a0Colombia."}
{"id": "442652", "revid": "23204", "url": "https://gl.wikipedia.org/wiki?curid=442652", "title": "Systellura longirostris", "text": "Systellura longirostris\u00a0\u00e9 unha especie de ave da familia das\u00a0avenoiteiras\u00a0orixinaria de Am\u00e9rica do Sur. Antes clasific\u00e1base no x\u00e9nero \"Caprimulgus\".\nDistribuci\u00f3n e h\u00e1bitat.\nAt\u00f3pase na\u00a0Arxentina, Bolivia, o\u00a0Brasil, Chile, Colombia, Ecuador, Paraguai, o\u00a0Per\u00fa, Uruguai e Venezuela.\nVive en campos semiabertos, mesetas e \u00e1reas pedregosas ou rupestres, at\u00e9 os 2.500 m de altitude. \n\u00c9 unha ave cosmopolita que pode habitar entre os 0\u20134200 m. P\u00f3dese atopar en zonas boscosas ou no bordo das mesmas, as\u00ed como en zonas abertas con pouca vexetaci\u00f3n, mesmo \u00e9 posible vela nos teitos das cidades. \u00c9 unha ave principalmente nocturna, como moitos de individuos deste grupo, pode ani\u00f1ar no chan como nos teitos de edificios ou casas. Xeralmente p\u00f3usase en p\u00f3las, chan ou tellados, en zonas poboadas e con fontes de luz. Cando se asusta fai un voos curtos tambaleantes e p\u00f3usase nun lugar pr\u00f3ximo."}
{"id": "442654", "revid": "23204", "url": "https://gl.wikipedia.org/wiki?curid=442654", "title": "Alcal\u00e1, Valle del Cauca", "text": "Alcal\u00e1 \u00e9 un concello colombiano que se atopa no nordeste do departamento de Valle del Cauca. Foi fundado polo crioulo espa\u00f1ol nado en Cartago, Sebasti\u00e1n de Marisancena, en 1791. O concello constitu\u00eduse como cant\u00f3n 128 anos despois, en 1919, cando recibiu o t\u00edtulo de concello. Este \u00e9 un dos concellos que forman parte do\u00a0eixo cafeteiro, declarada Patrimonio da Humanidade pola UNESCO en 2011.\nAlcal\u00e1 pertence \u00e1 provincia Norte do departamento do Valle del Cauca, ten como referencia a Cartago, que antigamente era a fronteira setentrional desa rexi\u00f3n agr\u00edcola e gandeira. Alcal\u00e1 est\u00e1 a 201\u00a0km de Cali, a capital do departamento, a 26 quil\u00f3metros de Cartago, 28\u00a0km de Armenia, e 310\u00a0km de Bogot\u00e1."}
{"id": "442665", "revid": "23204", "url": "https://gl.wikipedia.org/wiki?curid=442665", "title": "Tumbaga", "text": "A tumbaga \u00e9 o nome que os espa\u00f1ois lle deron a unha aliaxe de ouro e cobre que fabricaban os ourives ind\u00edxenas de Am\u00e9rica.\nAl\u00e9n dos ind\u00edxenas da cultura lambayeque (cultura peruana) que lle dic\u00edan \"tumbaga\" \u00e1 mestura de ouro con cobre e prata, numerosas culturas precolombianas salientaron\u00a0pola s\u00faa rica ourivar\u00eda, como a da cultura Tumaco-La Tolita, a tairona ou a quimbaya, utilizaron a tumbaga para elaborar diversos obxectos cerimoniais e adornos."}
{"id": "442668", "revid": "89787", "url": "https://gl.wikipedia.org/wiki?curid=442668", "title": "Carriel", "text": "O carriel \u00e9 un tipo de bolso ou carteira de coiro de uso masculino na rexi\u00f3n paisa colombiana dende os tempos da Colonia. \u00c9 unha peza de vestir distintiva dos se\u00f1ores antioque\u00f1os, totalmente exclusiva das zonas do departamento de Antioquia e a vella Caldas (no presente son os departamentos de Caldas, Risaralda e Quind\u00edo). Utilizouse amplamente para a supervivencia dos arrieiros, e unha das s\u00faas caracter\u00edsticas \u00e9 que adoita ter numerosos petos e compartimentos, alg\u00fans chamados \"segredos\".\nO carriel foi de uso bastante popular cando Antioquia, (Colombia), era unha rexi\u00f3n maioritariamente agraria, pero o proceso de urbanizaci\u00f3n nacional fixo que o \"carriel\" quedase en certa maneira relegado \u00f3 uso campesi\u00f1o. Por\u00e9n, adquiriu cos anos un forte sentido de pertenza, simb\u00f3lico - cultural, na rexi\u00f3n paisa de Colombia e na identidade hist\u00f3rica paisa."}
{"id": "442670", "revid": "1131", "url": "https://gl.wikipedia.org/wiki?curid=442670", "title": "Quinta de Bol\u00edvar", "text": "A Quinta de Bol\u00edvar \u00e9 unha casa museo de estilo colonial que se atopa na localidade de Bogot\u00e1, a cal ademais do seu interese arquitect\u00f3nico \u00e9 relevante dende o punto de vista hist\u00f3rico por servir como residencia de Sim\u00f3n Bol\u00edvar na cidade de Bogot\u00e1, capital do Novo Reino de Granada, e trala independencia, da Gran Colombia.\nAs orixes da Quinta de Bol\u00edvar rem\u00f3ntanse a 1680, cando o bacharel Pedro Sol\u00eds de Valenzuela fixo doaz\u00f3n dunha porci\u00f3n de terra \u00e1 capellan\u00eda da Ermida de Montserrate. Desta propiedade, a Ermida dispuxo at\u00e9 o 29 de xaneiro de 1800, cando o presb\u00edtero domiciliario e capel\u00e1n da mesma, c\u00f3engo Jos\u00e9 Torres Pati\u00f1o, a vendeu \u00f3 adi\u00f1eirado comerciante Jos\u00e9 Antonio Portocarrero, contador principal da Renda de Tabaco en Santaf\u00e9, quen iniciou a construci\u00f3n da quinta como casa de recreo, podendo gozar da s\u00faa obra at\u00e9 1810, cando faleceu. Os seus herdeiros non puideron efectuar o mantemento adecuado da quinta, debido a que se atopaban en exilio por ser partidarios da Coroa. Contra o ano 1819, a quinta atop\u00e1base nun estado de abandono extremo.\nDespois da independencia, a propiedade foi comprada polo novo goberno independente como agasallo para Sim\u00f3n Bol\u00edvar. O Libertador ocupouna por primeira vez en 1821 e logo en 1826. Durante este per\u00edodo foi ocupada por un parente de Bol\u00edvar, quen a deixou descoidar novamente. Logo, en 1827, regresou o Libertador xunto con Manuelita S\u00e1enz, quen converteu a quinta en lugar m\u00e1is amable para a vida e centro de reuni\u00f3ns pol\u00edticas dos seguidores de Bol\u00edvar.\nEn 1830, a casa, co\u00f1ecida nese ent\u00f3n como a Quinta de Portocarrero, foi traspasada a mans de Jos\u00e9 Ignaciano Par\u00eds, e durante o resto do s\u00e9culo XIX tivo diferentes usos: foi sitio de reuni\u00f3ns de grupos pol\u00edticos conservadores, colexio de se\u00f1oritas, casa de sa\u00fade, f\u00e1brica de bebidas e f\u00e1brica. En 1922, o Estado volveuna a comprar para a s\u00faa restauraci\u00f3n e posta en funcionamento dun museo bolivariano.\nO 17 de xaneiro de 1974, o Movemento 19 de Abril roubou a espada do Libertador, coa consigna \"Bol\u00edvar, a t\u00faa espada volve \u00e1 loita\"."}
{"id": "442671", "revid": "56817", "url": "https://gl.wikipedia.org/wiki?curid=442671", "title": "LCD Soundsystem (\u00e1lbum)", "text": "LCD Soundsystem \u00e9 o \u00e1lbum de estrea da banda estadounidense de dance-punk LCD Soundsystem, publicado o 24 de xaneiro de 2005 a trav\u00e9s do selo DFA Records. O disco abarca x\u00e9neros que van dende o dance-punk ata a electr\u00f3nica. Foi aclamado pola cr\u00edtica e foi nomeado ao premio Grammy ao mellor \u00e1lbum electr\u00f3nico/dance en 2006. Edit\u00e1ronse varios sinxelos para promocionar o disco, inclu\u00eddo o que fixo co\u00f1ecida \u00e1 banda, \"Daft Punk Is Playing at My House\", que foi n\u00famero 1 na lista dance brit\u00e1nica en marzo de 2005."}
{"id": "442673", "revid": "98629", "url": "https://gl.wikipedia.org/wiki?curid=442673", "title": "Manizales", "text": "Manizales \u00e9 un concello colombiano, capital do departamento de Caldas. At\u00f3pase no centro oeste de Colombia, na rexi\u00f3n paisa, sobre a Cordilleira Central dos Andes, preto do Nevado do Ruiz. Ten unha superficie de 571,84 km\u00b2 e 400\u00a0154 habitantes (2018). Forma parte do chamado Tri\u00e1ngulo do caf\u00e9. Ten unha poboaci\u00f3n de aproximadamente 398 874 habitantes de acordo \u00e1s proxecci\u00f3ns demogr\u00e1ficas oficiais para o ano 2017; a s\u00faa \u00e1rea metropolitana conformada polos concellos de Manizales, Neira, Chinchin\u00e1, Villamar\u00eda e Palestina chega a unha poboaci\u00f3n pr\u00f3xima aos 557 060 habitantes, e \u00e9 tam\u00e9n co\u00f1ecida como a subrexi\u00f3n Centrosur de Caldas. Forma parte, xunto con Risaralda, Quind\u00edo, o noroeste de Tolima, o Norte do Val e o suroeste antioque\u00f1o do eixo cafetero colombiano.\nFundada en 1849 por colonos antioque\u00f1os, hoxe \u00e9 unha cidade con actividades econ\u00f3micas, industriais, culturais e tur\u00edsticas. Da s\u00faa actividade cultural son de resaltar a Feira de Manizales, o Festival Internacional de Teatro de Manizales, sendo a cidade teatral m\u00e1is importante na historia de Colombia e o Festival Manizales Grita Rock."}
{"id": "442680", "revid": "98629", "url": "https://gl.wikipedia.org/wiki?curid=442680", "title": "Leticia, Colombia", "text": "Leticia \u00e9 un concello\u00a0colombiano\u00a0que se atopa no extremo sur do pa\u00eds. \u00c9 a capital do departamento do Amazonas. Ten unha superficie de 5\u00a0968 km\u00b2 e unha poboaci\u00f3n de 42\u00a0280 habitantes (2018), Malia estar arredada dos principais centros urbanos do pa\u00eds, sen comunicaci\u00f3n por estrada, constit\u00fae un nexo comercial importante co Brasil, debido \u00e1 s\u00faa situaci\u00f3n de cidade lim\u00edtrofe sobre o r\u00edo Amazonas e formando o trifinio co\u00f1ecido como Tres Fronteiras co\u00a0Per\u00fa e o\u00a0Brasil.\nRe\u00fane case o 60% da poboaci\u00f3n do departamento e a maior parte \u00e9 ind\u00edxena de diversas comunidades como: os witotos, ingas, tucanos, ticunas e nukak. \nA cidade ten un gran crecemento demogr\u00e1fico e tecnicamente forma unha soa cidade xunto co concello brasileiro de Tabatinga.\nToponimia.\nLeticia \u00e9 un porto, chamado as\u00ed polo transporte que se realiza a trav\u00e9s de r\u00edos, isto \u00e9 com\u00fan en Colombia que pos\u00fae unha rede fluvial de 24\u00a0725\u00a0km. Foi fundada como porto fluvial o 25 de abril de 1867 cando a\u00ednda pertenc\u00eda \u00f3\u00a0Per\u00fa, e nun comezo chamouse San Antonio, nomeada as\u00ed polo capit\u00e1n peruano Benigno Bustamante, quen era Gobernador de Loreto (Per\u00fa). O 15 de decembro dese ano o porto cambiou de nome a Leticia, polo enxe\u00f1eiro Manuel Char\u00f3n, na honra a Leticia Smith, a s\u00faa esposa. Este enxe\u00f1eiro era moi co\u00f1ecido e importante na localidade."}
{"id": "442681", "revid": "839", "url": "https://gl.wikipedia.org/wiki?curid=442681", "title": "Alonso Rodr\u00edguez", "text": ""}
{"id": "442687", "revid": "54334", "url": "https://gl.wikipedia.org/wiki?curid=442687", "title": "Arcadio Mon", "text": "Arcadio Mon Garc\u00eda, nado en Bacoi o 5 de febreiro de 1949 e finado en Foz o 26 de abril de 2016, foi un m\u00fasico e compositor galego.\nConsiderado unha \u201cinstituci\u00f3n\u201d na m\u00fasica na Mari\u00f1a lucense, despois da s\u00faa traxectoria por varias orquestras galegas, ser\u00eda fundador e director da Banda de M\u00fasica de Foz e da Escola de M\u00fasica de Foz que actualmente leva o seu nome\nTraxectoria.\nCon s\u00f3 sete anos comezou a recibir clases de m\u00fasica e solfexo co seu t\u00edo e posteriormente co mestre \u201cRoquito\u201d; inici\u00e1ndose, circunstancialmente, na trompeta. Durante a s\u00faa mocidade pasou por numerosas orquestras da zona como a Teima, a Orquesta Maseda, o grupo Los Valles, considerado o primeiro grupo profesional da comarca na \u00e9poca e Los Mejoranos, ata que se trasladou \u00e1 Coru\u00f1a para formar parte da orquestra Los Espa\u00f1oles, cos que gravou un LP no ano 1978.\nNesta etapa na Coru\u00f1a cursou estudos no Conservatorio Superior onde obtivo o t\u00edtulo de tromb\u00f3n e tam\u00e9n cursou estudos de canto. Foi alumno de Rogelio Groba, Santos Bartolom\u00e9, Jos\u00e9 Ferrer e Ra\u00fal Gal\u00e1n. Asistiu en Madrid a clases con Enrique Ferrando, tromb\u00f3n solista da Orquesta Nacional e a cursos de m\u00fasica instrumental; e de direcci\u00f3n de banda en Lal\u00edn, impartido por Henrie Adams. Tam\u00e9n asistiu \u00e1s clases maxistrais do profesor da Universidade de Indiana Keith Brown. Ademais, formou parte da Orquesta Jazz da Coru\u00f1a, dirixida por Rogelio Groba.\nNo ano 1992 trasladouse a Foz onde fundou a Escola de M\u00fasica municipal que actualmente leva o seu nome e da cal foi director e docente. Foi tam\u00e9n fundador e director da Banda de M\u00fasica de Foz, as\u00ed como da Big Band que xurdiu anos m\u00e1is tarde. Para continuar coa s\u00faa faceta de compositor formou o grupo \u201cArcadio con Nueva Ola\u201d co que editou dous LPs, na s\u00faa maior\u00eda en lingua galega, inclu\u00edndo un par de canci\u00f3ns con textos do poeta Noriega Varela.\nNo ano 2012 editou un LP no que inclu\u00edu entre as s\u00faas composici\u00f3ns unha canci\u00f3n adicada ao poeta chairego Manuel Mar\u00eda (\u201cLembrando a Manuel\u201d) e do cal tam\u00e9n puxo m\u00fasica a dous poemas. Tam\u00e9n gravou para o disco un dueto co ex-vocalista de Los Sat\u00e9lites Sito Sedes no tango \u201cSen seu amor\u201d que d\u00e1 t\u00edtulo ao disco.\nNos \u00faltimos anos cooperou e participou en numerosas iniciativas culturais da comarca como o \u201cRecital po\u00e9tico-musical en homenaxe a Manuel Maria\u201d, ou \u201cMondo\u00f1edo \u00e9 poes\u00eda\u201d e foi fundador do festival de m\u00fasica galega \"A Nosa Fala\" de Foz. En marzo do 2016 participou na homenaxe ao seu amigo Manuel Araujo, m\u00fasico e creador teatral mindoniense, no que foi o seu derradeiro concerto.\nNotas.\n "}
{"id": "442696", "revid": "79538", "url": "https://gl.wikipedia.org/wiki?curid=442696", "title": "Arcadio Mon Garc\u00eda", "text": ""}
{"id": "442697", "revid": "23204", "url": "https://gl.wikipedia.org/wiki?curid=442697", "title": "Mecocerculus leucophrys", "text": "Mecocerculus leucophrys\u00a0\u00e9 unha especie de ave paseriforme pertencente \u00f3\u00a0x\u00e9nero \"Mecocerculus\" que integra a\u00a0familia Tyrannidae. \u00c9 nativo de Am\u00e9rica do Sur.\nDistribuci\u00f3n e h\u00e1bitat.\nDistrib\u00faese \u00f3 longo da cordilleira dos Andes dende o noroeste de Venezuela, por Colombia, Ecuador, Per\u00fa, Bolivia, at\u00e9 o noroeste da Arxentina; e nos tepuis do sur de Venezuela e territorios adxacentes do extremo norte do Brasil e oeste de G\u00fciana.\nHabita nos bordos de bosques subtropicais e tropicais de alta monta\u00f1a e zonas de matogueiras entre os 2800\u00a0e os 3500\u00a0m de altitude, pero m\u00e1is baixo, at\u00e9 os 1500\u00a0m na Arxentina e Venezuela."}
{"id": "442700", "revid": "89787", "url": "https://gl.wikipedia.org/wiki?curid=442700", "title": "Chinese Basketball Association", "text": "A Chinese Basketball Association (do ingl\u00e9s: \"Asociaci\u00f3n de Baloncesto Chinesa\"; en chin\u00e9s: \u4e2d\u56fd\u7537\u5b50\u7bee\u7403\u804c\u4e1a\u8054\u8d5b, pinyin: Zh\u014dnggu\u00f3 N\u00e1nz\u01d0 L\u00e1nqi\u00fa Zh\u00edy\u00e8 Li\u00e1ns\u00e0i) \u00e9 a m\u00e1xima categor\u00eda do baloncesto profesional masculino na Rep\u00fablica Popular da China. Fundada no ano 1995, est\u00e1 considerada a m\u00e1is importante competici\u00f3n deste deporte en Asia. A liga \u00e9 co\u00f1ecida de forma habitual tanto por fans como en xeral co acr\u00f3nimo CBA. A CBA non debe confundirse coa National Basketball League (NBL), outra competici\u00f3n profesional chinesa de inferior categor\u00eda. Existe tam\u00e9n a Women's Chinese Basketball Association (WCBA) feminina.\nAlg\u00fans xogadores chineses desta competici\u00f3n te\u00f1en chegado a xogar na National Basketball Association (NBA), entre eles Wang Zhizhi, Mengke Bateer, Yao Ming, Yi Jianlian, Sun Yue ou Zhou Qi. Por outra banda, estrelas da NBA te\u00f1en participado nesta competici\u00f3n, entre eles os All-Stars Stephon Marbury, Tracy McGrady, Gilbert Arenas, Steve Francis e Metta World Peace (Ron Artest).\nContexto.\nA CBA comezou a disputarse na temporada 1995\u201396. Non debe confundirse a competici\u00f3n coa Asociaci\u00f3n Chinesa de Baloncesto, organizaci\u00f3n fundada en xu\u00f1o de 1956 e que representa ao pa\u00eds na Federaci\u00f3n Internacional de Baloncesto (FIBA). Actualmente, o baloncesto chin\u00e9s est\u00e1 regulado polo Centro de Xesti\u00f3n do Baloncesto Chin\u00e9s. Outras competici\u00f3n dee baloncesto chinesas importantes son a National Basketball League (NBL), a Chinese University Basketball Association (Liga universitaria, CUBA) e a Chinese High School Basketball League (Liga de Institutos, CHBL). Pouco despois de fundarse a CBA, naceu a Chinese New Basketball Alliance (CNBA, \u4e2d\u56fd\u4eba\u7684\u65b0\u7684\u7bee\u7403\u8d5b\u4e8b), outra competici\u00f3n profesional de baloncesto. Por\u00e9n, s\u00f3 durou funcionou durante a temporada 1996\u201397. Tivo ademais problemas co seu nome debido ao parecido coa marca NBA da National Basketball Association.\nO primeiro xogador non chin\u00e9s en participar na CBA foi o uzbeko Mihail Savinkov, o cal xogou para os Zhejiang Squirrels na temporada inaugural 1995\u201396. Durante a temporada 1996\u201397 chegou o primeiro xogador estadounidense, James Hodges, o cal asinou cos Liaoning Hunters, abrindo o cami\u00f1o para a chegada de novos xogadores dese pa\u00eds ao longo dos seguintes anos. Outros importantes pioneiros estranxeiros na competici\u00f3n foron John Spencer, que xogou para os Jiangsu Dragons m\u00e1is tarde durante a temporada 1996\u201397 e David Vanterpool, que asinou un contrato cos Jilin Northeast Tigers. A nivel de adestradores, o primeiro t\u00e9cnico internacional foi o estadounidense Robert Hoggard, o cal liderou aos Sichuan Pandas durante os \u00faltimos oito encontros da temporada 1997\u201398. Desde aquela te\u00f1en participado na competici\u00f3n destacados xogadores a nivel internacional como Stephon Marbury, Tracy McGrady, Steve Francis, Metta World Peace (Ron Artest), Michael Beasley, Jimmer Fredette, Lester Hudson, Kenyon Martin, Shavlik Randolph, J. R. Smith ou Jerome Jordan."}
{"id": "442701", "revid": "23204", "url": "https://gl.wikipedia.org/wiki?curid=442701", "title": "Atlapetes schistaceus", "text": "Atlapetes schistaceus\u00a0\u00e9 unha especie de ave paseriforme da familia Passerellidae que habita no noroeste de Suram\u00e9rica.\nDistribuci\u00f3n e h\u00e1bitat.\nAt\u00f3pase nos bosques h\u00famidos andinos dende o oeste de Venezuela at\u00e9 o Per\u00fa, pasando por Colombia e Ecuador.\nTaxonom\u00eda.\nFoi descrito cientificamente polo ornit\u00f3logo franc\u00e9s Auguste Boissonneau en 1840. A poboaci\u00f3n disxunta do interior do Per\u00fa \u00e1s veces considerouse unha especie separada (A. taczanowskii). Ademais, no pasado considerouse que o atlapeste de Cuzco do sueste do Per\u00fa era unha subespecie.\nSubespecies.\nReco\u00f1\u00e9cense as seguintes:"}
{"id": "442702", "revid": "89787", "url": "https://gl.wikipedia.org/wiki?curid=442702", "title": "Myiotheretes striaticollis", "text": "Myiotheretes striaticollis\u00a0\u00e9 unha especie que integra o x\u00e9nero \"Myiotheretes\", da familia Tyrannidae. Esta ave distrib\u00faese no centro-oeste de Am\u00e9rica do Sur.\nDistribuci\u00f3n e h\u00e1bitat.\nEst\u00e9ndese dende Venezuela, pasando por Colombia, Ecuador, o\u00a0Per\u00fa, e Bolivia, at\u00e9 o noroeste da Arxentina.\nHabita en crebadas rochosas, boscosas ou arbustivas, de monta\u00f1as e serras.\nTaxonom\u00eda.\nEsta especie foi descrita orixinalmente por Philip Sclater no ano 1853, baixo o nome cient\u00edfico de: \"Taenioptera striaticollis.\" A s\u00faa localidade tipo \u00e9: \u00abEcuador\u00bb.\nConsideraci\u00f3ns anat\u00f3micas e morfol\u00f3xicas indican que os parentes m\u00e1is achegados deste x\u00e9nero poden ser \"Muscipipra\" e \"Gubernetes\", as\u00ed como con \"Polioxolmis\"\u00a0\u00f3 que frecuentemente se tentou fusionar a este x\u00e9nero.\nSubespecies.\nEsta especie\u00a0div\u00eddese en 2\u00a0subespecies:"}
{"id": "442703", "revid": "98629", "url": "https://gl.wikipedia.org/wiki?curid=442703", "title": "Coeligena bonapartei", "text": "Coeligena bonapartei\u00a0\u00e9 unha especie de ave na familia Trochilidae.\u00a0O seu nome cient\u00edfico fai referencia a Charles Lucien Bonaparte.\nDescrici\u00f3n.\nMide uns 11.4\u00a0cm de longo, \u00f3 que se engade o seu longo peteiro que mide 3,3\u00a0cm e pesa 6.5 gr. A coroa do macho adulto \u00e9 negruzca cunha mancha verde brillante sobre o seu peteiro. As s\u00faas costas son verde-douradas con grupas verde-cobrizas. Unha mancha ante-rufa sobre as s\u00faas plumas terciarias \u00e9 conspicua durante o voo. O peito \u00e9 verde brillante, o mesmo que a gorxa ag\u00e1s por unha pequena mancha violeta no centro. O seu ventre de ton cobrizo a vermello-dourado \u00e9 moi brillante. A s\u00faa cola \u00e9 verde-bronce e levemente aforquillada.\nA femia adulta \u00e9 semellante a\u00ednda que de cores m\u00e1is apagadas; a mancha verde sobre o peteiro \u00e9 mate, a gorxa \u00e9 ante, e o peito \u00e9 ante con numerosos puntos verdes. A femia non po\u00fae a mancha nas plumas terciarias.\nDistribuci\u00f3n e h\u00e1bitat.\n\u00c9 orixinario de\u00a0Colombia e dun pequeno sector de Venezuela.\nO seu h\u00e1bitat natural son os bosques monta\u00f1osos h\u00famidos subtropicais ou tropicais. Polo xeral percorre un cami\u00f1o habitual que pasa por plantas en flor tales como \"Bomarea\", \"Cavendishia\", \"Fuchsia\", \"Macleonia\", \"Mutisia\", e \"Palicouria\", de cuxo n\u00e9ctar alim\u00e9ntase. Tam\u00e9n atrapa insectos en voo e c\u00e1zaos sobre as follas. Polo xeral o seu comportamento \u00e9 semellante \u00f3 do \"Coeligena bonapartei eos\", o cal pode ser unha subespecie desta especie."}
{"id": "442704", "revid": "72012", "url": "https://gl.wikipedia.org/wiki?curid=442704", "title": "Padre Anchieta", "text": ""}
{"id": "442705", "revid": "23204", "url": "https://gl.wikipedia.org/wiki?curid=442705", "title": "Chauna chavaria", "text": "Chauna chavaria\u00a0\u00e9 unha especie de ave anseriforme da familia Anhimidae que se atopa no norte de Venezuela e Colombia.\n\u00c9 exclusivamente vexetariano, comendo as partes verdes das plantas acu\u00e1ticas suculentas."}
{"id": "442706", "revid": "1888", "url": "https://gl.wikipedia.org/wiki?curid=442706", "title": "Hermelinda Sim\u00f3n Prieto", "text": "Hermelinda Sim\u00f3n Prieto, nada o 4 de marzo de 1881 en Guamil (Ba\u00f1os de Molgas) e finada en Madrid o 18 de abril de 1961, foi unha relixiosa galega, en proceso de beatificaci\u00f3n pola Igrexa cat\u00f3lica.\nTraxectoria.\nFoi modista. Entrou na vida relixiosa nas Irm\u00e1s da Caridade do Sagrado Coraz\u00f3n de Xes\u00fas, tomando o nome relixioso de Hermelinda do Coraz\u00f3n de Xes\u00fas; chegou a ser Madre Xeral da s\u00faa congregaci\u00f3n. Como Madre Xeral foi art\u00edfice da extensi\u00f3n da congregaci\u00f3n polo sur do continente americano. A s\u00faa irm\u00e1 Erundina foi tam\u00e9n membro da congregaci\u00f3n.\nVeneraci\u00f3n.\nA s\u00faa causa de canonizaci\u00f3n comezou na arquidiocese de Madrid, obtendo o \"nihil obstat\" \u00e1 mesma o 31 de xullo de 1986."}
{"id": "442707", "revid": "109216", "url": "https://gl.wikipedia.org/wiki?curid=442707", "title": "Nicolao Orsini", "text": "Nicolao Orsini (en grego: \u039d\u03b9\u03ba\u03cc\u03bb\u03b1\u03bf\u03c2 \u039f\u03c1\u03c3\u03af\u03bd\u03b9, \"Nik\u00f3laos Ors\u00edni\", italiano: \"Nicola d'Epiro\") foi conde palatino de Cefalonia e Zante desde 1317 at\u00e9 1323 e gobernante de Epiro desde 1318 at\u00e9 1323.\nTraxectoria.\nNicolao foi o fillo do conde Xo\u00e1n I Orsini de Cefalonia con Mar\u00eda, filla de Nic\u00e9foro I Comneno Ducas de Epiro con Ana Pale\u00f3loga Cantacucena. O seu pai gobernou Cefalonia como vasalo do rei Carlos II de N\u00e1poles, e adquirira Leucas como dote da s\u00faa esposa. Nicolao ascendeu no condado \u00e1 morte do seu pai en 1317, pero a diferenza dos seus predecesores, estaba m\u00e1is interesado en intervir en Epiro que nas posesi\u00f3ns latinas no sur de Grecia. En 1318, sorprendeu e asasinou o seu t\u00edo Tom\u00e9 I Comneno Ducas de Epiro e facilmente someteu toda a parte sur do principado ao redor de Arta. Para consolidar a s\u00faa posici\u00f3n Nicolao tam\u00e9n casou coa vi\u00fava do seu t\u00edo, Ana Pale\u00f3loga, filla de Miguel IX Pale\u00f3logo, e foille conferido o t\u00edtulo de d\u00e9spota.\nNicolao rendeu homenaxe nominal ao seu se\u00f1or anxevino, Xo\u00e1n de Gravina, un fillo do rei Carlos II de N\u00e1poles e Mar\u00eda de Hungr\u00eda. El pola contra orientouse cara ao leste. Publicamente adoptou a fe ortodoxa e o clero local non expuxo ningunha obxecci\u00f3n seria \u00e1 s\u00faa usurpaci\u00f3n. O norte de Epiro, con todo, con Io\u00e1nnina, rexeitou reco\u00f1ecer o goberno de Nicolao e aceptou o dominio bizantino. Nicolao esperou at\u00e9 a morte da s\u00faa esposa en 1320 ou 1321 e o estalido da guerra civil bizantina para atacar. Ao fracasar no seu intento de asegurar unha alianza coa Rep\u00fablica de Venecia, Nicolao non puido tomar Io\u00e1nnina. En 1323 foi asasinado polo seu irm\u00e1n Xo\u00e1n II Orsini.\nDevanceiros.\nDevanceiros de Nicolao Orsini"}
{"id": "442708", "revid": "56848", "url": "https://gl.wikipedia.org/wiki?curid=442708", "title": "Ocreatus underwoodii", "text": "Ocreatus underwoodii \u00e9 unha especie de ave da familia \"Trochilidae\", que se atopa en Bolivia, Colombia, Ecuador, o\u00a0Per\u00fa e Venezuela.\nH\u00e1bitat.\nVive no bosque h\u00famido monta\u00f1oso dos Andes e nos claros adxacentes, inclu\u00edndo \u00e1reas agr\u00edcolas e xard\u00edns, entre os 900 e 2.200 m de altitude.\nDescrici\u00f3n.\nDe media mide 12,7\u00a0cm de lonxitude, que incl\u00faen 7,6 cm da cola, e pesa 3 g. O peteiro ten 13 mm de longo. Presenta dimorfismo sexual. A plumaxe en xeral \u00e9 de cor verde met\u00e1lica brillante, pero na gorxa \u00e9 m\u00e1is iridiscente. A cola do macho \u00e9 espectacular, con d\u00faas plumas externas moi longas, curvadas e terminadas en raquetas de cor azul verdoso. Presenta zamarros brancos ou ocr\u00e1ceos. A femia ten as partes superiores cor verde met\u00e1lico e as inferiores principalmente brancas, con denso punteado verde nos flancos e cunha estr\u00eda malar verde. Os zamarros son m\u00e1is pequenos, brancos ou cremosos. A cola \u00e9 curta mais prominente, con puntas brancas nas plumas externas."}
{"id": "442710", "revid": "56817", "url": "https://gl.wikipedia.org/wiki?curid=442710", "title": "Saguinus leucopus", "text": "Saguinus leucopus\u00a0\u00e9 unha especie de primate tamarino end\u00e9mica no norte de Colombia.\nTaxonom\u00eda e filoxenia.\nPara a especie \"Saguinus leucopus\", recentemente reform\u00falase a ordenaci\u00f3n en base nos resultados de varias investigaci\u00f3ns recentes de an\u00e1lise molecular e morfol\u00f3xico, inclu\u00edndo \u00e1 familia Callitrichidae dentro da familia Cebidae como unha subfamilia: Callitrichinae.\nDescrici\u00f3n morfol\u00f3xica.\nDe media, a cabeza e o corpo do tit\u00ed gris miden 244\u00a0mm nos machos e 241\u00a0mm nas femias; a cola mide 389\u00a0mm en machos e 375\u00a0mm nas femias. O peso media \u00e9 440 gramos. O dorso \u00e9 cor caf\u00e9 prateada p\u00e1lida, ou branca amarelada abigarrada con caf\u00e9. A cara \u00e9 case espida con alg\u00fans pelos brancos delgados. A fronte esbrancuxada, as\u00ed como a zona que vai da coroa da cabeza \u00e1s orellas. O pescozo e a parte superior da testa dende atr\u00e1s das orellas forman unha coroa de pelos caf\u00e9 escuro contrastante que son ben pronunciados. As orellas te\u00f1en pelos escuros delgados. A cola \u00e9 caf\u00e9, m\u00e1is escura que o corpo, cuberta de prateado cara \u00e1 punta; o extremo da punta \u00e9 polo xeral branco. As pernas e os p\u00e9s son esbrancuxadas ou prateadas, \u00e1s veces con pintas en p\u00e9s e nocellos caf\u00e9 avermellado. O ventre \u00e9 alaranxado dende escuro a avermellado brillante."}
{"id": "442711", "revid": "85894", "url": "https://gl.wikipedia.org/wiki?curid=442711", "title": "Fundaci\u00f3n Padre Anchieta", "text": "A Fundaci\u00f3n Padre Anchieta (FPA), en portugu\u00e9s, \"Funda\u00e7\u00e3o Padre Anchieta\", tam\u00e9n co\u00f1ecida como \"Centro Paulista de R\u00e1dio e TV Educativas\", \u00e9 unha entidade brasileira que desenvolve actividades de radio e televisi\u00f3n educativas.\nCaracter\u00edsticas.\nA Fundaci\u00f3n Padre Anchieta \u00e9 unha fundaci\u00f3n gobernamental en forma de entidade de dereito privado que goza de autonom\u00eda intelectual, pol\u00edtica e administrativa. Pos\u00fae unha emisora de televis\u00f3n, a TV Cultura, e as emisoras de R\u00e1dio Cultura de SP (en onda media e frecuencia modulada, e outros medios.\nRecursos econ\u00f3micos.\nAs actividades da Fundaci\u00f3n mant\u00e9\u00f1ense mediante:\nOs recursos p\u00fablicos asignados para a TV Cultura (o groso do orzamento da Fundaci\u00f3n) foron, en 2006, de 74,7 mill\u00f3ns de reais brasileiros (R$), mentres que 36,2 milll\u00f3ns de R$ tiveron orixe privada (de patrocinadores e parceiros).\nProp\u00f3sitos.\nAs emisoras da Fundaci\u00f3n Padre Anchieta te\u00f1en como finalidade ofrecer programaci\u00f3ns de interese p\u00fablico, sen comprometeres con intereses comerciais ou coa administraci\u00f3n p\u00fablica. Para iso a Fundaci\u00f3n disp\u00f3n dos seguintes medios:\nTV Cultura \u00e9 o principal veh\u00edculo de comunicaci\u00f3n da FPA (que disp\u00f3n tam\u00e9n do canal infantil TV R\u00e1Tim Bum!, e as Radios Cultura FM e Cultura Brasil (AM), a Univesp TV e a Multicultura). A TV Cultura caracter\u00edzase por ser unha emisora moderna, comprometida en ofrecer unha programaci\u00f3n cualificada, atractiva, cr\u00edtica, democr\u00e1tica e innovadora para os mais diversos p\u00fablicos de todos os grupos de idade. Desde a s\u00faa inauguraci\u00f3n en 1969, a emisora acadou m\u00e1is de 400 premios nacionais e internacionais pola ampla oferta de contidos; na s\u00faa traxectoria contabiliza 12 trofeos \"Prix Jeneusse\" e catro premios Emmy.\nConsello se S\u00edndicos.\nO Consello de S\u00edndicos da Fundaci\u00f3n Padre Anchieta est\u00e1 composto por 47 membros, sendo tres deles vitalicios, vinte natos, vinte e tres electivos, e un representante dos empregados da Fundaci\u00f3n.\nSon vitalicios os tres membros designados conforme ao establecido na escritura de doaz\u00f3n do terreo F\u00e1bio Prado \u00e1 Fundaci\u00f3n Padre Anchieta, por dona Renata Crespi da Silva Prado.\nSon membros natos:\nOs 23 membros electivos son elixidos por maior\u00eda absoluta do Consello de S\u00edndicos entre personalidades de impec\u00e1bel reputaci\u00f3n e notoria dedicaci\u00f3n \u00e1 educaci\u00f3n, \u00e1 cultura ou a outros intereses comunitarios. Os membros eliidos exercen o seu mandato por un trienio, sendo renovada anualmente a composici\u00f3n da categor\u00eda polo terzo e permitida unha reeleci\u00f3n.\nOs administradores da Fundaci\u00f3n deber\u00e1n ser brasileiros nativos, sendo a s\u00faa investidura nos respectivos cargos precedida de expresa \naprobaci\u00f3n polo Ministerio de Comunicai\u00f3ns.\nHistoria.\nA Fundaci\u00f3n Padre Anchieta foi institu\u00edda polo goberno do Estado de S\u00e3o Paulo o d\u00eda 26 de setembro de 1967.\nO seu nome d\u00e9bese ao misioneiro xesu\u00edta espa\u00f1ol Jos\u00e9 de Anchieta, m\u00e1is co\u00f1ecido como padre Anchieta, que foi destinado ao Brasil, onde catequizou e educou aos indios e os defendeu dos abusos dos colonos portugueses. Foi un dos fundadores das cidades de S\u00e3o Paulo e R\u00edo de Xaneiro. Ademais, o padre Anchieta tam\u00e9n foi o estandarizador da lingua tup\u00ed. Hoxe \u00e9 venerado como santo pola Igrexa Cat\u00f3lica.\nEn maio de 2007, as elecci\u00f3ns na entidade levaron a Paulo Markun ao cargo de director-presidente da Fundaci\u00f3n Padre Anchieta, en substituci\u00f3n de Marcos Mendon\u00e7a, e a s\u00faa candidatura non enfrontou concorrncia ningunha. O presidente do Consello de S\u00edndicos \u00e9 Jorge da Cunha Lima.\nEn abril de 2010, Paulo Markun deixa a presidencia,asumindo Jo\u00e3o Sayad o cargo de presidente.\nEn maio de 2013 Marcos Mendon\u00e7a foi elixido novo presidente da FPA, asumindo a s\u00faa funci\u00f3n o d\u00eda 14 de xu\u00f1o do mesmo ano para un mandato de tres anos."}
{"id": "442712", "revid": "98629", "url": "https://gl.wikipedia.org/wiki?curid=442712", "title": "Xo\u00e1n II Orsini", "text": "Xo\u00e1n II Orsini, tam\u00e9n Xo\u00e1n Comneno Ducas (en grego: \u1f38\u03c9\u03ac\u03bd\u03bd\u03b7\u03c2 \u039a\u03bf\u03bc\u03bd\u03b7\u03bd\u1f78\u03c2 \u0394\u03bf\u03cd\u03ba\u03b1\u03c2, \"I\u014d\u00e1nn\u0113s Komn\u0113n\u00f3s D\u00fakas\", italiano: \"Giovanni II Orsini\"), nado en Cefalonia en 1300 e finado en 1335, foi conde palatino de Cefalonia e Zante desde 1323 at\u00e9 1324 e d\u00e9spota de Epiro desde 1323 at\u00e9 1335.\nTraxectoria.\nXo\u00e1n foi o fillo do conde Xo\u00e1n I Orsini de Cefalonia con Mar\u00eda, a filla de Nic\u00e9foro I Comneno Ducas de Epiro con Ana Pale\u00f3loga Cantacucena. O seu irm\u00e1n m\u00e1is vello, Nicolao Orsini fora feito gobernante de Epiro en 1318 por asasinar ao seu t\u00edo materno Tom\u00e9 I Comneno Ducas. En 1323 Xo\u00e1n asasinou o seu irm\u00e1n e sucedeuno tanto en Cefalonia como en Epiro.\nEn 1324 o se\u00f1or anxevino de Xo\u00e1n, Xo\u00e1n de Gravina, det\u00edvose en Cefalonia no seu cami\u00f1o para loitar contra os bizantinos no Peloponeso e depuxo a Xo\u00e1n Orsini como conde de Cefalonia, anexando a illa aos seus propios dominios. Privado da s\u00faa base familiar, Xo\u00e1n tivo que asinar a paz con Andr\u00f3nico II Pale\u00f3logo do Imperio bizantino e permit\u00eduselle establecer o seu control sobre todo de Epiro a cambio de reco\u00f1ecer a soberan\u00eda bizantina. Casou con Ana Pale\u00f3loga, a neta de Demetrio (Miguel) Ducas, un fillo de Miguel II Comneno Ducas de Epiro, que entrara ao servizo bizantino. Do mesmo xeito que o seu irm\u00e1n, Xo\u00e1n uniuse \u00e1 Igrexa ortodoxa oriental, e outorg\u00f3uselle o t\u00edtulo de d\u00e9spota polo emperador bizantino.\nEn 1331 Xo\u00e1n foi atacado por Gutierre VI de Brienne, o duque titular de Atenas, e un xenro do anxevino Filipe I de Tarento e Tamar Anxelina Comnena. Cando Gutierre cercou Arta, Xo\u00e1n viuse obrigado a aceptar a soberan\u00eda anxevina. Esta situaci\u00f3n reverteuse cando Gutierre volveu \u00e1 pen\u00ednsula italiana, e en 1332 Xo\u00e1n sentiuse o suficientemente forte como para invadir e anexar Tesalia, que caera na anarqu\u00eda despois do falecemento de Estevo Gabrielopulos. Os \u00e9xitos de Xo\u00e1n provocaron a reacci\u00f3n inmediata do emperador Andr\u00f3nico III Pale\u00f3logo, quen afirmou o seu control sobre polo menos a parte oriental da rexi\u00f3n. De regreso en Epiro Xo\u00e1n estaba dividido entre as facci\u00f3ns pro-bizantina e pro-anxevina entre a nobreza. Morreu repentinamente en 1335, quizais envelenado pola s\u00faa esposa Ana.\nMatrimonio.\nCoa s\u00faa esposa Ana Pale\u00f3loga Anxelina, Xo\u00e1n II Orsini tivo dous fillos:\nDevanceiros.\nDevanceiros de Xo\u00e1n II Orsini"}
{"id": "442716", "revid": "72012", "url": "https://gl.wikipedia.org/wiki?curid=442716", "title": "Pintora", "text": ""}
{"id": "442717", "revid": "89787", "url": "https://gl.wikipedia.org/wiki?curid=442717", "title": "Donna Strickland", "text": "Donna Theo Strickland, nada en Guelph (Ontario) o 27 de maio de 1959 \u00e9 unha f\u00edsica e acad\u00e9mica canadense, Premio Nobel de F\u00edsica en 2018, cando traballaba como profesora asociada no Departamento de F\u00edsica e Astronom\u00eda da Universidade de Waterloo, (Canad\u00e1), \"polo seu m\u00e9todo de xeraci\u00f3n de impulsos \u00f3pticos ultracurtos de alta intensidade\". \u00c9 pioneira no campo dos l\u00e1seres. \u00c9 a terceira muller en lograr o Premio Nobel de F\u00edsica, compartido co seu antigo mentor, G\u00e9rard Mourou (Francia). A t\u00e9cnica que desenvolveron (amplificaci\u00f3n por deriva de frecuencia), \u00fasase para producir impulsos ultracurtos de moi alta intensidade, \u00fatil en micro l\u00e1ser, cirurx\u00eda, medicina, e en estudos de ciencia fundamental.\nTraxectoria.\nGraduouse en enxe\u00f1ar\u00eda f\u00edsica na McMaster University en 1981, e completou o doutoramento en F\u00edsica na especialidade de \u00d3ptica na Universidade de Rochester no ano 1989. A s\u00faa tese de doutoramento titulouse \"Development of an ultra-bright laser and an application to multi-photon ionization\" (Desenvolvemento dun l\u00e1ser ultrabrillante e unha aplicaci\u00f3n para ionizaci\u00f3n multifot\u00f3nica), e foi supervisada por G\u00e9rard Mourou. Durante a s\u00faa estancia nesa universidade, ambos coinventarona amplificaci\u00f3n de pulso que lles valeu a concesi\u00f3n do Nobel."}
{"id": "442718", "revid": "89787", "url": "https://gl.wikipedia.org/wiki?curid=442718", "title": "Anna Wintour", "text": "Dame Anna Wintour, nada en Londres o 3 de novembro de 1949 \u00e9 unha xornalista e editora brit\u00e1nica-estadounidense. \u00c9 a xefa de redacci\u00f3n de \"Vogue\" dende 1988, e directora art\u00edstica de Cond\u00e9 Nast, editora de \"Vogue\" dende 2013. Coa s\u00faa imaxe con corte de pelo de estilo \"pageboy\" e \"bob\" e lentes de sol escuras, converteuse nunha figura importando do mundo da moda, reco\u00f1ecida pola s\u00faa visi\u00f3n das tendencias e o seu apoio a dese\u00f1adores novos. A s\u00faa personalidade distante e esixente valeulle o alcume de \"Nuclear Wintour\", xogo de palabras con \"nuclear winter\".\nFilla m\u00e1is vella de Charles Wintour, editor do \"Evening Standard\" de Londres (1959\u201376), o seu pai consultoulle como facer o seu xornal m\u00e1is atractivo para a mocidade. Dende a s\u00faa adolescencia sentiuse interesada pola moda e a s\u00faa carreira no xornalismo especializado comezou en d\u00faas revistas brit\u00e1nicas. Despois mudouse aos Estados Unidos, con traballos en \"New York\" e \"House &amp; Garden\". Volveu a Londres para ser editora da versi\u00f3n brit\u00e1nica de \"Vogue\" entre 1985 e 1987. Un ano m\u00e1is tarde, asumiu o control da revista en Nova York, revivindo o que moitos v\u00edan como unha publicaci\u00f3n estancada. O seu uso da revista para dar forma \u00e1 industria da moda foi tema de debate nesta. Os activistas polos dereitos dos animais atac\u00e1rona pola s\u00faa promoci\u00f3n das peles, mentres que outros criticaron o emprego da revista para promover visi\u00f3ns elitistas da feminidade e da beleza.\nUnha antiga axudante persoal, Lauren Weisberger, escribiu en 2003 o \"roman \u00e0 clef\" de \u00e9xito \"The Devil Wears Prada\", despois levado ao cinema con Meryl Streep como Miranda Priestly, editora de moda, que se cre est\u00e1 inspirada en Wintour. En 2009 foi o centro doutro filme, o documental de R.J. Cutler \"The September Issue\"."}
{"id": "442719", "revid": "56817", "url": "https://gl.wikipedia.org/wiki?curid=442719", "title": "Realismo m\u00e1xico", "text": "O realismo m\u00e1xico \u00e9 un movemento literario e pict\u00f3rico de mediados do s\u00e9culo XX que se define pola s\u00faa preocupaci\u00f3n estil\u00edstica e o interese de mostrar o irreal ou estra\u00f1o como algo coti\u00e1n e com\u00fan. Non \u00e9 unha expresi\u00f3n literaria m\u00e1xica, a s\u00faa finalidade non \u00e9 suscitar emoci\u00f3ns, se non, m\u00e1is ben, expresalas, e \u00e9, sobre todas as cousas, unha actitude fronte \u00e1 realidade.\nO realismo m\u00e1xico comparte caracter\u00edsticas co realismo \u00e9pico, como a pretensi\u00f3n de dar verosimilitude interna ao fant\u00e1stico e irreal, a diferenza da actitude nihilista asumida orixinalmente polas vanguardas, como o surrealismo.\nO termo foi creado por un cr\u00edtico de arte, o alem\u00e1n Franz Roh, para describir unha pintura que demostraba unha realidade alterada, e chegou ao idioma castel\u00e1n coa traduci\u00f3n en 1925 do libro \"Realismo m\u00e1gico\" (\"Revista de Occidente\", 1925), que foi en gran medida influ\u00eddo polas obras surrealistas da escritora chilena Mar\u00eda Luisa Bombal. M\u00e1is tarde, en 1947, foi introducido na literatura hispanoamericana por Arturo Uslar Pietri no seu ensaio \"El cuento venezolano\". Sinala Uslar: \nO termo, obviamente, pasou ao galego a trav\u00e9s do castel\u00e1n.\nEntre os seus principais expo\u00f1entes na literatura en castel\u00e1n est\u00e1n o uruguaio Horacio Quiroga, o guatemalteco Miguel \u00c1ngel Asturias, o peruano Mario Vargas Llosa e o colombiano Gabriel Garc\u00eda M\u00e1rquez, os tres \u00faltimos galardoados co Premio Nobel de Literatura.\n\u00c9 interesante citar aqu\u00ed a opini\u00f3n do mesmo Asturias:\nNoutras literaturas destacan autores como o brasileiro Jorge Amado e o galego \u00c1lvaro Cunqueiro."}
{"id": "442720", "revid": "23204", "url": "https://gl.wikipedia.org/wiki?curid=442720", "title": "Donna Theo Strickland", "text": ""}
{"id": "442721", "revid": "98629", "url": "https://gl.wikipedia.org/wiki?curid=442721", "title": "Sexismundo III de Polonia", "text": "Sexismundo III Vasa, nado en Mariefred (Suecia) o 20 de xu\u00f1o de 1566 e finado en Varsovia (Polonia) o 30 de abril de 1632, foi rei de Polonia de 1587 at\u00e9 1632, co nome de Sexismundo III e rei de Suecia de 1592 a 1599, co nome de Sexismundo I. Era fillo do rei Xo\u00e1n III e de Catarina Jagiellon.\nSexismundo alcanzou a autoridade real de dous reinos: Polonia e Suecia. Foi un fervente cat\u00f3lico e un monarca de visi\u00f3n expansionista. O seu goberno levouno a cabo principalmente en Polonia, dende onde tentou gobernar Suecia. A s\u00faa impopularidade ocasionou que fose derrocado en Suecia e que ocorresen levantamentos en Polonia, as\u00ed como o fracaso da s\u00faa expansi\u00f3n no tsarato ruso. No entanto, a Rep\u00fablica das D\u00faas Naci\u00f3ns comezou con el un per\u00edodo de fortaleza e influencia pol\u00edtica.\nHerdeiro de Suecia e candidato a rei de Polonia-Lituania.\nSexismundo naceu o 20 de xu\u00f1o de 1566 no castelo de Gripsholm, en Mariefred, Suecia, onde os seus pais atop\u00e1banse prisioneiros por ordes do rei Erico XIV. O seu pai era o duque Xo\u00e1n de Finlandia (posteriormente Xo\u00e1n III de Suecia), fillo de Gustavo Vasa, e a s\u00faa nai a princesa polaca Catarina Jagiellon, filla \u00e1 s\u00faa vez do rei polaco Sexismundo I e Bona Sforza. Cando o seu pai se converteu en rei, Sexismundo \u00e1 s\u00faa vez foi elevado a herdeiro \u00e1 coroa sueca. Por outra banda, tam\u00e9n foi nomeado herdeiro da coroa de Lituania, pero en 1569 creouse a Uni\u00f3n de Lublin e Polonia e Lituania formaron unha confederaci\u00f3n, que a partir de ent\u00f3n tivo unha monarqu\u00eda \u00fanica de tipo electiva.\nPara que Sexismundo puidese ga\u00f1ar adeptos no electorado polaco, Xo\u00e1n III deulle unha educaci\u00f3n no catolicismo, que era a relixi\u00f3n das realezas polaca e lituana, a\u00ednda que os seus primeiros profesores foron protestantes. Precisamente por estes plans do seu pai, rexeitouse a posibilidade de que Sexismundo casase con Cristina de Holstein-Gottorp, de convicci\u00f3n protestante. A esmerada educaci\u00f3n do intelixente Sexismundo quedou en mans das xesu\u00edtas, que fixeron del un ardente cat\u00f3lico. Adquiriu deles gran cultura e aprendeu varios idiomas: falaba sueco, polaco, alem\u00e1n, italiano e lat\u00edn. Era ademais bo m\u00fasico, pintor, ourive e alquimista.\nCando faleceu o rei Estevo I de Polonia (o conde h\u00fangaro Estevo B\u00e1thory), monarca da Confederaci\u00f3n Polaco-Lituana, a candidatura de Sexismundo enfrontouse coa do arquiduque Maximiliano III de Austria. Sexismundo contou co apoio do chanceler Xo\u00e1n Zamoyski e da vi\u00fava de Batory, a s\u00faa t\u00eda Ana Jagiellon de Polonia. Os delegados polaco-lituanos esixiron a Suecia que cedese Livonia oriental (aproximadamente a actual Estonia) \u00e1 Confederaci\u00f3n Polaco-Lituana para aceptar a Sexismundo, pero acabaron por facelo mesmo cando este se negou a entregar o territorio. Sexismundo triunfou nas elecci\u00f3ns o 19 de agosto de 1587, pero un sector apoiou a Maximiliano, e librouse unha guerra civil de curta duraci\u00f3n que finalizou en xaneiro de 1588, coa derrota e encarceramento do arquiduque.\nRei da Confederaci\u00f3n Polaco-Lituana.\nSexismundo partiu de Suecia rumbo a Polonia, a ocupar o cargo que ga\u00f1ara, en setembro de 1587. A s\u00faa coroaci\u00f3n levouse a cabo en Cracovia en decembro dese mesmo ano e Sexismundo non puido resolver a cuesti\u00f3n da cesi\u00f3n de Estonia por parte de Suecia, o que decepcionou os nobres polacos, inclu\u00eddo Zamoyski. Sexismundo decidiu aprazar a cuesti\u00f3n ata que tomase posesi\u00f3n da coroa sueca. Pouco despois de chegar a Polonia, Sexismundo reuniuse co seu pai en Revel; este, medorento de que o seu fillo insistise en obter Estonia e permitise que Carlos (irm\u00e1n de Xo\u00e1n e duque de Soderman) lle arrebatase o cetro sueco, tratou de persuadilo para que renunciase \u00e1 coroa polaco-lituana a cambio dun substancioso donativo, desposase unha princesa Habsburgo e se retirase a un ducado italiano. Sexismundo rexeitou a proposta, pero a oferta desagradou a parte da nobreza, que lembraba a marcha de Henrique de Valois.\nRelaci\u00f3n coa nobreza e o Parlamento.\nO longo reinado de Sexismundo empezou con mal p\u00e9, pois o seu temperamento desgustou \u00e1 fracci\u00f3n da nobreza que o elixiu e axi\u00f1a se puxo a mal con Zamoyski, cuxa actitude paternalista o desgustaba. Os intentos do chanceler de reformar as elecci\u00f3ns de soberano para axilizalas e evitar as elecci\u00f3ns dobres que pod\u00edan acabar en choques militares fracasaron pola falta de apoio. A\u00ednda que non pretendeu disolver o Parlamento e gobernar de maneira absolutista, parte da nobreza sospeitaba que as\u00ed era, e os intentos do rei de reformar o sistema pol\u00edtico foron rexeitados polas dietas. Sexismundo, tras d\u00faas d\u00e9cadas de reinado, tratou en van de que o Parlamento permitise crear un ex\u00e9rcito permanente sufragado con impostos adecuados, apresurar os procedementos das C\u00e1maras e celebrar a elecci\u00f3n do herdeiro ao trono sen esperar \u00e1 morte do rei. As dietas, que tem\u00edan o reforzamento do poder real e perder autonom\u00eda, tenderon cada vez m\u00e1is a entorpecer a acci\u00f3n gobernamental. Segundo avanzou o reinado, os choques co Parlamento creceron; Sexismundo tratou de aprobar medidas por maior\u00eda, de subornar os adversarios e mesmo de ama\u00f1ar as medidas aprobadas grazas ao control que ti\u00f1a da comisi\u00f3n de edictos. A\u00ednda que era o desexo de fortalecer pol\u00edtica e militarmente o pa\u00eds o que motivaba as s\u00faas acci\u00f3ns, estas desgustaron a parte da nobreza e contribu\u00edron a frustrar toda reforma do sistema pol\u00edtico.\nA principal fracci\u00f3n opositora volveuse cada vez m\u00e1is irada trala morte de Zamoyski en xu\u00f1o de 1605, cando pasou a encabezala Miko\u0142aj Zebrzydowski. Este chegou a acusar o rei na sesi\u00f3n parlamentaria de marzo de 1606 de desexar abolir a Constituci\u00f3n polaco-lituana e en 1607 alzouse contra o rei. As tropas reais esmagaron os rebeldes na batalla de Guz\u00f3w o 7 de xullo pero, falto de apoios, o rei tivo que contentarse co sometemento dos rebeldes, que dominaron a C\u00e1mara Baixa at\u00e9 o final do reinado. A corrente pol\u00edtica que avogaba por un maior control pol\u00edtico da nobreza foi ga\u00f1ando adeptos. En 1631, o ano antes da s\u00faa morte, tratou infrutuosamente de que se aprobase o antigo plan de Zamoyski de que a elecci\u00f3n do soberano se fixese por maior\u00eda. Para obter o permiso para que os seus fillos herdasen as s\u00faas terras, tivo que confirmar a prohibici\u00f3n de que a elecci\u00f3n do seguinte rei se fixese en vida do monarca.\nA pesar dos continuos choques entre o rei e a nobreza, o Parlamento funcionou mellor durante o reinado de Sexismundo que en ning\u00fan outro da historia da Uni\u00f3n polaco-lituana. A clave diso foi a h\u00e1bil actividade do Senado, que foi ga\u00f1ando poder e serviu como eficaz intermediario entre o monarca e a C\u00e1mara Baixa.\nRelixi\u00f3n e Contrarreforma.\nMediante a mediaci\u00f3n da curia pontificia, tent\u00e1ronse mellorar as relaci\u00f3ns con Austria. Sexismundo casou en Cracovia con Ana de Habsburgo, filla do arquiduque Carlos II de Estiria, o mes de maio de 1592. A partir de ent\u00f3n, as relaci\u00f3ns cos Habsburgo foron cada vez m\u00e1is estreitas, o que xerou descontento entre a nobreza polaca inimiga dos austr\u00edacos. Sexismundo levou unha pol\u00edtica represiva contra os seus adversarios pol\u00edticos.\nO seu intenso catolicismo provocou a r\u00e1pida reconciliaci\u00f3n coa xerarqu\u00eda cat\u00f3lica, que se opuxo \u00e1 s\u00faa elecci\u00f3n. A\u00ednda que respectou o xuramento de tolerancia relixiosa que fixera ao asumir a coroa, mostrou unha clara preferencia pola nobreza cat\u00f3lica tanto no nomeamento de cargos como na concesi\u00f3n de grazas. Cando Sexismundo chegou ao trono, no Senado hab\u00eda trinta e oito protestantes, mentres que \u00e1 s\u00faa morte, debido \u00e1 preferencia real por nomear cat\u00f3licos para os postos que depend\u00edan do monarca, s\u00f3 quedaban dous.\nPermitiu ademais as persecuci\u00f3ns que os cat\u00f3licos levaron a cabo dos protestantes en diversos puntos do reino e prohibiu en ocasi\u00f3ns a celebraci\u00f3n de reuni\u00f3ns do clero protestante. Durante o seu reinado tam\u00e9n empeorou a sorte dos xudeus e dos t\u00e1rtaros musulm\u00e1ns.\nSexismundo foi un f\u00e9rreo promotor da contrarreforma que permitiu a r\u00e1pida expansi\u00f3n da rede educativa xesu\u00edta polo pa\u00eds, de gran calidade e prestixio. Os colexios xesu\u00edtas, aos que en ocasi\u00f3ns asist\u00edan protestantes e ortodoxos, pasaron de vinte e cinco en 1608 a corenta e dous en 1634.\nDurante o seu reinado aconteceu tam\u00e9n a Uni\u00f3n de Brest, entre a Igrexa cat\u00f3lica e unha parte da ortodoxa, ent\u00f3n en crise. A\u00ednda que a uni\u00f3n mellorou a curto prazo a situaci\u00f3n da xerarqu\u00eda ortodoxa e reforzou o poder do catolicismo, a longo prazo acentuou o enfrontamento entre cat\u00f3licos e ortodoxos. Ante o amplo rexeitamento que suscitou a uni\u00f3n por parte dos ortodoxos, Sexismundo mantivo unha actitude moderada para suavizar a oposici\u00f3n ortodoxa \u00e1 medida e evitar problemas pol\u00edticos.\nRei de Suecia.\nEn 1592, faleceu o seu pai, o rei Xo\u00e1n III de Suecia, e Sexismundo recibiu permiso do parlamento polaco para partir rumbo a Suecia, coa condici\u00f3n de regresar en certo prazo establecido e de ceder Estonia a Polonia. Sexismundo desembarcou en Estocolmo o 30 de setembro de 1593 en compa\u00f1\u00eda da s\u00faa esposa e de varios xesu\u00edtas, as\u00ed como do nuncio da Santa S\u00e9 Germanico Malaspina. A s\u00faa chegada espertou inquietude entre a nobreza sueca, encabezada polo seu t\u00edo o duque Carlos, debido ao fervor cat\u00f3lico do herdeiro. Sexismundo, pola s\u00faa banda, prometeu a liberdade de culto en Suecia. Foi coroado o 19 de febreiro de 1594 na catedral de Uppsala. Para obter a coroa, tivera que reco\u00f1ecer o luteranismo como relixi\u00f3n de Estado e conceder o goberno do pa\u00eds a un consello de rexencia presidido polo seu t\u00edo durante os per\u00edodos nos que el se atopase ausente.\nSexismundo contara con poder ceder Livonia oriental a Polonia-Lituania e compensar a Suecia con territorios arrebatados aos rusos. O tratado de Teusina, asinado en 1595 polo consello de rexencia sueco para conservar as conquistas que o pa\u00eds realizara ata ese momento, frustrou os plans de Sexismundo.\nEn xullo de 1594, presionado polo parlamento polaco, regresou a Polonia. Tentou gobernar Suecia dende ese pa\u00eds, deixando o goberno sueco en mans dun goberno interino que rexese no seu nome. O goberno foi deixado de maneira nominal en mans do consello e do seu t\u00edo o duque Carlos, mais Sexismundo deixou lugartenentes que favoreceron os seus intereses e os da Igrexa cat\u00f3lica, o que provocou irritaci\u00f3n entre os suecos.\nConflito co duque Carlos e derrocamento en Suecia.\nEn Suecia, o apoio que Sexismundo concedera \u00e1 contrarreforma, fixo que se temese o regreso do reino \u00e1 autoridade da Igrexa cat\u00f3lica. Apoiado neste argumento, o duque Carlos levantouse contra o goberno de Sexismundo e logrou en pouco tempo controlar a maior parte do pa\u00eds. Sexismundo, pola s\u00faa banda, planeou unha expedici\u00f3n armada a Suecia, e recrutou mercenarios polacos e buques prusianos. O Parlamento polaco outorgoulle o permiso para viaxar novamente a Suecia, pero formalmente Polonia mant\u00edvose neutral no conflito. Sexismundo tentou ga\u00f1ar o apoio das cidades e pr\u00edncipes do norte de Alema\u00f1a para realizar un bloqueo econ\u00f3mico a Suecia, mais unicamente obtivo o da dinast\u00eda Hohenzollern, que gobernaba o ducado de Prusia.\nSexismundo ocupou o porto de Kalmar, e dende a\u00ed enviou emisarios para negociar con Carlos. As negociaci\u00f3ns non levaron a ning\u00fan acordo. O 8 de setembro de 1598 Sexismundo inflixiu unha derrota a Carlos na batalla de Stegeborg. Con todo, pouco despois, Carlos triunfou de forma decisiva trala batalla de St\u00e5ngebro o 25 de setembro do mesmo ano. Sexismundo foi apresado na lide e, para recobrar a liberdade, entregou a Carlos aos seus principais partidarios que, tras ser xulgados polo Parlamento, foron axustizados en 1600. En Estocolmo, Sexismundo foi formalmente deposto do goberno sueco o 24 de xullo de 1599.\nA sesi\u00f3n do Parlamento de 1600 que condenou os seguidores de Sexismundo derrocou a este, mais permitiu que o seu fillo Ladislau obtivese o cetro real a cambio de trasladarse de inmediato a Suecia e converterse ao protestantismo. Cando Ladislau rexeitou as condici\u00f3ns que se lle impu\u00f1an, Carlos asumiu a coroa como Carlos IX.\nSexismundo rompeu a negociaci\u00f3n, e partiu de Kalmar rumbo a Danzig. En Polonia, novamente realizou acci\u00f3ns diplom\u00e1ticas para bloquear economicamente a Carlos, e recrutou un ex\u00e9rcito para evitar a ca\u00edda de Kalmar. Con todo, a cidade foi tomada antes de que Sexismundo puidese regresar, e pouco despois caeu Finlandia.\nSexismundo non renunciou \u00e1s s\u00faas reivindicaci\u00f3ns sobre Suecia, e a s\u00faa posici\u00f3n repercutiu en varios conflitos e guerras entre Polonia e Suecia que non finalizaron ata a Gran Guerra do Norte. Ambos os reinos enfront\u00e1ronse pola posesi\u00f3n de Livonia e pola influencia en Rusia. Formalmente, Sexismundo anexouse Livonia, pero non puido arrebatarlla completamente aos suecos, a pesar das vitorias militares que logrou, como a de Kircholm, en que o \"hetman\" lituano dominou un ex\u00e9rcito sueco nas proximidades de Riga. A contenda continuou sen un vencedor claro ata 1608, cando as d\u00faas naci\u00f3ns decidiron porlle fin para intervir en Rusia.\nPol\u00edtica expansionista de Polonia.\nEn 1596 creou a Uni\u00f3n de Brest, un pacto que tentaba atraer parte dos fieis ortodoxos bielorrusos e ucra\u00ednos \u00e1 Igrexa cat\u00f3lica. Ese mesmo ano, trasladou a capital polaca de Cracovia a Varsovia (en memoria de tal acto o seu fillo, Ladislau IV, mandou constru\u00edr enfronte do Castelo Real a columna que leva o seu nome). En 1598 faleceu a ra\u00ed\u00f1a Ana e Sexismundo casou coa irm\u00e1 desta, Constanza de Habsburgo en 1605, a pesar de que parte dos seus asesores e o propio chanceler Zamoyski llo desaconlleraron.\nNo seu goberno libr\u00e1ronse as Guerras Moldavas dos Magnates que enfrontaron a Confederaci\u00f3n Polaco-Lituana contra o Imperio Otom\u00e1n pola posesi\u00f3n de Moldavia. O resultado foi a derrota dos polacos.\nPol\u00edtica rusa.\nNo seu af\u00e1n de ampliar a s\u00faa influencia, inmisciuse no Per\u00edodo Tumultuoso no tsarato ruso; brindou apoio a Dimitri I, pretendente ao trono ruso en oposici\u00f3n a Basilio IV, a\u00ednda que Polonia se mantivo neutral no conflito. \u00c1 morte de Iv\u00e1n IV, Rusia sumiuse nunha grav\u00edsima crise, que Sexismundo creu poder aproveitar. O falso Dimitri, convertido secretamente ao catolicismo, contou co apoio das xesu\u00edtas e de varios nobres lituanos, en especial de Jerzy Mniszech, que casou con el a s\u00faa filla Marina e prestoulle as s\u00faas tropas para apoderarse do trono moscovita. O caos ruso favoreceu a Dimitri, que foi ben recibido por campesi\u00f1os e cosacos e, \u00e1 morte de Boris Godunov, obtivo tam\u00e9n o apoio dos boiardos, que en abril de 1605 o proclamaron tsar. Foi coroado en Moscova en xu\u00f1o, pero en maio do ano seguinte un levantamento acabou coa s\u00faa vida e coa influencia dos xesu\u00edtas e dos polacos na corte rusa.\n\u00c1 morte de Demetrio I, xurdiu un novo pretendente ao trono, Dimitri II, en 1607, que de novo contou con axuda polaco-lituana e alcanzou as murallas de Moscova; aburado polo falso Dimitri e polas revoltas nas provincias, Basilio asinou un tratado militar con Suecia, ao que Sexismundo respondeu cunha alianza con Dimitri II. Ent\u00f3n Sexismundo entrou abertamente en guerra contra Rusia: na batalla de Klushino de xullo de 1610, o seu ex\u00e9rcito esmagou o dos rusos. En abril de 1611 e tras un longo asedio, apoderouse de Smolensk. Para tratar de acabar coas revoltas, os boiardos rusos decidiron en agosto de 1610 aceptar a Ladislau como tsar. No seu nome, o hetman polaco ocupou o Kremlin de Moscova, prometeu a conversi\u00f3n de Ladislau ao credo ortodoxo, respectar a relixi\u00f3n ortodoxa, devolver os territorios arrebatados ao tsarato e axudar a este para loitar con Suecia. Sexismundo rexeitou o acordo alcanzado polo seu hetman e os nobres rusos e tratou de facerse el mesmo co cetro do tsarato e impor o catolicismo en Rusia. Isto desbaratou o acordo e orixinou unha reacci\u00f3n en Rusia. Os partidarios do segundo falso Dimitri asasin\u00e1rono cando este sufriu unha derrota militar, e os rusos formaron novos ex\u00e9rcitos que en novembro de 1612 se apoderaron de Moscova. En febreiro de 1613, o Zemski Sobor elixiu tsar a Miguel I de Rusia. A guerra entre rusos e suecos continuou ata 1617, cando o tratado de Stolbovo deixou a costa b\u00e1ltica en mans suecas e o interior nas rusas. O conflito entre polaco-lituanos e rusos perdurou m\u00e1is, at\u00e9 1619, cando o tratado de Deulino concedeu varios territorios a Polonia-Lituania e permitiu que Ladislau mantivese a s\u00faa reclamaci\u00f3n ao trono ruso. Este armisticio durou catorce anos.\n\u00daltimos anos como monarca polaco.\nEn Polonia ocorreron en 1606 levantamentos populares contra o seu goberno absolutista, que foron reprimidos. Sexismundo asinou en 1613 unha alianza formal entre Polonia e Austria.\nFaleceu o 30 de abril de 1632 no castelo de Varsovia e est\u00e1 sepultado na catedral de Cracovia.\nFamilia.\nFillos con Ana de Habsburgo:\nFillos con Constanza de Habsburgo, irm\u00e1 da s\u00faa primeira muller:"}
{"id": "442723", "revid": "47401", "url": "https://gl.wikipedia.org/wiki?curid=442723", "title": "Sexismundo III Vasa", "text": ""}
{"id": "442724", "revid": "47401", "url": "https://gl.wikipedia.org/wiki?curid=442724", "title": "Sixismundo III de Polonia", "text": ""}
{"id": "442725", "revid": "89787", "url": "https://gl.wikipedia.org/wiki?curid=442725", "title": "Mess", "text": "Mess \u00e9 o s\u00e9timo \u00e1lbum de estudio da banda estadounidense de rock experimental Liars, publicado o 24 de marzo de 2014 a trav\u00e9s do selo Mute Records. Nunha nota de presa, o cantante Angus Andrew dixo que o proceso de gravaci\u00f3n fora \"case o contrario\" da creaci\u00f3n do seu anterior traballo \"WIXIW\" e que \"en vez de ser dubidoso, o traballo no novo \u00e1lbum foi inmediato, divertido, instintivo e seguro\". O disco gravouse principalmente no propio estudio da banda, No Gold Studios, nos \u00c1nxeles.\nO primeiro sinxelo do \u00e1lbum, \"Mess On A Mission\", foi editado o 17 de marzo, acompa\u00f1ado de remesturas de Silent Servant, SFV Acid, Black Bananas (Jennifer Herrema) e Nest Of Teens. \"Mess\" \u00e9 o derradeiro \u00e1lbum de estudio de Liars en contar cos membros Julian Gross e Aaron Hemphill, que deixaron o grupo en 2014 e 2017 respectivamente."}
{"id": "442726", "revid": "98629", "url": "https://gl.wikipedia.org/wiki?curid=442726", "title": "Murmur", "text": "Murmur \u00e9 o \u00e1lbum de estrea da banda estadounidense de rock alternativo R.E.M., publicado o 12 de abril de 1983 a trav\u00e9s do selo I.R.S. Records. O disco foi aclamado pola cr\u00edtica tras o seu lanzamento polo seu son pouco com\u00fan, definido polas letras cr\u00edpticas do vocalista Michael Stipe, o duro e discordante estilo de guitarra de Peter Buck, e as li\u00f1as mel\u00f3dicas do baixista Mike Mills.\nGravaci\u00f3n.\nR.E.M. comezou a gravar o seu \u00e1lbum de estrea en decembro de 1982. I.R.S. emparellou \u00e1 banda co produtor Stephen Hague, que ti\u00f1a un perfil m\u00e1is alto que o anterior produtor de R.E.M. Mitch Easter. A \u00e9nfase de Hague na perfecci\u00f3n t\u00e9cnica non encaixou co grupo; o produtor fixo ao grupo interpretar m\u00faltiples tomas da canci\u00f3n \"Catapult\", o que desmoralizou ao bater\u00eda Bill Berry. Ademais, Hague colleu o tema completo e levouno ao estudio Synchro Sound de Boston onde lle engadiu partes de teclado sen o permiso do grupo. Insatisfeitos, os membros de R.E.M. ped\u00edronlle ao selo poder gravar con Easter. I.R.S. accedeu a unha sesi\u00f3n de proba, permitindo \u00e1 banda viaxar a Carolina do Norte e gravar a canci\u00f3n \"Pilgrimage\" con Easter e o seu compa\u00f1eiro Don Dixon. Tras escoitar o resultado I.R.S. permitiu ao grupo traballar con Dixon e Easter.\nO 6 de xaneiro de 1983 R.E.M. entrou nos Reflection Studios en Charlotte, Carolina do Norte, para comezar as sesi\u00f3ns de gravaci\u00f3n con Easter e Dixon. Gran parte do material da banda para o disco prob\u00e1rase en anteriores xiras. Debido \u00e1 mala experiencia con Hague, o grupo gravou o traballo a trav\u00e9s dun proceso de negaci\u00f3n, rexeitando incorporar clich\u00e9s do rock como solos de guitarra ou os populares sintetizadores da \u00e9poca, para darlle \u00e1 s\u00faa m\u00fasica unha sensaci\u00f3n intemporal. Berry especificamente resit\u00eduse a suxesti\u00f3ns musicais \"raras\", insistindo en que as s\u00faas bater\u00edas fosen gravadas cunha cabina para bater\u00eda, unha t\u00e9cnica xa anticuada nese momento. Dixon e Easter adoptaron un enfoque pr\u00e1ctico na meirande parte do proceso de gravaci\u00f3n. A parella s\u00f3 arranxou unha pista de voz e ped\u00edronlle ao vocalista Michael Stipe regravar se era moi deficiente. A gravaci\u00f3n rematou o d\u00eda 23 de febreiro de 1983.\nListaxe de canci\u00f3ns.\nCanci\u00f3n extra da edici\u00f3n \"deluxe\" de 2008 (Live at Larry's Hideaway in Toronto, July 9, 1983)"}
{"id": "442727", "revid": "89787", "url": "https://gl.wikipedia.org/wiki?curid=442727", "title": "Ana Maria Machado", "text": "Ana Maria Machado, nada no R\u00edo de Xaneiro o 24 de decembro de 1941, \u00e9 unha xornalista, profesora, pintora e escritora brasileira.\nXunto con Lygia Bojunga Nunes, Ruth Rocha e Eva Furnari, \u00e9 unha das principais expo\u00f1entes da \"nova onda\" da literatura infantil brasileira.\nTraxectoria.\nFormada en Letras na Universidade do Brasil, Ana Maria Machado estudou despois na Universidade Federal do Rio de Janeiro (UFRJ) e na Pontif\u00edcia Universidade Cat\u00f3lica do Rio de Janeiro (PUC-RJ). Como xornalista, traballou durante m\u00e1is de dez anos na R\u00e1dio Jornal do Brasil. En 1978 ga\u00f1aou o Pr\u00eamio Jabuti de Literatura. Foi unha das fundadoras, en 1980, da primeira librar\u00eda infantil no Brasil, a \"Malasartes\" (en R\u00edo de Xaneiro), que existe at\u00e9 hoxe. Nesa d\u00e9cada publicou m\u00e1is de corenta libros, e en 1981 recibiu o Premio Casa de las Am\u00e9ricas polo libro \"De Olho nas penas\".\nO reco\u00f1ecemento mundial das obras de Ana Maria Machado aconteceu no 2000, cando obtivo o Premio Hans Christian Andersen, o m\u00e1is importante premio de literatura infantil. No mesmo ano foi condecorada coa Orde do M\u00e9rito Cultural. En 2010 recibiu un Premio Pr\u00edncipe Claus, dos Pa\u00edses Baixos, e, en 20013, o brasileiro Premio Passo Fundo Zaffari e Bourbon de Literatura.\nO 19 de xullo de 2011 nunha entrevista declarou que xa vendera, en todas as traduci\u00f3ns, uns 19 mil\u00f3ns de exemplares das s\u00faas publicaci\u00f3ns.\nMachado act\u00faa intensivamente na promoci\u00f3n da lectura e no fomento do libro.\nAcademia Brasileira de Letras.\nAna Mar\u00eda Machado \u00e9 a sexta ocupante da cadeira 1 da Academia Brasileira de Letras (ABL), cuxo patrono \u00e9 o poeta Adelino Fontoura. Foi elixida o 24 de abril de 2003, sucedendo a Evandro Lins e Silva, e recibida o 29 de agosto de 2003 polo acad\u00e9mico Tarc\u00edsio Padilha.\nO 8 de decembro de 2011 foi elixida presidenta da Academia Brasileira de Letras para o bienio 2012-2013.\nPrincipais obras.\nEntre outros libros, son da s\u00faa autor\u00eda:"}
{"id": "442728", "revid": "865", "url": "https://gl.wikipedia.org/wiki?curid=442728", "title": "The Blind Leading the Naked", "text": "The Blind Leading the Naked \u00e9 o terceiro \u00e1lbum da banda estadounidense de folk punk Violent Femmes, publicado no ano 1986 a trav\u00e9s do selo Slash Records. Foi producido por Jerry Harrison de Talking Heads e o seu t\u00edtulo \u00e9 un xogo co idiotismo \"the blind leading the blind.\"\n\"The Blind Leading the Naked\" foi o primeiro disco do grupo en entrar nas listas da \"Billboard\", acadando o n\u00famero 84, e o \u00fanico en entrar nas listas brit\u00e1nicas."}
{"id": "442730", "revid": "5863", "url": "https://gl.wikipedia.org/wiki?curid=442730", "title": "WM N\u00d3S", "text": ""}
{"id": "442731", "revid": "5863", "url": "https://gl.wikipedia.org/wiki?curid=442731", "title": "WM DIM1", "text": ""}
{"id": "442732", "revid": "56817", "url": "https://gl.wikipedia.org/wiki?curid=442732", "title": "Say What You Will, Clarence... Karl Sold the Truck", "text": "Say What You Will, Clarence... Karl Sold the Truck \u00e9 o \u00e1lbum de estrea da banda estadounidense de rock alternativo Soul Asylum, publicado o 24 de agosto de 1984 a trav\u00e9s do selo Twin/Tone Records.\nA versi\u00f3n orixinal, titulada Say What You Will... Everything Can Happen, estaba formada por nove canci\u00f3ns e vendeu 6 738 copias en vinilo e 2 639 en casete. O disco foi reeditado co seu novo nome en CD en 1988 con cinco temas extra. Esas cinco canci\u00f3ns estiveran anteriormente dispo\u00f1ibles s\u00f3 no casete \"Time's Incinerator\" (1986).\n\"Karl Sold the Truck\" ref\u00edrese ao baixista Karl Mueller vendendo a s\u00faa pickup Chevrolet por unha furgoneta Dodge m\u00e1is grande que ser\u00eda o seu transporte durante a s\u00faa xira de 1984.\nListaxe de canci\u00f3ns.\nTodos os temas compostos por Dave Pirner."}
{"id": "442739", "revid": "5863", "url": "https://gl.wikipedia.org/wiki?curid=442739", "title": "Galer\u00eda de imaxes de Otero Pedrayo", "text": ""}
{"id": "442740", "revid": "5863", "url": "https://gl.wikipedia.org/wiki?curid=442740", "title": "Galer\u00eda de imaxes de Castelao", "text": ""}
{"id": "442741", "revid": "89787", "url": "https://gl.wikipedia.org/wiki?curid=442741", "title": "Eva Furnari", "text": "Eva Furnari, nada en Roma o 15 de novembro de 1948, \u00e9 unha ilustradora e escritora italo-brasileira.\nXunto con Lygia Bojunga Nunes, Ana Maria Machado e Ruth Rocha, \u00e9 unha das principais expo\u00f1entes da \"nova onda\" da literatura infantil e xuvenil brasileira.\nTraxectoria.\nNada en Roma, a s\u00faa familia mudouse para o Brasil en 1950, cando Eva ti\u00f1a dous anos.\nCreceu na s\u00faa nova patria, gradu\u00e1ndose en Arquitectura na Universidade de S\u00e3o Paulo.\nA partir de 1976 dedicouse inicialmente a traballar en libros con ilustraci\u00f3ns, sen texto.\nFurnari colaborou na secci\u00f3n infantil \"Folhinha\" do xornal \"Folha de S. Paulo\", na que creou un dos seus personaxes m\u00e1is co\u00f1ecidos, a \"Bruxi\u00f1a\".\nComo autora de literatura infantil e xuvenil e como ilustradora recibiu o Premio Jabuti e Literatura nos anos de 1986, 1991, 1993, 1995, 1998 e 2006, polas obras \"Truks\", \"A Bruxa Zelda e os 80 Docinhos\", \"Anjinho\", \"Circo da Lua\", \"Cacoete e Felpo Filva\" respectivamente.\nEn 2002 foi seleccionada para ilustrar unha nova edici\u00f3n de seis libros da obra infantil de \u00c9rico Ver\u00edssimo.\nO traballo de Furnari, consistente principalmente de pequenos libros, \u00e9 un dos m\u00e1is rend\u00edbeis no \u00e1mbito da literatura contempor\u00e1nea infantil e xuvenil brasileira.\nComo a mesma autora revelou nunha entrevista, a ilustraci\u00f3n precedeu \u00e1 produci\u00f3n literaria, pero foi esta \u00faltima a que realmente pasou a un primeiro plano co transcorrer dos anos."}
{"id": "442744", "revid": "5863", "url": "https://gl.wikipedia.org/wiki?curid=442744", "title": "R. Tagore", "text": ""}
{"id": "442745", "revid": "5863", "url": "https://gl.wikipedia.org/wiki?curid=442745", "title": "Carlyle", "text": ""}
{"id": "442752", "revid": "5863", "url": "https://gl.wikipedia.org/wiki?curid=442752", "title": "Ibsen", "text": ""}
{"id": "442755", "revid": "5863", "url": "https://gl.wikipedia.org/wiki?curid=442755", "title": "D\u00b4Annunzio", "text": ""}
{"id": "442758", "revid": "5863", "url": "https://gl.wikipedia.org/wiki?curid=442758", "title": "Omar Khayyan", "text": ""}
{"id": "442759", "revid": "5863", "url": "https://gl.wikipedia.org/wiki?curid=442759", "title": "J. Maragall", "text": ""}
{"id": "442760", "revid": "5863", "url": "https://gl.wikipedia.org/wiki?curid=442760", "title": "E\u00e7a de Queiroz", "text": ""}
{"id": "442769", "revid": "5863", "url": "https://gl.wikipedia.org/wiki?curid=442769", "title": "Eliphas Levi", "text": ""}
{"id": "442778", "revid": "865", "url": "https://gl.wikipedia.org/wiki?curid=442778", "title": "In the Flat Field", "text": "In the Flat Field \u00e9 o \u00e1lbum de estrea da banda inglesa de post-punk Bauhaus, publicado o 3 de novembro de 1980 a trav\u00e9s do selo 4AD. Tr\u00e1tase do primeiro longa duraci\u00f3n editado por esa discogr\u00e1fica. O disco est\u00e1 considerado un do primeiros do rock g\u00f3tico."}
{"id": "442811", "revid": "1987", "url": "https://gl.wikipedia.org/wiki?curid=442811", "title": "Mall (\u00e1lbum)", "text": "Mall \u00e9 o quinto \u00e1lbum de estudio da banda inglesa de post-punk Gang of Four, publicado o a trav\u00e9s do selo Polydor Records. Sete anos despois da ruptura do grupo, os membros fundadores Jon King e Andy Gill reun\u00edronse para \"Mall\". Habilmente producido cunha forte \u00e9nfase nos sintetizadores e nos ritmos funk, o enfoque l\u00edrico devolve \u00e1 banda \u00e1 area pol\u00edtica. Como suxire o t\u00edtulo, \"Mall\" fala de consumismo e econom\u00eda, mentres que o tema \"F.M.U.S.A.\" \u00e9 un ensaio sobre a guerra de Vietnam. O disco conta cunha versi\u00f3n da canci\u00f3n de Bob Marley \"Soul Rebel\".\nListaxe de canci\u00f3ns.\nTodos os temas compostos por Andy Gill e Jon King ag\u00e1s onde se indique."}
{"id": "442812", "revid": "85894", "url": "https://gl.wikipedia.org/wiki?curid=442812", "title": "Pi\u00f1eiro, Cedofeita, Ribadeo", "text": "Pi\u00f1eiro \u00e9 un lugar situado na zona alta da parroquia de Cedofeita, no concello de Ribadeo, no l\u00edmite con Trabada. Ten un teleclube que forma parte da rede de telecentros de Ribadeo, con acceso a internet."}
{"id": "442813", "revid": "89787", "url": "https://gl.wikipedia.org/wiki?curid=442813", "title": "Cerdocyon thous", "text": "Cerdocyon thous\u00a0\u00e9 unha especie de c\u00e1nido com\u00fan no norte e centro de Suram\u00e9rica, que habita as rexi\u00f3ns costeiras e monta\u00f1osas adapt\u00e1ndose a alturas at\u00e9 de 2000\u00a0msnm. Xunto co\u00a0\"Speothos venaticus\"\u00a0e o lobo de crina\u00a0(\"Chrysocyon brachyurus\"), \u00e9 un dos c\u00e1nidos m\u00e1is com\u00fans en Suram\u00e9rica.\nTaxonom\u00eda e evoluci\u00f3n.\n\"Cerdocyon thous\" apareceu en Suram\u00e9rica durante o Plioceno e \u00e9 descendente do extinto \"Cerdocyon avius\" que tam\u00e9n viviu en Norteam\u00e9rica, sobreviviron no subcontinente suramericano, formando esta especie, e \u00e9 por tanto, o \u00fanico representante vivo do x\u00e9nero \"Cerdocyon.\" O seu parente vivo m\u00e1is pr\u00f3ximo \u00e9 o raposo de orella curta (\"Atelocynus microtis\").\nO nome do x\u00e9nero, \"Cerdocyon\", v\u00e9n do grego \"Kerdo\", que significa raposo, e \"Cyon\", que significa can, dando as s\u00faas numerosas confusi\u00f3ns cun can rueiro."}
{"id": "442814", "revid": "89787", "url": "https://gl.wikipedia.org/wiki?curid=442814", "title": "Andy Gill", "text": "Andrew James Dalrymple \"Andy\" Gill, nado o 1 de xaneiro de 1958 en Manchester e finado o 1 de febreiro de 2020, foi un membro fundador e guitarrista da banda inglesa de post-punk Gang of Four. Gill era co\u00f1ecido polo seu \u00e1spero estilo de guitarra en \u00e1lbums como \"Entertainment!\" (1979) e \"Solid Gold\" (1981), e en sinxelos como \"At Home He's a Tourist,\" \"Damaged Goods,\" \"Anthrax,\" \"What We All Want\" e \"I Love a Man in a Uniform.\"\nGill tam\u00e9n produciu a meirande parte dos traballos de Gang of Four, inclu\u00eddo o seu \u00e1lbum \"What Happens Next\" (2015), e discos doutros artistas como Red Hot Chili Peppers, The Jesus Lizard, The Stranglers, The Futureheads, Michael Hutchence, Killing Joke, Polysics, Fight Like Apes, Therapy? e The Young Knives."}
{"id": "442815", "revid": "98629", "url": "https://gl.wikipedia.org/wiki?curid=442815", "title": "Escola dos Annales", "text": "A chamada escola dos Annales \u00e9 un movemento historiogr\u00e1fico do s\u00e9culo XX que se constit\u00fae en torno ao peri\u00f3dico acad\u00e9mico franc\u00e9s \"Annales d'histoire \u00e9conomique et sociale\", tendo se destacado por incorporar m\u00e9todos das Ciencias Sociais \u00e1 Historia. Fundada por Lucien Febvre e Marc Bloch en 1929, prop\u00fa\u00f1ase a ir al\u00e9n da visi\u00f3n positivista da historia como cr\u00f3nica de acontecementos (\"histoire \u00e9v\u00e9nementielle\"), substitu\u00edndo o tempo breve da historia dos acontecementos polos procesos de longa duraci\u00f3n, co obxectivo de tornar intelix\u00edbeis a civilizaci\u00f3n e as mentalidades. Bloch foi asasinado pola Gestapo durante a ocupaci\u00f3n alem\u00e1 da Francia, na Segunda guerra mundial, e Febvre seguiu coa abordaxe dos Annales nas d\u00e9cadas de 1940 e 1950. Nese per\u00edodo, orientou Fernand Braudel, que se tornou nun dos expo\u00f1entes m\u00e1is co\u00f1ecidos desa escola. A obra de Braudel definiu unha segunda xeraci\u00f3n na historiograf\u00eda dos Annales e foi moi influente os anos 1960 e 1970, especialmente pola s\u00faa obra de 1949, \"La M\u00e9diterran\u00e9e et le monde m\u00e9diterran\u00e9en \u00e0 l'\u00e9poque de Philippe II\". A terceira xeraci\u00f3n dos Annales \u00e9 conducida por Jacques Le Goff e \u00e9 m\u00e1is co\u00f1ecida como a Nova historia, segundo a cal, toda actividade humana \u00e9 considerada historia. Al\u00e9n de Le Goff, nese per\u00edodo dest\u00e1case\u00a0Pierre Nora.\nA escola dos Annales renovou e ampliou o cadro das pescudas hist\u00f3ricas ao abrir o campo da Historia para o estudo de actividades humanas at\u00e9 ent\u00f3n pouco investigadas, rompendo coa compartimentaci\u00f3n das Ciencias Sociais (Historia, Sociolox\u00eda, Psicolox\u00eda, Econom\u00eda, Xeograf\u00eda Humana etc.) e privilexiando os m\u00e9todos pluridisciplinares.\nHistoria e caracter\u00edsticas.\nOs fundadores do peri\u00f3dico (1929) e do movemento foron os historiadores Marc Bloch e Lucien Febvre, ent\u00f3n docentes na Universidade de Estrasburgo. Rapidamente foron asociados \u00e1 abordaxe innovadora dos \"Annales\", que combinaba a Xeograf\u00eda, a Historia e as abordaxes sociol\u00f3xicas da \"Ann\u00e9e Sociologique\". Moitos dos seus colaboradores eran co\u00f1ecidos en Estrasburgo e reun\u00edanse para producir unha an\u00e1lise que rexeitaba a \u00e9nfase predominante en pol\u00edtica, diplomacia e guerras, caracter\u00edstica de moitos historiadores dos s\u00e9culos XIX e XX, liderados polos \"sorbonnistas\" - designaci\u00f3n dada por Febvre.\nNotabelmente, os Annales trouxeron innovaci\u00f3ns ao campo historiogr\u00e1fico en varios aspectos, como no concepto de historia-problema e na ampliaci\u00f3n das fontes. As xeraci\u00f3ns dos Annales vi\u00f1eron a reflexionar sobre cuesti\u00f3ns relevantes para o avance historiogr\u00e1fico e ampliando as posibilidades de an\u00e1lise hist\u00f3rica pensando unha historia total ou global. A Escola dos Annales elaboran unha nova forma de pensar a construci\u00f3n hist\u00f3rica a partir dunha problem\u00e1tica. Inauguran a chamada historia-problema. A pesar de ser divulgado amplamente como unha innovaci\u00f3n, o concepto de historia-problema, Jacques Revel afirma que os Annales vi\u00f1eron a retomar ideas xa existente na obra de Simiand. As\u00ed como con respecto \u00e1 converxencia das ciencias humanas, mais con sentido e implicaci\u00f3ns distintas. Unha aproximaci\u00f3n entre as ciencias humanas, acabando co illamento en que a historia se manti\u00f1a, veu a ser importante para a abertura de novas interrogaci\u00f3ns e a utilizaci\u00f3n doutros m\u00e9todos de an\u00e1lise. A cuesti\u00f3n da interdisciplinariedade presente na Escola dos Annales \u00e9 apuntada por historiadores como Peter Burke como unha grande innovaci\u00f3n da Escola dos Annales. A pesar de ser unha innovaci\u00f3n dos \"Annales\", Jacques Revel afirma que os met\u00f3dicos xa vi\u00f1an buscando aproximaci\u00f3n da historia con outras ciencias sociais. Algo que xa era feito por Henri Berr. Braudel foi notorio na cuesti\u00f3n da interdisciplinaridade, produciu publicaci\u00f3ns que uniron nas s\u00faas an\u00e1lises diversas ciencias sociais. Especialmente, con relaci\u00f3n \u00e1 historia e a xeograf\u00eda. Destac\u00e1ndose o \"'M\u00e9diterran\u00e9e\" e o artigo \"la longue dur\u00e9e\". Os Annales conseguiron efectivar a idea de interdisciplinaridade que xa estaba presente en Simiand. Mais sen ser unha normativa metodol\u00f3xica, un ali\u00f1amento cient\u00edfico, a interdisciplinaridade \u00e9 utilizada para a obtenci\u00f3n dun co\u00f1ecemento m\u00e1is amplo.\nOs historiadores dos \"Annales\" foron os pioneiros na abordaxe do estudo de estruturas hist\u00f3ricas de longa duraci\u00f3n (\"la longue dur\u00e9e\") para explicar eventos e transformaci\u00f3ns pol\u00edticas. Xeograf\u00eda, cultura material e o que posteriormente os \"annalistas\" chamaron \"mentalidades\" (ou a psicolox\u00eda da \u00e9poca) tam\u00e9n eran \u00e1reas caracter\u00edsticas de estudo.\nUn eminente membro desta escola, Georges Duby, no prefacio de seu libro \"Le dimanche de Bouvines\", escribiu que a Historia que el ensina, \"rexeitada na fronteira do sensacionalismo, era relutante \u00e1 simple enumeraci\u00f3n dos eventos, esforz\u00e1ndose, pola contra, por expor e resolver problemas e, neglixenciando as trepidaci\u00f3ns da superficie, procuraba situar no longo e medio prazos a evoluci\u00f3n da econom\u00eda, da sociedade e da civilizaci\u00f3n.\"\nMentres autores como Emmanuel Le Roy Ladurie e Jacques Le Goff contin\u00faan a cargar a bandeira dos \"Annales\", hoxe en d\u00eda a s\u00faa abordaxe tornouse menos distintiva mentres m\u00e1is e m\u00e1is historiadores traballan a historia cultural e a historia econ\u00f3mica.\nVale lembrar que, mentres alg\u00fans autores, como Peter Burke, consideran a xeraci\u00f3n de historiadores franceses da xeraci\u00f3n de Jacques Le Goff nunha perspectiva de continuidade en relaci\u00f3n co movemento dos Annales (e os propios historiadores deste grupo tam\u00e9n se ven desta maneira), xa outros autores - como Fran\u00e7ois Dosse da \"L\u2019'Histoire en miettes\" (a Historia en migallas) - procuran salientar a ruptura entre a Nova Historia e o movemento dos Annales de Bloch a Braudel. Para Dosse, por exemplo, o principio de Historia Total - tan celosamente cultivado por Bloch, Febvre e Braudel - ser\u00eda traizoado por unha perspectiva historiogr\u00e1fica fragmentada, que xa ser\u00eda t\u00edpica dos historiadores ligados \u00e1 Nova Historia.\nPrimeira xeraci\u00f3n (1929-1949).\nA primeira xeraci\u00f3n dos Annales est\u00e1 composta polos seus fundadores, Marc Bloch e Lucien Febvre que van inaugurar no campo historiogr\u00e1fico o concepto de historia-problema. Contestaban a chamada historia pol\u00edtica, narrativa e dos acontecementos. A partir de m\u00faltiples abordaxes no campo social, os Annales van estabelecer unha renovaci\u00f3n historiogr\u00e1fica. Bloch pasou a relativizar o aprecio aos documentos e fontes e a valorizar a problem\u00e1tica, as interrogaci\u00f3n feitas \u00e1 fonte, de modo moito m\u00e1is a comprender o presente do que s\u00f3 organizar e sistematizar cronoloxicamente o pasado.\nSegunda xeraci\u00f3n (1946-1968).\nNa segunda xeraci\u00f3n dos Annales, \u00e9 Braudel o que d\u00e1 seguimento na direcci\u00f3n da revista \"Annales d\u2019historie \u00e9conomique et sociale.\" Braudel tivo grande importancia para a innovaci\u00f3n no concepto de tempo e da xeohistoria. Como afirma Braudel, \"a historia \u00e9 filla do seu tempo\". E por esa raz\u00f3n, s\u00faas ideas relaci\u00f3nanse con pescudas que ocorreron e vi\u00f1an ocorrendo no seu tempo. A influencia de Ranke na disciplina \u00e9 entendida de forma negativa, a historia producida so a s\u00faa percepci\u00f3n \u00e9 vista por Braudel como unha historia sen contexto, vinculada \u00e1 filosof\u00eda da historia e a idea de eterno retorno.\nTerceira xeraci\u00f3n (1968-1989).\nA terceira xeraci\u00f3n dos Annales est\u00e1 composta por diversos historiadores, entre eles, Jacques Le Goff e Pierre Nora. Le Goff foi alumno de Febvre, Bloch e Braudel e afirma que os intereses de Bloch e Febvre coa revista \"Annales d\u2019historie \u00e9conomique et sociale\" era constru\u00edr unha nova historia de esfera internacional. Mesmo reco\u00f1ecendo que os Annales tiveron inspiraci\u00f3n en diversas revistas como \"Revue Historique\", a \"Revue de Synth\u00e8se\", e a \"Vierteljahrschrift fur Sozial-und Wirtschaftsgeschichte\", Le Goff afirma que o traballo de Bloch e Febvre na construci\u00f3n dos Annales \u00e9 de grande orixinalidade e produciu unha ruptura historiogr\u00e1fica. Eles estabelecer\u00edan un novo paradigma historiogr\u00e1fico. Diverxindo en partes con Le Goff, Peter Burke afirma que este novo facer historiogr\u00e1fico xa vi\u00f1a sendo pensado e producido en traballos en Alema\u00f1a con Gustav Schmoller e Karl Lamprecht, e en Francia con Henri S\u00e9e, Henri Hauser e Paul Mantoux. Segundo Peter Burke, revista dos Annales foi pensada coa intenci\u00f3n de exercer liderado intelectual no campo da historia e a s\u00faa principal innovaci\u00f3n est\u00e1 na abordaxe interdisciplinar. Le Goff e Pierre Chaunu afirman que a historia en canto ciencia \u00e9 froito do traballo dos Annales e que se inicia en 1929.\nCuarta xeraci\u00f3n.\nA partir de 1989 in\u00edciase a cuarta xeraci\u00f3n da escola dos Annales, destac\u00e1ndose entre seus membros Bernard Lepetit."}
{"id": "442820", "revid": "98629", "url": "https://gl.wikipedia.org/wiki?curid=442820", "title": "Girl (filme de 2018)", "text": "Girl\u00a0\u00e9 un filme belga de 2018 dirixido por Lukas Dhont. Foi escrito por Dhont e Angelo Tijssens. Foi estreado na secci\u00f3n Un Certain Regard do Festival de Cinema de Cannes de 2018. Ga\u00f1ou a Cam\u00e9ra d'Or, as\u00ed como a Queer Palm. Tam\u00e9n en Cannes, Victor Polster ga\u00f1ou o premio do xurado Un Certain Regard pola s\u00faa interpretaci\u00f3n. Foi escollido como o candidato belga para os \u00d3scar \u00f3 mellor filme en lingua non inglesa na 91\u00aa edici\u00f3n dos premios.\nSinopse.\nLara, unha rapaza transx\u00e9nero de 15 anos, estuda nunha prestixiosa academia de danza belga. Os rigores do adestramento como bailarina son cada vez m\u00e1is complicados por mor da s\u00faa preparaci\u00f3n para unha cirurx\u00eda de reasignaci\u00f3n de sexo."}
{"id": "442821", "revid": "7802", "url": "https://gl.wikipedia.org/wiki?curid=442821", "title": "Casa dos Capetos", "text": ""}
{"id": "442822", "revid": "65337", "url": "https://gl.wikipedia.org/wiki?curid=442822", "title": "Gabinete de Medallas da Biblioteca Nacional de Francia", "text": "O Gabinete de Medallas da Biblioteca Nacional de Francia (en franc\u00e9s: \"Cabinet des M\u00e9dailles\" \"de la Biblioth\u00e8que Nationale de France\"), denominado oficialmente Departamento de Moedas, Medallas e Antig\u00fcidades da Biblioteca Nacional de Francia (\"D\u00e9partement des Monnaies, m\u00e9dailles et antiques de la Biblioth\u00e8que Nationale de France\") \u00e9 unha instituci\u00f3n encargada de conservar, difundir e dar valor \u00e1s colecci\u00f3ns numism\u00e1ticas e de antig\u00fcidades da Biblioteca Nacional de Francia.\nHerdeiro do antigo Gabinete de Medallas dos reis de Francia, \u00e9 o m\u00e1is antigo dos museos franceses abertos ao p\u00fablico. O Gabinete sit\u00faase dentro das instalaci\u00f3ns da Biblioteca Nacional de Francia, no n\u00famero 58 da r\u00faa de Richelieu e no n\u00famero 5 da r\u00faa Vivienne, no distrito II de Par\u00eds. \u00c9 visitable en horario de 10:00 a 18:00 horas de luns a s\u00e1bado.\nHistoria.\nO Departamento de Moedas, Medallas e Antig\u00fcidades da Biblioteca Nacional de Francia acolle colecci\u00f3ns de xoias, pedras gravadas (entalladuras e camafeos), esculturas, cer\u00e1mica e \"medallas\" (o nome dado ata o s\u00e9culo XIX \u00e1s moedas antigas) recollidas polos reis de Francia desde a Idade Media. Estas colecci\u00f3ns lev\u00e1ronse a cabo non s\u00f3 polo lecer dos soberanos e das s\u00faas familias, sen\u00f3n tam\u00e9n como reserva de metais nobres e de riqueza.\nFoi Francisco I quen, caracteriz\u00e1ndoo dentro do patrimonio da Coroa \u2014ao que pertence \"de iure\"\u2014, lle atribu\u00edu ao Gabinete unha certa autonom\u00eda dentro dos muros do castelo de Fontainebleau, o que constitu\u00edu o xermolo da primeira colecci\u00f3n, que foi alimentado despois por Catarina de M\u00e9dici. Ao remate das guerras de relixi\u00f3n, Carlos IX (1560-1574) creou o posto de \"garda particular das medallas e das antig\u00fcidades do rei\", para protexer o patrimonio da Coroa. O primeiro garda do que se ten constancia da ocupaci\u00f3n deste posto foi Pierre-Antoine de Rascas de Bagarris, nomeado por Henrique IV.\nO Gabinete viviu a s\u00faa etapa de verdadeiro pulo e esplendor baixo o reinado de Lu\u00eds XIV, quen enriqueceu o \"gabinete de curiosidades\" que herdara do seu t\u00edo Gast\u00f3n de Orle\u00e1ns con numerosas adquisici\u00f3ns, entre as que salienta o tesouro do nobre salio Khilderico I, doado polo emperador Leopoldo I en 1665. O abade B\u00e9nigne Breunot, que xa era responsable das colecci\u00f3ns de Gaston de Orleans, foi nomeado administrador encargado do Gabinete. A ra\u00edz duns sucesos ocorridos o 15 de novembro de 1666, motivados pola falta se seguranza, o Gabinete foi trasladado \u00e1 sede da biblioteca do rei, na r\u00faa Vivienne.\nEn 1682 publicouse a primeira colecci\u00f3n das moedas do gabinete de Lu\u00eds XIV, consistente en corenta e unha pranchas encomendadas ao gravador franc\u00e9s Gilles Jodelet de La Boissi\u00e8re: este volume, encargado polo ministro Colbert, non tivo continuaci\u00f3n, por mor da s\u00faa morte.\nLogo, o Gabinete foi novamente trasladado en febreiro de 1648, esta vez ao Palacio de Versalles, onde o rei mandou acomodar unhas instalaci\u00f3ns para o efecto. Estes traballos levaron consigo un desembolso importante, que sufragou tam\u00e9n unha edici\u00f3n dun inventario cr\u00edtico ilustrado a cargo de diversos especialistas.\nEn 1717, o erudito Camille Le Tellier de Louvois, daquela administrador do Gabinete, decidiu a volta da instituci\u00f3n desde Versalles a Par\u00eds, feito que non ocorreu finalmente ata 1741, cando pasou a ocupar o sal\u00f3n da Marquesa de Lambert no antigo hotel de Nevers, ao p\u00e9 da r\u00faa Richelieu, na actual sede da Biblioteca Nacional de Francia. Mentres tanto, de 1720 a 1740, o arquitecto franc\u00e9s Jules-Robert de Cotte preparou a estancia ata a converter nun lugar suntuso co\u00f1ecido como \"O Sal\u00f3n Lu\u00eds XV\", que finalmente acabou por ser destru\u00eddo en 1860 a ra\u00edz dunha nova remodelaci\u00f3n da zona.\nDesa \u00e9poca, o Gabinete conserva a\u00ednda hoxe medallas e pinturas de Boucher, Natoire e Van Loo. Entre os anticuarios e eruditos que dirixiron o Gabinete, un dos m\u00e1is sobranceiros foi Dumersan, quen comezou os seus traballos en 1795 e conseguiu protexer a colecci\u00f3n da s\u00faa dispersi\u00f3n logo da derrota dos aliados de Napole\u00f3n e publicou unha historia e unha descrici\u00f3n da colecci\u00f3n en 1838.\nCon todo, cando o arquitecto Jean-Louis Pascal proxectou e constru\u00edu a actual sede do Departamento de Moedas e Medallas, entre 1890 e 1913, nunha zona nova da Biblioteca Nacional de Francia na r\u00faa Vivienne, decidiu, coordinadamente co director do departamento, o numism\u00e1tico Ernest Babelon, reconstitu\u00edr o Sal\u00f3n de Lu\u00eds XV: a inauguraci\u00f3n tivo lugar en 1917.\nAo longo de todo este tempo transcorrido desde a s\u00faa creaci\u00f3n, o Gabinete foi adquirindo unha sona crecente, en parte grazas aos numerosos agasallos e doaz\u00f3ns: en 1776, o abade e numism\u00e1tico Barth\u00e9lemy achegou mediante adquisici\u00f3n a colecci\u00f3n de 32.000 moedas do mundo grego de Joseph Pellerin, ademais das antig\u00fcidades do Conde de Caylus ou, en 1862, as do Duque de Luynes. En 1917 foi instalado, finalmente, nas instalaci\u00f3ns actuais, no primeiro andar do edificio da Biblioteca Nacional de Francia.\nColecci\u00f3ns.\nFondos numism\u00e1ticos.\nO Gabinete de Medallas pos\u00fae arredor de 520.000 moedas e medallas. As moedas, que son maior\u00eda, div\u00eddense en varias colecci\u00f3ns:\nA iso c\u00f3mpre engadirlle outros artigos relacionados coa numism\u00e1tica, como medallas (93.000 pezas) e fichas monetiformes (20.000 pezas), desde o Renacemento ata os nosos d\u00edas.\nOutros fondos.\nO Departamento de Moedas, Medallas e Antig\u00fcidades conserva tam\u00e9n 35.000 obxectos non monetarios, entre eles:\nResponsables do Gabinete de Medallas.\nA primeira denominaci\u00f3n do cargo da paersoa encargada do gabinete foi \"intendente de medallas e antig\u00fcidades do Rei\" (1601). Posteriormente cambiouse a \"intendente do Gabinete de Medallas e Antig\u00fcidades do Rei\" (1660) e a \"comisario da garda da Biblioteca e do Gabinete de Medallas do Rei\" (1666). Baixo Lu\u00eds XV, a denominaci\u00f3n pasou a \"garda do Gabinbete de Medallas do Rei\". En 1795 institu\u00eduse a duplicidade dun \"conservador-profesor\" e un \"conservador-bibliotecario\", que foi substitu\u00eddo ese mesmo ano polo posto de \"director a cargo do Gabinete de Antig\u00fcidades e Medallas. Esta situaci\u00f3n bastante confusa provocou rivalidades ata 1848. Logo nomeouse un conservador xefe para o cargo de director do departamento das devanditas colecci\u00f3ns.\nPublicaci\u00f3ns.\nNo departamento reside unha importante colecci\u00f3n de documentos relativos \u00e1s s\u00faas colecci\u00f3ns, composta por 80.000 obras. Como centro de documentaci\u00f3n e de investigaci\u00f3n, publica a serie de \"Tresors mon\u00e9taires\" (22 volumes, desde 1979 a 2006).\nAdemais, \u00e9 a sede da Sociedade Francesa de Numism\u00e1tica (\"Soci\u00e9t\u00e9 Fran\u00e7aise de Numismatique\").\nA partir de 1976, publicou o \"Biblioth\u00e8que Nationale. Catalogue des Monnaies de l\u2019Empire Romain\" (\"BNCMR\"), coa seguinte composici\u00f3n:\nO Gabinete de Medallas publica en li\u00f1a o seu cat\u00e1logo, titulado \"Catalogue des M\u00e9dailles et Antiques de la Biblioth\u00e8que nationale de France\", no que se poden facer procuras con diversos criterios. Paralelamente, ofrece no seu sitio web unha pormenorizada listaxe de todos os cat\u00e1logos impresos publicados sobre os seus fondos, ordenados segundo a s\u00faa tipolox\u00eda e a s\u00faa \u00e9poca."}
{"id": "442823", "revid": "65337", "url": "https://gl.wikipedia.org/wiki?curid=442823", "title": "Gabinete de Medallas", "text": "A expresi\u00f3n Gabinete de Medallas fai referencia a varias instituci\u00f3ns:"}
{"id": "442824", "revid": "65337", "url": "https://gl.wikipedia.org/wiki?curid=442824", "title": "Gabinete de Medallas de Par\u00eds", "text": ""}
{"id": "442825", "revid": "65337", "url": "https://gl.wikipedia.org/wiki?curid=442825", "title": "Gabinete de Medallas de Francia", "text": ""}
{"id": "442826", "revid": "65337", "url": "https://gl.wikipedia.org/wiki?curid=442826", "title": "Departamento de Moedas, Medallas e Antig\u00fcidades da Biblioteca Nacional de Francia", "text": ""}
{"id": "442827", "revid": "65337", "url": "https://gl.wikipedia.org/wiki?curid=442827", "title": "Cabinet des M\u00e9dailles de la Biblioth\u00e8que Nationale de France", "text": ""}
{"id": "442828", "revid": "65337", "url": "https://gl.wikipedia.org/wiki?curid=442828", "title": "Cabinet des M\u00e9dailles", "text": ""}
{"id": "442829", "revid": "65337", "url": "https://gl.wikipedia.org/wiki?curid=442829", "title": "D\u00e9partement des Monnaies, m\u00e9dailles et antiques de la Biblioth\u00e8que Nationale de France", "text": ""}
{"id": "442830", "revid": "89787", "url": "https://gl.wikipedia.org/wiki?curid=442830", "title": "Bromelia", "text": "Bromelia \u00e9 un x\u00e9nero tropical americano de plantas da familia Bromeliaceae, a\u00ednda que comunmente ch\u00e1mase co mesmo nome a plantas doutros x\u00e9neros da mesma familia. As s\u00faas flores te\u00f1en un c\u00e1liz moi profundo.\nDescrici\u00f3n.\n\u00c9 un x\u00e9nero tropical americano de plantas da familia Bromeliceae.\nSon plantas de h\u00e1bitos terrestres, herb\u00e1ceas, lit\u00f3fitas, que medran sobre pedras ou ben son ep\u00edfitas que se desenvolven sobre \u00e1rbores, cactos, etc. acaulescentes a cortamente caulescentes, rizomatosas ou estolon\u00edferas; plantas hermafroditas. Follas arrosetadas e usualmente sen talo, grosamente armadas. Inflorescencia s\u00e9sil ou escap\u00edfera, pinnada ou fasciculado composta (sinxela), sublaxamente alargada a subcapitada; s\u00e1ibaos libres ou de cando en cando connados; p\u00e9talos libres, carnosos; estames connados; ovario \u00ednfero ou s\u00fapero. Froito unha baga; sementes sen ap\u00e9ndices."}
{"id": "442831", "revid": "1410", "url": "https://gl.wikipedia.org/wiki?curid=442831", "title": "Tapir de Baird", "text": "O tapir de Baird (\"Tapirus bairdii\")\u00a0\u00e9 unha especie de mam\u00edfero perisod\u00e1ctilo da familia dos tap\u00edridos, unha das catro especies americanas que existen de tapir. Poboa as selvas existentes entre o sur mexicano e o norte de Ecuador.\nDescrici\u00f3n.\nAlcanza entre 2 e 2,2m de lonxitude, 1m de alzada e 300 kg de peso. Presenta crin curta, foci\u00f1o longo e robusto, pelame pardo a agrisado, o bordo da orella branco e o do beizo blancuzco a agrisado.\nA xestaci\u00f3n dura 400 d\u00edas e nace unha cr\u00eda de 8 a 9 kg, esta \u00faltima pasar\u00e1 m\u00e1is dun ano coa s\u00faa nai at\u00e9 alcanzar 2/3 do tama\u00f1o dela."}
{"id": "442832", "revid": "23204", "url": "https://gl.wikipedia.org/wiki?curid=442832", "title": "Tapirus bairdii", "text": ""}
{"id": "442833", "revid": "865", "url": "https://gl.wikipedia.org/wiki?curid=442833", "title": "Technique", "text": "Technique \u00e9 o quinto \u00e1lbum de estudio da banda inglesa de synthpop New Order, publicado o 30 de xaneiro de 1989 a trav\u00e9s do selo Factory Records. Parcialmente gravado na illa de Eivisa, incorpora ritmos baleares e influencias do acid house no son dance-rock do grupo. O \u00e1lbum foi influenciado pola ent\u00f3n crecente escena acid, e polas experiencias de Bernard Sumner no 500 Club de Nova York e o Shroom en Londres. Foi o primeiro dunha serie de poucos \u00e1lbums onde o son do baixo de Peter Hook foi predominante.\n\"Technique\" foi o primeiro disco de New Order e acadar o n\u00famero 1 da lista brit\u00e1nica de \u00e1lbums, e \"Fine Time\", o seu primeiro sinxelo, chegou ao n\u00famero 11. Versi\u00f3ns remesturadas de \"Round &amp; Round\" e \"Run\" tam\u00e9n se publicaron como sinxelos."}
{"id": "442834", "revid": "98629", "url": "https://gl.wikipedia.org/wiki?curid=442834", "title": "R\u00edo Bogot\u00e1", "text": "O r\u00edo Bogot\u00e1 \u00e9 un dos r\u00edos m\u00e1is importantes do departamento de Cundinamarca e da cidade de Bogot\u00e1, no centro de Colombia. \u00c9 a principal canle fluvial da sabana de Bogot\u00e1. Non \u00e9 navegable nin caudaloso. Desemboca no Magdalena, que chega at\u00e9 o\u00a0mar Caribe. Na s\u00faa conca viven unhas 9.000.000 de persoas, dos cales 8.500.000 viven en Bogot\u00e1. Ten unha lonxitude aproximada de 380\u00a0km. Presenta alt\u00edsimos niveis de contaminaci\u00f3n. A\u00ednda que est\u00e1 contaminado dende moi preto do seu nacemento, o groso dos t\u00f3xicos e refugallos industriais e urbanos d\u00e9bellos a Bogot\u00e1. Dende hai varias d\u00e9cadas desenvolv\u00e9ronse proxectos e iniciativas para descontaminalo.\nTramos.\nPolas s\u00faas caracter\u00edsticas f\u00edsicas, pero tam\u00e9n polos seus diferentes niveis de contaminaci\u00f3n, ad\u00f3itase dividir o percorrido do Bogot\u00e1 no seguintes tres partes:\nConca Alta.\nO r\u00edo Bogot\u00e1 nace no p\u00e1ramo de Guacheneque nas proximidades do municipio de Villapinz\u00f3n\u00a0\u00f3 norte de Cundinamarca a unha altura de 3.300\u00a0msnm, percorre a provincia de Almeidas e a sabana de Bogot\u00e1 de norte a sur ba\u00f1ando coa s\u00faa auga os concellos de Cundinamarca e localidades de Bogot\u00e1: Villapinz\u00f3n, Chocont\u00e1, Suesca, Sesquil\u00e9, Tomin\u00e9, Gachancip\u00e1, Zipaquir\u00e1, Tocancip\u00e1, Cajic\u00e1, Ch\u00eda, Cota, Suba, Engativ\u00e1, Fontib\u00f3n, Kennedy, Bosa, Funza, Mosquera e Soacha. Na conca alta o r\u00edo ten un caudal medio de 10\u00a0m\u00b3/s.\nConca Media.\nNa cidade de Bogot\u00e1 recibe as augas dos r\u00edos Salitre e o Fucha, as\u00ed como a maior parte dos refugallos l\u00edquidos contaminantes (22 m\u00b3/s) e alg\u00fans refugallos s\u00f3lidos que o converten nunha canle de augas negras moi contaminadas. Un dos seus principais afluentes \u00e9 o r\u00edo Tunjuelo, que nace no P\u00e1ramo de Sumapaz na lagoa dos Tunjos, logo de fornecer coas s\u00faas augas os encoros de Chisac\u00e1 e La Regadera desemboca no Bogot\u00e1.\nNas inmediaci\u00f3ns das localidades de Engativ\u00e1, e Bosa e o concello de Soacha recibe ademais as augas de diferentes f\u00e1bricas. A auga do r\u00edo \u00fasase para a rega no distrito La Ramada abaixo da cidade de Bogot\u00e1.\nConca Baixa.\nNa metade do seu percorrido o r\u00edo abandona a sabana de Bogot\u00e1, deixa atr\u00e1s o seu caudal apracible e precip\u00edtase formando o encoro do Mu\u00f1a, no poboado de Chusac\u00e1 no concello de Soacha, e despois \u00f3\u00a0salto do Tequendama, tam\u00e9n en Soacha. Neste sitio, o r\u00edo empeza o seu torrentoso descenso entre enca\u00f1onados vales en busca do r\u00edo Magdalena pasando polos concellos de San Antonio del Tequendama, Tena, La Mesa, El Colegio, Anapoima, Apulo, Tocaima, Agua de Dios e Ricaurte.\nDesemboca a 280\u00a0msnm no r\u00edo Magdalena, no concello de Girardot, tras descender 3.020 metros."}
{"id": "442835", "revid": "98629", "url": "https://gl.wikipedia.org/wiki?curid=442835", "title": "R\u00edo Quind\u00edo", "text": "O r\u00edo Quind\u00edo \u00e9 o principal r\u00edo do departamento de Quind\u00edo, Colombia. Comb\u00ednase co r\u00edo Barrag\u00e1n no Val de Maravelez para formar r\u00edo La Vieja, \u00e1 s\u00faa vez afluente do r\u00edo Cauca.\nDescrici\u00f3n.\nO r\u00edo ten unha extensi\u00f3n de 69 quil\u00f3metros (43 millas) de longo. F\u00f3rmase nas monta\u00f1as \u00f3 leste de Salento e fl\u00fae en direcci\u00f3n suroeste, pasando polo concello de Salento e formando o l\u00edmite oriental da cidade de Armenia. Os seus principais afluentes son o r\u00edo Verde e o r\u00edo Navarco (estes \u00e1 s\u00faa vez te\u00f1en os afluentes de Santo Domingo e Boquer\u00f3n, respectivamente). O total da conca inclu\u00edndo estes afluentes \u00e9 de 691 quil\u00f3metros cadrados (267 millas cadradas). O caudal medio na boca \u00e9 de 29 metros c\u00fabicos por segundo (1.000 p\u00e9s c\u00fabicos/s).\nO r\u00edo \u00e9 a fonte de auga potable para a maior\u00eda dos habitantes do departamento. O aumento continuo da demanda est\u00e1 a p\u00f3r unha presi\u00f3n significativa sobre este recurso. Ademais, existen problemas de contaminaci\u00f3n debido \u00e1 insuficiencia de tratamento de augas residuais instalaci\u00f3ns nos concellos \u00f3 longo do r\u00edo."}
{"id": "442836", "revid": "89787", "url": "https://gl.wikipedia.org/wiki?curid=442836", "title": "Ceroxylon quindiuense", "text": "A palma de cera de Quind\u00edo (\"Ceroxylon quindiuense\") \u00e9 unha palmeira nativa dos vales altos andinos do Parque Nacional Natural Los Nevados, presente no val de Cocora do departamento do Quind\u00edo no eixo cafetero, Colombia.\nDescrici\u00f3n.\nEn boas condici\u00f3ns, medra 60 metros, e mesmo at\u00e9 m\u00e1is. \u00c9 a m\u00e1is grande monocotiled\u00f3nea do mundo. As s\u00faas follas son verde escuras e agrisada, con pec\u00edolos de m\u00e1is de 2 m de lonxitude. O tronco \u00e9 cil\u00edndrico, liso e cuberto de cera. Cando as follas morren e caen, deixa un anel negro arredor do tronco. \u00c9 unha especie protexida. \"Ceroxylon quindiuense\" ten un crecemento extremadamente alto, e vive m\u00e1is de cen anos. Foi estudado por Alexander von Humboldt en 1801.\nEcolox\u00eda.\nEsta planta constit\u00fae un h\u00e1bitat para moitas formas de vida, frecuentemente especies en risco de extinci\u00f3n como o \"Ognorhynchus icterotis'. Medra en grupos sobre as estribaci\u00f3ns occidentais dos Andes, entre 2.500 a 2.800 msnm, con temperaturas oscilando entre 12 e 19\u00a0\u00b0C, e choivas media de 1800\u00a0mm/ano, en chans areosos de alta acidez."}
{"id": "442838", "revid": "56817", "url": "https://gl.wikipedia.org/wiki?curid=442838", "title": "Val de Cocora", "text": "O val de Cocora \u00e9 unha paisaxe natural que se atopa nun val monta\u00f1oso da cordilleira Central dos Andes\u00a0colombianos, especificamente no departamento de Quind\u00edo, formando parte do Parque Nacional Natural Los Nevados. \u00c9 o principal fogar da \u00e1rbore nacional de Colombia, a palmeira de cera de Quind\u00edo (\"Ceroxylon quindiuense\"), as\u00ed como dunha gran variedade de flora e fauna, moita dela en perigo de extinci\u00f3n, protexida baixo o status de parque nacional natural. O val, as\u00ed como a localidade pr\u00f3xima de Salento, sit\u00faanse entre os principais destinos tur\u00edsticos de Colombia.\nToponimia.\n\"Cocora\" era o nome dunha princesa quimbaya, filla do cacique Acaime, e cuxo significado \u00e9 \"estrela de auga\".\nProtecci\u00f3n.\nCo obxectivo de previr a explotaci\u00f3n da palmeira de cera e das especies end\u00e9micas propias do val de Cocora, o goberno de Belisario Betancur propuxo a creaci\u00f3n dun santuario natural en devandito lugar e a preservaci\u00f3n da palmeira de cera como \u00e1rbore nacional de Colombia a trav\u00e9s da lei 61 de 1985, ratificada o 16 de setembro de 1985."}
{"id": "442839", "revid": "89787", "url": "https://gl.wikipedia.org/wiki?curid=442839", "title": "Filipe II de Francia", "text": "Filipe II de Francia, tam\u00e9n chamado Filipe Augusto (en ), nado en\u00a0Gonesse\u00a0o\u00a021 de agosto de 1165\u00a0e finado en\u00a0Mantes-la-Jolie\u00a0o\u00a014 de xullo de 1223, foi o s\u00e9timo rei da dinast\u00eda dos Capetos, fillo e herdeiro de Lu\u00eds VII de Francia \"o Mozo\" e de Adela de Champa\u00f1a. Ocupou o trono de Francia entre 1180 e 1223.\nFilipe Augusto \u00e9 un dos monarcas m\u00e1is admirados e estudados da Francia medieval non s\u00f3 en raz\u00f3n do seu longo reinado, sen\u00f3n tam\u00e9n polas s\u00faas importantes vitorias militares e, sobre todo, polo desenvolvemento dos proxectos levados a cabo para asegurar o poder real fronte \u00f3s grandes se\u00f1ores feudais."}
{"id": "442840", "revid": "23204", "url": "https://gl.wikipedia.org/wiki?curid=442840", "title": "Filipe Augusto", "text": ""}
{"id": "442841", "revid": "23204", "url": "https://gl.wikipedia.org/wiki?curid=442841", "title": "Filipe II Augusto", "text": ""}
{"id": "442842", "revid": "23204", "url": "https://gl.wikipedia.org/wiki?curid=442842", "title": "Primeira guerra dos Bar\u00f3ns", "text": "A primeira guerra dos Bar\u00f3ns (1215-17) foi unha guerra civil entre o Reino de Inglaterra na que un grupo de bar\u00f3ns rebelados, liderados por Robert Fitzwalter e apoiados polo ex\u00e9rcito franc\u00e9s baixo o mando do futuro Lu\u00eds VIII de Francia, declar\u00e1ronse en guerra contra o rei Xo\u00e1n de Inglaterra. A guerra debeuse \u00e1 negativa do rei a aceptar e acatar a \"Carta Magna\" que selara o 15 de xu\u00f1o de 1215, e das ambici\u00f3ns do pr\u00edncipe franc\u00e9s, que desatou a guerra despois de que moitos dos bar\u00f3ns rebeldes houbesen asinado a paz co rei Xo\u00e1n.\nAntecedentes.\nO rei Xo\u00e1n viuse obrigado en xu\u00f1o de 1215 a p\u00f3r o seu selo de \"Os Artigos dos Bar\u00f3ns\" por un grupo de bar\u00f3ns poderosos que xa non pod\u00edan soportar o liderado errado e desp\u00f3tico de Xo\u00e1n. Conced\u00e9uselles o Gran Selo Real o 15 de xu\u00f1o de 1215. En troques, os bar\u00f3ns renovaron o seu xuramento de fidelidade \u00f3 rei Xo\u00e1n o 19 de xullo de 1215. Creouse un documento para rexistrar a acta do acordo, levado a cabo pola chanceler\u00eda real o 15 de xullo: trat\u00e1base da Carta Magna orixinal. \"A lei da terra\" \u00e9 unha das grandes consignas da Carta Magna, que op\u00f3n \u00e1 omnipotencia e vontade absoluta do rei.\nA Carta Magna de 1215 conti\u00f1a cl\u00e1usulas que, en teor\u00eda, reduc\u00edan notablemente o poder do rei, como a cl\u00e1usula 61, a \"cl\u00e1usula de seguridade\". Nesta cl\u00e1usula permitiuse a un grupo de 25 bar\u00f3ns anular o rei en calquera momento por medio da forza, un proceso legal medieval de prema que era normal nas relaci\u00f3ns feudais, pero que nunca se aplicou a un rei. Despois duns meses de intentos pouco entusiastas de negociar, no ver\u00e1n de 1215, a guerra aberta tivo lugar entre os bar\u00f3ns rebeldes e o rei, apoiado polos seus partidarios."}
{"id": "442843", "revid": "98629", "url": "https://gl.wikipedia.org/wiki?curid=442843", "title": "Constituci\u00f3n do Reino Unido", "text": "A Constituci\u00f3n do Reino Unido (\"Constitution of the United Kingdom\") \u00e9 o conxunto de leis e principios baixo os cales o Reino Unido \u00e9 gobernado. Non \u00e9 constitu\u00eddo dun \u00fanico documento constitucional, como o \u00e9, por exemplo, a Constituci\u00f3n dos Estados Unidos. \u00c9, moitas veces, dito que o pa\u00eds ten unha constituci\u00f3n \"non escrita\", \"non codificada\" ou \"de feito\" (\"na pr\u00e1ctica\"). A maior parte da constituci\u00f3n brit\u00e1nica existe na forma escrita de leis, xurisprudencia, tratados e convenci\u00f3ns.\nO alicerce da constituci\u00f3n brit\u00e1nica ten sido, tradicionalmente, a soberan\u00eda parlamentaria, segundo a cal os estatutos son aprobados polo Parlamento do Reino Unido, suprema e \u00faltima fonte de dereito. Isto significa que os membros do parlamento poden mudar a constituci\u00f3n simplemente \u00f3 aprobar novas leis. Por\u00e9n, membros da Uni\u00f3n Europea te\u00f1en dificultado nese principio. O Decreto das Comunidades Europeas de 1972 coloca o Reino Unido baixo todas as leis da Uni\u00f3n Europea (e desabilita calquera disposici\u00f3ns acerca dos seus propios conflitos), o que pasa tam\u00e9n cos outros estados-membros."}
{"id": "442844", "revid": "6939", "url": "https://gl.wikipedia.org/wiki?curid=442844", "title": "Premio Xela Arias", "text": "O Premio Xela Arias \u00e9 un premio creado en 2018 pola Asociaci\u00f3n Galega de Profesionais da Traduci\u00f3n e da Interpretaci\u00f3n. O seu nome reco\u00f1ece o labor de Xela Arias como tradutora. Os seus obxectivos son po\u00f1er en valor a traduci\u00f3n profesional e o galego como lingua de traballo.\nTen car\u00e1cter simb\u00f3lico e premia empresas, entidades ou persoas que destaquen pola promoci\u00f3n da traduci\u00f3n ou a interpretaci\u00f3n cara a ou desde o galego."}
{"id": "442845", "revid": "98629", "url": "https://gl.wikipedia.org/wiki?curid=442845", "title": "Revolta de 1173-1174", "text": "A revolta de 1173-1174 foi unha rebeli\u00f3n fracasada contra o rei de Inglaterra, Henrique II, levada a cabo por tres dos seus fillos, Henrique o Rei Mozo, Ricardo (o futuro Ricardo I, \"Coraz\u00f3n de Le\u00f3n\") e Godofredo, duque da Breta\u00f1a, xunto coa s\u00faa propia muller, Leonor de Aquitania, Guillerme, rei de Escocia, o rei Lu\u00eds VII de Francia (\u00e1 vez sogro de Henrique o Mozo e o exmarido de Leonor), o conde de Flandres, Filipe e o de Boulogne, Mateu, entre outros.\nA revolta comezou en abril de 1173, cando as tropas dos condes de Flandres e de Boulogne invadiron Normand\u00eda dende o leste, \u00e1 vez que o rei de Francia, co seu xenro, atacou dende o sur e o duque da Breta\u00f1a dende o oeste. Guillerme atacou o norte de Inglaterra.\nEntre as m\u00faltiples consecuencias da fracasada revolta destacan a morte do conde de Boulogne, a derrota do rei de Francia e do duque da Breta\u00f1a, ademais da captura, en xullo de 1174, de Guillerme na batalla de Alnwick, feito que o levou a asinar o Tratado de Falaise segundo o cal o rei de Escocia xurou que Escocia estar\u00eda sempre subordinada \u00e1 coroa inglesa, a s\u00faa igrexa \u00e1 de Inglaterra e que soldados ingleses ocupar\u00edan varios castelos clave en Escocia, os de Roxburgh, Berwick, Jedburgh, Edimburgo e Stirling, a cargo dun imposto especial para a s\u00faa manutenci\u00f3n."}
{"id": "442846", "revid": "51526", "url": "https://gl.wikipedia.org/wiki?curid=442846", "title": "Godofredo II da Breta\u00f1a", "text": "Godofredo II da Breta\u00f1a (en ; en , en anglonormando: \"Geoffroy\") naceu en Londres, o 23 de setembro de 1158, e morreu en Par\u00eds o 19 de agosto de 1186. Era o cuarto fillo home de Henrique II de Inglaterra, duque de Normand\u00eda e conde de Anjou, e da s\u00faa esposa Leonor de Aquitania. Foi duque da Breta\u00f1a en nome da s\u00faa prometida Constanza da Breta\u00f1a.\nTraxectoria.\nO duque da Breta\u00f1a Conan IV subtraeu o poder \u00f3 seu titor Eon de Porho\u00ebt grazas \u00f3 apoio do rei de Inglaterra. Pero esta rivalidade, as\u00ed como a intervenci\u00f3n de Henrique II, provocaron as rebeli\u00f3ns sucesivas de moitos das s\u00faas vasalos, dirixidos por Eon e os pr\u00edncipes de Le\u00f3n. Proclamado duque en 1156, tivo que abdicar en 1166 cando Henrique II invadiu a Breta\u00f1a e, \u00e1 cabeza dunha armada, arrasou as vilas insurrectas. Para controlar mellor a Breta\u00f1a, Henrique II comprometeu dous nenos: o seu fillo Godofredo (13 anos), e a herdeira Constanza (10 anos), filla de Conan IV. Henrique II f\u00edxose nomear rexente do ducado at\u00e9 a maior\u00eda de idade de Godofredo.\nMorte.\nO matrimonio de Godofredo e Constanza produciuse en xullo de 1181, pero o poder efectivo de Godofredo foi breve porque faleceu accidentalmente durante un torneo no que participou, en Par\u00eds (Francia) \u2014onde se refuxiou logo de rebelado contra o seu pai, o rei Henrique II\u2014, o 19 de agosto de 1186, \u00f3s 27 anos de idade, sendo enterrado na Catedral de Notre D\u00e1me.\u00a0Por\u00e9n, tivo tempo de ordenar a redacci\u00f3n, por unha asemblea de xuristas (1185), dun texto xur\u00eddico, \"Assise au Comte Geoffroy\", mediante o cal trataba de limitar a divisi\u00f3n dos grandes feudos, o que lle valeu o favor dos bar\u00f3ns.\nDescendencia.\nDo seu matrimonio naceron 3 fillos:\nLegado.\nO novo rei de Inglaterra, Ricardo Coraz\u00f3n de Le\u00f3n, continuou coa pol\u00edtica paterna de suxeici\u00f3n da Breta\u00f1a e apresou \u00e1 duquesa en 1197 en Carhaix. Os bret\u00f3ns reaccionaron e derrotaron \u00e1 s\u00faa armada, motivo polo cal Artur I da Breta\u00f1a foi confiado \u00f3 rei de Francia, Filipe Augusto, a fin de garantir a s\u00faa seguridade."}
{"id": "442848", "revid": "5863", "url": "https://gl.wikipedia.org/wiki?curid=442848", "title": "Josefa Mar\u00eda Barrera Izaguirre", "text": "Josefa Mar\u00eda Barrera Izaguirre, nada como Mar\u00eda del Carmen en Ferrol en 1881 e finada m\u00e1rtir o 18 de novembro de 1936, foi unha relixiosa cat\u00f3lica galega, beata da Igrexa cat\u00f3lica.\nTraxectoria.\nNaceu en Ferrol en 1881. O 15 de outubro de 1918 entrou no primeiro mosteiro da Visitaci\u00f3n en Madrid, das salesas, tomando o nome relixioso de \"Josefa Mar\u00eda\". Cando a comunidade marchou a Oronoz-Mugairi (Navarra), ela permaneceu en Madrid xunto a outras seis irm\u00e1s da s\u00faa orde.\nO 18 de xullo de 1936 deixaron o mosteiro e agoch\u00e1ronse nun piso na cidade. Logo de sufrir varios rexistros, foron denunciadas por relixiosas, e o 18 de novembro foron detidas e posteriormente fusiladas.\nCulto.\nFoi beatificada por Xo\u00e1n Paulo II na bas\u00edlica de San Pedro o 10 de maio de 1998, xunto a outras nove relixiosas (d\u00faas irm\u00e1s corazonistas, seis salesas, e unha carmelita descalza)."}
{"id": "442849", "revid": "624", "url": "https://gl.wikipedia.org/wiki?curid=442849", "title": "Constanza da Breta\u00f1a", "text": " \nConstanza de Penthi\u00e8vre (en\u00a0bret\u00f3n: Konstanza Penture, ou Konstanza Breizh), nada c. 1161 e finada o 5 de setembro de 1201, foi duquesa hereditaria da Breta\u00f1a entre 1166 e 1201, e a condesa hereditaria de Richmond entre 1171 e 1201. Constanza era a filla de Conan IV, duque da Breta\u00f1a e conde de Richmond, e da s\u00faa esposa Margarida de Huntingdon, condesa de Herford, irm\u00e1 dos reis Malcolm IV e Guillerme I de Escocia.\nTraxectoria.\nO pai de Constanza, Conan IV, reunira o Ducado da Breta\u00f1a en guerras con Henrique II de Inglaterra. Despois das guerras con Henrique II, Conan IV enfrontou rebeli\u00f3ns dalg\u00fans nobres bret\u00f3ns. Fixo unha chamada de axuda a Henrique II para sufocar as rebeli\u00f3ns. En 1166, como parte do seu acordo con Henrique II, en troques da axuda do rei, Conan IV prometera \u00e1 s\u00faa filla e \u00fanica herdeira, para casar con Godofredo Plantagenet, o cuarto fillo lex\u00edtimo de Henrique II de Inglaterra e Leonor de Aquitania, e abdicou no seu favor. Henrique II tomou baixo a s\u00faa custodia \u00e1 nena, e administrou a Breta\u00f1a ata que o seu fillo Godofredo tivese a suficiente idade para gobernar o ducado.\nEn 1181, con vinte anos de idade, Constanza foi obrigada a contraer matrimonio con Godofredo Plantagenet. En 1186, Godofredo foi pisado at\u00e9 a morte nun accidente de equitaci\u00f3n durante un torneo en Par\u00eds. Constanza, a partir de ent\u00f3n converteuse na gobernante titular da Breta\u00f1a, a\u00ednda que tivo que soportar as inxerencias inglesas na Breta\u00f1a.\nPor\u00e9n, o 3 de febreiro de 1189, Henrique II de Inglaterra arranxou que Constanza casase con Ranulfo de Blondeville, 6\u00b0 conde de Chester, un dos m\u00e1is poderosos condes de Inglaterra. En 1191 o rei Ricardo I de Inglaterra proclamou oficialmente \u00f3 seu sobri\u00f1o, Artur da Breta\u00f1a, o fillo de Constanza, como o seu herdeiro nun tratado asinado con Filipe II de Francia.\nPara promover a posici\u00f3n e a herdanza do seu fillo Artur, Constanza inclu\u00eduno no goberno do ducado en 1196. O matrimonio de Constanza con Ranulfo deteriorouse, cando Ranulfo encarcerou a Constanza no mesmo ano. Con Constanza prisioneira, varias rebeli\u00f3ns foron provocadas na Breta\u00f1a no seu nome. Ranulfo cedeu \u00e1 crecente presi\u00f3n e tivo que liberar \u00e1 duquesa en 1198. De regreso na Breta\u00f1a, Constanza ti\u00f1a o seu matrimonio anulado.\nM\u00e1is tarde, en 1199 en Angers, Constanza tomou a Guido de Thouars como o seu seguinte esposo.\nEntre 1199 e o momento da s\u00faa morte, no parto das s\u00faas fillas xemelgas, Constanza aconsellou \u00f3 seu fillo cara a unha alianza con Francia, seguindo a pol\u00edtica do seu defunto esposo Godofredo II."}
{"id": "442854", "revid": "23204", "url": "https://gl.wikipedia.org/wiki?curid=442854", "title": "Godofredo de Nantes", "text": ""}
{"id": "442855", "revid": "23204", "url": "https://gl.wikipedia.org/wiki?curid=442855", "title": "Godofredo Plantagen\u00eat", "text": ""}
{"id": "442857", "revid": "98629", "url": "https://gl.wikipedia.org/wiki?curid=442857", "title": "Artur I da Breta\u00f1a", "text": "Artur I (en ; ), nado o 29 de marzo de 1187 en Nantes e finado o 3 de abril de 1203, foi o fillo p\u00f3stumo de Godofredo II da Breta\u00f1a e de Constanza, duquesa da Breta\u00f1a e condesa de Richmond.\nTraxectoria.\nPrimeiros anos.\nFoi proclamado duque da Breta\u00f1a pola s\u00faa nai Constanza da Breta\u00f1a e os grandes en 1196, ducado asociado a Constanza, que era a duquesa herdeira. Foi educado na corte de Filipe Augusto, que o protexeu da cobiza do seu t\u00edo Ricardo Coraz\u00f3n de Le\u00f3n. Por\u00e9n, este nomeouno herdeiro do trono ingl\u00e9s \u00e1 s\u00faa morte en 1191, relegando \u00f3 seu irm\u00e1n m\u00e1is novo Xo\u00e1n sen Terra. Mais Filipe Augusto foi m\u00e1is h\u00e1bil: en 1198, convenceu \u00f3s nobres bret\u00f3ns para que enviasen a Artur \u00e1 corte francesa co obxectivo de ser educado al\u00ed, por ser o seu vasalo, o cal representaba unha clara amenaza para Ricardo, pois sendo Artur o seu herdeiro, este, educado polo rei franc\u00e9s, acabar\u00eda por volverse na s\u00faa contra. Evidentemente o rei ingl\u00e9s lembraba os amargos momentos que lle fixo pasar \u00f3 seu pai Henrique II cando era o herdeiro, e non quer\u00eda que isto se repetise. Ricardo decidiu desherdar a Artur e nomeou novo herdeiro \u00f3 seu irm\u00e1n Xo\u00e1n. Por\u00e9n, o herdeiro lex\u00edtimo de Ricardo era Artur, por evidente li\u00f1a sucesoria (\u00f3 ser o fillo do irm\u00e1n inmediatamente menor do rei). Isto ocasionou unha grave confusi\u00f3n en Inglaterra.\nPerda da coroa.\n\u00d3 morrer Ricardo (1199), Artur deb\u00eda ser o sucesor do defunto rei, mais estando ausente do pa\u00eds, Xo\u00e1n sen Terra aproveitou a ocasi\u00f3n para proclamarse rei, apoiado pola s\u00faa nai Leonor de Aquitania, que lle cedeu a rexencia do ducado de Aquitania. Os nobres do condado de Anjou proclamaron como conde a Artur, co apoio do rei de Francia, mentres que os nobres de Normand\u00eda e os propios ingleses reco\u00f1eceron a Xo\u00e1n como o seu soberano. Por\u00e9n, \u00f3 ser derrotado o novo rei ingl\u00e9s, decidiu pactar co monarca franc\u00e9s ced\u00e9ndolle alg\u00fans terreos e unha abondosa compensaci\u00f3n econ\u00f3mica. En troques, o rei de Francia retirou o seu apoio a Artur deix\u00e1ndolle s\u00f3 o ducado da Breta\u00f1a como feudo vasalo de Xo\u00e1n sen Terra. En 1201, \u00f3 morrer a s\u00faa nai, Artur asumiu o goberno do ducado da Breta\u00f1a.\nMorte.\nNo marco da guerra, Artur intentou secuestrar \u00e1 s\u00faa avoa, Leonor de Aquitania, no castelo de Mirebeau, achegado a Poitou. Esta pediu axuda \u00f3 seu fillo Xo\u00e1n, que derrotou o ex\u00e9rcito franc\u00e9s do duque da Breta\u00f1a na batalla de Mirebeau e Artur fue apresado polo caballero Guillerme des Roches e encarcel\u00e1rono primeiro en Falaise e logo en Ru\u00e1n, onde Xo\u00e1n sen Terra tratou de obrigalo a renunciar \u00e1s s\u00faas pretensi\u00f3ns \u00f3 trono ingl\u00e9s, primeiro con ameazas, e logo segundo alg\u00fans, mediante a tortura. Ningu\u00e9n sabe que ocorreu con Artur despois diso. Segundo os anais de Margam, o 3 de abril de 1203: \u00abLogo de que o rei Xo\u00e1n capturase a Artur e mantivese vivo en prisi\u00f3n alg\u00fan tempo no Castelo de Ru\u00e1n... cando Xo\u00e1n estaba b\u00e9bedo e posu\u00eddo polo demo, matou a Artur coas s\u00faas propias mans e, atando o corpo a unha pedra pesada, botouno no Sena\u00bb. Por\u00e9n, o oficial que comandaba a fortaleza de Ru\u00e1n, Huberto de Burgh, declarou ter entregado a Artur por volta da Pascua de 1203 \u00f3s axentes do rei para ser castrado e que Artur morreu dunha conmoci\u00f3n. M\u00e1is tarde, Huberto retractouse e declarou que Artur a\u00ednda estaba vivo, pero ningu\u00e9n o volveu con vida, e a suposici\u00f3n do seu asasinato causou unha rebeli\u00f3n contra o rei Xo\u00e1n na Breta\u00f1a e despois en Normand\u00eda. Ademais de Arturo, Xo\u00e1n tam\u00e9n capturou \u00e1 s\u00faa sobri\u00f1a, Leonor, primeira doncela da Breta\u00f1a, que permaneceu prisioneira o resto da s\u00faa vida."}
{"id": "442859", "revid": "89787", "url": "https://gl.wikipedia.org/wiki?curid=442859", "title": "Jos\u00e9 Domingo Duquesne", "text": "Jos\u00e9 Domingo Duquesne, nado en\u00a0Bogot\u00e1\u00a0o\u00a023 de febreiro de 1748 e finado ib\u00eddem o 30 de agosto de 1822, foi un crego, te\u00f3logo, cient\u00edfico e escritor colombiano. Sendo pol\u00edglota, Duquesne falaba castel\u00e1n, franc\u00e9s, lat\u00edn, grego antigo, italiano e chibcha.\nTraxectoria.\nJos\u00e9 Domingo Duquesne naceu en Bogot\u00e1, a capital do Vicerreinado de Nova Granada. Os seus pais eran o franc\u00e9s Juan Francisco Duquesne, orixinario de Montpellier, e Clara Ignacia de la Madrid, de Bogot\u00e1. Asistiu \u00f3 \"Colexio Maior e Seminario de San Bartolomeu\" gradu\u00e1ndose en 1774 en lei can\u00f3nica e teolox\u00eda. Durante as s\u00faas disertaci\u00f3ns de filosof\u00eda Duquesne tratou das ciencias naturais.\nDende 1775 at\u00e9 1795 Duquesne foi asignado \u00e1s vilas ind\u00edxenas de Lenguazaque e Gachancip\u00e1 e estudou o muysccubun, a lingua dos muiscas. Este foi o primeiro estudo dunha lingua case extinta daquela por mor da prohibici\u00f3n das autoridades do Imperio Espa\u00f1o\u00f1 en 1577 e o peche da derradeira escola biling\u00fce en 1638. Despois de dez anos de servizo en Lenguazaque, o 13 de xullo de 1785 Duquesne estivo traballando na parroquia da igrexa de Gachancip\u00e1.\nEn 1795 Duquesne publicou a s\u00faa obra \"Disertaci\u00f3n sobre el calendario de los muyscas, indios naturales de este Nuevo Reino de Granada\". Neste traballo trata o complexo calendario muisca de tipo lunisolar. Jos\u00e9 Celestino Mutis entregou o traballo de Duquesne \u00f3 famoso cient\u00edfico natural Alexander von Humboldt que visitou os territorios colombianos en 1801.\nDespois da publicaci\u00f3n da s\u00faa obra sobre o calendario muisca, os numerais muiscas e a gram\u00e1tica da lingua chibcha, Duquesne foi nomeado c\u00f3engo da catedral de Bogot\u00e1 por Carlos IV, o rei de Espa\u00f1a en 1800. De volta na capital tomou os seus co\u00f1ecementos sobre a linguaxe e o calendario muiscas xunto cunha interpretaci\u00f3n da at\u00e9 ent\u00f3n sen descifrar \"\u00c6lia L\u00e6lia Crispis\".\nDuquesne retirouse en 1819 e morreu o 30 de agosto de 1822."}
{"id": "442862", "revid": "5863", "url": "https://gl.wikipedia.org/wiki?curid=442862", "title": "CD-Rom", "text": ""}
{"id": "442863", "revid": "56817", "url": "https://gl.wikipedia.org/wiki?curid=442863", "title": "Ezequiel Uricoechea", "text": "Ezequiel Uricoechea y Rodr\u00edguez, nado en\u00a0Bogot\u00e1\u00a0o\u00a010 de abril de 1834\u00a0e finado en\u00a0Beirut\u00a0o\u00a028 de xullo de 1880,\u00a0foi un ling\u00fcista, fil\u00f3logo, profesor, m\u00e9dico, qu\u00edmico, xe\u00f3logo, orientalista e cient\u00edfico colombiano. Foi un dos pioneiros da ling\u00fc\u00edstica hisp\u00e1nica e est\u00e1 considerado como un dos primeiros cient\u00edficos colombianos.\nTraxectoria.\nEzequiel Uricoechea era fillo de Jos\u00e9 Mar\u00eda Uricoechea (1795-1840), coronel e heroe da guerra de independencia, e de Mariana Rodr\u00edguez e Moreno, neta do reformador do sistema educativo e progresista Fiscal da Real Audiencia do Novo Reino de Granada: Francisco Antonio Moreno e Escand\u00f3n. O seu pai provi\u00f1a dunha familia de orixe vasca, fundada no S\u00e9culo XVIII en Bogot\u00e1 polo bilba\u00edno don Juan Antonio de Uricoechea e Hormaechea, quen contraeu matrimonio con dona Mar\u00eda Concepci\u00f3n Sornoza e Pe\u00f1alver. Ezequiel e os seus irm\u00e1ns quedaron orfos a temper\u00e1 idade. Cando el ti\u00f1a catro anos faleceu a s\u00faa nai e o seu pai morre dous anos despois, o 25 de febreiro de 1840.\nPasou a s\u00faa infancia na facenda de Canoas, propiedade de orixe materna. A educaci\u00f3n temper\u00e1 de Ezequiel estivo a cargo de D\u00e1maso Conca e Eusebio Suesc\u00fan. Posteriormente ingresou no colexio de don Ulpiano Gonz\u00e1lez. De al\u00ed pasou \u00f3 colexio dos pais xesu\u00edtas. \u00c1 idade de 13 anos substitu\u00edu por dous meses na clase de trigonometr\u00eda \u00f3 seu profesor, o Pai Gomila. Formou parte do Colexio de San Bartolomeu\u00a0para logo cursar estudos de literatura e filosof\u00eda na Escola Xeral da Universidade do Primeiro Distrito e rematar os seus estudos superiores con mestres particulares en casa.\nEn 1849 partiu cara \u00f3s\u00a0Estados Unidos e cursou os seus estudos de medicina na Universidade Yale onde \u00f3s 18 anos obtivo o seu t\u00edtulo de m\u00e9dico. A s\u00faa tese foi un estudo m\u00e9dico-qu\u00edmico sobre a cinchona. En 1852 na Universidade de Gotinga iniciou estudos en filosof\u00eda e en artes liberais con especialidade en qu\u00edmica e mineralox\u00eda, aconsellado por Humboldt. \u00c1 idade de 22 anos obtivo o seu t\u00edtulo nesta universidade co estudo sobre o iridio.\nDende 1852 empezou a publicaci\u00f3n dos seus artigos no New York Herald, en Annalen der Chemie und Pharmacie e en The Pharmaceutical Journal. En 1854 publicou o seu primeiro libro: \"Memoria sobre las antig\u00fcedades neogranadinas\".\nDurante dous anos viaxou por diversas universidades europeas para ampliar e mellorar os seus co\u00f1ecementos en filolox\u00eda, ling\u00fc\u00edstica, humanismo e outras ciencias. Viviu en Bruxelas onde cursou estudos de astronom\u00eda e meterolox\u00eda no Observatorio real de B\u00e9lxica guiado por Adolphe Quetelet\nEn 1857 Uricoechea regresou a Colombia e ingresou como profesor de qu\u00edmica e mineralox\u00eda no Colexio do Rosario de Bogot\u00e1, e fundou a Sociedade de Naturalistas Neogranadinos.\u00a0Ese mesmo ano publicou \"Mapoteca colombiana: colecci\u00f3n de los t\u00edtulos de todos los mapas, planos, vists, etc., relativos a la Am\u00e9rica espa\u00f1ola, Brasil e islas adyacentes\". Colaborou no xornal \"El Mosaico: miscel\u00e1nea de literatura, ciencias i m\u00fasica.\"\nEn 1867 foi nomeado por Tom\u00e1s Cipriano de Mosquera Director Nacional de Instruci\u00f3n P\u00fablica pero non puido cumprir os seus labores debido \u00e1 ca\u00edda do xeneral polo golpe de estado do 23 de maio a cargo de Daniel Delgado Par\u00eds. Realizou expedici\u00f3ns \u00e1 Serra Nevada de Santa Marta, \u00e1 Guajira e \u00f3s chairos orientais. Produto desta \u00faltima traves\u00eda foi \"Viaje al Meta\" documento at\u00e9 o d\u00eda de hoxe extraviado pero citado por \"Casanare\" de Jorge Brisson. Un ano m\u00e1is tarde emprende a s\u00faa segunda viaxe a Europa.\nEn 1871 publicou o seu terceiro libro \"Gram\u00e1tica, vocabulario, catecismo y confesionario de la lengua chibcha, seg\u00fan antiguos manuscritos an\u00f3nimos e in\u00e9ditos\" para o cal consultou a maior parte dos cronistas da conquista, as lecci\u00f3ns de Gonzalo Berm\u00fadez, cura de Santa B\u00e1rbara en Santaf\u00e9, as do xesu\u00edta Jos\u00e9 Dadey, do pai Francisco Varaix, de Jos\u00e9 Domingo Duquesne e a \"Gram\u00e1tica\" de Frei Bernardo de Lugo.\nFoi o primeiro catedr\u00e1tico da lingua \u00e1rabe da Universidade Libre de Bruxelas, disciplina inaugurada o 24 de outubro de 1878. Traduciu \u00f3 franc\u00e9s a Gram\u00e1tica \u00e1rabe de C.P. Caspari, redactada en alem\u00e1n.\nEntre os correspondentes de Uricoechea at\u00f3panse os fil\u00f3logos Rufino Jos\u00e9 Cuervo, Miguel Antonio Caro Juan Mar\u00eda Guti\u00e9rrez e August Friedrich Pott.\nEn xullo de 1880 iniciou a s\u00faa viaxe por Asia coa intenci\u00f3n de afondar no estudo dalg\u00fans dialectos \u00e1rabes, pero enfermou gravemente en Damasco polo que se trasladou a Beirut para restabelecer a s\u00faa sa\u00fade. Por\u00e9n morreu cando ti\u00f1a 46 anos de idade.\nUnha mostra da s\u00faa biblioteca at\u00f3pase na Biblioteca Nacional de Colombia, que se comp\u00f3n de 115 volumes."}
{"id": "442864", "revid": "23204", "url": "https://gl.wikipedia.org/wiki?curid=442864", "title": "Ezequiel Uricoechea y Rodr\u00edguez", "text": ""}
{"id": "442866", "revid": "89787", "url": "https://gl.wikipedia.org/wiki?curid=442866", "title": "A derradeira leici\u00f3n do mestre", "text": "A derradeira leici\u00f3n do mestre \u00e9 unha obra pict\u00f3rica de Alfonso Daniel Rodr\u00edguez Castelao que foi pintada no ano 1945 en Buenos Aires. O cadro cons\u00e9rvase no Centro Galicia de Buenos Aires e est\u00e1 baseado na estampa n\u00ba 6 do seu \u00e1lbum \"Galicia m\u00e1rtir\". Tr\u00e1tase dunha homenaxe \u00f3 seu amigo e intelectual Alexandre B\u00f3veda, que foi fusilado na Caeira, en Poio, o 17 de agosto de 1936. No cadro repres\u00e9ntase o asasinato de B\u00f3veda e o intento do fascismo por aniquilar o nacionalismo galego.\nO 2 de outubro de 2018 a pintura chegou a Galicia por vez primeira co gallo da exposici\u00f3n \"Castelao maxistral\" da Cidade da Cultura de Galicia, que foi aberta \u00f3 p\u00fablico o 5 de outubro. O cadro estivo en exposici\u00f3n en Galicia, xunto con outras 92 pezas de Castelao, at\u00e9 o 3 de marzo de 2019."}
{"id": "442867", "revid": "23204", "url": "https://gl.wikipedia.org/wiki?curid=442867", "title": "A derradeira lecci\u00f3n do mestre", "text": ""}
{"id": "442868", "revid": "5863", "url": "https://gl.wikipedia.org/wiki?curid=442868", "title": "Carlos Zubillaga Barrera", "text": ""}
{"id": "442869", "revid": "5863", "url": "https://gl.wikipedia.org/wiki?curid=442869", "title": "Carlos A. Zubillaga Barrera", "text": ""}
{"id": "442871", "revid": "23204", "url": "https://gl.wikipedia.org/wiki?curid=442871", "title": "N\u00f3s (Uruguai)", "text": "N\u00f3s foi un peri\u00f3dico en lingua castel\u00e1 que se publicou en Montevideo, Uruguai. Sa\u00edron en total catro n\u00fameros, entre o 1 de xu\u00f1o de 1964 e o 1 de maio de 1965.\nHistoria e caracter\u00edsticas.\nCo subt\u00edtulo \u00d3rgano Oficial de la Asociaci\u00f3n Uruguaya de Hijos de Gallegos, estivo dirixido por Carlos A. Zubillaga Barrera e administrado por Mar\u00eda del Rosario Losada.\nCentrou a s\u00faa actividade en avogar polo reco\u00f1ecemento do feito diferencial galego.\nNon conti\u00f1a ilustraci\u00f3ns.\nColaboradores.\nAna Mar\u00eda Siri, Carlos A. Zubillaga Barrera, J. M. Zubillaga, Jos\u00e9 Diz B\u00e9rtoa, Juan Carlos Mira, Julia Siri Garc\u00eda, Mar\u00eda Teresa Bernengo e Juana de Ibarbourou."}
{"id": "442872", "revid": "98629", "url": "https://gl.wikipedia.org/wiki?curid=442872", "title": "Nic\u00e9foro II Orsini", "text": "Nic\u00e9foro II Orsini (en grego: \u039d\u03b9\u03ba\u03b7\u03c6\u03cc\u03c1\u03bf\u03c2 \u0392\u0384 \u0394\u03bf\u03cd\u03ba\u03b1\u03c2, \"Nik\u0113ph\u00f3ros II D\u00fakas\"), foi o gobernante de Epiro desde 1335 at\u00e9 1338 e desde 1356 at\u00e9 a s\u00faa morte en 1359, ademais de gobernante de Tesalia na segunda \u00e9poca do seu reinado.\nTraxectoria.\nNic\u00e9foro foi o fillo de Xo\u00e1n II Orsini de Epiro e Ana Pale\u00f3loga Anxelina (da dinast\u00eda Pale\u00f3logo). Cando a s\u00faa nai presuntamente envelenou ao seu pai en 1335, Nic\u00e9foro II sucedeuno como un neno de 7 anos de idade. A s\u00faa nai Ana asumiu a rexencia do seu pequeno fillo, pero non acougou a inimizade do emperador bizantino Andr\u00f3nico III Pale\u00f3logo, quen invadiu e anexou a parte epirota de Tesalia en 1336 e avanzou cara a Io\u00e1nnina. Os albaneses tomaron vantaxe dun conflito no sur para atacar as posesi\u00f3ns bizantinas no norte, pero foron derrotados polo emperador en 1337.\nAndr\u00f3nico convocou a Ana para negociar en 1338 pero negouse a aceptar ao seu fillo como vasalo bizantino e instalou os seus gobernadores en Epiro. Mantendo a Ana como ref\u00e9n, Andr\u00f3nico organizou o matrimonio entre Nic\u00e9foro e Mar\u00eda Cantacuzena, a filla da s\u00faa man dereita Xo\u00e1n Cantacuzeno. Con todo, a facci\u00f3n anti-bizantina da nobreza fixo sa\u00edr a Nic\u00e9foro f\u00f3ra do pa\u00eds e enviouno \u00e1 corte da emperatriz titular de Constantinopla Catarina II de Valois en Tarento, coa esperanza de efectuar a s\u00faa restauraci\u00f3n coa axuda anxevina.\nEn 1338 Catarina pasou polo Peloponeso para atender aos seus intereses al\u00ed, levando a Nic\u00e9foro con ela. Por instigaci\u00f3n de Catarina os epirotas rebel\u00e1ronse en Arta en nome de Nic\u00e9foro en 1339, e foi enviado oportunamente a Epiro. Con todo, Andr\u00f3nico III e Xo\u00e1n Cantacuzeno someteron rapidamente a rebeli\u00f3n e cercaron a Nic\u00e9foro en Thomokastron. Garantindo a s\u00faa seguridade persoal, Xo\u00e1n Cantacuzeno persuadiu \u00e1 gornici\u00f3n a renderse. Nic\u00e9foro casou con Mar\u00eda Cantacuzena e foi honrado co t\u00edtulo de \"panhypersebastos.\" Levado a Constantinopla, Nic\u00e9foro mant\u00edvose unido \u00e1 familia de Cantacuzeno durante a guerra civil bizantina de 1341-1347 . Cando o seu sogro se autoproclamou a si mesmo emperador Xo\u00e1n VI en 1347, Nic\u00e9foro recibiu o rango de d\u00e9spota. Desde 1351 confi\u00f3uselle a gobernaci\u00f3n de Ainos e as cidades ao longo do Helesponto.\nA finais de 1355, aproveitando a continuaci\u00f3n da guerra civil bizantina e a morte do emperador (tsar) Estevo Uro\u0161 IV Du\u0161an de Serbia, que conquistara Epiro a finais a d\u00e9cada de 1340, Nic\u00e9foro regresou a Grecia e reuniu apoio. Aproveitando a anarqu\u00eda causada pola morte do gobernador serbio de Tesalia, Nic\u00e9foro tomou a rexi\u00f3n na primavera de 1356, e avanzou cara a Epiro. Expulsou ao irm\u00e1n de Du\u0161an Sime\u00f3n Uro\u0161 (que casou coa irm\u00e1 de Nic\u00e9foro Tomasa) de Arta e asegurou o seu control sobre as cidades da rexi\u00f3n.\nA cidade, con todo, fora invadida polos clans albaneses e foi efectivamente impos\u00edbel de controlar. Para fortalecer a s\u00faa posici\u00f3n e evitar unha reacci\u00f3n serbia, Nic\u00e9foro puxo ao car\u00f3n \u00e1 s\u00faa esposa Mar\u00eda Cantacuzena e disp\u00faxose a casar con Teodora de Bulgaria, a irm\u00e1 da vi\u00fava de Du\u0161an, Helena, quen gobernaba Serbia polo seu fillo. Con todo, Mar\u00eda era popular e o seu esposo viuse obrigado a recuperala pola nobreza epirota. Nic\u00e9foro tam\u00e9n entrou en negociaci\u00f3ns co seu cu\u00f1ado Sime\u00f3n Uro\u0161. Pouco despois de recuperar \u00e1 s\u00faa esposa, Nic\u00e9foro foi asasinado en 1359 mentres loitaba contra os albaneses na Batalla de Aqueloo en Etolia."}
{"id": "442875", "revid": "23204", "url": "https://gl.wikipedia.org/wiki?curid=442875", "title": "Sime\u00f3n Uro\u0161", "text": "Sime\u00f3n Uro\u0161 Nemanji\u0107, alcumado Sini\u0161a (en cir\u00edlico serbio: \u0421\u0438\u043c\u0435\u043e\u043d \u0423\u0440\u043e\u0448 \u0421\u0438\u043d\u0438\u0448\u0430 \u041d\u0435\u043c\u0430\u045a\u0438\u045b), tam\u00e9n co\u00f1ecido en grego como Syme\u014dn Ures\u0113s Palaiologos (\u03a3\u03c5\u03bc\u03b5\u03ce\u03bd \u039f\u03cd\u03c1\u03b5\u03c3\u03b7\u03c2 \u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2), foi o d\u00e9spota de Epiro desde 1359 at\u00e9 1366, e de Tesalia desde 1359 at\u00e9 a s\u00faa morte en 1370. Gobernou Epiro e Acarnania baixo o seu medio irm\u00e1n o emperador Estevo Uro\u0161 IV Du\u0161an desde 1348, e nos anos posteriores \u00e1 morte do emperador, afirmouse como un gobernante independente destas rexi\u00f3ns do sur do Imperio serbio, sendo autoproclamado \"emperador dos serbios e os gregos\" en rivalidade co seu sobri\u00f1o Estevo Uro\u0161 V.\nTraxectoria.\nSime\u00f3n Uro\u0161, alcumado \"Sini\u0161a\", era o fillo do rei Estevo Uro\u0161 III De\u010danski de Serbia coa s\u00faa segunda esposa, Mar\u00eda Pale\u00f3loga, a filla de Xo\u00e1n Pale\u00f3logo, un neto do emperador Miguel VIII Pale\u00f3logo.\nO seu medio irm\u00e1n Estevo Uro\u0161 IV Du\u0161an proclamouse emperador de Serbia en 1346, e conquistou Epiro e Acarnania en 1348. Nomeou a Sime\u00f3n gobernador destas rexi\u00f3ns e concedeulle o t\u00edtulo de d\u00e9spota, tradicionalmente reservado aos irm\u00e1ns e fillos menores dos emperadores bizantinos. Sime\u00f3n Uro\u0161 consolidou a s\u00faa posici\u00f3n coa aristocracia local casando con Tomasina Orsini, a filla do antigo gobernante de Epiro Xo\u00e1n II Orsini.\nO goberno relativamente pac\u00edfico de Sime\u00f3n Uro\u0161 interrompeuse cando, pouco despois da morte de Du\u0161an en 1355, o seu cu\u00f1ado Nic\u00e9foro II Orsini, deposto gobernante de Epiro, reapareceu en Grecia e obtivo o apoio da nobreza de Tesalia e Epiro. En 1356 Nic\u00e9foro entrou en Epiro e obrigou a Sime\u00f3n Uro\u0161 a fuxir a Kastoria. Al\u00ed Sime\u00f3n proclamouse \u00abemperador dos serbios e os gregos\u00bb, convert\u00e9ndose as\u00ed en rival do seu sobri\u00f1o Estevo V. A pesar de que o apoiaron alg\u00fans magnates importantes como Xo\u00e1n Comneno Asen (o irm\u00e1n da vi\u00fava de Estevo IV), rexeitouno a nobreza da Serbia central e Macedonia.\nDespois que se viu obrigado a abandonar o seu intento de invadir Zeta (actual Montenegro) en 1358, Sime\u00f3n Uro\u0161 perdeu a esperanza de facerse con Serbia. Ao ano seguinte, con todo, Nic\u00e9foro II Orsini morreu nunha escaramuza contra os albaneses, e isto deu unha boa oportunidade a Sime\u00f3n Uro\u0161 de se refacer. En consecuencia, acudiu presto a Tesalia, da que o reco\u00f1eceron como se\u00f1or en 1359. Logo invadiu Epiro, onde as cidades, angustiadas pola invasi\u00f3n do territorio polos clans albaneses, tam\u00e9n reco\u00f1eceron a s\u00faa autoridade.\nMentres Sime\u00f3n Uro\u0161 estaba en Epiro, Radoslav Hlapen de Vodena tentou tomar Tesalia en nome do seu fillastro Tom\u00e9 Preljubovi\u0107. Sime\u00f3n Uro\u0161 viuse obrigado a reco\u00f1ecer as conquistas de Radoslav Hlapen, entregarlle Kastoria e casar \u00e1 s\u00faa filla Mar\u00eda con Tom\u00e9. Hlapen reco\u00f1eceu a soberan\u00eda de Sime\u00f3n Uro\u0161 nalgunhas destas terras e proporcionoulle unha barreira entre el e os nobres serbios do norte. Sime\u00f3n Uro\u0161 estableceuse en Trikala, en Tesalia, e pasou a \u00faltima d\u00e9cada do seu reinado en relativa paz. Pronto nomeou a dous dos caudillos albaneses de Epiro, Gjin Bua Shpata e Pedro Losha, d\u00e9spotas de Arta e Angelokastro. En 1366 cedeu Io\u00e1nina, a s\u00faa \u00faltima posesi\u00f3n importante en Epiro, ao seu xenro Tom\u00e9, que reinou al\u00ed como d\u00e9spota vasalo.\nEn Trikala Sime\u00f3n Uro\u0161 presidiu unha corte que inclu\u00eda nobres bizantinos, serbios e albaneses, pero mostrou preferencia polos parentes bizantinos da s\u00faa esposa. Tam\u00e9n fundou e dotou xenerosamente os mosteiros de Meteora. Morreu entre 1369 e 1371.\nMatrimonio.\nPolo seu matrimonio con Tomasina Orsini, Sime\u00f3n Uro\u0161 tivo tres fillos:\nDevanceiros.\nDevanceiros de Sime\u00f3n Uro\u0161"}
{"id": "442876", "revid": "23204", "url": "https://gl.wikipedia.org/wiki?curid=442876", "title": "Comedia negra", "text": ""}
{"id": "442878", "revid": "23204", "url": "https://gl.wikipedia.org/wiki?curid=442878", "title": "Tabio", "text": "Tabio \u00e9 un concello do departamento de Cundinamarca (Colombia), que se atopa na provincia de Sabana Centro, a 45\u00a0km de Bogot\u00e1 e 8 km dende o Portal da 80 da R\u00faa 80 e o Portal do Norte da R\u00faa 170. Conta cunha poboaci\u00f3n de m\u00e1is de 27.000 habitantes en 2015 (proxecci\u00f3n). Forma parte da \u00e1rea metropolitana de Bogot\u00e1 segundo o censo oficial do DANE de 2005.\nFoi fundado oficialmente o 8 de abril de 1603 por Diego G\u00f3mez de Mena sobre a poboaci\u00f3n muisca preexistente.\nToponimia.\nO top\u00f3nimo \u00abTabio\u00bb deriva do voc\u00e1bulo muisca \"Teib\", que en \"muysc cubun\" (lingua muisca) quere dicir \u00abbrecha\u00bb ou \u00abfenda\u00bb, termo acorde coa s\u00faa posici\u00f3n xeogr\u00e1fica, xunto \u00e1 fenda do r\u00edo Fr\u00edo ou Huitaca. Tam\u00e9n foi interpretado como \u00abA fendedura da Labranza\u201d\u00bb.\nHistoria.\nA poboaci\u00f3n muisca estaba organizada en cacicados e os caciques serv\u00edan \u00f3 Zipa, no que hoxe \u00e9 parte de Cundinamarca e \u00f3 Zaque na actual Boyac\u00e1. Baixo os caciques hab\u00eda unidades subordinadas, chamadas capitan\u00edas. A rexi\u00f3n de Tabio era famosa entre os muiscas polas s\u00faas augas termais; en devandita fonte posu\u00edan un templo natural onde o Zipa de Bacat\u00e1 acud\u00eda a celebrar as festas da Deusa das Augas, chamada Sie. Frei Crist\u00f3bal de Torres prohibiu as festas ancestrais. En outubro de 1593, o oidor Miguel de Ibarra visitou os repartimentos de Tabio, Subachoque e Gin\u00e9s, adxudicou terras de resgardo a 558 ind\u00edxenas e nomeou encomendero a Crist\u00f3bal G\u00f3mez de Silva.\nA Real Audiencia de Santaf\u00e9 de Bogot\u00e1 aprobou a Acta de Fundaci\u00f3n de Tabio, elaborada polo visitador Diego G\u00f3mez de Mena o 8 de abril de 1603, e a s\u00faa erecci\u00f3n como concello no ano 1761. Nomeouse executor da ordenanza a Melchor L\u00f3pez, quen iniciou a obra da igrexa o 19 de decembro do mesmo ano.\nA actual igrexa foi rematada en 1904 por Andr\u00e9s Avelino P\u00e9rez e denominouse Santa B\u00e1rbara, consagrada o 28 de decembro de 1929. A capela da Virxe de Lourdes, situada no leste da serra de Tiquiza, que separa a Tabio de Ch\u00eda, na verea que leva o seu nome, foi terminada en 1884. Nela cel\u00e9brase a festa patronal o 15 de decembro, d\u00eda da nosa Se\u00f1ora de Lourdes. A Capela de Santa B\u00e1rbara \u00e9 unha pequena construci\u00f3n en pedra que coroa unha elevaci\u00f3n natural, situada \u00e1 beira do canell\u00f3n do Zipa e do \u201cCastelo do Conde\u201d, casa da cal se contan numerosas lendas coloniais. Pola s\u00faa posici\u00f3n converteuse nun fito urbano e marca o punto de acceso \u00e1s vereas El Salitre e Santa B\u00e1rbara, as cales bordean a estrutura colonial da capela."}
{"id": "442879", "revid": "624", "url": "https://gl.wikipedia.org/wiki?curid=442879", "title": "Sime\u00f3n Uro\u0161 Pale\u00f3logo", "text": ""}
{"id": "442881", "revid": "23204", "url": "https://gl.wikipedia.org/wiki?curid=442881", "title": "Suba", "text": "Suba \u00e9 a localidade n\u00famero 11 de Distrito Capital de Bogot\u00e1. At\u00f3pase situada no norte da cidade. Entre os seus residentes at\u00f3panse todas as clases sociais a\u00ednda que predomina a clase baixa e media baixa na parte occidental, estrato socioecon\u00f3mico 2 e 3; e predomina a clase media alta na parte oriental, o estrato socioecon\u00f3mico 4 e 5; a\u00ednda que tam\u00e9n con presenza de clase alta, estrato socioecon\u00f3mico 6.\u00a0Salienta por ser a m\u00e1is poboada da cidade con m\u00e1is dun mill\u00f3n de habitantes, e por ser a localidade con maior poboaci\u00f3n de estrato medio alto da cidade, principalmente na zona leste da localidade, co\u00f1ecida como \u00abA Cidade do Sol\u00bb.\nEtimolox\u00eda.\nDirectamente tomado do antigo topon\u00edmico muisca da rexi\u00f3n, \"S\"uba\"\" significa \"Flor do Sol\" (Uba = Froito ou Flor, \"Sua\" = Sol, menos a s\u00faa \u00faltima vogal, convert\u00e9ndose en posesivo)."}
{"id": "442882", "revid": "27155", "url": "https://gl.wikipedia.org/wiki?curid=442882", "title": "SDS-PAGE", "text": "A SDS-PAGE (do ingl\u00e9s \"sodium dodecyl sulfate\u2013polyacrylamide gel electrophoresis\" ou electroforese en xel de poliacrilamida con dodecil sulfato s\u00f3dico) \u00e9 unha das variantes da electroforese en xel de poliacrilamida, un m\u00e9todo anal\u00edtico usado en bioqu\u00edmica para a separaci\u00f3n de mol\u00e9culas cargadas en mesturas pola s\u00faa masa molecular nun campo el\u00e9ctrico. Utiliza o dodecil sulfato s\u00f3dico (SDS) para axudar a identificar e illar mol\u00e9culas de prote\u00ednas.\nA SDS-PAGE \u00e9 un sistema electrofor\u00e9tico descontinuo desenvolvido por Ulrich K. Laemmli, que se utiliza habitualmente como m\u00e9todo para separar prote\u00ednas de masas moleculares entre 5 e 250 KDa. A publicaci\u00f3n que a describe \u00e9 o artigo m\u00e1is frecuentemente citado dun s\u00f3 autor e o segundo m\u00e1is citado globalmente.\nPropiedades.\nA SDS-PAGE \u00e9 un m\u00e9todo electrofor\u00e9tico co que se poden separar prote\u00ednas pola s\u00faa masa. O medio (ou matriz) no que se realiza \u00e9 un xel descontinuo baseado na poliacrilamida. Ademais \u00fasase o surfactante SDS (dodecil sulfato s\u00f3dico). A cada gramo de prote\u00edna \u00fanense uns 1,4 gramos de SDS, o que corresponde a unha mol\u00e9cula de SDS por cada dous amino\u00e1cidos da prote\u00edna. O SDS act\u00faa como un surfactante, que cobre as prote\u00ednas d\u00e1ndolles unha proporci\u00f3n moi similar de carga-masa. As cargas intr\u00ednsecas que ti\u00f1an as prote\u00ednas son desprezables en comparaci\u00f3n coas que ten o SDS que as cobre, e as cargas positivas son tam\u00e9n reducidas no rango de pH b\u00e1sico dun xel separador. Coa aplicaci\u00f3n dun campo el\u00e9ctrico constante, as prote\u00ednas migran cara ao \u00e1nodo, cada unha cunha diferente mobilidade, dependendo da s\u00faa masa. Este procedemento simple permite a separaci\u00f3n precisa das prote\u00ednas pola masa sen que infl\u00faan as cargas intr\u00ednsecas orixinais da prote\u00edna.\nO SDS tende a formar micelas esf\u00e9ricas en soluci\u00f3ns acuosas por riba de certa concentraci\u00f3n chamadas concentraci\u00f3n micelar cr\u00edtica (CMC). Por riba dunha concentraci\u00f3n micelar cr\u00edtica de 7 a 10 milimolar en soluci\u00f3ns acuosas, o SDS aparece como mol\u00e9culas separadas (mon\u00f3mero) e como micelas, pero por debaixo da CMC o SDS parece s\u00f3 como mon\u00f3mero en soluci\u00f3ns acuosas. \u00c1 CMC, unha micela consta dunhas 62 mol\u00e9culas de SDS. Por\u00e9n, s\u00f3 os mon\u00f3meros de SDS se unen a prote\u00ednas e fano por medio de interacci\u00f3ns hidr\u00f3fobas, mentres que as micelas de SDS son ani\u00f3nicas na parte exterior e non se adsorben a ningunha prote\u00edna. O SDS \u00e9 de natureza anfip\u00e1tica, o que permite que se despreguen tanto os segmentos polares coma non polares da estrutura das prote\u00ednas. A concentraci\u00f3ns de SDS superiores a 0,1 milimolar, empeza o despregamento das prote\u00ednas, e por riba de 1 mM, a maior\u00eda das prote\u00ednas son desnaturalizadas. Debido ao forte efecto desnaturalizador do SDS e a disociaci\u00f3n subseguinte dos complexos proteicos, xeralmente non poden determinarse as estruturas cuaternarias usando SDS. Son excepci\u00f3ns, por exemplo, as prote\u00ednas que foron previamente estabilizadas por enlaces cruzados covalentes e os complexos proteicos resistentes ao SDS, que son estables mesmo en presenza de SDS (isto \u00faltimo s\u00f3 a temperatura dunha habitaci\u00f3n). Para desnaturalizar os complexos resistentes ao SDS c\u00f3mpre unha alta enerx\u00eda de activaci\u00f3n, que se consegue quentando. A resistencia ao SDS est\u00e1 baseada na metaestabilidade do pregamento das prote\u00ednas. A\u00ednda que a prote\u00edna nativa completamente pregada resistente ao SDS non ten suficiente estabilidade en presenza de SDS, o equilibrio qu\u00edmico da desnaturalizaci\u00f3n a temperatura dunha habitaci\u00f3n ocorre lentamente. Os complexos de prote\u00ednas estables caracter\u00edzanse non s\u00f3 pola resistencia ao SDS sen\u00f3n tam\u00e9n pola estabilidade contra as proteases e un incremento da vida media biol\u00f3xica.\nAlternativamente, a electroforese en xel de poliacrilamida pode realizarse tam\u00e9n cos surfactantes cati\u00f3nicos CTAB nunha CTAB-PAGE, ou o 16-BAC nunha BAC-PAGE.\nProcedemento.\nO m\u00e9todo SDS-PAGE comprende as seguintes etapas: preparaci\u00f3n do xel, preparaci\u00f3n da mostra, electroforese, tinguidura das prote\u00ednas ou western blotting e an\u00e1lise do padr\u00f3n de bandas xerado.\nProduci\u00f3n do xel.\nCando se usan diferentes tamp\u00f3ns no xel (xel de electroforese descontinuo), os xeles prep\u00e1ranse un d\u00eda antes de realizar a electroforese, para que a difusi\u00f3n non orixine unha mestura dos tamp\u00f3ns. O xel prod\u00facese por polimerizaci\u00f3n de radicais nun molde que consiste en d\u00faas placas de vidro seladas con espazadores entre as placas de vidro. Nun t\u00edpico molde de minixel, os espazadores te\u00f1en un grosor de 0,75\u00a0mm ou 1,5\u00a0mm, o cal determina a capacidade de carga do xel. Para verter a soluci\u00f3n do xel, as placas son xeralmente suxeitadas cunha abrazadeira que sela temporalmente a parte inferior das placas de vidro (que doutro modo estar\u00edan abertas) cos dous espazadores. Para facer a solucion do xel mest\u00farase a acrilamida como formador do xel (usualmente ao 4% V/V no xel de concentraci\u00f3n ou \"stacking\" e ao 10-12 % no xel separador), a metilenobisacrilamida como axente formador de enlaces cruzados, o tamp\u00f3n do xel separador ou de concentraci\u00f3n, a auga e o SDS. Ao engadir o catalizador TEMED e o iniciador de radicais persulfato am\u00f3nico empeza a polimerizaci\u00f3n. A soluci\u00f3n \u00e9 despois vertida entre as placas de cristal sen crear burbullas. Dependendo da cantidade de catalizador e iniciador de radicais e dependendo da temperatura, a polimerizaci\u00f3n dura entre un cuarto de hora e varias horas. O xel inferior (xel separador) v\u00e9rtese primeiro e c\u00f3brese cunhas poucas pingas dun alcohol escasamente hidrosoluble (xeralmente tamp\u00f3n de butanol saturado ou isopropanol), que elimina as burbullas do menisco e protexe a soluci\u00f3n do xel do ox\u00edxeno eliminador de radicais. Despois da polimerizaci\u00f3n do xel separador, o alcohol desb\u00f3tase e o alcohol residual \u00e9 eliminado con papel de filtro. Despois da adici\u00f3n do persulfato am\u00f3nico e o TEMED \u00e1 soluci\u00f3n do xel de concentraci\u00f3n (\"stacking gel\"), v\u00e9rtese sobre o xel de separaci\u00f3n solidificado. Despois, ins\u00edrese un peite de mostra adecuado entre as placas de cristal sen crear burbullas. O peite de mostras extr\u00e1ese coidadosamente despois da polimerizaci\u00f3n, deixando petos ou pozos formados para a aplicaci\u00f3n da mostra. Para o uso posterior de prote\u00ednas para secuenciaci\u00f3n de prote\u00ednas, os xeles prep\u00e1ranse a mi\u00fado o d\u00eda anterior antes da electroforese para reducir as reacci\u00f3ns da acrilamida non polimerizada coas ciste\u00ednas nas prote\u00ednas.\nUsando un mesturador de gradiente, p\u00f3dense preparar xeles de gradiente cun gradiente de acrilamida (xeralmente do 4 ao 12%), que te\u00f1en un rango de separaci\u00f3n maior das masas moleculares. Os sistemas de xeles comerciais (denominados \"xeles pre-moldeado\") xeralemnte usan o tamp\u00f3n Bis-tris metano cun valor de pH entre 6,4 e 7,2 tanto no xel de concentraci\u00f3n coma no separador. Estes xeles entr\u00e9ganse moldeados e listos para usar. Como usan un s\u00f3 tamp\u00f3n (electroforese en xel continua) e te\u00f1en un pH case neutro, poden ser almacenados durante varias semanas. O pH m\u00e1is neutro ralentiza a hidr\u00f3lise e as\u00ed a descomposici\u00f3n da poliacrilamida. Ademais, na prote\u00edna hai poucas ciste\u00ednas que foran modificadas pola acrilamida. Debido ao pH constante nos xeles colector e separador non hai efecto de amontoamento (\"stacking\"). As prote\u00ednas de xeles BisTris non se poden tinguir con complexos de rutenio. Este sistema de xel ten un rango de separaci\u00f3n comparativamente grande, que pode variarse usando MES ou MOPS no tamp\u00f3n para \"correr\" o xel.\nPreparaci\u00f3n da mostra.\nDurante a preparaci\u00f3n das mostras, o tamp\u00f3n da mostra, e con el o SDS, eng\u00e1dense en exceso con respecto \u00e1s prote\u00ednas, e a mostra \u00e9 despois quentada a 95\u00a0\u00b0C durante cinco minutos, ou alternativamente a 70\u00a0\u00b0C durante dez minutos. O quentamento altera as estruturas secundaria e terciaria das prote\u00ednas ao distorsionar os enlaces de hidr\u00f3xeno e estirar as mol\u00e9culas. Opcionalmente, as pontes disulfuro poden ser clivadas por reduci\u00f3n. Para este prop\u00f3sito, eng\u00e1dense ao tamp\u00f3n da mostra tiois redutores como o \u03b2-mercaptoetanol (\u03b2-ME, 5% por volume), ditiotreitol (DTT, 10 milimolar) ou ditioeritritol (DTE, 10 milimolar). Despois de arrefrialo ata a temperatura dunha habitaci\u00f3n, cada mostra \u00e9 pipeteada no seu propio pozo no xel, que foi previamente mergullado no tamp\u00f3n electrofor\u00e9tico no aparello de electroforese.\nAdemais das mostras, xeralmente c\u00e1rgase no xel un marcador de tama\u00f1o de peso molecular. Este consta de prote\u00ednas de tama\u00f1os co\u00f1ecidos e as\u00ed permite a estimaci\u00f3n (cun erro de \u00b1 10%) do tama\u00f1o das prote\u00ednas nas mostras reais, o cal migra en paralelo en diferentes carreiros do xel. O marcador de tama\u00f1o adoita pipetearse no primeiro ou no \u00faltimo dos petos ou pozos do xel.\nElectroforese.\nPara a separaci\u00f3n, as mostras desnaturalizadas c\u00e1rganse nun xel de poliacrilamida, que se sit\u00faa nun tamp\u00f3n electrofor\u00e9tico con electr\u00f3litos adecuados. Despois apl\u00edcase unha voltaxe (xeralmente duns 100 V, 10-20 V por cm de lonxitude do xel), que causa a migrci\u00f3n das mol\u00e9culas cargadas negativamente a trav\u00e9s do xel na dirfecci\u00f3n do \u00e1nodo cargado positivamente. O xel act\u00faa como un baruto. As pequenas prote\u00ednas migran de forma relativamente doada a trav\u00e9s da rede do xel, mentres que as prote\u00ednas mais grandes \u00e9 m\u00e1is probable que queden retidas e migren m\u00e1is lentamente polo xel, o que permite que as prote\u00ednas sexan separadas por tama\u00f1o molecular. A electroforese tarda entre media hora e varias horas dependendo da voltaxe e a lonxitude do xel usado.\nAs prote\u00ednas que migran m\u00e1is r\u00e1pido (cun peso molecular de menos de 5 KDa) forman a fronte do tamp\u00f3n xunto cos compo\u00f1entes ani\u00f3nicos do tamp\u00f3n electrofor\u00e9tico, que tam\u00e9n migra a trav\u00e9s do xel. A \u00e1rea da fronte do tamp\u00f3n faise visible ao engadir ao tamp\u00f3n da mostra a tinguidura ani\u00f3nica comparativamente pequena azul de bromofenol. Debido ao tama\u00f1o molecular relativamente pequeno do azul de bromofenol, este migra m\u00e1is r\u00e1pido que as prote\u00ednas. Facendo un control \u00f3ptico da banda coloreada migrante, pode pararse a electroforese antes de que a tinguidura e tam\u00e9n as mostras migren completamente a trav\u00e9s do xel e saian del.\nO m\u00e9todo m\u00e1is comunmente usado \u00e9 a SDS-PAGE descontinua. Neste m\u00e9todo, as prote\u00ednas migran primeiro no xel colector (de concentraci\u00f3n ou \"stacking gel\") con pH neutro, no cal son concentrados e despois migran no xel separador con pH b\u00e1sico, no cal ten lugar a separaci\u00f3n real. Os xeles de concentraci\u00f3n e o separador difiren no tama\u00f1o do poro (4-6 % T e 10-20 % T), forza i\u00f3nica e valor do pH (pH 6,8 ou 8,8). O electr\u00f3lito m\u00e1is frecuentemente usado \u00e9 o sistema tamp\u00f3n Tris-glicina-cloruro que cont\u00e9n SDS. A pH neutro a glicina forma predominantemente un zwitteri\u00f3n, a pH alto as glicinas perden cargas positivas e fanse predominantemente ani\u00f3nicas. No xel colector, os i\u00f3ns cloruro cargados negativamente e m\u00e1is pequenos migran por diante das prote\u00ednas (como i\u00f3ns que van en cabeza) e os i\u00f3ns glicinato cargados negativamente e en parte positivamente, que son lixeiramente m\u00e1is grandes, migran por detr\u00e1s das prote\u00ednas (como i\u00f3ns de cola iniciais), mentres que no comparativamente b\u00e1sico xel separador ambos os i\u00f3ns migran por diante das prote\u00ednas. O gradiente de pH entre os tamp\u00f3ns dos xeles de concentraci\u00f3n e separador crea un efecto de amontoamento no bordo entre o xel de concentraci\u00f3n e o xel de separaci\u00f3n, xa que o glicinato perde parcialmente as s\u00faas cargas positivas a medida que se incrementa o pH e despois, a medida que o anterior i\u00f3n de cola adianta as prote\u00ednas, conv\u00e9rtese no i\u00f3n que vai en cabeza, o que causa que as bandas das diferentes prote\u00ednas (visibles despois de tinguir) se fagan m\u00e1is estreitas e n\u00edtidas (o que se chama efecto de amontoamento ou \"stacking\"). Para a separaci\u00f3n de prote\u00ednas e p\u00e9ptidos m\u00e1is pequenos, util\u00edzase o sistema tamp\u00f3n TRIS-Tricina de Sch\u00e4gger e von Jagow debido ao maior espallamento das prote\u00ednas no rango de 0,5 a 50 KDa.\nTinguidura do xel.\nAo final da separaci\u00f3n electrofor\u00e9tica, todas as prote\u00ednas son clasificadas por tama\u00f1o e poden despois ser analizadas por outros m\u00e9todos, por exemplo a tinguidura de prote\u00ednas con azul Coomassie (o m\u00e1is com\u00fan e doado de utilizar), a tinguidura de prata (o de maior sensibilidade), tinguidura Stains-all, tinguidura Amido Black 10B, tinguidura Fast green FCF, tinguiduras fluorescentes como a tinguidura con epicocconona e a tinguidura laranxa SYPRO, e a detecci\u00f3n inmunol\u00f3xica como o western blot. As tinguiduras fluorescentes te\u00f1en unha linearidde comparativamente m\u00e1is alta entre a cantidade de prote\u00ednas e a intensidade de cor de aproximadamente unhas tres ordes de magnitude por riba do l\u00edmite de detecci\u00f3n, \u00e9 dicir, a cantidade de prote\u00edna pode ser estimada pola intensidade de cor. Cando se usa a tinguidura de prote\u00ednas fluorescente tricloroetanol, om\u00edtese facer seguidamente outra tinguidura se este foi engadido \u00e1 soluci\u00f3n do xel e o xel foi irradiado con luz UV despois da electroforese.\nAn\u00e1lise.\nA tinguidura de prote\u00ednas no xel crea un padr\u00f3n de bandas documentable das varias prote\u00ednas. As glicoprote\u00ednas te\u00f1en niveis diferenciais de glicosilaci\u00f3ns e adsorben SDS m\u00e1is desigualmente nos puntos de glicosilaci\u00f3ns, o que ten como resultado a formaci\u00f3n de bandas m\u00e1is anchas e difuminadas. As prote\u00ednas de membrana, a causa do seu dominio transmembrana, est\u00e1n a mi\u00fado compostas de amino\u00e1cidos m\u00e1is hidr\u00f3fobos, te\u00f1en unha menor solubilidade en soluci\u00f3ns acuosas, tenden a unirse a l\u00edpidos, e adoitan precipitar en soluci\u00f3ns acuosas debido a efectos hidr\u00f3fobos cando non est\u00e1n presentes cantidades suficientes de deterxente. Esta precipitaci\u00f3n manif\u00e9stase no caso das prote\u00ednas de membrana nunha SDS-PAGE ao \"formar colas\" nos bordos (\"tailing\") da banda da prote\u00edna transmembrana. Neste caso, pode usarse m\u00e1is cantidade de SDS (usando m\u00e1is ou usando un tamp\u00f3n da mostra m\u00e1is concentrado) e a cantidade de prote\u00edna na aplicaci\u00f3n da mostra pode ser reducida. Unha sobrecarga do xel cunha prote\u00edna soluble crea unha banda semicircular desta prote\u00edna (por exemplo, no carreiro do marcador nos 66 KDa), o que permite que outras prote\u00ednas con pesos moleculares similares queden cubertas. Un baixo contraste (como no carreiro do marcador da imaxe) entre bandas dun carreiro indican a presenza de moitas prote\u00ednas (baixa pureza) ou, se se usan prote\u00ednas purificadas e aparece un contraste escaso s\u00f3 por debaixo dunha banda, iso indica unha degradaci\u00f3n proteol\u00edtica da prote\u00edna, que primeiro causa bandas de degradaci\u00f3n, e despois unha degradaci\u00f3n a\u00ednda maior produce unha cor homox\u00e9nea (\"untado\") baixo a banda. A documentaci\u00f3n do padr\u00f3n de bandas faise xeralmente fotograf\u00e1ndoas ou escane\u00e1ndoas. Para unha recuperaci\u00f3n posterior das mol\u00e9culas en bandas individuais, pode realizarse un xel de extracci\u00f3n.\nArquivaci\u00f3n.\nDespois da tinguidura das prote\u00ednas e a documentaci\u00f3n do padr\u00f3n de bandas, o xel de poliacrilamida pode secarse para o seu almacenemento nun arquivo. Poden extraerse del as prote\u00ednas en datas posteriores. O xel pode situarse nun armaz\u00f3n para o secado (usando ou non calor) ou nun secador de baleiro. O armaz\u00f3n para o secado consta de d\u00faas partes, unha que serve como unha base para unha pel\u00educula de celof\u00e1n h\u00famido ao cal se engaden o xel e unha soluci\u00f3n de glicerol ao 1%. Despois apl\u00edcase unha segunda pel\u00edcula de celof\u00e1n sen formar burbullas, a segunda parte do armaz\u00f3n ponse enriba e s\u00e9lase o armaz\u00f3n con clips. A eliminaci\u00f3n ds burbullas de aire evita a fragmentaci\u00f3n do xel durante o secado. A auga evap\u00f3rase a trav\u00e9s da pel\u00edcula do celof\u00e1n. En contraste co armaz\u00f3n de secado, os armaz\u00f3ns de baleiro xeran un baleiro e quentan o xel a uns 50\u00a0\u00b0C.\nDeterminaci\u00f3n da masa molecular.\nPara unha determinaci\u00f3n precisa dos pesos moleculares, as distancias de migraci\u00f3n relativas das bandas de cada prote\u00edna m\u00eddense no xel separdor. As medidas son realizadas xeralmene por triplicado para aumentr a exactitude. A mobilidade relativa (chamada valor Rf ou valor Rm) \u00e9 o cociente da distancia da banda da prote\u00edna e a distancia da fronte do tamp\u00f3n. As distancias das bandas e a fronte do tamp\u00f3n m\u00f1idense todas desde o principio do xel separador. A distancia da fronte do tamp\u00f3n corresponde grosso modo \u00e1 distancia \u00e1 que chega o azul de bromofenol contido no tamp\u00f3n da mostra. As distancias relativas das prote\u00ednas do marcador de tama\u00f1o son representadas semilogaritmicamente con respecto aos seus pesos moleculares co\u00f1ecidos. Por comparaci\u00f3n coa parte li\u00f1al do gr\u00e1fico xerado por unha an\u00e1lise de regresi\u00f3n, o peso molecular dunha prote\u00edna desco\u00f1ecida pode determinarse pola s\u00faa mobilidade relativa. As bandas de prote\u00ednas con glicosilaci\u00f3ns poden estar difuminadas. As prote\u00ednas con moitos amino\u00e1cidos b\u00e1sicos (por exemplol, as histonas) poden causar unha sobreestimaci\u00f3n dos pesos moleculares ou mesmo non migran no xel en absoluto, porque se moven lentamente na electroforese debido \u00e1s cargas positivas ou incluso na direcci\u00f3n oposta. En consecuencia, moitos amino\u00e1cidos \u00e1cidos poden causar unha migraci\u00f3n acelerada dunha prote\u00edna e unha subestimaci\u00f3n da s\u00faa masa molecular.\nAplicaci\u00f3ns.\nA SDS-PAGE en combinaci\u00f3n cunha tinguidura de protre\u00ednas util\u00edzase amplamente en bioqu\u00edmica para unha separaci\u00f3n exacta e r\u00e1pida e a posterior an\u00e1lise das prote\u00ednas. Ten un custo comparativamente baixo en instrumentos e reactivos e \u00e9 un m\u00e9todo doado de usar. Debido \u00e1 s\u00faa baixa escalabilidade, \u00e9 usada principalmente para prop\u00f3sitos anal\u00edticos e en menor medida para prop\u00f3sitos preparativos, especialmente cando hai que illar grandes cantidades dunha prote\u00edna.\nAdemais, a SDS-PAGE util\u00edzase co western blot para a determinaci\u00f3n da presenza dunha prote\u00edna espec\u00edfica nunha mestura de prote\u00ednas ou para a an\u00e1lise de modificaci\u00f3ns postraducionais. As modificaci\u00f3ns postraducionais de prote\u00ednas poden orixinar unha mobilidade relativa diferente (\u00e9 dicir, un \"corremento da banda\") ou un cambio na uni\u00f3n dun anticorpo de detecci\u00f3n usado no western blot (\u00e9 dicir, unha banda desaparece e aparece).\nNa espectroscopia de masas de prote\u00ednas, a SDS-PAGE \u00e9 un m\u00e9todo amplamente usado para a preparci\u00f3n de mostras antes da espectrometr\u00eda, principalmente usando dixesti\u00f3n en xel. En canto \u00e1 determinaci\u00f3n da masa molecular dunha prote\u00edna, a SDS-PAGE \u00e9 un pouco m\u00e1is exacta que unha ultracentrifugaci\u00f3n anal\u00edtica, pero menos exacta que unha espectroscopia de masas (ignorando as modificaci\u00f3ns postraducionais) ou un c\u00e1lculo da masa molecular da prote\u00edna a partir da secuencia de ADN.\nEn diagn\u00f3sticos m\u00e9dicos, a SDS-PAGE util\u00edzase como parte dun test de VIH e para avaliar a proteinuria. No test de VIH, as prote\u00ednas do VIH sep\u00e1ranse por SDS-PAGE e seguidamente son detectadas por western blot con anticorpos espec\u00edficos para o VIH do paciente, se est\u00e1n presentes no seu soro sangu\u00edneo. A SDS-PAGE para a proteinuria aval\u00eda os niveis de varias prote\u00ednas do soro na urina, por exemplo a albumina, alfa-2-macroglobulina e IgG.\nVariantes.\nA SDS-PAGE \u00e9 o m\u00e9todo m\u00e1is utilizado de separaci\u00f3n electrofor\u00e9tica en xel de prote\u00ednas. A electroforese en xel bidimensional combina secuencialmente o isoelectroenfoque ou BAC-PAGE cunha SDS-PAGE. A PAGE nativa util\u00edzase cando se debe manter o pregamento nativo da prote\u00edna. Para a separaci\u00f3n de prote\u00ednas de membrana, a BAC-PAGE ou a CTAB-PAGE pode ser utilizado como unha alternativa \u00e1 SDS-PAGE. Para a separaci\u00f3n electrofor\u00e9tica de grandes complexos prote\u00edcos pode utilizarse a electroforese en xel de agarosa, por exemplo a SDD-AGE. Alg\u00fans encimas poden ser detectados pola s\u00faa actividade encim\u00e1tica por zimograf\u00eda.\nAlternativas.\nA\u00ednda que \u00e9 unha das formas de separci\u00f3n de prote\u00ednas m\u00e1is precisa e de menor custo, a SDS-PAGE desnaturaliza as prote\u00ednas. Cando son necesarias condici\u00f3ns non desnaturalizantes, as prote\u00ednas son separadas por PAGE nativa ou diferentes m\u00e9todos cromatogr\u00e1ficos seguidos de cuantificaci\u00f3n fotom\u00e9trica, por exemplo cromatograf\u00eda de afinidade (ou mesmo purificaci\u00f3n de afinidade en t\u00e1ndem), cromatograf\u00eda de exclusi\u00f3n por tama\u00f1os, cromatograf\u00eda de intercambio i\u00f3nico. As prote\u00ednas poden tam\u00e9n separarse por tama\u00f1o nunha filtraci\u00f3n de fluxo tanxencial or a ultrafiltration. Unha prote\u00edna determinada pode ser illada da mestura por cromatograf\u00eda de afinidade ou por un ensaio pull-down. Alg\u00fans m\u00e9todos de separaci\u00f3n historicamente temper\u00e1ns e efectivos en canto a custo pero en cru est\u00e1n xeralmente baseados nunha serie de extracci\u00f3ns e precipitaci\u00f3ns usando mol\u00e9culas cosmotr\u00f3picas, como por exemplo a precipitaci\u00f3n por sulfato am\u00f3nico e a precipitaci\u00f3n por polietileneglicol.\nHistoria.\nEn 1948 Arne Tiselius foi galardoado co Premio Nobel de Qu\u00edmica polo descubrimento do principio da electroforese como migraci\u00f3n de \u00e1tomos ou mol\u00e9culas cargadas disoltas nun campo el\u00e9ctrico. O uso dunha matriz s\u00f3lida (inicialmente eran discos de papel) nunha electroforese en zona melloraba a separaci\u00f3n. A electroforese descontinua de 1964 ideada por L. Ornstein e B. J. Davis fixo posible mellorar a separaci\u00f3n polo efecto de amontoamento (\"stacking\"). O uso de hidroxeles de poliacrilamida con enlaces cruzados, a diferenza dos anteriormente usados discos de papel ou xeles de amid\u00f3n, proporcionaron unha maior estabilidade do xel e ningunha descomposici\u00f3n microbiana. O efecto de desnaturaliaci\u00f3n do SDS en xeles continuos de poliacrilamida o consecuente aumento da resoluci\u00f3n foi descrito primeiro en 1965 por David F. Summers no grupo de traballo de James E. Darnell para separar prote\u00ednas de poliovirus. A versi\u00f3n actual da SDS-PAGE foi descrita en 1970 por Ulrich K. Laemmli e usada inicialmente para caracterizar prote\u00ednas da cabeza do bacteri\u00f3fago T4."}
{"id": "442883", "revid": "89787", "url": "https://gl.wikipedia.org/wiki?curid=442883", "title": "Vincent Poirier", "text": "Vincent Poirier, nado o 27 de outubro de 1993 en Clamart, \u00e9 un xogador profesional de baloncesto franc\u00e9s que xoga para o Real Madrid da Liga ACB. Cunha estatura de 2,13 metros pode xogar nas posici\u00f3ns de ala-pivote e pivote.\nTraxectoria profesional.\nO 14 de xu\u00f1o de 2017, anunciouse a s\u00faa fichaxe por tres anos polo Baskonia da Liga ACB.\nO 15 de xu\u00f1o de 2019, Poirier asinou cos Boston Celtics.\nO 19 de novembro de 2020, Poirier foi traspasado \u00f3s Oklahoma City Thunder a cambio dunha futura elecci\u00f3n da segunda rolda do Draft. O 8 de decembro de 2020, foi traspasado \u00f3s Philadelphia 76ers xunto a Danny Green e Terrance Ferguson..\nO 25 de marzo de 2021, Poirier foi traspasado \u00f3s New York Knicks nun traspaso entre tres equipos no que tam\u00e9n participaron os Oklahoma City Thunder, pero foi cortado catro d\u00edas m\u00e1is tarde.\nO 12 de abril de 2021, Poirier asinou por tres tempadas e media co Real Madrid da Liga ACB."}
{"id": "442884", "revid": "839", "url": "https://gl.wikipedia.org/wiki?curid=442884", "title": "Tarsykiia Matskiv", "text": "Tarsykiia Matskiv (), nada como Olha Matskiv (en ) o 23 de marzo de 1919 en Khodoriv e finada o 17 de xullo de 1944 en Krystynopil, foi unha monxa e m\u00e1rtir greco-cat\u00f3lica ucra\u00edna.\nTraxectoria.\nEntrou na Congregaci\u00f3n das Servas de Mar\u00eda Inmaculada o 3 de maio de 1938, facendo os primeiros votos o 5 de novembro de 1940. Xa antes da chegada do Ex\u00e9rcito Vermello fixera a promesa ante o seu director espiritual Volodymyr Kovalyk de dar a s\u00faa vida pola conversi\u00f3n de Rusia e pola Igrexa cat\u00f3lica.\nO 17 de xullo de 1944, arredor das oito da ma\u00f1\u00e1, un soldado ruso chamou \u00e1 porta do convento. Cando Matskiv atendeu a porta, recibiu disparos e finou. Posteriormente se soubo que dispararon contra ela simplemente \"porque era unha monxa\".\nCulto.\nO papa Xo\u00e1n Paulo II beatificouna o 27 de xu\u00f1o de 2001 na s\u00faa visita pastoral a Ucra\u00edna, xunto a Mykolai Charnetskyi e compa\u00f1eiros m\u00e1rtires. A s\u00faa festa individual cel\u00e9brase o 18 de xullo, d\u00eda no que o \"Martiroloxio Romano\" a lembra do seguinte xeito:"}
{"id": "442885", "revid": "27155", "url": "https://gl.wikipedia.org/wiki?curid=442885", "title": "Electroforese en xel de poliacrilamida con dodecil sulfato s\u00f3dico", "text": ""}
{"id": "442886", "revid": "5863", "url": "https://gl.wikipedia.org/wiki?curid=442886", "title": "\u00d3rgano Oficial de la Asociaci\u00f3n Uruguaya de Hijos de Gallegos", "text": ""}
{"id": "442887", "revid": "75491", "url": "https://gl.wikipedia.org/wiki?curid=442887", "title": "Johannes Voigtmann", "text": "Johannes Voigtmann, nado o 20 de setembro de 1992 en Eisenach, \u00e9 un xogador profesional de baloncesto alem\u00e1n que xoga para o PBC CSKA Moscova da VTB United League. Cunha estatura de 2,14 metros xoga na posici\u00f3n de pivote.\nTraxectoria profesional.\nO 23 de xu\u00f1o de 2016, anunciouse a s\u00faa fichaxe polo Baskonia da Liga ACB.\nO 2 de xullo de 2019, Voigtmann fichou polo CSKA Moscova tras firmar un contrato por d\u00faas tempadas, convert\u00e9ndose no primeiro xogador alem\u00e1n da historia en xogar no equipo ruso."}
{"id": "442890", "revid": "865", "url": "https://gl.wikipedia.org/wiki?curid=442890", "title": "Beacons of Ancestorship", "text": "Beacons of Ancestorship \u00e9 o sexto \u00e1lbum de estudio da banda estadounidense de post-rock Tortoise, publicado o 23 de xu\u00f1o de 2009 a trav\u00e9s do selo Thrill Jockey."}
{"id": "442891", "revid": "56817", "url": "https://gl.wikipedia.org/wiki?curid=442891", "title": "ECIM", "text": "ECIM \u00e9 o \u00e1lbum de estrea da banda estadounidense de post-rock Cul de Sac, publicado no ano 1991 a trav\u00e9s do selo Capella."}
{"id": "442892", "revid": "785", "url": "https://gl.wikipedia.org/wiki?curid=442892", "title": "Sancha Afonso", "text": "Sancha Afonso p\u00f3dese referir a:"}
{"id": "442893", "revid": "785", "url": "https://gl.wikipedia.org/wiki?curid=442893", "title": "Dulce Afonso", "text": ""}
{"id": "442894", "revid": "785", "url": "https://gl.wikipedia.org/wiki?curid=442894", "title": "Aldonza Afonso", "text": ""}
{"id": "442895", "revid": "98629", "url": "https://gl.wikipedia.org/wiki?curid=442895", "title": "Folha de S. Paulo", "text": "Folha de S. Paulo, Folha de S\u00e3o Paulo, ou simplemente Folha, \u00e9 un xornal brasileiro editado na cidade de S\u00e3o Paulo. \u00c9 o diario de maior circulaci\u00f3n no Brasil, segundo o \"Instituto Verificador de Circula\u00e7\u00e3o\" (IVC). O seu \"slogan\" \u00e9 \"O Jornal do Futuro\". \"Um Jornal a Servi\u00e7o do Brasil\".\nHistoria.\nO 19 de febreiro de 1921 un grupo de xornalistas liderado por Olival Costa e Pedro Cunha fundaron en S\u00e3o Paulo a \"Folha da Noite\", en oposici\u00f3n ao principal xornal da cidade, \"O Estado de S. Paulo\", que representaba \u00e1s elites rurais e asum\u00eda unha posici\u00f3n conservadora, tradicional e r\u00edxida.\nA empresa tivo \u00e9xito, o que permitiu aos socios comprar unha sede propia, unha rotativa e, en xullo de 1925, crear un segundo peri\u00f3dico, este matutino: a \"Folla da Mah\u00e3\". En 1949 fundouse un terceiro diario, a \"Folha da Tarde\". En 1950 todas as \"Folhas\" pasaron a imprimirse nun edificio sitiuado na Alameda Bar\u00e3o de Campinas. Finalmente, en 1960, os tres peri\u00f3dicos fusion\u00e1ronse en \"Folha de S.Paulo\".\nO edificio da Alameda Bar\u00e3o de Campinas quedou pequeno, polo que foi ampliado ao final dos anos 1960 coa construci\u00f3n dun segundo edificio na alameda Bar\u00e3o de Limeira, no barrio dos Campos El\u00edsios. Hoxe, este edificio \u00e9 a entrada principal da empresa..\nCo fin da Ditadura militar do Brasil (1964\u20131985), e coa recuperaci\u00f3n da liberdade de prensa, os peri\u00f3dicos convert\u00e9ronse nun importante canal para a manifestaci\u00f3n da opini\u00f3n p\u00fablica. En 1986, a \"Folha\" converteuse no xornal de maior circulaci\u00f3n en todo o pa\u00eds, liderado que mant\u00e9n desde ent\u00f3n. En 1995, un ano despois de superar a marca de 1 mill\u00f3n de exemplares os domingos, a \"Folha\" inaugurou seu novo parque gr\u00e1fico, considerado o maior e m\u00e1is atualizado tecnoloxicamente na Am\u00e9rica Latina. O r\u00e9cord de tirada e de vendas do xornal alcanzouse en 1994, na \u00e9poca do lanzamento do \"Atlas Folha/The New York Times\" (1.117.802 exemplares no domingo).\nA \"Folha de S. Paulo\" na actualidade.\nA\u00ednda que \u00e9 un xornal do estado de S\u00e3o Paulo, a \"Folha\" ten unha influencia moi ampla en todo o pa\u00eds e noutros medios de comunicaci\u00f3n.\nTivo un importante papel no episodio da destituci\u00f3n do presidente Fernando Collor de Mello en 1992.\n\"Folha de S\u00e3o Paulo\" presenta unha ampla selecci\u00f3n de novas, con moitos artigos pequenos, notas e reportaxes ilustrados. O peri\u00f3dico intenta presentar diversos \u00e1ngulos da mesma historia, que se basea nun enfoque m\u00e1is visual para presentar as novas, usando detalles explicativos, gr\u00e1ficos, documentos e fotograf\u00edas.\nActualmente, a \"Folha\" \u00e9 o centro dunha serie de actividades na esfera da industria das comunicaci\u00f3ns, abranguendo xornais, un banco de datos, un instituto de investigaci\u00f3ns de opini\u00f3n e de mercado, unha axencia de novas, un servizo de informaci\u00f3n e entretemento en tempo real, e unha empresa de transporte. Ao lado de \"O Globo\", \"Estado de Minas\", \"Zero Hora\", \"Correio Braziliense\" e \"O Estado de S. Paulo\", entre outros, forma o grupo dos principais xornais de referencia do Brasil.\nVersi\u00f3n dixital.\nA versi\u00f3n dixital da \"Folha de S\u00e3o Paulo\" foi o primeiro xornal en tempo real en portugu\u00e9s. Ao igual ca versi\u00f3n impresa ofrece noticias, artigos e tem\u00e1ticas sobre diversos asuntos, como pol\u00edtica, deportes e econom\u00eda.\nEn xullo de 2011 o xornal comezou a publicar en Internet a \"Folha Internacional\", con noticias traducidas ao castel\u00e1n e ao ingl\u00e9s.\nCorrespondentes no exterior.\nNo segundo semestre de 2017, a \"Folha\" contaba con correspondentes, entre fixos e bolseiros, nas seguintes cidades:"}
{"id": "442896", "revid": "89787", "url": "https://gl.wikipedia.org/wiki?curid=442896", "title": "Grupo Folha", "text": "O Grupo Folha \u00e9 un conglomerado de cinco empresas brasileiras de Medios de cominicaci\u00f3n, fundado polo empresario Octavio Frias de Oliveira (1912-2007) e dirixido polo seu fillo Luiz Fr\u00edas desde 1992.\nDatos econ\u00f3micos.\nNa \u00faltima d\u00e9cada o grupo case triplicou a s\u00faa facturaci\u00f3n, chegando aos 2 700 mill\u00f3ns de reais en 2010. O lucro antes de descontar os intereses, impostos, depreciaci\u00f3ns e amortizaci\u00f3ns (EBITDA) alcanzou os 600 mill\u00f3ns de reais.\nO grupo publica o xornal de maior circulaci\u00f3n do Brasil, a \"Folha de S. Paulo\" (en portugu\u00e9s, \"Folha de S. Paulo\") que, desde 1986 mant\u00e9n o liderado entre os diarios nacionais de interese xeral.\nEn febreiro de 2012, este peri\u00f3dico ampliou o seu liderado entre os diarios de prestixio no Brasil, con 297 500 exemplares en circulaci\u00f3n, media diaria do mes, situ\u00e1ndose nun 12 % por diante do carioca \"O Globo\", e nun 20,3 % por riba de \"O Estado de S. Paulo\".\nAdemais da \"Folha\", o grupo publica o peri\u00f3dico \"Agora S\u00e3o Paulo\" e ten un 50 % de participaci\u00f3n no diario \"Valor Econ\u00f4mico\", en sociedade co Grupo Globo. Os dous son l\u00edderes de circulaci\u00f3n nas \u00e1reas de periodismo popular e periodismo econ\u00f3mico, respectivamente.\nEn setembro de 2016 o Grupo Globo comprou a \u00faltima parte do Grupo Folha e pasou a ser o \u00fanico dono do diario \"Valor Econ\u00f4mico\".\nDistribuci\u00f3n e impresi\u00f3n.\nNos sectores de distribuci\u00f3n e impresi\u00f3n, o Grupo Folha conta coas unidades de negocio Transfolha e Folhagr\u00e1fica. Tam\u00e9n pos\u00fae participacion accionarial nas empresas Plural e SPDL. A Plural \u00e9 resultado dunha \"joint-venture\" coa estadounidense Quad/Graphics e co control do Grupo Folha.\nA SPDL \u00e9 unha asociaci\u00f3n entre os grupos Folha (50 %) e Estado (50 %) e distrib\u00fae os xornais das d\u00faas empresas. Tam\u00e9n fan parte do Grupo Folha o Datafolha, un dos principais institutos de investigaci\u00f3n sociol\u00f3xica do pa\u00eds; a editora Publifolha; o selo Tr\u00eas Estrelas, lanzado en 2012 para publicar libros nas \u00e1reas de humanidades, e a axencia de noticias Folhapress."}
{"id": "442898", "revid": "23204", "url": "https://gl.wikipedia.org/wiki?curid=442898", "title": "Tareixa de Portugal, ra\u00ed\u00f1a de Galiza e Le\u00f3n", "text": ""}
{"id": "442899", "revid": "23204", "url": "https://gl.wikipedia.org/wiki?curid=442899", "title": "Tareixa de Portugal, ra\u00ed\u00f1a de Galicia e Le\u00f3n", "text": ""}
{"id": "442901", "revid": "865", "url": "https://gl.wikipedia.org/wiki?curid=442901", "title": "American Analog Set", "text": ""}
{"id": "442915", "revid": "89787", "url": "https://gl.wikipedia.org/wiki?curid=442915", "title": "Sociedade Galega de Terminolox\u00eda", "text": "A Sociedade Galega de Terminolox\u00eda (SGaT) \u00e9 unha asociaci\u00f3n sen \u00e1nimo de lucro formada por persoas interesadas na terminolox\u00eda galega.\nHistoria.\nO d\u00eda 6 de outubro do ano 2004 diferentes investigadores, tradutores e especialistas en terminolox\u00eda reun\u00edronse en Santiago de Compostela, en dependencias do Consello da Cultura Galega para constitu\u00edren a Sociedade Galega de Terminolox\u00eda. Nesta reuni\u00f3n formounse unha Comisi\u00f3n Promotora, que convocou a todas as persoas interesadas a participar na s\u00faa primeira Asemblea Xeral, que tivo lugar o d\u00eda 27 de xaneiro de 2005, \u00e1s 17.00 h, no Sal\u00f3n de Graos da Facultade de Filolox\u00eda da USC. Nesta xuntanza presentouse oficialmente a asociaci\u00f3n e elixiuse a s\u00faa primeira Xunta Directiva, ao tempo que se debateron as li\u00f1as de traballo que a entidade desenvolver\u00e1 no futuro.\nPrimeira Xunta Directiva.\nNa antedita asemblea quedou constitu\u00edda a primeira xunta directiva da SGaT, formada polas seguintes persoas:\nO d\u00eda 8 de xu\u00f1o de 2005, a Sociedade Galega de Terminolox\u00eda organizou un acto acad\u00e9mico, na sede do Consello da Cultura Galega, no Pazo de Raxoi, para presentar as s\u00faas actividade para este ano, a s\u00faa p\u00e1xina web e diverso material informativo. Neste acto pronunciou unha conferencia a presidenta da Asociaci\u00f3n Espa\u00f1ola de Terminolox\u00eda, Teresa Cabr\u00e9, co t\u00edtulo \"Xesti\u00f3n terminol\u00f3xica das linguas minorizadas: presentaci\u00f3n xeral e alg\u00fans apuntamentos sobre o galego\".\nO d\u00eda 25 de abril de 2006 a profesora Rute Costa Vilhena, presidenta da Asociaci\u00f3n Europea de Terminolox\u00eda e da Associa\u00e7\u00e3o Portuguesa de Terminologia, pronunciou, no Sal\u00f3n de Actos do Consello da Cultura Galega, a conferencia \"A cooperaci\u00f3n en terminolox\u00eda no contexto internacional\", acto organizado en colaboraci\u00f3n co Consello da Cultura Galega.\nFins da sociedade.\nA SGaT ten como obxectivos, entre outros, facilitar o co\u00f1ecemento e a cohesi\u00f3n entre as persoas relacionadas coa terminolox\u00eda en Galicia, promover acci\u00f3ns formativas e propiciar o intercambio de informaci\u00f3n e co\u00f1ecementos neste eido."}
{"id": "442923", "revid": "25871", "url": "https://gl.wikipedia.org/wiki?curid=442923", "title": "Raffaele Danise", "text": "Raffaele Danise, M.I., nado o 23 de xullo de 1818 en N\u00e1poles e finado o 8 de xaneiro de 1898, foi un relixioso cat\u00f3lico latino napolitano, bispo de Caiazzo dende 1884 at\u00e9 o seu pasamento.\nTraxectoria.\nEn 1839 profesou como relixioso camiliano. Foi ordenado sacerdote o 25 de abril de 1841. O 9 de agosto de 1883 foi nomeado bispo de Cassano all'Ionio, recibindo a consagraci\u00f3n episcopal o 15 de agosto de mans do cardeal Raffaele Monaco La Valletta, e tendo como co-consagrantes a Giulio Lenti e a Placido Maria Schiaffino. Por\u00e9n, chegou a tomar posesi\u00f3n da s\u00e9 ao non obter a aprobaci\u00f3n das autoridades civ\u00eds, e finalmente foi nomeado bispo Antonio Pistocchi.\nO 24 de marzo de 1884 foi nomeado bispo de Caiazzo, cargo que exerceu at\u00e9 o seu pasamento o 8 de xaneiro de 1898."}
{"id": "442924", "revid": "23204", "url": "https://gl.wikipedia.org/wiki?curid=442924", "title": "Capela de Rosslyn", "text": "A capela de Rosslyn \u00e9 un templo cristi\u00e1n e unha atracci\u00f3n tur\u00edstica situado na vili\u00f1a de Roslin, \u00e1s aforas da cidade escocesa de Edimburgo. Constru\u00edda fundamentalmente no s\u00e9culo XV como inicio dun templo de gran tama\u00f1o, a capela caeu no abandono e foi recuperada para o culto e para o turismo no s\u00e9culo XIX.\nHistoria do edificio.\nA construci\u00f3n do templo iniciouna en 1446 o cabaleiro William St Clair, un nobre de familia normanda establecido ao sur de Edimburgo, dentro do que daquela era o reino de Escocia. A data rexistrada no muro norte do edificio \u00e9 1450, quizais porque os traballos de construci\u00f3n dos alicerces levaran catro anos. O proxecto de St Clair era o levantamento dun grande templo dedicado a San Mateu, e de feito descubr\u00edronse alicerces desa extensi\u00f3n prevista a uns 30 metros do actual edificio. Por\u00e9n, o que se conserva hoxe \u00e9 unicamente a cabeceira dese proxecto, completada e pechada en s\u00e9culos posteriores. Crese que a construci\u00f3n durou uns corenta anos, e que se debeu interromper en datas pr\u00f3ximas \u00e1s do falecemento de William St Clair, en 1484.\nUn s\u00e9culo m\u00e1is tarde, en 1571, no medio da Reforma protestante, asaltan a capela e queda en estado de semiabandono. Todas as figuras exteriores de santos e virxes desapareceron daquela. Case un s\u00e9culo despois, en 1650, as tropas de Oliver Cromwell atacaron o veci\u00f1o castelo de Rosslyn e gardaron os cabalos e as bestas no interior dunha capela xa en ru\u00ednas.\nDesde finais do s\u00e9culo XVIII comezan as visitas tur\u00edsticas ao edificio: o poeta Robert Burns vis\u00edtao en 1780, en 1803 Dorothy Wordsworth e en 1842 a ra\u00ed\u00f1a Vitoria. En 1862 a capela volve ser consagrada, desta vez ao abeiro da Igrexa Episcopal Escocesa, que forma parte da comu\u00f1\u00f3n anglicana. Comezaron daquela os primeiros traballos de reconstruci\u00f3n e reparaci\u00f3n, que afectan sobre todo \u00e1 incorporaci\u00f3n dunha estatua da Virxe, que preside a nave principal, e o baptisterio, que lle d\u00e1 a entrada.\nA musealizaci\u00f3n do edificio, que se inicia a partir da visita da ra\u00ed\u00f1a Vitoria, aumenta nos anos finais do s\u00e9culo XX, cando aparece o templo mencionado na novela de Dan Brown \"O c\u00f3digo Da Vinci\". O filme baseado na novela, protagonizado por Tom Hanks, tam\u00e9n se rodou no templo, o que aviveceu distintas teor\u00edas especulativas sobre algunhas das esculturas que permanecen no interior da capela e as s\u00faas conexi\u00f3ns coa masonar\u00eda, os cabaleiros templarios e o Santo Graal. \nDescrici\u00f3n.\nO templo ten catro espazos principais:\nA decoraci\u00f3n da cabeceira.\nNa cabeceira da capela est\u00e1n alg\u00fans dos elementos decorativos m\u00e1is co\u00f1ecidos. Existen escenas da danza da morte, ou baile dos esqueletos, a representaci\u00f3n dun anxo tocado a gaita (un instrumento que debeu de chegar a Escocia naqueles anos), un anxo cos p\u00e9s para arriba, e os dous piares de maior sona, que se co\u00f1ecen como a columna do canteiro e a columna do aprendiz. A columna do canteiro \u00e9 unha columna recta, profusamente decorada, e a columna do aprendiz unha columna salom\u00f3nica, de fuste retorto, apoiada sobre unha base de oito drag\u00f3ns, quizais de inspiraci\u00f3n ou conexi\u00f3n escandinava.\nSobre estas columnas c\u00f3ntase a lenda do aprendiz e do canteiro, de a\u00ed que se chamen as\u00ed. O mestre canteiro, logo de facer a columna da esquerda da nave, quixo mudar o modelo e constru\u00edr unha columna salom\u00f3nica, pero falto de referencias iniciou unha viaxe a Roma. \u00c1 s\u00faa volta, comprobou que o seu aprendiz xa fixera a columna: levado dos celos, o mestre asasinou o aprendiz dun golpe na cabeza. A lenda contin\u00faa explicando d\u00faas pequenas cabezas que se ven no extremo oposto da nave: a do aprendiz, cunha fenda na chola, e a do mestre, condenado a ollar para sempre a columna do seu aprendiz.\nEntre medias dos dous piares existe unha terceira columna, denominada en datas recentes a columna do oficial, aludindo os estadios da aprendizaxe da masonar\u00eda, e que en calquera caso a s\u00faa conceptualizaci\u00f3n foi posterior \u00e1 construci\u00f3n da capela.\nNesa zona de cabeceira tam\u00e9n hai, colocados sobre os arcos interiores que subdividen o teito da cabeceira, unha serie de 213 obxectos paralelep\u00edpedos, de pequeno tama\u00f1o, gravados con marcas e puntos. A interpretaci\u00f3n m\u00e1is habitual \u00e9 que esas caixas son notaci\u00f3ns musicais, e que servir\u00edan para reproducir unha melod\u00eda. Hai quen mesmo elaborou un motete a partir da combinaci\u00f3n dos sons que supostamente reproducir\u00edan esas caixas. \nTam\u00e9n podemos ver na cabeceira, as\u00ed como no resto do edificio, homes verdes, representaci\u00f3ns da fertilidade da natureza que debuxan o rostro dun home do que brotan flores, guenllos e follas pola boca.\nA decoraci\u00f3n da nave.\nA nave central \u00e9 de pequeno tama\u00f1o, con cinco arcos g\u00f3ticos que a separan de cadans\u00faa nave lateral. O teito que cobre a nave ten unha elaborada decoraci\u00f3n, con ducias de elementos florais homox\u00e9neos, separados polos piares.\nAs naves laterais incl\u00faen tam\u00e9n alg\u00fans dos elementos m\u00e1is co\u00f1ecidos, tanto polo detalle da escultura, como polas interpretaci\u00f3ns que se lle fixeron a posteriori. Hai, por exemplo, un lintel na nave sur que recolle dun lado os sete pecados capitais e do outro as sete virtudes teologais; mais unha das pezas est\u00e1 virada, de maneira que unha das virtudes est\u00e1 do lado dos pecados e un pecado na beira das virtudes, algo que pode atribu\u00edrse a un erro ou d\u00e1rselle unha significancia maior. \nTam\u00e9n existen elementos decorativos vexetais que te\u00f1en sido identificados como plantas de lugares ex\u00f3ticos (como un arco esculpido con plantas que poder\u00edan parecer \u00e1loe vera) e mesmo de Am\u00e9rica, o que abondar\u00eda nas teor\u00edas de que houbera conexi\u00f3ns entre Europa e Am\u00e9rica previas aos contactos de Cristovo Col\u00f3n, como trillium e millo. Outros autores interpretan eses dese\u00f1os vexetais como figuras estilizdas de trigo, amorodos ou lirios.."}
{"id": "442925", "revid": "1093", "url": "https://gl.wikipedia.org/wiki?curid=442925", "title": "Capela Rosslyn", "text": ""}
{"id": "442931", "revid": "22570", "url": "https://gl.wikipedia.org/wiki?curid=442931", "title": "Guangdong Southern Tigers", "text": "Os Guangdong Hongyuan Southern Tigers (chin\u00e9s simplificado: \u5e7f\u4e1c\u5b8f\u8fdc\u534e\u5357\u864e, chin\u00e9s tradicional: \u5ee3\u6771\u5b8f\u9060\u83ef\u5357\u864e) ou Guangdong Southern Tigers, tam\u00e9n co\u00f1ecidos por motivos de patrocinio como Guangdong Dongguan Bank, son un equipo profesional de baloncesto da China con sede na cidade de Dongguan (Guangdong). O club \u00e9 propiedade do Grupo Guangdong Winnerway (Hongyuan). Os Southern Tigers son un dos equipo m\u00e1is exitosos da Chinese Basketball Association (CBA), m\u00e1xima competici\u00f3n do baloncesto chin\u00e9s, tendo ga\u00f1ado at\u00e9 oito t\u00edtulos de liga, r\u00e9cord s\u00f3 igualado polos Bayi Rockets. Tam\u00e9n son o \u00fanico equipo que foi capaz de disputar todos os play-offs polo t\u00edtulo da CBA desde a s\u00faa fundaci\u00f3n en 1995. O equipo xoga os seus partidos como local no Centro Deportivo Dongguan, recinto con capacidade para 16.133 espectadores. Ocasionalmente, por motivos publicitarios, o equipo xoga alg\u00fans partidos como local noutras cidades do Delta do R\u00edo da Perlas como Zhongshan ou Zhuhai.\nHistoria.\nFundado en 1993, os Southern Tigers son o primeiro equipo do Club de Baloncesto Guangdong Southern Tigers. O club foi o primeiro equipo profesional de baloncesto non-gobernamental da China en ser fundado. Ademais do primeiro equipo, o club ten tres equipos filiales. Esstes filiais son conxuntamente administrados polo club e a Axencia de Deportes Provincial de Guangdong. Moitos xogadores de baloncesto famosos en xogo da China para o club. Das categor\u00edas inferiores do club xurdiron moitos co\u00f1ecidos baloncestistas chineses.\nOs Southern Tigers son dos equipos m\u00e1is destacados da historia da Chinese Basketball Association (CBA), competici\u00f3n da que son un dos membros fundadores. Na temporada 1995\u221296, a primeira da CBA, os Southern Tigers chegaron \u00e1 final da competici\u00f3n, onde perderon ante os Bayi Rockets por 0\u22122. Na temporada 2002\u221203, conseguiron volver a disputarar unha final ap\u00f3s sete anos, a\u00ednda que se saldou de novo cunha derrota ante os Bayi Rockets (1\u20133). O primeiro t\u00edtulo chegou na seguinte temporada, devolvendolle a derrota aos Rockets. Entre 2003\u201304 e 2010\u201311 o equipo ga\u00f1a sete de oito campionatos de liga, sendo a \u00fanica temporda onde non se levaron o t\u00edtulo a 2006\u201307. Na s\u00faa filas participaron xogadores que anterior ou posteriormente xogaron na National Basketball Association (NBA), como Yi Jianlian, Laron Profit, David Harrison, Aaron Brooks ou James Singleton.\nT\u00edtulos.\nLiga da China"}
{"id": "442932", "revid": "5132", "url": "https://gl.wikipedia.org/wiki?curid=442932", "title": "Guangdong Hongyuan Southern Tigers", "text": ""}
{"id": "442933", "revid": "5132", "url": "https://gl.wikipedia.org/wiki?curid=442933", "title": "Guangdong Dongguan Bank", "text": ""}
{"id": "442936", "revid": "56817", "url": "https://gl.wikipedia.org/wiki?curid=442936", "title": "Give a Glimpse of What Yer Not", "text": "Give a Glimpse of What Yer Not \u00e9 o d\u00e9cimo primeiro \u00e1lbum de estudio da banda estadounidense de rock alternativo Dinosaur Jr., publicado o 5 de agosto de 2016 a trav\u00e9s do selo Jagjaguwar. O disco foi anunciado o 24 de maio e o videoclip do seu primeiro sinxelo, \"Tiny\", lanzouse o d\u00eda 20 de xu\u00f1o. O segundo sinxelo, \"Goin Down\", editouse o 27 de xullo. O nome do traballo est\u00e1 sacado dunha li\u00f1a da letra do tema \"Knocked Around\".\nListaxe de canci\u00f3ns.\nTodos os temas compostos por J Mascis ag\u00e1s onde se indique."}
{"id": "442938", "revid": "56817", "url": "https://gl.wikipedia.org/wiki?curid=442938", "title": "The Velvet Underground (\u00e1lbum)", "text": "The Velvet Underground \u00e9 o terceiro \u00e1lbum de estudio da banda estadounidense de art rock The Velvet Underground, publicado en marzo de 1969 a trav\u00e9s do selo MGM Records. Foi o seu primeiro disco con Doug Yule, que foi o substituto de John Cale. Gravado en 1968 nos TTG Studios de Hollywood, California, o son do \u00e1lbum, formado principalmente por baladas e canci\u00f3ns rock sinxelas, marcou un significativo cambio no estilo da banda con respecto aos seus anteriores traballos. No ano 2003 a revista \"Rolling Stone\" situouno no n\u00famero 314 na s\u00faa lista dos 500 mellores \u00e1lbums de todos os tempos. Na s\u00faa revisi\u00f3n de 2012 pasou ao posto 316.\nListaxe de canci\u00f3ns.\nTodos os temas compostos por Lou Reed, ag\u00e1s onde se indique."}
{"id": "442939", "revid": "624", "url": "https://gl.wikipedia.org/wiki?curid=442939", "title": "Half-Earth", "text": "Half-Earth \u00e9 unha obra divulgativa sobre a teor\u00eda da evoluci\u00f3n, que presenta unha interpretaci\u00f3n que procura explicar a evoluci\u00f3n das especies na perspectiva dos xenes e non na do individuo ou da especie.\nCaracter\u00edsticas.\nSegundo a Teor\u00eda do xene ego\u00edsta, o xene \u00e9 a unidade fundamental da evoluci\u00f3n. Esta idea pon final a algunhas confusi\u00f3ns que se crearon co obxectivo de explicar determinadas caracter\u00edsticas f\u00edsicas ou comportamentais dos seres vivos. Ollando a evoluci\u00f3n desde o punto de vista do xene, p\u00f3dense explicar mesmo fen\u00f3menos de selecci\u00f3n de grupo. Este libro tam\u00e9n \u00e9 not\u00e1bel por (re)introducir o concepto de meme.\nA teor\u00eda de Dawkins fixa os xenes, no canto dos individuos, como os axentes sobre os que opera a evoluci\u00f3n."}
{"id": "442940", "revid": "1131", "url": "https://gl.wikipedia.org/wiki?curid=442940", "title": "Vicente Fern\u00e1ndez", "text": "O nome Vicente Fern\u00e1ndez pode referirse a:"}
{"id": "442943", "revid": "85894", "url": "https://gl.wikipedia.org/wiki?curid=442943", "title": "Vicente Fern\u00e1ndez Hermida", "text": "Vicente Fern\u00e1ndez Hermida foi un estudoso da vida popular de Galicia.\nTraxectoria.\nPertenceu ao grupo de investigadores que dirix\u00eda Florentino L\u00f3pez Cuevillas. Fixo maquetas de casas labregas galegas para o Seminario de Estudos Galegos e participou con Cuevillas e Xaqu\u00edn Lorenzo no libro \"Parroquia de Velle\", do SEG, publicado en 1936, poucos d\u00edas antes do inicio da guerra civil espa\u00f1ola, reeditado en 2005 polo Museo do Pobo Galego e a Deputaci\u00f3n Provincial de Ourense."}
{"id": "442944", "revid": "5863", "url": "https://gl.wikipedia.org/wiki?curid=442944", "title": "Santa Marta de Velle", "text": ""}
{"id": "442945", "revid": "5132", "url": "https://gl.wikipedia.org/wiki?curid=442945", "title": "Pablo Laso", "text": "Pablo Laso Biurr\u00fan, nado o 13 de outubro de 1967 en Vitoria, \u00e9 un ex xogador e adestrador profesional espa\u00f1ol de baloncesto."}
{"id": "442946", "revid": "7523", "url": "https://gl.wikipedia.org/wiki?curid=442946", "title": "Pablo Laso Biurr\u00fan", "text": ""}
{"id": "442947", "revid": "839", "url": "https://gl.wikipedia.org/wiki?curid=442947", "title": "Grecocat\u00f3lico ucra\u00edno", "text": ""}
{"id": "442948", "revid": "839", "url": "https://gl.wikipedia.org/wiki?curid=442948", "title": "Eparqu\u00eda cat\u00f3lica ucra\u00edna de Stanislaviv", "text": ""}
{"id": "442949", "revid": "56817", "url": "https://gl.wikipedia.org/wiki?curid=442949", "title": "I Can Hear the Heart Beating as One", "text": "I Can Hear the Heart Beating as One \u00e9 o oitavo \u00e1lbum da banda estadounidense de indie rock Yo La Tengo, publicado o 22 de abril de 1997 a trav\u00e9s do selo Matador Records. Foi producido por Roger Moutenot e expande o pop baseado en guitarras do seu traballo anterior, \"Electr-O-Pura\", para abarcar unha maior variedade de x\u00e9neros, como bossa nova, krautrock e m\u00fasica electr\u00f3nica. A meirande parte das canci\u00f3ns tratan sobre emoci\u00f3ns melanc\u00f3licas e van dende baladas curtas e fr\u00e1xiles ata disonancias de longa duraci\u00f3n.\nTras o seu lanzamento o \u00e1lbum chegou ao n\u00famero 19 da lista \"Billboard's Heatseekers Albums\", convert\u00e9mdose no primeiro disco de Yo La Tengo en entrar nas listas. Tes temas do traballo, \"Autumn Sweater\", \"Sugarcube\" e a versi\u00f3n \"Little Honda\", public\u00e1ronse como sinxelos. O \u00e1lbum en xeral foi aclamado pola cr\u00edtica que eloxiou a habilidade da banda para expandir con \u00e9xito os l\u00edmites de case calquera estilo de pop. \u00c9 amplamente considerado un dos mellores traballos do grupo e \u00e9 inclu\u00eddo con frecuencia en listas dos mellores \u00e1lbums de distintas publicaci\u00f3ns. No ano 2010 a revista \"Rolling Stone\" situouno no n\u00famero 86 da s\u00faa lista dos 100 mellores \u00e1lbums dos 90."}
{"id": "442951", "revid": "56817", "url": "https://gl.wikipedia.org/wiki?curid=442951", "title": "Children of God", "text": "Children of God \u00e9 o quinto \u00e1lbum de estudio da banda estadounidense de rock experimental Swans, publicado o 19 de outubro de 1987 a trav\u00e9s do selo Caroline Records."}
{"id": "442952", "revid": "23204", "url": "https://gl.wikipedia.org/wiki?curid=442952", "title": "Head (\u00e1lbum)", "text": "Head \u00e9 o \u00e1lbum de estrea da banda estadounidense de noise rock The Jesus Lizard, publicado no ano 1990 a trav\u00e9s do selo Touch and Go Records. \u00c9 o seu primeiro lanzamento en contar cun bater\u00eda, neste caso con Mac McNeilly.\nListaxe de canci\u00f3ns.\nA versi\u00f3n en CD incl\u00fae o EP \"Pure\" (1989):"}
{"id": "442953", "revid": "23204", "url": "https://gl.wikipedia.org/wiki?curid=442953", "title": "Xerarqu\u00eda social", "text": ""}
{"id": "442954", "revid": "839", "url": "https://gl.wikipedia.org/wiki?curid=442954", "title": "Arquieparqu\u00eda cat\u00f3lica ucra\u00edna de Ivano-Frankivsk", "text": "A arquieparqu\u00eda de Ivano-Frankivsk \u00e9 unha s\u00e9 metropolitana da Igrexa cat\u00f3lica bizantina ucra\u00edna. En 2016 ti\u00f1a 574.853 bautizados sobre unha poboaci\u00f3n total de 765.121 habitantes. \nTerritorio.\nA arquieparqu\u00eda abrangue oito distritos na parte setentrional da rexi\u00f3n de Ivano-Frankivsk, en Ucra\u00edna. A s\u00e9 arquiepiscopal \u00e9 a cidade de Ivano-Frankivsk (Stanislaviv at\u00e9 1962), onde est\u00e1 a catedral da Resurrecci\u00f3n. O territorio est\u00e1 dividido en 391 parroquias.\nHistoria.\nA eparqu\u00eda de Stanislaviv foi erixida o 26 de marzo de 1885 en territorios da arquieparqu\u00eda de Lviv. O seminario diocesano, dedicado a san Xosafat foi creado o 13 de setembro de 1893.\nO 5 de xu\u00f1o de 1930 cedeu parte do seu territorio para o estabelecemento da eparqu\u00eda de Maramure\u0219. O 20 de abril de 1993 cedeu parte do seu territorio para o estabelecemento da eparqu\u00eda de Kolomyia-Chernivtsi.\nO 27 de xu\u00f1o de 2001 foron beatificados os seus bispos Hryhorii Khomyshyn, Ivan Sleziuk e Symeon Lukach.\nO 21 de novembro de 2011 a eparqu\u00eda foi elevada ao rango de arquieparqu\u00eda metropolitana."}
{"id": "442956", "revid": "1093", "url": "https://gl.wikipedia.org/wiki?curid=442956", "title": "\u00d3scar Carre\u00f1o Tato", "text": ""}
{"id": "442957", "revid": "1093", "url": "https://gl.wikipedia.org/wiki?curid=442957", "title": "Celso Carneiro Freire", "text": ""}
{"id": "442958", "revid": "1093", "url": "https://gl.wikipedia.org/wiki?curid=442958", "title": "Luis Carlos de la Pe\u00f1a", "text": ""}
{"id": "442960", "revid": "46362", "url": "https://gl.wikipedia.org/wiki?curid=442960", "title": "Fiare Banca \u00c9tica", "text": "Fiare Banca \u00c9tica \u00e9 un banco cooperativo de finanzas \u00e9ticas.\nTraxectoria.\nNaceu da uni\u00f3n de dous proxectos de finanzas \u00e9ticas, da Banca Popolare Etica de Italia e de Fiare do Estado Espa\u00f1ol.\nSegundo o informe \"Finanzas \u00c9ticas e Sustent\u00e1beis en Europa\" presentado no Parlamento Europeo en 2019 non precisou ningunha axuda na crise econ\u00f3mica de 2008-2013.\nNo Estado espa\u00f1ol.\nEn 2016 os maiores investimentos no Estado espa\u00f1ol foran dous proxectos de covivenda para s\u00e9niors en Madrid e Cuenca. No ano 2019 asinou un acordo de colaboraci\u00f3n comercial e financeiro coa Confederaci\u00f3n Empresarial Espa\u00f1ola da Econom\u00eda Social (CEPES).\nEn 2019 ti\u00f1a oficinas en Bilbao e Madrid e unha delegaci\u00f3n en Barcelona e na Galiza, grupos de iniciativa territorial e os proxectos que recibiran m\u00e1is financiamento foran os de inserci\u00f3n social e laboral."}
{"id": "442964", "revid": "56817", "url": "https://gl.wikipedia.org/wiki?curid=442964", "title": "Rembrandt Pussyhorse", "text": "Rembrandt Pussyhorse \u00e9 o \u00e1lbum de estudio da banda estadounidense de rock experimental Butthole Surfers, publicado o 18 de abril de 1986 a trav\u00e9s do selo Touch and Go Records. Todos os temas foron compostos e producidos por Butthole Surfers, ag\u00e1s \"American Woman\", escrito por Randy Bachman, Burton Cummings, Jim Kale e Garry Peterson de The Guess Who, e \"Perry\", que colle prestada a melod\u00eda da sinton\u00eda da serie \"Perry Mason\", protagonizada por Raymond Burr.\n\"Rembrandt Pussyhorse\" foi reeditado por Latino Buggerveil no ano 1999. Tanto a edici\u00f3n orixinal como a de Latino Buggerveil en CD incl\u00faen o EP de 1985 \"Cream Corn from the Socket of Davis\".\nListaxe de canci\u00f3ns.\nTodos os temas escritos por Butthole Surfers ag\u00e1s onde se indique."}
{"id": "442965", "revid": "839", "url": "https://gl.wikipedia.org/wiki?curid=442965", "title": "Peter Hans Kolvenbach", "text": "Peter Hans Kolvenbach, nado o 30 de novembro de 1928 en Druten (Pa\u00edses Baixos) e finado o 26 de novembro de 2016 en Beirut (L\u00edbano), foi o 29\u00ba xeneral da Compa\u00f1\u00eda de Xes\u00fas.\nTraxectoria.\nPrimeiros anos.\nNaceu o 30 de novembro de 1928 en Druten, onde pasou a s\u00faa infancia e mocidade, e cursou os seus estudos secundarios no Colexio Canisio de Nijmegen. O 7 de setembro de 1948 comezou o novizado na Compa\u00f1\u00eda de Xes\u00fas en Mariendaal. Logo de completar os estudos de Filosof\u00eda no Berchmanianum de Nijmegen, foi enviado ao L\u00edbano, onde doutorouse en Teolox\u00eda pola Universidade San Xos\u00e9 de Beirut. O 29 de xu\u00f1o de 1961 foi ordenado sacerdote da Igrexa cat\u00f3lica armenia.\nPasou os seguintes anos dedicado \u00e1 investigaci\u00f3n, especificamente ling\u00fc\u00edstica. Entre 1964 e 1976 ensinou Ling\u00fc\u00edstica xeral e oriental na Haia e en Par\u00eds, para volver despois a Beirut, onde foi profesor de Ling\u00fc\u00edstica xeral e Armenio na Universidade San Xos\u00e9, at\u00e9 1981, cando foi nomeado reitor do Pontificio Instituto Oriental.\nXeneral dos xesu\u00edtas.\nO 7 de agosto de 1981 o xeneral Pedro Arrupe sufriu unha trombose cerebral no avi\u00f3n de volta a Roma. Malia vivir por dez anos m\u00e1is, quixo renunciar como xeneral, e propuxo a Vincent O'Keefe como sucesor interino. Por\u00e9n, o papa Xo\u00e1n Paulo II interveu e nomeou a Paolo Dezza como interino. Dous anos m\u00e1is tarde, o mesmo papa permitiu aos xesu\u00edtas elixir a un novo xeneral, e na Congregaci\u00f3n Xeral da Compa\u00f1\u00eda de setembro de 1983 foi elixido o p. Kolvenbach.\nRenuncia.\nO 2 de febreiro de 2006 Kolvenbach informou \u00e1 s\u00faa congregaci\u00f3n da s\u00faa intenci\u00f3n de renunciar en 2008, ao cumprir 80 anos. O 14 de xaneiro de 2008 a orde aceptou a s\u00faa renuncia e elixiu a Adolfo Nicol\u00e1s como sucesor. Kolvenbach finou en Beirut o 26 de novembro de 2016."}
{"id": "442968", "revid": "89787", "url": "https://gl.wikipedia.org/wiki?curid=442968", "title": "Bayi Rockets", "text": "Os Bayi Shuanglu Dianchi Rockets (chin\u00e9s: \u516b\u4e00\u53cc\u9e7f\u7535\u6c60\u706b\u7bad), tam\u00e9n co\u00f1ecidos como Bayi Shuanglu Dianchi, Bayi Army Rockets ou Bayi Rockets, son un equipo profesional de baloncesto da China con sede na cidade de Ningbo (Zhejiang). Os Rockets son un dos equipos m\u00e1is exitosos da Chinese Basketball Association (CBA), m\u00e1xima competici\u00f3n do baloncesto chin\u00e9s, tendo ga\u00f1ado at\u00e9 oito t\u00edtulos de liga, r\u00e9cord s\u00f3 igualado polos Guangdong Southern Tigers. Al\u00e9n diso, o club xa ga\u00f1ara 34 t\u00edtulos nacionais antes da fundaci\u00f3n da CBA. O equipo xoga os seus partidos como local no Youngor Arena, recinto con capacidade para 5.000 espectadores. Ocasionalmente, o equipo \u00e9 chamado Bayi Deers, xa que as mascotas do seu principal patrocinador, Pairdeer, son un par de cervos (en ingl\u00e9s: \"deer\").\nHistoria.\nOs fundadores dos Bayi Rockets serviron no Ex\u00e9rcito Popular de Liberaci\u00f3n, sendo o nome do club, \"Bayi\", unha homenaxe do aniversario da fundaci\u00f3n do EPL: o 1 de agosto (\u516b\u4e00, \"Bayi\" quere dicir \"oito un\" en chin\u00e9s). Os Rockets non son o \u00fanico co club do deporte chin\u00e9s co nome de \"Bayi\" en homenaxe ao ex\u00e9rcito. Alg\u00fans exemplos son o Bayi Kylin da WCBA feminina, e os clubs de f\u00fatbol Bayi Xiangtan (feminino) e Bayi Zhengbang (masculino). Os Bayi Rockets te\u00f1en unha ampla historia anterior \u00e1 actual Chinese Basketball Association (CBA). De feito, antes da temporada inaugural da CBA o club ti\u00f1a ga\u00f1ado 34 t\u00edtulos nacionais. Os Rockets ga\u00f1aron os seis primeiros t\u00edtulos da CBA (desde 1996 at\u00e9 2001) e posteriormente en 2003 e 2007.\nT\u00edtulos.\nLiga da China"}
{"id": "442969", "revid": "5132", "url": "https://gl.wikipedia.org/wiki?curid=442969", "title": "Bayi Shuanglu Dianchi Rockets", "text": ""}
{"id": "442970", "revid": "5132", "url": "https://gl.wikipedia.org/wiki?curid=442970", "title": "Bayi Shuanglu Dianchi", "text": ""}
{"id": "442971", "revid": "5132", "url": "https://gl.wikipedia.org/wiki?curid=442971", "title": "Bayi Army Rockets", "text": ""}
{"id": "442972", "revid": "5132", "url": "https://gl.wikipedia.org/wiki?curid=442972", "title": "Bayi Deers", "text": ""}
{"id": "442974", "revid": "5863", "url": "https://gl.wikipedia.org/wiki?curid=442974", "title": "Ordenanzas de 1311", "text": "As Ordenanzas de 1311 foron unha serie de regulaci\u00f3ns impostas ao rei Eduardo II de Inglaterra pola alta nobreza e o clero de Inglaterra para restrinxir o poder do rei. Os vinte e un asinantes das Ordenanzas son co\u00f1ecidos como os se\u00f1ores ordenantes (Lords Ordainers), ou simplemente os ordenantes (Ordainers). Os reveses a Inglaterra durante a Primeira Guerra de Independencia Escocesa, combinados coas pol\u00edticas fiscais reais, vistas como abusivas, estableceron os antecedentes para a escritura das Ordenanzas, nas que un consello de bar\u00f3ns apropiouse da maior\u00eda dos privilexios administrativos do monarca. As Ordenanzas recollen as Provisi\u00f3ns de Oxford e as Provisi\u00f3ns de Westminster, dos anos 1250; pero a diferenza das Provisi\u00f3ns, as Ordenanzas conti\u00f1an novas relaci\u00f3ns \u00e1 reforma fiscal, redirixindo especificamente ingresos do tesouro real ao tesouro p\u00fablico.\nOutros temas foron tam\u00e9n decisivos para a s\u00faa concepci\u00f3n. Estaban particularmente descontentos con Piers Gaveston, o favorito do rei, a quen os bar\u00f3ns consecuentemente desterraron do reino. Eduardo II aceptou as Ordenanzas unicamente baixo coacci\u00f3n, e seguiu unha longa loita pola s\u00faa revogaci\u00f3n, que non acabou ata que Thomas Plantagenet, conde de Lancaster, foi executado en 1322."}
{"id": "442975", "revid": "72012", "url": "https://gl.wikipedia.org/wiki?curid=442975", "title": "Terminolox\u00eda Anat\u00f3mica Internacional", "text": ""}
{"id": "442977", "revid": "72012", "url": "https://gl.wikipedia.org/wiki?curid=442977", "title": "SGaT", "text": ""}
{"id": "442978", "revid": "624", "url": "https://gl.wikipedia.org/wiki?curid=442978", "title": "Simeon Uro\u0161", "text": ""}
{"id": "442979", "revid": "624", "url": "https://gl.wikipedia.org/wiki?curid=442979", "title": "Estevo Uro\u0161 I de Serbia", "text": ""}
{"id": "442983", "revid": "89787", "url": "https://gl.wikipedia.org/wiki?curid=442983", "title": "Nora Roberts", "text": "Eleanor Marie Robertson, nada en Silver Spring (Maryland) o 10 de outubro de 1950, \u00e9 unha escritora de \"best-sellers\" estadounidense, dentro do x\u00e9nero da novela rom\u00e1ntica e de suspense co nome de Nora Roberts e de literatura fant\u00e1stica co nome de J. D. Robb. Foi a primeira escritora inclu\u00edda no Sal\u00f3n da Fama dos Escritores Rom\u00e1nticos dos Estados Unidos. A partir de 2011, as s\u00faas novelas totalizaron 861 semanas na Lista de Best-Sellers do New York Times, inclu\u00edndo 176 semanas na posici\u00f3n n\u00famero un.\nPublicou tam\u00e9n unha historia nunha revista co pseud\u00f3nimo de Jill March. Ademais, na s\u00faa publicaci\u00f3n no Reino Unido, a serie \"Born In\" foi editada co pseud\u00f3nimo de Sarah Hardesty, mais non volveu traballar con ese editor.\nTraxectoria.\nEleanor Marie Robertson foi a menor e \u00fanica nena de cinco irm\u00e1ns. Foi educada durante un tempo nunha escola cat\u00f3lica antes de casar moi nova con Ronald Aufem-Brinke contra os desexos dos seus pais e establecerse en Keedysville, Maryland. Traballou como secretaria legal, mais despois do nacemento dos seus dous fillos permaneceu na casa. O matrimonio acabou en divorcio en 1983.\nComezou a escribir durante unha tormenta en febreiro de 1979, e a s\u00faa primeira novela, \"Irish Thoroughbred\", apareceu en 1981, publicada por Silhouette. Para asinar as s\u00faas novelas rom\u00e1nticas empregou o diminutivo do seu nome e apelidos, Nora Roberts.\nCo\u00f1eceu o seu segundo marido, Bruce Wilder, cando o contratou para que lle fixese unhas baldas. Casaron en xullo de 1985.\nBaixo o pseud\u00f3nimo de J. D. Robb, Roberts tam\u00e9n escribe a serie \"In Death\" de ciencia ficci\u00f3n sobre temas polic\u00edacos. Protagon\u00edzanas a detective Eve Dallas e o seu home Roarke e te\u00f1en lugar a mediados do s\u00e9culo XXI en Nova York. As iniciais \"J. D.\" son dos seus fillos, Jason e Dan, mentres que \"Robb\" \u00e9 unha forma apocopada de Robertson. Ao comezar a serie, escollera o pseud\u00f3nimo de D. J. MacGregor, mais cambiouno porque xa o empregara outro autor.\nRoberts \u00e9 c\u00e9lebre por ser moi prol\u00edfica. En 1996 superou as cen novelas con \"Montana Sky\". Escribe oito horas cada d\u00eda, todos os d\u00edas. Moitos lectores e estudosos da ficci\u00f3n rom\u00e1ntica atrib\u00faen a transformaci\u00f3n cara a unha hero\u00edna rom\u00e1ntica m\u00e1is forte en parte \u00e1 habilidade de Roberts para desenvolver personaxes e narrar unha boa historia.\nEn 1997, outra novelista rom\u00e1ntica, Janet Dailey, admitiu que copiou repetidamente a obra de Roberts. Esta pr\u00e1ctica descubriuse cando unha lectora de Roberts leu \"Sweet Revenge\", de Roberts, e \"Notorious\", de Daley; ao comparalas, notou os parecidos e colgou en internet as pasaxes parecidas. Roberts recibiu unha compensaci\u00f3n econ\u00f3mica que dedicou a causas literarias."}
{"id": "442984", "revid": "7596", "url": "https://gl.wikipedia.org/wiki?curid=442984", "title": "Helena de Anjou", "text": "Helena de Anjou (en serbio: \u0408\u0435\u043b\u0435\u043d\u0430 \u0410\u043d\u0436\u0443\u0458\u0441\u043a\u0430, \"trans.\" \"Jelena An\u017eujska\"), nada aprox. en 1236 e finada o 8 de febreiro de 1314, foi a ra\u00ed\u00f1a consorte do Reino de Serbia, esposa de Estevo Uro\u0161 I e nai dos reis Dragutin e Milutin.\nHelena era cat\u00f3lica e naceu en aprox. 1236. As s\u00faas orixes non son co\u00f1ecidas con certeza. A biograf\u00eda do Arcebispo Danilo di que \u00abpertenc\u00eda a unha familia francesa\u00bb e un continuador da obra afirma que \u00aba familia era de sangue real ou imperial\u00bb. Fine polo menos especifica que Helena era \u00abde orixe cat\u00f3lica e francesa\u00bb, probabelmente da Casa de Valois. Segundo Europ\u00e4ische Stammtafeln, descend\u00eda dunha rama da familia do emperador bizantino e a casa real h\u00fangara, nese caso \u00e9 pos\u00edbel que sexa a irm\u00e1 de Mar\u00eda Anxelina, a esposa de Ansel de Chaurs ou Cayeux, tam\u00e9n co\u00f1ecido como Anselmo de Keu, o capit\u00e1n xeneral en Albania de Carlos I de N\u00e1poles. Carlos I de N\u00e1poles menci\u00f3naa como un familiar nunha carta con data de 1273.\nPor alg\u00fan tempo, foi o gobernante de Zeta, Travunia, Plav e Poibarje. Durante ese tempo Serbia estaba dividida en tres partes, e os gobernantes das outras d\u00faas partes foron Dragutin e Milutin. Helena converteuse en monxa da Igrexa de San Nicolao en Shkod\u00ebr, onde morreu o 8 de febreiro de 1314.\nFundou a primeira escola para nenas na Serbia medieval. O palacio de Helena at\u00f3pase na actual K\u00f3sovo, na cidade de Brnjak (\u00e1s veces chamado \u00abBrnjaci\u00bb, pero non \u00e9 o sitio co mesmo nome en Bosnia e Herzegovina), na monta\u00f1a de Mokra Gora (que non debe confundirse coa aldea de Mokra Gora), onde se atopa a escola. \u00c1 parte deste palacio, posu\u00eda a aldea de Jela\u010d na monta\u00f1a de Rogozna. Do mesmo xeito que outros Nemanji\u0107s, constru\u00edu mosteiros. Constru\u00edu o mosteiro de Gradac, onde est\u00e1 enterrada, a igrexa de San Nicolao en Shkod\u00ebr onde morreu, e o mosteiro de Shirgj.\nHelena de Anjou foi canonizada pola Igrexa ortodoxa serbia. A s\u00faa festa \u00e9 o 12 de novembro.\nHelena casou con Uro\u0161 I ao redor de 1245. Con Uro\u0161 I tivo polo menos catro fillos:"}
{"id": "442986", "revid": "47401", "url": "https://gl.wikipedia.org/wiki?curid=442986", "title": "Eleanor Marie Robertson", "text": ""}
{"id": "442987", "revid": "98629", "url": "https://gl.wikipedia.org/wiki?curid=442987", "title": "Tom\u00e9 Preljubovi\u0107", "text": "Tom\u00e9 Preljubovi\u0107 (en serbio: \u0422\u043e\u043c\u0430 \u041f\u0440\u0435\u0459\u0443\u0431\u043e\u0432\u0438\u045b/Toma Preljubovi\u0107; grego: \u0398\u03c9\u03bc\u03ac\u03c2 \u039a\u03bf\u03bc\u03bd\u03b7\u03bd\u03cc\u03c2 \u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2, \"Th\u014dm\u00e1s Komn\u0113n\u00f3s Palai\u00f3logos\"), finado o 23 de decembro de 1384, foi gobernante de Epiro en Io\u00e1nina desde 1366 at\u00e9 a s\u00faa morte. Tam\u00e9n ostentou o t\u00edtulo de \u00abasasino de albaneses\u00bb (\u0391\u03bb\u03b2\u03b1\u03bd\u03bf\u03ba\u03c4\u03cc\u03bd\u03bf\u03c2 \"albanokt\u00f3nos\").\nTraxectoria.\nOrixes.\nTom\u00e9 era o fillo do C\u00e9sar Gregorio Preljub (en grego: \u0393\u03c1\u03b7\u03b3\u03cc\u03c1\u03b9\u03bf\u03c5 \u03a0\u03c1\u03b5\u03bb\u03bf\u03cd\u03bc\u03c0\u03bf\u03c5), o gobernador serbio de Tesalia, que faleceu a finais de 1355 ou comezos de 1356. A s\u00faa nai Irene era unha filla de Estevo Uro\u0161 IV Du\u0161an de Serbia e Helena de Bulgaria.\nVida.\nDespois da violenta morte do seu pai, a pretensi\u00f3n de Tom\u00e9 por Tesalia foi impugnada pola s\u00faa nai Irene, pero v\u00edronse obrigados a fuxir a Serbia polo avance de Nic\u00e9foro II Orsini en 1356. A\u00ed, Irene casou con Radoslav Hlapen, o gobernante de Vodena, que tomou baixo a s\u00faa protecci\u00f3n a Tom\u00e9.\nDurante a ausencia do novo gobernante de Tesalia, Sime\u00f3n Uro\u0161, no Despotado de Epiro en 1359-1360, Hlapen invadiu Tesalia, tratando de ga\u00f1alo para o seu fillastro. A\u00ednda que Sime\u00f3n logrou conter a invasi\u00f3n, viuse obrigado a ceder Kastori\u00e1 a Tom\u00e9 e a que casase coa s\u00faa filla Mar\u00eda. Durante os seguintes anos, Sime\u00f3n Uro\u0161 reco\u00f1eceu que non pod\u00eda exercer a s\u00faa autoridade efectiva sobre a maior parte de Epiro e delegou o poder en Arta e Angelokastro aos xefes locais albaneses. En 1366 os cidad\u00e1ns de Io\u00e1nnina, a \u00faltima fortaleza importante que permanec\u00eda baixo o control de Sime\u00f3n, envioulle unha petici\u00f3n para nomear un gobernador que puidese protexelos das incursi\u00f3ns dos clans albaneses.\nSime\u00f3n Uro\u0161 respondeu mediante a designaci\u00f3n do seu xenro como o seu gobernador. Tom\u00e9 entrou en Io\u00e1nnina nalg\u00fan momento entre 1366 ou 1367. O seu reinado en Epiro \u00e9 reflectido con moito detalle na chamada Cr\u00f3nica de Io\u00e1nnina, que ten prexu\u00edzos e hostilidade contra Preljubovi\u0107. Repres\u00e9ntano como un cruel e caprichoso tirano. Tomou varias propiedades da Igrexa de Io\u00e1nnina e concedeullas aos seus partidarios serbios. En 1382 un novo designado para o arcebispado local, Mateo, foi enviado desde Constantinopla, e investiu a Tom\u00e9 co t\u00edtulo de d\u00e9spota en nome do emperador bizantino Xo\u00e1n V Pale\u00f3logo. Con todo, despois entrou en conflito co arcebispo e exiliouno de Io\u00e1nnina.\nTom\u00e9 tam\u00e9n foi acusado de perseguir \u00e1 nobreza local, que inspirou unha serie de revoltas contra o seu goberno. Ademais de apoderarse dos bens eclesi\u00e1sticos e privados, estableceu novos impostos e monopolios en diversos produtos, inclu\u00edndo peixe e froita. Ademais de confiar nas s\u00faas forzas militares para facer cumprir estas impostas, Tom\u00e9 emprendeu unha guerra continua contra os albaneses de Arta e Angelokastron.\nPouco despois de tomar posesi\u00f3n de Io\u00e1nnina, foi cercado sen \u00e9xito por Pedro Losha de Arta. Tom\u00e9 casou \u00e1 s\u00faa filla co fillo de Losha en 1370, satisfacendo aos albaneses e pondo fin aos conflitos. En 1374, Pedro morreu de peste en Arta, despois do cal Xo\u00e1n Spata se fixo cargo da cidade. Nese momento Xo\u00e1n non estaba obrigado polos acordos con Tom\u00e9; puxo sitio a Io\u00e1nnina e arrasou o resto do pa\u00eds. Tom\u00e9 trouxo a paz cando casou \u00e1 s\u00faa irm\u00e1 Helena con Xo\u00e1n Spata ao ano seguinte. Con todo, os ataques \u00e1 cidade continuaron, polos malacasios, que foron derrotados d\u00faas veces por Preljubovi\u0107 (1377 e 1379). En maio de 1379, Xo\u00e1n Spata devastou o pa\u00eds.\nContinuamente acosado, Tom\u00e9 pediu axuda aos seus veci\u00f1os francos e logo otom\u00e1ns. Este \u00faltimo respondeu rapidamente e enviou unha forza auxiliar en 1381. Tom\u00e9 puxo esta forza a bo uso e conquistou moitas fortalezas inimigas en 1381-1384. Os seus implac\u00e1beis \u00e9xitos val\u00e9ronlle o ep\u00edteto de \u00abasasino de albaneses\u00bb (\u0391\u03bb\u03b2\u03b1\u03bd\u03bf\u03ba\u03c4\u03cc\u03bd\u03bf\u03c2, \"Albanokt\u00f3nos\").\nCon todo, Tom\u00e9 chegara a ter malas relaci\u00f3ns coa s\u00faa esposa Mar\u00eda, que participou na posterior conspiraci\u00f3n contra o seu marido. O 23 de decembro de 1384, Tom\u00e9 foi asasinado polos seus gardas e a poboaci\u00f3n de Io\u00e1nnina xurou lealdade \u00e1 s\u00faa vi\u00fava e convidou ao seu irm\u00e1n Xo\u00e1n Uro\u0161 Ducas Pale\u00f3logo que vi\u00f1ese e a asesorase no goberno.\nDescendencia.\nCunha amante desco\u00f1ecida, Tom\u00e9 Preljubovi\u0107 tivo unicamente unha filla:\nCoa s\u00faa esposa Mar\u00eda Anxelina Ducaina Pale\u00f3loga, Tom\u00e9 tivo posibelmente un fillo:"}
{"id": "442988", "revid": "89787", "url": "https://gl.wikipedia.org/wiki?curid=442988", "title": "Julius Nyerere", "text": "Julius Kambarage Nyerere, nado en Boutiama o 13 de abril de 1922 e finado en Londres o 14 de outubro de 1999, foi un profesor e pol\u00edtico tanzano, que exerceu como presidente de Tanganica dende a conversi\u00f3n do pa\u00eds en rep\u00fablica o 9 de xu\u00f1o de 1962, ata a s\u00faa uni\u00f3n con Zanz\u00edbar o 29 de outubro de 1964, pasando a ser presidente da nova rep\u00fablica de Tanzania ata o 5 de novembro de 1985.\nTraxectoria.\nPrimeiros anos e educaci\u00f3n.\nKambarage Nyerere naceu o 13 de abril de 1922 na cidade de Boutiama, en Tanganica, ent\u00f3n parte do Imperio Brit\u00e1nico. Foi un dos 26 fillos de Nyerere Burito (1860-1942), xefe dos zanaki. Comezou a escola primaria en Musoma \u00e1 idade de 12 anos, e entrou na escola secundaria de Tabora en 1937. M\u00e1is tarde describiu a escola de Tabora como \"tan preto de Eton como \u00e9 posible en \u00c1frica\". En 1943 foi bautizado como cat\u00f3lico, tomando o nome de \"Julius\". Recibiu unha bolsa para ir \u00e1 Universidade de Makerere en Kampala, Uganda. Al\u00ed, Nyerere fundou a Asociaci\u00f3n para o Benestar de Tanganica, que co tempo se fusionou coa Asociaci\u00f3n Africana de Tanganica, fundada en 1929. Nyerere recibiu o seu diploma de ensino en 1947. Regresou a Tanganica e traballou durante tres anos na Escola Secundaria de Santa Mar\u00eda en Tabora, ata que obtivo unha bolsa do goberno brit\u00e1nico para asistir \u00e1 Universidade de Edimburgo. Obtivo unha licenciatura en Econom\u00eda e Historia en 1952. En Edimburgo co\u00f1eceu o movemento fabiano e comezou a desenvolver a s\u00faa visi\u00f3n socialista que logo aplicou en Tanzania.\nInicios na pol\u00edtica.\nAo seu regreso a Tanganica, Nyerere conseguiu un posto como profesor de Historia, Ingl\u00e9s e Kiswahili, en St. Francis College, preto de Dar es Salaam. En 1953 foi elixido presidente da Asociaci\u00f3n Africana de Tanganica (TAA polas s\u00faas siglas en ingl\u00e9s), unha organizaci\u00f3n civil liderada por funcionarios p\u00fablicos coa que Nyerere estivera involucrado cando era estudante na Universidade de Makerere. En 1954 a TAA transformouse na Uni\u00f3n Africana Nacional de Tanganica (TANU), cuxo obxectivo principal era lograr a independencia e soberan\u00eda de Tanganica. Organizouse unha campa\u00f1a para conseguir novos membros, e nun ano a TANU xa se atopaba practicamente como l\u00edder da organizaci\u00f3n pol\u00edtica do pa\u00eds.\nAs actividades de Nyerere atraeron a atenci\u00f3n das autoridades e este viuse repentinamente obrigado a escoller entre o seu traballo como educador e as s\u00faas novas actividades na pol\u00edtica. M\u00e1is tarde afirmou que foi \"profesor por escolla e pol\u00edtico por accidente\". Nyerere renunciou ao ensino para dedicarse unicamente \u00e1 pol\u00edtica, e dende ent\u00f3n viaxou por todo o pa\u00eds fal\u00e1ndolle \u00e1 xente com\u00fan e aos xefes tribais, co fin de convencelos de unirse \u00e1 organizaci\u00f3n e recibir apoio para a independencia. Tam\u00e9n representou posteriormente a TANU ante o Consello de Administraci\u00f3n Fiduciaria das Naci\u00f3ns Unidas en Nova York. As s\u00faas habilidades de oratoria axud\u00e1rono a alcanzar a meta de independizar o pa\u00eds sen necesidade de guerras ou derramamento de sangue ning\u00fan. A cooperaci\u00f3n do ent\u00f3n gobernador xeral Richard Turnbull tam\u00e9n foi un factor para a independencia tanganica.\nCreaci\u00f3n da naci\u00f3n tanzana.\nNyerere entrou no consello lexislativo colonial tralas primeiras elecci\u00f3ns xerais entre 1958 e 1959 e foi elixido Xefe de Goberno tras unhas novas elecci\u00f3ns ao ano seguinte. O 9 de decembro de 1961, Tanganica obtivo a s\u00faa independencia como dominio da Mancomunidade Brit\u00e1nica de Naci\u00f3ns e Nyerere converteuse no seu primeiro ministro. O 9 de xullo de 1962, Tanganica converteuse nunha rep\u00fablica e Nyerere asumiu como o seu primeiro presidente co 99,2% dos votos. Un mes m\u00e1is tarde, Nyerere declarou que para promover os intereses da unidade nacional e o desenvolvemento econ\u00f3mico, a TANU ser\u00eda agora o \u00fanico partido legal do pa\u00eds, convertendo Tanganica nun estado unipartidista, a\u00ednda que tecnicamente xa o foi dende a proclamaci\u00f3n da Rep\u00fablica. Para celebrar o primeiro ano de independencia, Nyerere traduciu \"A traxedia de Xulio C\u00e9sar\" de William Shakespeare ao suahili como agasallo para a s\u00faa naci\u00f3n.\nO 12 de xaneiro de 1964 tivo lugar a revoluci\u00f3n das illas de Zanz\u00edbar e Pemba, que derrocou o sult\u00e1n Jamshid bin Abdullah e estableceu un r\u00e9xime republicano. Nyerere foi unha figura clave na uni\u00f3n entre Zanz\u00edbar e Tanganica para formar a Rep\u00fablica Unida de Tanzania. Inicialmente, John Okello, l\u00edder da revoluci\u00f3n, pretend\u00eda unificar Zanz\u00edbar con Kenya, polo que Nyerere, nervioso por un mot\u00edn errado do Ex\u00e9rcito tanganico, se asegurou de que a Okello non se lle permitise volver a Zanz\u00edbar despois dunha visita ao continente.\nPresidencia.\nPol\u00edtica econ\u00f3mica.\nFinalmente o 29 de outubro de 1964 creouse a Rep\u00fablica Unida de Tanzania, con Nyerere como presidente. Unha vez no poder, Nyerere emitiu a \"Declaraci\u00f3n de Arusha\", que pediu a aplicaci\u00f3n dun programa econ\u00f3mico influenciado nas ideas socialistas africanas. Tam\u00e9n estableceu estreitos v\u00ednculos coa Rep\u00fablica Popular da China de Mao Tse Tung, e introduciu unha pol\u00edtica de colectivizaci\u00f3n no sistema agr\u00edcola do pa\u00eds, co\u00f1ecida como \"Ujamaa\", palabra suahili para referirse \u00e1 irmandade ou \u00e1 familia. Para 1967 as nacionalizaci\u00f3ns transformaron o goberno tanzano no maior empregador do pa\u00eds. O Estado expandiuse rapidamente en practicamente todos os sectores. Estaba involucrado en todo, dende o comercio polo mi\u00fado \u00e1 exportaci\u00f3n e importaci\u00f3n do comercio. Isto creou un ambiente propicio para a corrupci\u00f3n pol\u00edtica.\nO sector privado sufriu a multiplicaci\u00f3n dos procedementos burocr\u00e1ticos e as taxas de impostos excesivas. Enormes cantidades de fondos p\u00fablicos foron subtra\u00eddos e postos en uso improdutivo. O poder adquisitivo reduciuse a un ritmo sen precedentes e mesmo produtos esenciais deixaron de estar dispo\u00f1ibles. Un sistema de permisos estatais f\u00edxose necesario para moitas actividades, o que permitiu aos funcionarios recoller grandes subornos a cambio da distribuci\u00f3n dos mesmos. As pol\u00edticas de Nyerere foron fundamento para a corrupci\u00f3n sistem\u00e1tica en d\u00e9cadas posteriores ao seu goberno. Os membros do seu partido foron co\u00f1ecidos como \"Wabenzi\" (\"Xente dos Benz\") en referencia \u00e1 utilizaci\u00f3n de autom\u00f3biles marca Mercedes-Benz, que se permit\u00edan utilizar a pesar da precaria situaci\u00f3n econ\u00f3mica da naci\u00f3n.\nA colectivizaci\u00f3n acelerouse en 1971. Debido a que gran parte da poboaci\u00f3n a rexeitou, Nyerere utilizou as forzas policiais para transferir forzosamente a maior\u00eda da poboaci\u00f3n a granxas colectivas. As casas foron incendiadas e demolidas, \u00e1s veces mesmo coas propiedades das familias dentro. O r\u00e9xime negou alimentos aos que se resist\u00edan. Unha cantidade substancial da riqueza do pa\u00eds (en forma de estruturas e espazos como campos e \u00e1rbores froiteiras), foron destru\u00eddos ou abandonados pola forza. A maior parte da gandar\u00eda perdeuse, foi roubada, ou os animais enfermaban e morr\u00edan. En 1975, o Goberno emitiu o \"Programa Ujamaa\" para enviar ao pobo sonjo ao norte de Tanzania dende sitios compactos con pouca auga ata lugares con maior fertilidade onde puidesen traballar. Constru\u00edronse novas aldeas para cultivar cultivos e criar gando m\u00e1is facilmente.\nA produci\u00f3n de t\u00e9 e cravo converteuse en clave para a subsistencia dos agricultores tanzanos na d\u00e9cada de 1970. Dende 1974, os programas Ujamaa e a Asociaci\u00f3n para o Desenvolvemento Internacional (AIF) traballaban xuntos. A AIF financiou proxectos para educar os agricultores no cultivo do t\u00e9. De ter s\u00f3 tres toneladas de t\u00e9 producidas en 1964, foron producidas 2100 toneladas en 1975. Outro exemplo dos maiores cultivos de Tanzania foi o tabaco, convert\u00e9ndose o pa\u00eds no terceiro maior fabricante de tabaco de \u00c1frica en 1976. Con todo, como resultado da centralizaci\u00f3n do goberno nas produci\u00f3ns de t\u00e9 e tabaco, a produci\u00f3n de alimentos caeu en picado, e s\u00f3 a axuda externa evitou a inanici\u00f3n case total da poboaci\u00f3n. Tanzania, que at\u00e9 a d\u00e9cada de 1970 fora un dos maiores exportadores de alimentos para \u00c1frica e sempre puidera alimentar o seu pobo, converteuse no maior importador de alimentos do continente. Moitos sectores da econom\u00eda derrub\u00e1ronse, e certos bens como o dent\u00edfrico volv\u00e9ronse practicamente imposibles de obter.\nO d\u00e9ficit de cereais foi de m\u00e1is dun mill\u00f3n de toneladas entre 1974 e 1977. Unicamente pr\u00e9stamos e doaz\u00f3ns do Banco Mundial e do Fondo Monetario Internacional evitaron que Tanzania fose \u00e1 creba. Para 1979, as \"aldeas Ujamaa\" conti\u00f1an o 90% da poboaci\u00f3n rural do pa\u00eds, pero s\u00f3 produc\u00edan o 5% da produci\u00f3n agr\u00edcola nacional.\nPol\u00edtica exterior.\nA pol\u00edtica exterior durante o Goberno de Nyerere fixo fincap\u00e9 \u00e1 non ali\u00f1aci\u00f3n durante a guerra fr\u00eda e baixo o seu liderado Tanzania gozou de boas relaci\u00f3ns coa Rep\u00fablica Popular da China e a Uni\u00f3n Sovi\u00e9tica, as\u00ed como cos Estados Unidos e os pa\u00edses do bloque occidental, a\u00ednda que Nyerere se puxo ao lado da China na rivalidade sino-sovi\u00e9tica. Reco\u00f1eceu a Rep\u00fablica de Biafra durante a s\u00faa independencia de Nixeria, sendo Tanzania un dos cinco pa\u00edses en reco\u00f1ecer o ef\u00e9mero estado, xunto a Gab\u00f3n, Hait\u00ed, Costa do Marfil, e Zambia. Isto foi motivo de cr\u00edticas, xa que este feito poder\u00eda provocar problemas nas s\u00faas relaci\u00f3ns con Nixeria. Biafra volveu ser parte de Nixeria en 1970, trala guerra de Biafra.\nNyerere, xunto con varios outros l\u00edderes panafricanistas, fundou a Organizaci\u00f3n para a Unidade Africana en 1963. Nyerere apoiou varios grupos militares en pa\u00edses de minor\u00eda branca, inclu\u00edndo o Congreso Nacional Africano (ANC), e o Congreso Panafricanista (PAC) de Sur\u00e1frica, o FRELIMO e o MPLA cando trataban de derrocar o domino portugu\u00e9s sobre Mozambique e Angola respectivamente, e o ZANLA na s\u00faa guerra contra o goberno de Ian Smith en Rodesia. A partir de mediados da d\u00e9cada de 1970, xunto co presidente Kenneth Kaunda de Zambia, Nyerere foi un dos l\u00edderes da Li\u00f1a da Fronte, que fac\u00eda campa\u00f1a en apoio do goberno de maior\u00eda negra no sur de \u00c1frica.\nNyerere tam\u00e9n foi clave no golpe militar de Seychelles en 1977 que depuxo o goberno democr\u00e1tico de James Mancham e instalou un r\u00e9xime unipartidista de car\u00e1cter comunista que durar\u00eda at\u00e9 1993, a\u00ednda que o pa\u00eds non se democratizou at\u00e9 2004.\nInfluencia social.\nA finais de 1960, Nyerere penalizou formas \"decadentes\" da cultura, inclu\u00edndo a m\u00fasica contestataria, filmes e revistas non aprobadas, minisaias e pantal\u00f3ns axustados. Durante unha entrevista, Nyerere comentou que a homosexualidade era \"allea\" a \u00c1frica e, polo tanto, os homosexuais al\u00ed non pod\u00edan protexerse da discriminaci\u00f3n. Esa parte da entrevista foi posteriormente cortada. Con todo, a\u00ednda que os actos sexuais entre persoas do mesmo sexo eran ilegais, a persecuci\u00f3n aos homosexuais en Tanzania durante o mandato de Nyerere suced\u00eda moi de cando en cando.\nGuerra Uganda-Tanzania.\nAs relaci\u00f3ns entre Tanzania e a Rep\u00fablica de Uganda, independizada en 1962, foran tensas desde a chegada do ditador Idi Amin ao poder en 1971. Nyerere deu refuxio ao presidente ugand\u00e9s derrocado Milton Obote, as\u00ed como a varios refuxiados da oposici\u00f3n a Amin. Un ano m\u00e1is tarde, un grupo de refuxiados tentou invadir Uganda dende Tanzania para derrocar a Amin, sen \u00e9xito. A principios de outubro de 1978, tropas disidentes emboscaron a Amin na s\u00faa residencia presidencial en Kampala, mais escapou coa s\u00faa familia en helic\u00f3ptero. Para ent\u00f3n, os achegados de Amin reduc\u00edronse drasticamente.\nCando o xeneral Mustafa Adrisi, vicepresidente de Amin, foi ferido nun accidente de coche sospeitoso, as tropas leais a Adrisi (e outros soldados que estaban descontentos por outras raz\u00f3ns) amotin\u00e1ronse. Amin enviou tropas contra os amotinados (que inclu\u00edan membros da elite do Batall\u00f3n Simba), alg\u00fans dos cales fuxiran a trav\u00e9s da fronteira con Tanzania. A rebeli\u00f3n estendeuse a Tanzania, onde os exiliados comezaron a loita contra as forzas de Amin. En resposta, Amin declarou o estado de guerra a Tanzania, e enviou tropas para anexionar a rexi\u00f3n de Kagera baixo a escusa de que era parte de Uganda.\nA Forza Popular para a Defensa de Tanzania (Tanzania People's Defence Force, TPDF) era nesas datas un ex\u00e9rcito profesional adestrado por oficiais brit\u00e1nicos e con equipo brit\u00e1nico e do Ex\u00e9rcito Vermello, a\u00ednda que era m\u00e1is pequeno que o ugand\u00e9s. Para compensar esta desvantaxe no curso das primeiras semanas engad\u00edronse como reservas polic\u00edas, xendarmes, gardas nacionais e milicias de voluntarios. Adicionalmente, sum\u00f3uselles unha alianza dos ugandeses exiliados en Tanzania, a Fronte Nacional para a Liberaci\u00f3n de Uganda (Uganda National Liberation Front, UNLF) e o seu brazo armado, o Ex\u00e9rcito Nacional para a Liberaci\u00f3n de Uganda (Uganda National Liberation Army, UNLA) ao mando de Tito Okello, Yoweri Museveni e Obote. O Ex\u00e9rcito de Amin estaba debilitado, non s\u00f3 polo mot\u00edn dos Simba sen\u00f3n tam\u00e9n polas purgas de oficiais competentes de orixe achol\u00ed e lango. As s\u00faas tropas estaban mal adestradas, equipadas, vestidas e abastecidas. En moitos lugares as tropas do UPA prefer\u00edan dedicarse a saquear vilas que a loitar e ao chegar os seus inimigos prefer\u00edan fuxir. Desta maneira os ugandeses retrocederon ao norte cara a Kampala rapidamente.\nO coronel Muamar al-Qadafi de Libia, aliado pr\u00f3ximo de Amin, decatouse que o TPDF estaba a avanzar dende o sur cara a Kampala e Entebbe, as maiores cidades de Uganda, e enviou alg\u00fans miles de soldados libios a axudar na s\u00faa defensa. A fronte estancouse no pantano de Lukaya, unha \u00e1rea de dif\u00edcil paso; o 10 de marzo de 1979 a 201.\u00aa Brigada do TPDF tentou cruzalo por unha estrada que o pasaba pola zona suroeste pero os libios repel\u00e9rona. Dous d\u00edas despois as brigadas 201.\u00aa e 208.\u00aa lanzaron un ataque conxunto que forzou os libios a retroceder. O peor foi que as tropas da UPA dedic\u00e1ronse a retroceder saqueando as zonas deixando aos libios o traballo de conter o avance tanzano. Tras esta batalla o TPDF avanzou case sen oposici\u00f3n e a inicios de abril tomou Entebbe, illando a Amin na capital. O 10 de abril caeu Kampala e na seguinte xornada Amin logrou fuxir \u00e1 s\u00faa provincia natal do Nilo Occidental supostamente para reunir tropas coas que resistir, a\u00ednda que en realidade tras chegar a\u00ed escapou a Libia e finalmente a Arabia Saudita, onde se fincou ata a s\u00faa morte en 2003.\nActividade pospresidencial e \u00faltimos anos.\nNyerere anunciou que se retirar\u00eda tralas elecci\u00f3ns presidenciais de 1985, deixando o pa\u00eds para entrar nunha era de libre mercado (unha das imposici\u00f3ns do Fondo Monetario Internacional polos pr\u00e9stamos), baixo a direcci\u00f3n de Ali Hassan Mwinyi, o seu sucesor. Nyerere foi fundamental para p\u00f3r tanto a Mwinyi como a Benjamin Mkapa no poder. Mant\u00edvose como presidente do seu partido ata 1990, sendo lembrado como o \"pai da naci\u00f3n\". Non houbo elecci\u00f3ns multipartidistas en Tanzania ata 1995. Nyerere deixou Tanzania como un dos pa\u00edses m\u00e1is pobres, menos desenvolvidos e dependente da axuda de pa\u00edses estranxeiros de todo o mundo. Con todo, o desenvolvemento social durante o goberno de Nyerere foi notable. A esperanza de vida subiu de 43 anos en 1960 at\u00e9 52 en 1985, chegando finalmente a 60 na actualidade. A mortalidade infantil reduciuse. Houbo unha alfabetizaci\u00f3n do 85% e 3,7 mill\u00f3ns de nenos inscritos na escola primaria.\nDurante a celebraci\u00f3n das segundas elecci\u00f3ns multipartidistas do pa\u00eds en 1995 (sendo as primeiras as de 1964), Nyerere tivo a suficiente influencia para bloquear o nomeamento de Jakaya Kikwete, citando que era \"demasiado novo\" para a presidencia do pa\u00eds. Non se opuxo cando o seu partido abandonou o monopolio do poder en 1992. Tam\u00e9n desempe\u00f1ou como presidente da Comisi\u00f3n Internacional do Sur Independente (1987-1990). Unha das s\u00faas \u00faltimas actividades pol\u00edticas foi ser o principal mediador do conflito de Burundi en 1996.\nFaleceu de leucemia o 14 de outubro de 1999 en Londres, \u00e1 idade de 77 anos.\nBeatificaci\u00f3n.\nNo ano 2005 a Igrexa cat\u00f3lica iniciou os tr\u00e1mites para a s\u00faa futura beatificaci\u00f3n e canonizaci\u00f3n. Xa \u00e1 morte de Nyerere, o cardeal Polycarp Pengo asegurou, na homil\u00eda do seu solemne funeral de Estado, que\nOs seus restos repousan na s\u00faa localidade natal, Boutiama, pr\u00f3xima ao Lago Vitoria.\nO inicio do proceso de beatificaci\u00f3n celebrouse o 21 de xaneiro, aniversario do matrimonio entre Julius e Maria Nyerere. O proceso do Servo de Deus est\u00e1 baixo a direcci\u00f3n do bispo de Musoma e o postulador da causa \u00e9 o pai Wojciech Koscielniak.\nO pai John Civille, da Arquidiocese de Cincinnati (Ohio) e o pai Laurenti Magesa son os dous te\u00f3logos censores que colaboran no proceso."}
{"id": "442990", "revid": "56817", "url": "https://gl.wikipedia.org/wiki?curid=442990", "title": "Leave Home", "text": "Leave Home \u00e9 o segundo \u00e1lbum de estudio da banda estadounidense de punk rock Ramones, publicado o 10 de xaneiro de 1977 a trav\u00e9s do selo Sire Records. As canci\u00f3ns do disco foron escritas inmediatamente despois de rematar de compo\u00f1er os temas do seu anterior traballo. O \u00e1lbum tivo un maior valor de produci\u00f3n que a s\u00faa estrea, e conta con tempos m\u00e1is r\u00e1pidos. A fotograf\u00eda da portada foi tomada por Moshe Brakha, e a contraportada, que se converter\u00eda no logotipo do grupo, foi dese\u00f1ada por Arturo Vega. Edit\u00e1ronse tres sinxelos do \u00e1lbum, pero s\u00f3 un deles chegou a entrar nas listas. O disco tam\u00e9n foi promocionado con varias xiras nos Estados Unidos e Europa.\nAs canci\u00f3ns de \"Leave Home\" conc\u00e9ntranse en varios temas, sendo o estilo musical tam\u00e9n diverso. Algunhas canci\u00f3ns est\u00e1n m\u00e1is orientadas cara o pop, mentres que outras, como \"Gimme Gimme Shock Treatment\" e \"Pinhead\", est\u00e1n cheas de guitarras distorsionadas e te\u00f1en unha sonoridade m\u00e1is punk rock. A canci\u00f3n \"Carbona Not Glue\" foi quitada do \u00e1lbum debido a que potencialmente violaba a marca rexistrada do quitamanchas Carbona. O tema foi substitu\u00eddo por \"Babysitter\" no Reino Unido e por \"Sheena Is a Punk Rocker\" nos Estados Unidos (antes de inclu\u00edlo en \"Rocket to Russia\"); tanto \"Carbona\" como \n\"Babysitter\" aparecen na edici\u00f3n expandida de 2001.\nA recepci\u00f3n da cr\u00edtica foi en xeral favorable, con varios cr\u00edticos sinalando que se asemellaba demasiado ao seu \u00e1lbum de estrea. Os cr\u00edticos tam\u00e9n dixeron que o traballo era menos innovador que a s\u00faa estrea, pero ti\u00f1a pezas humor\u00edsticas e amenas. O disco s\u00f3 chegou ao n\u00famero 148 da lista \"Billboard 200\" a pesar da aclamaci\u00f3n da cr\u00edtica e de que os membros da banda agardaban un maior \u00e9xito comercial.\nListaxe de canci\u00f3ns.\nEdici\u00f3n expandida en CD de 2001.\nNota"}
{"id": "442993", "revid": "865", "url": "https://gl.wikipedia.org/wiki?curid=442993", "title": "Slip It In", "text": "Slip It In \u00e9 o cuarto \u00e1lbum de estudio da banda estadounidense de hardcore punk Black Flag, publicado en decembro de 1984 a trav\u00e9s do selo SST Records.\n\"Slip It In\" \u00e9 unha extensi\u00f3n do son que Black Flag utilizou no seu segundo \u00e1lbum \"My War\": pesado, cat\u00e1rtico, intenso, denso e progresivo. Nese momento Black Flag estaba considerada por moitos unha das bandas l\u00edderes da escena punk estadounidense. O \u00e1lbum seguiu os arranxos de canci\u00f3ns m\u00e1is novos e longos que a banda desenvolver\u00eda ata a s\u00faa disoluci\u00f3n. Tam\u00e9n conta co desenvolvemento adicional de Henry Rollins como compositor, contribu\u00edndo en catro dos oito temas do disco. O traballo tam\u00e9n amosou o aumento do uso de instrumentos musicais por parte do grupo, onde Greg Ginn demostra o seu estilo tocando cada vez m\u00e1is complexo."}
{"id": "442995", "revid": "1131", "url": "https://gl.wikipedia.org/wiki?curid=442995", "title": "Castro da Trinidade", "text": "Castro da Trinidade ou Monte da Trinidade (chamado Castro de Flores, no concello de Lourenz\u00e1, co c\u00f3digo GA27027012), \u00e9 un castro de cumio fortificado situado no concello de Mondo\u00f1edo. En 2008 atopouse un machado votivo de bronce, s\u00f3 hai outros dous machados votivos semellantes en Galicia. O Machado duns 10\u00a0cm, ten representado un torque. A peza est\u00e1 en exposici\u00f3n no Museo do Castro de Viladonga.\nDescrici\u00f3n.\nO castro est\u00e1 situado no cumio do monte Trinidade. Un penedo rochoso ao redor do cal existe unha canteira, Canteira Trinidade, que foi comendo o penedo. O castro foi catalogado en 1995. O 11 de marzo de 2016 a xefa do Servizo de Patrimonio de Lugo xunto co arque\u00f3logo da Xunta en Lugo propuxeron exclu\u00edr o castro do cat\u00e1logo da Xunta. O 13 de xu\u00f1o de 2016 aprobouse o PXOM de Mondo\u00f1edo no que aparece o castro catalogado como Castro da Trinidade. A canteira foi denunciada por Adega polos danos causados ao castro. A Conseller\u00eda de Econom\u00eda, Emprego e Industria respondeu a esta denuncia que a empresa achegou evidencias de que o castro est\u00e1 proposto para a s\u00faa exclusi\u00f3n do preinventario da Xunta de Galicia."}
{"id": "442996", "revid": "56817", "url": "https://gl.wikipedia.org/wiki?curid=442996", "title": "Mar de Libia", "text": "O mar de Libia (Grego , Lat\u00edn \"Libycum Mare\", \u00c1rabe \"\u0627\u0644\u0628\u062d\u0631 \u0627\u0644\u0644\u064a\u0628\u064a\") \u00e9 a porci\u00f3n do Mar Mediterr\u00e1neo ao norte da costa de \u00c1frica na costa da antiga \"Libia\", \u00e9 dicir Cirenaica, e Marm\u00e1rica\n(a costa do que hoxe \u00e9 o Leste de Libia e o Exipto occidental, entre Tobruk e Alexandr\u00eda). Esta denominaci\u00f3n utilizouse por antigos xe\u00f3grafos que describen o sur do Mediterr\u00e1neo, pero o termo tam\u00e9n \u00e9 usado en viaxes modernas por escritores e cart\u00f3grafos. A costa meridional de Creta que bordea o Mar de Libia incl\u00fae as Monta\u00f1as de Asterousia e a Chaira de Mesara, esta \u00e1rea \u00e9 o lugar dun considerable asentamento da Idade de Bronce, que incl\u00fae os sitios de Kommos, Hagia Triada e Phaistos.\nAg\u00e1s Creta, outras illas do Mar de Libia son Gavdos, Gavdopoula, Koufonisi e Chrysi.\nAo leste at\u00f3pase o Mar Levantino, ao norte o Mar X\u00f3nico, e ao oeste o estreito de Sicilia."}
{"id": "442997", "revid": "89787", "url": "https://gl.wikipedia.org/wiki?curid=442997", "title": "Natasha Lee", "text": "Natasha Lee Su\u00e1rez, tam\u00e9n co\u00f1ecida como Tasha Lee, nada en Malaisia o 13 de xullo de 1988, \u00e9 unha xogadora de h\u00f3ckey a pat\u00edns espa\u00f1ola. \u00c9 a xogadora co mellor palmar\u00e9s do h\u00f3ckey a pat\u00edns mundial, tendo ga\u00f1ado todos os t\u00edtulos posibles, tanto a nivel de clubs como de selecci\u00f3ns. Dende 2018 \u00e9 xogadora do Hostelcur Gij\u00f3n da OK Liga Feminina.\nTraxectoria.\nNatasha Lee naceu en Malaisia, filla de nai asturiana e pai malaio. Aos seis anos trasladouse a Xix\u00f3n (Espa\u00f1a), onde iniciouse na pr\u00e1ctica do h\u00f3ckey a pat\u00edns no Colexio del Llano, en Asturias. En 2009 asinou polo Club Pat\u00ed Voltreg\u00e0."}
{"id": "443001", "revid": "25871", "url": "https://gl.wikipedia.org/wiki?curid=443001", "title": "Xulio Alonso Cuevillas", "text": "Xulio Alonso-Cuevillas \u00c1lvarez Seara, nado en Ourense e finado na mesma cidade en 1936, foi un avogado do estado galego, irm\u00e1n da nai e, por tanto, t\u00edo de Florentino L\u00f3pez Cuevillas.\nTraxectoria.\nEstudou a carreira de dereito na Universidade de Santiago de Compostela. O t\u00edtulo de licenciado foille expedido en 1888. En 1892 aprobou a oposici\u00f3n de avogado do estado.\nFoi amigo de Ram\u00f3n Mar\u00eda del Valle-Incl\u00e1n. Afeccionado \u00f3s estudos hist\u00f3ricos e filos\u00f3ficos, publicou na revista \"N\u00f3s\" os artigos \"O monopolio do comercio do di\u00f1eiro\" e \"Un punto de vista do nazonalismo\":"}
{"id": "443002", "revid": "5863", "url": "https://gl.wikipedia.org/wiki?curid=443002", "title": "Xulio Alonso-Cuevillas \u00c1lvarez Seara", "text": ""}
{"id": "443004", "revid": "5863", "url": "https://gl.wikipedia.org/wiki?curid=443004", "title": "Xulio Alonso-Cuevillas \u00c1lvarez-Seara", "text": ""}
{"id": "443005", "revid": "5863", "url": "https://gl.wikipedia.org/wiki?curid=443005", "title": "Julio Alonso-Cuevillas \u00c1lvarez Seara", "text": ""}
{"id": "443006", "revid": "5863", "url": "https://gl.wikipedia.org/wiki?curid=443006", "title": "Julio Alonso Cuevillas", "text": ""}
{"id": "443007", "revid": "89787", "url": "https://gl.wikipedia.org/wiki?curid=443007", "title": "Mar do Arquip\u00e9lago", "text": "O Mar do Arquip\u00e9lago (Fin\u00e9s: \"Saaristomeri\", Sueco: \"Sk\u00e4rg\u00e5rdshavet\") \u00e9 unha parte do Mar B\u00e1ltico entre o Golfo de Botnia, o Golfo de Finlandia e o Mar de \u00c5land, dentro das augas territoriais de Finlandia. Segundo algunhas definici\u00f3ns, cont\u00e9n o maior arquip\u00e9lago (grupo de illas) do mundo polo n\u00famero de illas, a\u00ednda que moitas das illas son moi pequenas e est\u00e1n moi agrupadas.\nAs illas maiores est\u00e1n habitadas e conectadas por transbordadores e pontes. As illas \u00c5land, inclu\u00edndo as illas m\u00e1is grandes da rexi\u00f3n, forman unha rexi\u00f3n aut\u00f3noma dentro de Finlandia. O resto das illas forman parte da rexi\u00f3n de Finlandia Propia (Varsinais-Suomi)). O Mar do Arquip\u00e9lago \u00e9 un importante destino tur\u00edstico.\nXeograf\u00eda e xeolox\u00eda.\nO Mar do Arquip\u00e9lago cobre unha \u00e1rea aproximadamente triangular coas cidades de Mariehamn (), Uusikaupunki () e Hanko (), nas esquinas. O arquip\u00e9lago pode ser dividido en arquip\u00e9lagos internos e externos, co arquip\u00e9lago exterior composto principalmente de illas m\u00e1is pequenas e deshabitadas. A superficie total \u00e9 8.300\u00a0km\u00b2, dos cales 2.000\u00a0km\u00b2 son terra.\nO arquip\u00e9lago ten unha gran cantidade de illas. O n\u00famero exacto depende da definici\u00f3n do termo \"illa\", xa que o tama\u00f1o das zonas de terra seca var\u00eda de pequenas rochas que sobresaen das augas ata grandes illas con varias aldeas ou incluso pequenas cidades. O n\u00famero de illas maiores de m\u00e1is de 1\u00a0km\u00b2 no Mar do Arquip\u00e9lago (nas provincias das illas \u00c5land e de Finlandia Propia) \u00e9 de 257, mentres que o n\u00famero de illas m\u00e1is pequenas de m\u00e1is de 05 ha \u00e9 de aproximadamente 17.700. Se se contabiliza o n\u00famero de rochas pouco habitables e arrecifes m\u00e1is pequenas, 50.000 illas \u00e9 probablemente unha boa estimaci\u00f3n. En comparaci\u00f3n, o n\u00famero de illas en Arquip\u00e9lago \u00c1rtico canadense \u00e9 de 36.563. Indonesia ten 17.508 illas, segundo a Oficina Naval Hidro-Oceanogr\u00e1fica de Indonesia (Indonesian Naval Hydro-Oceanographic Office).\nAs illas comezaron a xurdir do mar pouco despois da \u00faltima Idade de Xeo. Debido ao rebote posglacial, o proceso a\u00ednda est\u00e1 a suceder, con novos arrecifes e illas lentamente creadas e as antigas ampliadas ou fusionadas. A taxa de recuperaci\u00f3n actual \u00e9 de entre 4 e 10 mil\u00edmetros ao ano. Porque as illas est\u00e1n compostas principalmente de granito e gneis, dous tipos moi duros de rocha, a erosi\u00f3n \u00e9 significativamente m\u00e1is lenta que o rebote. Non obstante, debido \u00e1 s\u00faa localizaci\u00f3n sur, o efecto do rebote posglacial \u00e9 menor que, por exemplo, en Kvarken (finland\u00e9s: Merenkurkku) m\u00e1is ao norte.\nA \u00e1rea do mar \u00e9 superficial, cunha profundidade media de 23 m. A maior\u00eda das canles non son navegables para buques grandes.\nExisten tres formaci\u00f3ns semellantes a un cr\u00e1ter no arquip\u00e9lago. Un deles, Lumparn en \u00c5land, \u00e9 un verdadeiro cr\u00e1ter de impacto. () As outras d\u00faas formaci\u00f3ns son intrusi\u00f3ns. a m\u00e1is destacada \u00e9 a Intrusi\u00f3n \u00c5va no municipio de Br\u00e4nd\u00f6, que destaca facilmente nas fotos de sat\u00e9lites e en mapas de alta resoluci\u00f3n. () A outra formaci\u00f3n similar at\u00f3pase en Fj\u00e4lsk\u00e4r entre as illas principais de Houtsk\u00e4r e Ini\u00f6. ()\nHistoria.\nPrehistoria.\nAs illas comezaron a levantarse da auga fai 10.000 anos. Nesa etapa o estreito dan\u00e9s pechouse e o actual mar B\u00e1ltico era o lago Ancylus de auga doce. A auga ao redor das illas converteuse de doce a salobre ao redor de 7.600 anos atr\u00e1s, cando a auga salgada do mar do Norte penetrou no B\u00e1ltico polos estreitos recentemente abertos. O resto arqueol\u00f3xico m\u00e1is antigo atopado en Dragsfj\u00e4rd rem\u00f3ntase a ca. 4000 aC e representan a cultura de Pit-Comb Ware. Durante ese per\u00edodo o arquip\u00e9lago exterior estaba formado polos puntos m\u00e1is altos das illas principais de Houtskari, Korppoo e Nauvo. Debido ao axuste posglacial, todo o arquip\u00e9lago ergueuse aproximadamente 25 m, desde ent\u00f3n, ampliando as illas existentes e creando moitas m\u00e1is.\nDominio sueco.\nDurante os s\u00e9culos XII e XIII Suecia controlou o mar do Arquip\u00e9lago. Ao mesmo tempo, o cristianismo comezou a estenderse a Finlandia, partindo do arquip\u00e9lago e da zona costeira adxacente. As illas ocupan unha posici\u00f3n estrat\u00e9xica, protexendo os accesos a Estocolmo, Turku e todo o Golfo de Botnia. Por iso, foron fortificadas polo imperio sueco durante a Idade Media. Unha ruta postal real atravesaba as illas setentrionais nos s\u00e9culos XVI e XVII.\nEn 1808 estalou a guerra de Finlandia entre Suecia e Rusia. En abril tropas rusas ocuparon o arquip\u00e9lago, inclu\u00edndo \u00c5land. Pouco despois os veci\u00f1os locais, enfurecidos pola confiscaci\u00f3n de buques, se rebelaron. Axudados polas tropas de Suecia, o arquip\u00e9lago foi liberado das tropas rusas en maio. As tropas suecas ent\u00f3n usaron as illas como zona de estad\u00eda para a reconquista da Finlandia continental. O arquip\u00e9lago permaneceu baixo control sueco ata o final da guerra, pero no posterior Tratado de Fredrikshamn en 1809 Suecia foi forzada a ceder a zona xunto co resto de Finlandia. O Mar do Arquip\u00e9lago formou parte do Gran Ducado de Finlandia baixo o Imperio Ruso.\nGran Ducado de Finlandia.\nDurante a guerra de Crimea, unha forza Anglo-Francesa atacou e destru\u00edu o castelo de Bomarsund. Na convenci\u00f3n de \u00c5land de 1856 o lado \u00c5land do arquip\u00e9lago foi desmilitarizado. Os rusos trasladaron as tropas ao \u00e1rea en 1916, e durante os seguintes 5 anos houbo presenza militar rusa ou finlandesa en \u00c5land.\nFinlandia independente.\nFinlandia obtivo a s\u00faa independencia de Rusia en 1917. Pouco despois, os habitantes de fala sueca das Illas \u00c5land, na parte occidental do Arquip\u00e9lago, apelaron a Suecia para que se anexara as illas. A solicitude recibiu apoio mixto en Suecia, o que provocou \u00e1 crise de \u00c5land. Reclamouse a intervenci\u00f3n da Liga das Naci\u00f3ns para resolver a situaci\u00f3n e, en 1921, a Liga concedeu a soberan\u00eda de todo o arquip\u00e9lago a Finlandia, a pesar das obxeci\u00f3ns da maior\u00eda de \u00c5landers. Non obstante, \u00c5land recibiu unha ampla autonom\u00eda e reafirmouse o seu status de desmilitarizada.\nEn 1939 a Uni\u00f3n Sovi\u00e9tica atacou Finlandia na Guerra de inverno. Ao final da guerra en 1940 Finlandia viuse obrigada a alugar Hanko no extremo oriental do Mar do Arquip\u00e9lago \u00e1 Uni\u00f3n Sovi\u00e9tica como base militar. En 1941 estalou a Guerra de Continuaci\u00f3n. Finlandia enviou tropas a \u00c5land para protexerse dunha posible invasi\u00f3n sovi\u00e9tica, que non se materializou. O ex\u00e9rcito finland\u00e9s tam\u00e9n sitiou Hanko, que foi evacuado pola Uni\u00f3n Sovi\u00e9tica ese ano. As tropas finlandesas permaneceron en \u00c5land ata o final da guerra en 1944.\nEn 1995 Finlandia converteuse en membro da Uni\u00f3n Europea. O referendo sobre a membrec\u00eda realizouse por separado en \u00c5land, provocando \u00e1 posibilidade de diferentes resultados. Un rexeitamento \u00e1 adhesi\u00f3n \u00e1 Uni\u00f3n Europea polos \u00c5landers crear\u00eda unha situaci\u00f3n similar \u00e1 de Groenlandia, que \u00e9 unha rexi\u00f3n aut\u00f3noma de Dinamarca pero que non forma parte da UE. Con todo, a adhesi\u00f3n aceptouse en ambos referendos."}
{"id": "443009", "revid": "1131", "url": "https://gl.wikipedia.org/wiki?curid=443009", "title": "Parque empresarial de Mondo\u00f1edo", "text": "O parque empresarial de Mondo\u00f1edo \u00e9 unha superficie comercial de 70 mil metros cadrados situada a catro quil\u00f3metros de Mondo\u00f1edo. Ten acceso directo \u00e1 estrada N-634."}
{"id": "443030", "revid": "23204", "url": "https://gl.wikipedia.org/wiki?curid=443030", "title": "W\u0142odzimierz Roman Juszczak", "text": "W\u0142odzimierz Roman Juszczak, nado en Legnica (RP de Polonia) o 19 de xullo de 1957, \u00e9 un relixioso grecocat\u00f3lico ucra\u00edno de Polonia, dende 1999 bispo de Wroc\u0142aw-Gda\u0144sk.\nTraxectoria.\nNaceu na cidade de Legnica na ent\u00f3n Rep\u00fablica Popular de Polonia, o 19 de xullo de 1957. O 18 de xu\u00f1o de 1978 profesou como membro da Orde de San Basilio Magno, facendo os seus votos solemnes o 1 de maio de 1983. O 28 de maio do mesmo ano foi ordenado sacerdote polo arcebispo de Wroc\u0142aw, Henryk Gulbinowicz.\nO 24 de abril de 1999 foi nomeado bispo de Wroc\u0142aw-Gda\u0144sk. Recibiu a consagraci\u00f3n episcopal o 19 de xu\u00f1o do mesmo ano, de mans do arcebispo de Przemy\u015bl-Varsovia Jan Martyniak, e tivo como co-consagrantes principais ao exarca arquiepiscopal de K\u00ediv-Vyshhorod Vasylii Ihor Medvit e ao exarca apost\u00f3lico de Francia Michael Hrynchyshyn."}
{"id": "443036", "revid": "56817", "url": "https://gl.wikipedia.org/wiki?curid=443036", "title": "Damned Damned Damned", "text": "Damned Damned Damned \u00e9 o \u00e1lbum de estrea da banda inglesa de punk rock The Damned, publicado o 18 de febreiro de 1977 a trav\u00e9s do selo Stiff Records. Producido por Nick Lowe, \"Damned Damned Damned\" foi o primeiro disco editado por un grupo brit\u00e1nico de punk rock."}
{"id": "443037", "revid": "89787", "url": "https://gl.wikipedia.org/wiki?curid=443037", "title": "Plastic Surgery Disasters", "text": "Plastic Surgery Disasters \u00e9 o segundo \u00e1lbum da banda de punk rock Dead Kennedys, publicado en novembro de 1982 a trav\u00e9s dos selos Alternative Tentacles e Faulty Products. Gravado en San Francisco no mes de xu\u00f1o de 1982, foi producido polo guitarrista do grupo East Bay Ray e o prol\u00edfico produtor de punk rock Thom Wilson. O disco \u00e9 m\u00e1is escuro e ten m\u00e1is influencias hardcore que a s\u00faa estrea \"Fresh Fruit for Rotting Vegetables\" como resultado do intento da banda de expandir o son e o estado de \u00e1nimo que conseguiran co seu sinxelo de 1980 \"Holiday in Cambodia\". Foi o primeiro \u00e1lbum en contar co bater\u00eda D.H. Peligro, e \u00e9 o favorito do l\u00edder Jello Biafra.\nFoi reeditado co EP \"In God We Trust, Inc.\", que son as oito \u00faltimas canci\u00f3ns do CD. A fotograf\u00eda da portada \u00e9 \"Hands\", do fot\u00f3grafo Michael Wells. A mesma imaxe foi usada por outra banda de punk rock de San Francisco chamada Society Dog para o seu EP \"...Off of the Leash\", publicado en 1981. A meirande parte das edici\u00f3ns do \u00e1lbum incl\u00faen un libreto coas letras e pezas de collages de Biafra e Winston Smith ligados \u00e1s letras das canci\u00f3ns. Na reedici\u00f3n de 2001 a trav\u00e9s do selo Manifesto, o comezo de \"Government Flu\" est\u00e1 nunha pista separada titulada \"Advice from Christmas Past\". Tam\u00e9n hai un erro de escritura no CD de Manifesto onde \"Bleed for Me\" \u00e9 titulada \"Bleed for\". Nas edici\u00f3ns orixinais en casete e vinilo a cara A son os temas 1-8 e a B os temas 9-13. Por\u00e9n, nalgunhas reedici\u00f3ns en vinilo a cara A vai ata o tema 9 e a B cont\u00e9n o resto.\n\"Plastic Surgery Disasters\" \u00e9 un \u00e1lbum c\u00edclico, o que significa que o derradeiro tema, \"Moon Over Marin\", continua cara o principio da primeira canci\u00f3n, \"Government Flu\".\n\"Moon Over Marin\" foi versionada pola banda galega Siniestro Total como \"La luna sobre Mar\u00edn (Moon over Marin)\", cara b do sinxelo de 1983 \"No somos de Monforte\". O tema tam\u00e9n aparece como canci\u00f3n extra na reedici\u00f3n do seu \u00e1lbum \"\"."}
{"id": "443038", "revid": "865", "url": "https://gl.wikipedia.org/wiki?curid=443038", "title": "Group Sex", "text": "Group Sex \u00e9 o \u00e1lbum de estrea da banda estadounidense de hardcore punk Circle Jerks, publicado o 1 de outubro de 1980 a trav\u00e9s do selo Frontier Records. O disco est\u00e1 formado por 14 canci\u00f3ns en 15 minutos e est\u00e1 considerado un fito no hardcore punk. Foi inclu\u00eddo no libro \"1001 Albums You Must Hear Before You Die\"."}
{"id": "443040", "revid": "865", "url": "https://gl.wikipedia.org/wiki?curid=443040", "title": "Earth A.D./Wolfs Blood", "text": "Earth A.D./Wolfs Blood \u00e9 o segundo \u00e1lbum da banda estadounidense de horror punk Misfits, publicado en decembro de 1983 a trav\u00e9s do selo Plan 9 Records. \u00c9 o seu derradeiro \u00e1lbum en contar co membro fundador e vocalista principal Glenn Danzig. Danzig realizou o seu \u00faltimo concerto co grupo dous meses despois do lanzamento do \u00e1lbum. \u00c9 notablemente m\u00e1is duro e r\u00e1pido que os seus anteriores lanzamentos, amosando un son m\u00e1is hardcore punk.\nOrixinalmente editado como un LP de nove canci\u00f3ns, posteriormente foi lanzado cos tres temas do sinxelo \"Die, Die My Darling\": \"Die, Die My Darling\", \"Mommy, Can I Go Out and Kill Tonight?\" e \"We Bite\".\nMetallica versionou \"Die, Die My Darling\" para o seu \u00e1lbum de versi\u00f3ns de 1998 \"Garage Inc.\", as\u00ed como \"Green Hell\", que versionaron orixinalmente para o seu \u00e1lbum de 1987, \"\", como parte dun \"medley\" con \"Last Caress\". A banda brit\u00e1nica de metal extremo Cradle of Filth versionou \"Death Comes Ripping\" para o seu disco de 1999 \"From the Cradle to Enslave\". O grupo sueco de black metal Marduk fixo unha versi\u00f3n de \"Earth A.D.\" no seu EP \"Obedience\".\nEn xullo de 2015, Misfits tocou todo o \u00e1lbum no festival This Is Hardcore."}
{"id": "443041", "revid": "22570", "url": "https://gl.wikipedia.org/wiki?curid=443041", "title": "Xoana da Torre", "text": "Xoana de Inglaterra, nada en Londres o 5 de xullo de 1321 e finada en o 7 de setembro de 1362, co\u00f1ecida como Xoana da Torre, polo seu nacemento na Torre de Londres, foi a primeira esposa e ra\u00ed\u00f1a consorte de David II de Escocia. Foi a filla m\u00e1is nova de Eduardo II de Inglaterra e de Isabel de Francia."}
{"id": "443042", "revid": "89787", "url": "https://gl.wikipedia.org/wiki?curid=443042", "title": "How Could Hell Be Any Worse?", "text": "How Could Hell Be Any Worse? \u00e9 o \u00e1lbum de estrea da banda estadounidense de punk rock Bad Religion, publicado o 19 de xaneiro de 1982 a trav\u00e9s do selo Epitaph Records. Editado case un ano despois do seu EP \"Bad Religion\", foi financiado por un pr\u00e9stamo de 3 000 d\u00f3lares do pai do guitarrista Brett Gurewitz. O seu \u00e9xito sorprendeu ao grupo cando vendeu 10 000 copias nun ano.\n\"How Could Hell Be Any Worse?\" gravouse en dous per\u00edodos distintos no estudio Track Record Studios en North Hollywood, California, durante os meses de outubro e novembro de 1980 e despois en xaneiro de 1981. Despois das primeiras sesi\u00f3ns de gravaci\u00f3n o bater\u00eda Jay Ziskrout deixou Bad Religion sendo substitu\u00eddo polo seu amigo e o \"roadie\" da banda Pete Finestone, que completou o resto do \u00e1lbum. A\u00ednda que non aparece acreditado como membro da banda, o futuro guitarrista Greg Hetson, que estaba en Circle Jerks nesa \u00e9poca, fixo o solo de guitarra en \"Part III\". \"How Could Hell Be Any Worse?\" foi tam\u00e9n o \u00faltimo \u00e1lbum de Bad Religion co baixista Jay Bentley en seis anos, ata o \"Suffer\" de 1988.\nA fotograf\u00eda da portada foi tomada por Edward Colver preto do Hollywood Bowl, mentres que a contraportada ten unha das ilustraci\u00f3ns de Gustave Dore da \"Divina Comedia\" de Dante."}
{"id": "443044", "revid": "1131", "url": "https://gl.wikipedia.org/wiki?curid=443044", "title": "Hospitali\u00f1o de San Roque", "text": ""}
{"id": "443045", "revid": "7802", "url": "https://gl.wikipedia.org/wiki?curid=443045", "title": "Xoana de Inglaterra (1321-1362)", "text": ""}
{"id": "443046", "revid": "1131", "url": "https://gl.wikipedia.org/wiki?curid=443046", "title": "Pazo de San Roque, Santiago de Compostela", "text": ""}
{"id": "443049", "revid": "98629", "url": "https://gl.wikipedia.org/wiki?curid=443049", "title": "Domantas Sabonis", "text": "Domantas Sabonis, nado o 3 de maio de 1996 en Portland, Oreg\u00f3n, \u00e9 un xogador lituano de baloncesto profesional que xoga nos Sacramento Kings da National Basketball Association (NBA). \u00c9 o fillo de Arvydas Sabonis, membro do Basketball Hall of Fame.\nTraxectoria profesional.\nSabonis foi elixido na 11\u00aa posici\u00f3n do Draft da NBA de 2016 polos Orlando Magic. Na mesma noite do Draft foi traspasado \u00f3s Oklahoma City Thunder xunto a Ersan \u0130lyasova e Victor Oladipo, a cambio de Serge Ibaka.\nO 6 de xullo de 2017, Sabonis foi traspasado xunto a Victor Oladipo \u00f3s Indiana Pacers, a cambio de Paul George.\nO 8 de febreiro de 2022, Sabonis foi traspasado xunto a Justin Holiday, Jeremy Lamb e unha elecci\u00f3n da segunda rolda do Draft de 2023 \u00f3s Sacramento Kings, a cambio de Tyrese Haliburton, Buddy Hield e Tristan Thompson. O d\u00eda seguinte, Sabonis debutou cos Kings na vitoria por 132\u2013119 sobre os Minnesota Timberwolves, facendo 22 puntos, 14 rebotes e 5 asistencias."}
{"id": "443051", "revid": "89787", "url": "https://gl.wikipedia.org/wiki?curid=443051", "title": "Parque nacional de Khao Sam Roi Yot", "text": "O Parque nacional mari\u00f1o de Khao Sam Roi Yot (en tailand\u00e9s, \u0e40\u0e02\u0e32\u0e2a\u0e32\u0e21\u0e23\u0e49\u0e2d\u0e22\u0e22\u0e2d\u0e14) \u00e9 unha \u00e1rea protexida do centro de Tailandia, na provincia de Prachuap Khiri Khan. Ten 98,08\u00a0km2 de extensi\u00f3n, dos cales 20,88\u00a0km2 son zonas mari\u00f1as. Foi declarado parque nacional en 1966, sendo o cuarto do pa\u00eds e o primeiro de car\u00e1cter mari\u00f1o.\nFauna.\nEntre os animais que habitan no parque se incl\u00faen o serau chin\u00e9s (\"Nemorhaedus sumatraensis\"), o langur de anteollos (\"Trachypithecus obscurus\"), as\u00ed como moitas especies de aves. No mar, aparece ocasionalmente o golfi\u00f1o do r\u00edo Irawadi (\"Orcaella brevirostris\").\nXeograf\u00eda.\nAt\u00f3pase na costa occidental do golfo de Tailandia. Presenta variedade de paisaxes, desde monta\u00f1as de calcaria con m\u00e1xima altitude de 605 msnm, a marismas de auga doce, chairas costeiras, praias e illa fronte \u00e1 costa."}
{"id": "443052", "revid": "865", "url": "https://gl.wikipedia.org/wiki?curid=443052", "title": "Victim in Pain", "text": "Victim in Pain \u00e9 o \u00e1lbum de estrea da banda estadounidense de hardcore punk Agnostic Front, publicado no ano 1984 a trav\u00e9s do selo Rat Cage Records. O disco conta con Rob Kabula e Dave Jones, que substitu\u00edron a Adam Moochie e Raybeez no baixo e na bater\u00eda respectivamente. A\u00ednda se atopa dispo\u00f1ible nun \u00e1lbum compartido co seu seguinte traballo, \"Cause for Alarm\" (1986)."}
{"id": "443060", "revid": "1093", "url": "https://gl.wikipedia.org/wiki?curid=443060", "title": "Juan Carlos Serrano L\u00f3pez", "text": ""}
{"id": "443064", "revid": "98629", "url": "https://gl.wikipedia.org/wiki?curid=443064", "title": "Dorothea Tanning", "text": "Dorothea Tanning, nada en\u00a0Galesburg\u00a0o\u00a025 de agosto de 1910\u00a0e finada en\u00a0Nova York\u00a0o\u00a031 de xaneiro de 2012,\u00a0foi unha pintora, escultora e escritora norteamericana. Tam\u00e9n dese\u00f1ou escenarios e figurinos para bal\u00e9 e teatro.\nBiograf\u00eda.\nDorothea naceu en 1910, no estado de Illinois, filla de inmigrantes suecos. A paix\u00f3n pola literatura e pola pintura comezaron na mocidade. Aos 15 anos, pintou o seu primeiro cadro, no cal ilustraba unha muller n\u00faa con follas no lugar de cabelos, o que ter\u00eda horrorizado a toda a s\u00faa familia. Estudou no Knox College, en Galesburg, Illinois, durante dous anos (1928-30), e aos 20, mudouse para Chicago, capital do estado. Al\u00ed, traballou como modelo para pintores mentres tam\u00e9n comezaba na carreira como ilustradora.\nDespois, mudouse para Nova York, en 1936. Na mesma \u00e9poca, a exposici\u00f3n, \"Fantastic Art, Dada and Surrealism\", no Museo de Arte Moderna (MoMA), axitaba a escena cultural da cidade e nela descubriu o movemento Surrealista. Inspirada, vai a Par\u00eds, cidade central do surrealismo, cando descobre que a maior parte dos artistas fuxiran para outros pa\u00edses para escapar da segunda guerra mundial (1939-1945). Ao final de 1941, retorna a Nova York e pasa de novo a traballar como ilustradora freelance. Un dos seus clientes, director de arte da tenda de departamentos Macy's, para a cal produc\u00eda carteis de propaganda de moda, presentouna a Julien Levy, dono dunha das poucas galer\u00edas de arte da cidade. A\u00ednda que so presentou d\u00faas pezas, el comprometeuse a expor o traballo de Tanning na s\u00faa galer\u00eda. Foi por medio del que co\u00f1eceu os surrealistas da cidade, entre eles, o pintor alem\u00e1n Max Ernst.\nPouco tempo despois do encontro, Ernst visitouna no seu estudo e marabillouse con\u00a0\"Birthday\" (1942, Museo de Arte da Filad\u00e9lfia), e resolveu inclu\u00edlo na exposici\u00f3n que estaba montando coa s\u00faa esposa, Peggy Guggenheim, dedicada a artistas mulleres surrealistas. Espec\u00falase que o relacionamento de Ernst e Guggenheim terminou s\u00f3 tres semanas despois da visita, cando o alem\u00e1n pasa a morar con Tanning. Os dous casaron en 1946, nunha dupla cerimonia co tam\u00e9n pintor americano Man Ray e a danzarina Juliet Browner, cando visitaban a parella en Os \u00c1nxeles.\nCo fin da guerra, a parella decide se mudar para Sedona, no estado do Arizona, e en 1952, m\u00fadanse definitivamente para a Francia, onde divid\u00edan o tempo entre Par\u00eds e a provincia de Touraine. O relacionamento durou at\u00e9 a morte de Ernst en 1976, debido a un infarto que sufriu o ano anterior. Soamente en 1980 Tanning completa a s\u00faa mudanza de volta a Nova York, onde continuou a desenvolver a s\u00faa arte, principalmente a escrita, e onde viviu at\u00e9 a s\u00faa morte, aos 101 anos.\nCarreira art\u00edstica.\nA pesar de estudar na Academia de Belas Artes de Chicago durante tres semanas en 1930, Tanning pode ser considerada unha artista autodidacta. A artista \u00e9 frecuentemente descrita como unha pintora surrealista, principalmente pola tem\u00e1tica surreal das s\u00faas obras dos anos 1940 e a amizade con artistas e escritores do movemento. Con todo, desenvolveu estilo propio no curso dos 60 anos de carreira art\u00edstica.\nAs primeiras obras de Tanning \u2013 pinturas como \"Birthday\" e \"Eine kleine Nachtmusic\" (1943, Tate Modern, Londres) \u2013 simulaban experiencias on\u00edricas. As\u00ed como outros pintores surrealistas, a s\u00faa atenci\u00f3n nos detalles e a construci\u00f3n do escenario era meticulosa, con pinceladas case impercept\u00edbeis. En 1943, Tanning foi inclu\u00edda na exposici\u00f3n de Peggy Guggenheim \"Exhibition by 31 Women\" na galer\u00eda Art of This Century en Nova York. Durante a d\u00e9cada, continuou a pintar representaci\u00f3ns doutras escenas irreais, a algunhas das cales incorpor\u00e1balles tem\u00e1ticas er\u00f3ticas a simbolox\u00eda enigm\u00e1tica e un escenario desolador. Durante este per\u00edodo formou amizades como o pintor Marcel Duchamp, o cineasta Joseph Cornell e o compositor John Cage, entre outros. Tam\u00e9n dese\u00f1ou os escenarios e figurinos dalgunhas pezas de bal\u00e9 do core\u00f3grafo George Balanchine, inclu\u00edndo \"The Night Shadow\" (1945), que foi presentada na antiga Metropolitan Opera House, en Nova York, da peza \"Judith\", de Jean Giradoux, presentada en 1961, al\u00e9n de aparecer en dous filmes de Hans Richter, \"Dreams that money can buy\" (1943) e \"8x8\" (1957).\nNa d\u00e9cada seguinte, a pintura de Tanning tornouse menos expl\u00edcita e m\u00e1is suxestiva. Agora traballando en Par\u00eds e Huismes, en Francia, comezou a se distanciar do surrealismo e a desenvolver o propio estilo. En torno \u00e1 metade da d\u00e9cada de 1950 o seu traballo mudou radicalmente e as s\u00faas pinturas torn\u00e1ronse m\u00e1is fragmentadas e prism\u00e1ticas, como pode ser visto en traballos como \"Insomnias\" (1957, Moderna Museet, Estocolmo).\nXa ao final dos anos 1960, as pinturas de Tanning eran completamente abstratas, a\u00ednda que sempre suxer\u00edan a forma feminina. De 1969 a 1973, Tanning dedicouse a un traballo tridimensional de esculturas feitas con tecido, cinco das cales compo\u00f1en a instalaci\u00f3n H\u00f4tel du Pavot, Chambre 202 (1970-73), que agora pertence \u00e1 colecci\u00f3n permanente do Museo Nacional de Arte Moderna do Centro Georges Pompidou, en Par\u00eds. Durante o per\u00edodo en que viviu en Francia, nas d\u00e9cadas de 1950 e 70, Tanning tam\u00e9n experimentou producir estampas. Traballou nos taller de Georges Visat e Pierre Chave e colaborou nunha serie de edici\u00f3ns limitadas de libros dos poetas Alain Bosquet, Ren\u00e9 Crevel, Lena Leclerq e Andr\u00e9 Pieyre de Mandiargues. Despois da morte do marido, en 1976, Tanning permaneceu en Francia por alg\u00fans anos m\u00e1is, con dedicaci\u00f3n \u00e1 pintura renovada. Estes anos inclu\u00edron unha experimentaci\u00f3n de cinco anos m\u00e1is facendo esculturas con tecido. Ao redor de 1980, trasladara casa e estudo de volta a Nova York. O per\u00edodo significou m\u00e1is unha guinada creativa, na cal produciu pinturas, dese\u00f1os, colaxes e impresi\u00f3ns.\nO traballo de Tanning foi reco\u00f1ecido en decenas de exposici\u00f3ns nos Estados Unidos e na Europa, inclu\u00edndo retrospectivas en 1974 no Centre National d'Art Contemporain en Par\u00eds (que se tornou o Centre Georges Pompidou en 1977), e en 1993 na Malm\u00f6 Konsthall, en Malm\u00f6, na Suecia, e no Camden Art Center en Londres, Inglaterra. A Biblioteca P\u00fablica de Nova York presentou unha retrospectiva das s\u00faas impresi\u00f3ns en 1992, e o Museo de Arte da Filadelfia organizou, en 2000, unha pequena exposici\u00f3n, \"Birthday and Beyond\", para marcar a adquisici\u00f3n da m\u00e1is celebrada pintura de Tanning, \"Birthday\".\nO centenario de Tanning, en 2010, estivo marcado por unha serie de exposici\u00f3ns dedicadas \u00e1 s\u00faa obra no The Drawing Center, en Nova York, no Museo Max Ernst, en Br\u00fchl, Alema\u00f1a, na Galer\u00eda Bel'Art, en Estocolmo, Suecia, e na Maison Waldberg, en Seillans, e l'Espace d'Art, en Rennes les Bains, ambas en Francia.\nCarreira literaria.\nTanning escribiu historias e poemas durante toda a vida, tendo o seu primeiro conto publicado na revista \"VVV\" en 1943. Alg\u00fans poemas orixinais acompa\u00f1aban gravados, como na edici\u00f3n limitada dos libros \"Demain\" (1964) e \"En chair et en or\" (1973). Con todo, foi no seu retorno a Nova York os anos 1980 que comezou a centarse na escrita. En 1986, publicou a primeira autobiograf\u00eda, \"Birthday.\" O libro foi traducido a catro idiomas. En 2001, publicou unha versi\u00f3n expandida da obra, chamada \"Between Lives: An Artist and Her World\".\nCo incentivo do seu amigo e mentor James Merrill, que formaba parte da Academia de Poetas Americanos, Tanning comezou a escribir poes\u00eda autoral. Os seus poemas eran frecuentemente publicados en revistas literarias e de cr\u00edtica como The Yale Review, Poetry, The Par\u00eds Review e The New Yorker, at\u00e9 o final da s\u00faa vida. Unha colecci\u00f3n de poemas, \"A Table of Content\", e unha novela, \"Chasm: A Weekend\", foron publicados en 2004. Unha segunda colecci\u00f3n de poemas, \"Coming to That\", foi publicada pola Graywolf Press en 2011.\u00a0\nEn 1994, Tanning contribu\u00edu na creaci\u00f3n do premio Wallace Stevens da Academia de Poetas Americanos. A s\u00faa convocatoria \u00e9 anual\u00a0e selecciona un/ha poeta americana/o, est\u00e1 dotado con 100000 d\u00f3lares en reco\u00f1ecemento \u00e1 s\u00faa contribuci\u00f3n \u00e1 arte."}
{"id": "443066", "revid": "23204", "url": "https://gl.wikipedia.org/wiki?curid=443066", "title": "Nigel Terry", "text": "Nigel Terry, nado en Bristol o 15 de agosto de 1945 e finado o 30 de abril de 2015, foi un actor brit\u00e1nico de cinema e teatro. \u00c9 probabelmente m\u00e1is co\u00f1ecido polo seu papel como o\u00a0Rei Artur no filme de\u00a0John Boorman \"Excalibur\" (1981). Terry dedicouse principalmente \u00f3 teatro cl\u00e1sico. Nos seus papeis para a televisi\u00f3n e o cinema interpretou principalmente papeis hist\u00f3ricos."}
{"id": "443074", "revid": "88215", "url": "https://gl.wikipedia.org/wiki?curid=443074", "title": "Brett Gurewitz", "text": "Brett W. Gurewitz, nado o 12 de maio de 1962, alcumado \"Mr. Brett\", \u00e9 o guitarrista e compositor de Bad Religion. Tam\u00e9n \u00e9 o dono do selo discogr\u00e1fico Epitaph Records e de varias etiquetas irm\u00e1s. Produciu \u00e1lbums para Bad Religion, ademais de para artistas de Epitaph como NOFX, Rancid ou Pennywise. Gurewitz tam\u00e9n ten un proxecto chamado Error, que tam\u00e9n conta con Atticus Ross, Leopold Ross e Greg Puciato. Ademais \u00e9 o cofundador da editorial de c\u00f3mics e novelas gr\u00e1ficas Black Mask Studios.\nGurewitz fundou Bad Religion en 1980 con Greg Graffin, Jay Bentley e Jay Ziskrout. Tras publicar dous \u00e1lbums e un EP, Gurewitz deixou a banda en 1983, pero regresou tres anos despois e gravou cinco \u00e1lbums m\u00e1is coa banda antes de asinar con Atlantic Records en 1993. O \u00e9xito do seu selo levou a Gurewitz a deixar Bad Religion novamente en 1994, dirixindo Epitaph a tempo completo. Durante ese tempo f\u00f3ra de Bad Religion editou o sinxelo \"Hate You\" en 1996 co seu proxecto Daredevils e entrou nun per\u00edodo de adici\u00f3n \u00e1s drogas. En 1999 Gurewitz completou con \u00e9xito o seu proceso de rehabilitaci\u00f3n e finalmente volveu a unirse a Bad Religion en 2001 para compo\u00f1er e gravar o \u00e1lbum \"The Process of Belief\" (2002)."}
{"id": "443075", "revid": "109216", "url": "https://gl.wikipedia.org/wiki?curid=443075", "title": "Meat Puppets (\u00e1lbum)", "text": "Meat Puppets \u00e9 o \u00e1lbum de estrea da banda estadounidense de rock alternativo Meat Puppets, publicado no ano 1982 a trav\u00e9s do selo SST Records. A diferenza dos seus lanzamentos posteriores m\u00e1is co\u00f1ecidos, este disco ten un son m\u00e1is hardcore punk.\nO disco foi gravado nuns poucos d\u00edas, hai moi poucos \"overdubs\" e moitos dos temas son primeiras tomas. Ao igual que outros dos primeiros \u00e1lbums de SST a calidade do son \u00e9 m\u00e1is ben irregular; hai saturaci\u00f3n no fondo da m\u00fasica. A banda optou por isto xa que se sent\u00edan m\u00e1is c\u00f3modos gravando ao vivo con s\u00f3 uns poucos micr\u00f3fonos en vez de empregar t\u00e9cnicas convencionais de separaci\u00f3n de estudio. En 1999, Curt Kirkwood dixo, \"O primeiro [\u00e1lbum] foi o noso disco de LSD. Estivemos tres d\u00edas no estudio, e viaxamos todo o tempo. E foi realmente xenial, e realmente molesto tam\u00e9n, porque nos volvimos tolos\".\nA reedici\u00f3n de Rykodisc de 1999 conta con todo o EP \"In a Car\", ademais doutras 13 canci\u00f3ns extra, moitas delas descartes ou improvisaci\u00f3ns no estudio, e un videoclip da banda interpretando \"Walking Boss\" ao vivo. O libreto tam\u00e9n ten notas de Gregg Turkington e do bater\u00eda Derrick Bostrom.\nNo libro de 2012 \"Too High to Die: Meet the Meat Puppets\" de Greg Prato, un cap\u00edtulo enteiro est\u00e1 dedicado ao guitarrista de Soundgarden Kim Thayil explicando porque \"Meat Puppets\" \u00e9 un dos seus \u00e1lbums favoritos.\nListaxe de canci\u00f3ns.\nTodas as canci\u00f3ns escritas por Meat Puppets, ag\u00e1s onde se indique."}
{"id": "443076", "revid": "89787", "url": "https://gl.wikipedia.org/wiki?curid=443076", "title": "Throb Throb", "text": "Throb Throb \u00e9 o \u00e1lbum de estrea da banda estadounidense de punk rock Naked Raygun, publicado no ano 1985 a trav\u00e9s do selo Homestead Records. Foi o primeiro dos lanzamentos do grupo en contar coa mestr\u00eda musical de John Haggerty, cuxa forma de tocar a guitarra caracterizou o son da banda durante os anos 80. Quarterstick Records reeditou o \u00e1lbum en 1999 engadindo unha primeira versi\u00f3n de \"Libido\" como material extra, que orixinalmente aparec\u00eda no \"Flammable Solid 7\"\".\nEdici\u00f3n.\nNaked Raygun combinara recursos con outras bandas locais, como Big Black e The Effigies, para publicar eles mesmos discos baixo o nome de Ruthless Records. En 1983 editaron o EP \"Basement Screams\" e despois, tras un cambio na formaci\u00f3n, gravaron o \u00e1lbum \"Throb Throb\". Tres canci\u00f3ns do disco, \"Surf Combat\", \"Gear\" e unha versi\u00f3n m\u00e1is curta de \"Libido\", apareceran no primeiro sinxelo de Naked Raygun, \"Flammible Solid\" (un tributo ao primeiro \u00e1lbum de Stiff Little Fingers, \"Inflammable Material\"). Tras fichar por Homestead Records, o lanzamento do \u00e1lbum atrasouse ata o seguinte ano.\nO libreto de letras de \"Throb Throb\" dese\u00f1ouse para semellarse a uns planos con texto branco sobre fondo azul, e nalgunhas versi\u00f3ns do disco as letras incluso aparec\u00edan do rev\u00e9s, como se dun plano real se tratase. O disco estivo en cat\u00e1logo durante os anos 80 e foi remasterizado e editado en CD. Cando Quarterstick Records volveu a publicar o material da banda en 1999, a distribuidora orixinal de Homestead lanzou as 400 copias finais do disco en vinilo verde.\nA portada foi creada polo debuxante de c\u00f3mics de Chicago Mike Saenz."}
{"id": "443081", "revid": "6027602", "url": "https://gl.wikipedia.org/wiki?curid=443081", "title": "Ellezelles", "text": "Ellezelles (en neerland\u00e9s, \"Elzele\"; en picardo, \"Elziele\") \u00e9 unha pequena vila e un municipio situado no coraz\u00f3n do chamado \"Pays des Collines\", na Rexi\u00f3n de Valonia, Provincia de Hainaut, B\u00e9lxica.\nXeograf\u00eda.\nO concello abarca unha superficie de km\u00b2 e contaba, segundo o censo do 1 de marzo de 2016, cunha poboaci\u00f3n de habitantes ( homes e mulleres), polo que nese ano a s\u00faa densidade de poboaci\u00f3n era de hab/km\u00b2.\nA vila dista 25\u00a0km de Tournai e 50\u00a0km de Bruxelas.\nNos arredores da vila enc\u00f3ntrase o \"Parc Naturel des Collines\".\nEvoluci\u00f3n demogr\u00e1fica.\nA seguinte gr\u00e1fica mostra a evoluci\u00f3n da poboaci\u00f3n residente o 1 de xaneiro de cada ano.\nNota: \"as cifras dos anos 1846, 1900 e 1947 comprenden as cifras dos antigos cocellos fusionados\".\nHistoria.\nO municipio comprende as localidades de Ellezelles, La Hamaide e Wodecq. Lim\u00edtrofe coa Rexi\u00f3n de Flandres, existe unha minor\u00eda de habitantes de fala neerlandesa.\nEllezelles \u00e9 co\u00f1ecida por ser, supostamente, o lugar de nacemento do popular detective H\u00e9rcules Poirot, creado pola escritora brit\u00e1nica Agatha Christie."}
{"id": "443083", "revid": "56817", "url": "https://gl.wikipedia.org/wiki?curid=443083", "title": "3/5", "text": "3/5 \u00e9 o \u00e1lbum de estrea da banda estadounidense de indie rock Les Savy Fav, publicado o 1 de xullo de 1997 a trav\u00e9s do selo Self-Starter Foundation."}
{"id": "443084", "revid": "5863", "url": "https://gl.wikipedia.org/wiki?curid=443084", "title": "Julio A. Cuevillas", "text": ""}
{"id": "443085", "revid": "23204", "url": "https://gl.wikipedia.org/wiki?curid=443085", "title": "Wismar", "text": "A cidade hanse\u00e1tica de Wismar \u00e9 a cidade capital do distrito de Mecklemburgo Noroccidental, no estado federado de Mecklemburgo- Pomerania Occidental, Alema\u00f1a. Est\u00e1 situada a beiras do mar B\u00e1ltico na ba\u00eda de Wismar, que goza da protecci\u00f3n da illa de Poel. Conta cunha poboaci\u00f3n de 44 484 persoas.\nO centro hist\u00f3rico da cidade foi declarado Patrimonio da Humanidade pola Unesco no ano 2002 xunto co centro hist\u00f3rico de Stralsund, destacando os edificios de ladrillo en estilo g\u00f3tico b\u00e1ltico de ambas as cidades.\nOrixe do nome.\nA orixe exacta do nome da cidade de Wismar segue sendo desco\u00f1ecido. Menci\u00f3nase como unha posibilidade, de que prov\u00e9n da derivaci\u00f3n do nome eslavo do terratenente do territorio, que foi co\u00f1ecido primeiramente como lugar de Vys\u011b m\u00ear. A partir de 1229 o nome do asentamento foi cambiando de Wyssemaria, a Wissemaria e finalmente, a partir de 1246, a Wismeria.\nO nome Wizmar \u00e9 mencionado na Saga Kn\u00fd tlinga que foi escrita en 1260 en Islandia. Nela menci\u00f3nase que o rei Svend III de Dinamarca fixera terra en Wizmar Havn (Ba\u00eda de Wizmar) en 1147. Este evento \u00e9, con todo, probablemente ap\u00f3crifo.\nEconom\u00eda e turismo.\nA econom\u00eda de Wismar foi impactada de forma desfavorable pola reunificaci\u00f3n alem\u00e1 en 1990. Cunha taxa de desemprego de 13.9 %,\u200b ten unha taxa de desemprego maior \u00e1 media do estado de Mecklemburgo- Pomerania Occidental e moito maior \u00e1 de Alema\u00f1a en xeral. A industria naval e a da madeira son as m\u00e1is importantes. O maior empregador de Wismar \u00e9 o estaleiro naval Nordic Yards con m\u00e1is de 600 empregados.\nO desenvolvemento positivo da industria tur\u00edstica continuou no ano 2012, cando se estableceu un novo r\u00e9cord de visitantes. Este crecemento atrib\u00faese en parte ao nomeamento da cidade como Patrimonio da Humanidade, pero tam\u00e9n grazas \u00e1 popularidade en Alema\u00f1a da serie de televisi\u00f3n polic\u00edaca SOKO Wismar. Hai un total de 1624 camas de hotel na cidade."}
{"id": "443086", "revid": "89787", "url": "https://gl.wikipedia.org/wiki?curid=443086", "title": "Helena Rasiowa", "text": "Helena Rasiowa, nada en Viena o 20 de xu\u00f1o de 1917 e finada en Varsovia o 9 de agosto de 1994, foi unha matem\u00e1tica polaca, que traballou nos fundamentos das matem\u00e1ticas e na l\u00f3xica alx\u00e9brica.\nTraxectoria.\nPrimeiros anos.\nRasiowa naceu en Viena o 20 de xu\u00f1o de 1917 de pais polacos. Cando Polonia recuperou a s\u00faa independencia en 1918, a familia estableceuse en Varsovia. O pai de Rasiowa era especialista en ferrocarr\u00eds. Ela demostrou moitas habilidades e intereses, dende a m\u00fasica aos negocios, e especialmente as matem\u00e1ticas.\nEn 1938, o momento non era o axeitado para entrar na universidade e Rasiowa tivo que interromper os seus estudos, xa que non era posibles a educaci\u00f3n legal en Polonia a partir de 1939. Moitas persoas fuxiron das grandes cidades do pa\u00eds, que eran obxecto de bombardeos alem\u00e1ns. A familia de Rasiowa tam\u00e9n marchou, e como a maior\u00eda dos altos cargos da administraci\u00f3n e membros do goberno foron evacuados a Roman\u00eda. A familia pasou un ano en Lviv. Trala invasi\u00f3n sovi\u00e9tica en setembro de 1939, a cidade foi tomada pola Uni\u00f3n Sovi\u00e9tica. As vidas de moitos polacos pux\u00e9ronse en perigo, as\u00ed que o pai de Rasiowa decidiu volver a Varsovia.\nDesenvolvemento acad\u00e9mico.\nRasiowa foi moi influenciada polos l\u00f3xicos polacos. Escribiu a s\u00faa tese de doutoramento baixo a supervisi\u00f3n de Jan \u0141ukasiewicz e Boles\u0142aw Soboci\u0144ski. En 1944, estalou o alzamento de Varsovia e a cidade foi destru\u00edda case completamente. A tese de Rasiowa foi queimada coa casa. Ela sobreviviu xunto coa s\u00faa nai nunha adega cuberta polas ru\u00ednas do edificio destru\u00eddo.\nTrala guerra, os matem\u00e1ticos polacos comezaron a recuperar as s\u00faas instituci\u00f3ns e as s\u00faas persoas. Os que permaneceron consideraron o seu deber reconstru\u00edr as universidades polacas e a comunidade cient\u00edfica. Unha das m\u00e1is importantes condici\u00f3ns para esta reconstruci\u00f3n era xuntar todos aqueles que pod\u00edan participar en recrear as matem\u00e1ticas. Mentres tanto, Rasiowa aceptara un posto de profesora nunha escola secundaria. Al\u00ed co\u00f1eceu a Andrzej Mostowski e volveu \u00e1 universidade. Reescribiu a s\u00faa tese en 1945 e o ano seguinte comezou a s\u00faa carreira acad\u00e9mica como axudante na universidade de Varsovia, instituci\u00f3n \u00e1 que permaneceu ligada o resto da s\u00faa vida.\nNa universidade preparou e defendeu a s\u00faa tese \"Algebraic Treatment of the Functional Calculi of Lewis and Heyting\" en 1950 baixo a direcci\u00f3n do profesor Andrzej Mostowski. Esta tese sobre l\u00f3xica alx\u00e9brica iniciou a s\u00faa contribuci\u00f3n \u00e1 escola de l\u00f3xica de Lviv-Varsovia. En 1956, logrou o seu segundo grao acad\u00e9mico, \"doktor nauk\" (equivalente \u00e1 habilitaci\u00f3n) no Instituto de Matem\u00e1ticas da Academia Polaca de Ciencias, onde entre 1954 e 1957 tivo un posto de profesora asociada, convert\u00e9ndose en profesora en 1957 e en profesora plena en 1967. Para o grao presentou dous artigos, \"Algebraic Models of Axiomatic Theories\" e \"Constructive Theories\", que xuntos formaron a tese chamada \"Algebraic Models of Elementary Theories and their Applications\"."}
{"id": "443087", "revid": "98629", "url": "https://gl.wikipedia.org/wiki?curid=443087", "title": "New Haven, Connecticut", "text": "New Haven \u00e9 unha cidade costeira do estado estadounidense de Connecticut. Est\u00e1 situada en New Haven Harbor, na ribeira norte do Long Island Sound, no condado de New Haven, Connecticut, e \u00e9 parte da \u00e1rea metropolitana de Nova York. Cunha poboaci\u00f3n de 129 779 segundo o censo do ano 2010, \u00e9 a segunda cidade m\u00e1is grande de Connecticut despois de Bridgeport. New Haven \u00e9 o principal municipio do Gran New Haven, que ti\u00f1a unha poboaci\u00f3n total de 862 477 habitantes en 2010.\nNew Haven foi a primeira cidade planeada nos Estados Unidos. Fundada en 1638 por puritanos ingleses, un ano despois cre\u00e1ronse oito r\u00faas nunha cuadr\u00edcula de catro por catro, creando o que \u00e9 comunmente co\u00f1ecido como o \"Nine Square Plan\". O bloque central com\u00fan \u00e9 o New Haven Green, unha praza de 6 hect\u00e1reas, e o centro de New Haven. O Green \u00e9 no presente un Fito Hist\u00f3rico Nacional e o \"Nine Square Plan\" est\u00e1 reco\u00f1ecido pola American Planning Association como un Fito de Planificaci\u00f3n Nacional. O Green tam\u00e9n serve como un \"hotspot\" gratu\u00edto de WiFi.\nNew Haven \u00e9 o fogar da Universidade Yale. Como contribu\u00ednte e empregador m\u00e1is grande de New Haven,[10] Yale serve como unha parte integral da econom\u00eda da cidade. Os servizos sanitarios (hospitais e biotecnolox\u00eda), servizos profesionais (xur\u00eddicos, arquitect\u00f3nicos, de mercadotecnia e enxe\u00f1er\u00eda), servizos financeiros e o comercio retallista contrib\u00faen \u00e1 actividade econ\u00f3mica da cidade.\nA cidade foi co-capital de Connecticut dende 1701 ata 1873, cando o goberno foi trasladado \u00e1 m\u00e1is central cidade de Hartford. Dende ent\u00f3n New Haven considerouse como a \"Capital cultural de Connecticut\" pola s\u00faa oferta de teatros, museos e salas de concertos. \"The New York Times\" dixo que a cidade ti\u00f1a \"arte en case todos os lugares que mirase\". New Haven tivo o primeiro programa p\u00fablico de plantaci\u00f3n de \u00e1rbores nos Estados Unidos, producindo un dosel de \u00e1rbores maduras (inclu\u00eddos alg\u00fans grandes olmos) que lle deron \u00e1 cidade o alcume de \"The Elm City\".\nHistoria.\nFundaci\u00f3n precolonial como colonia independente.\nAntes de que os europeos chegasen, a \u00e1rea de New Haven era o fogar da tribo Quinnipiac de nativos americanos, que viv\u00edan en vilas ao redor do porto e subsist\u00edan das pesquer\u00edas locais e do cultivo de millo. A zona foi brevemente visitada polo explorador neerland\u00e9s Adriaen Block en 1614. Comerciantes neerlandeses estableceron un pequeno sistema comercial de pel de castor cos habitantes locais, pero o comercio era espor\u00e1dico e os neerlandeses non se estableceron permanentemente no lugar.\nEn 1637 un pequeno grupo de puritanos reco\u00f1eceu a \u00e1rea do porto de New Haven e pasou o inverno. En abril de 1638 o grupo principal de 500 puritanos que abandonaran a Colonia da Ba\u00eda de Massachusetts baixo o liderado do reverendo John Davenport e do mercador londiniense Theophilus Eaton navegaron cara ao porto. Esperaban establecer unha comunidade teol\u00f3xica co goberno m\u00e1is vinculado \u00e1 igrexa que en Massachusetts e explotar o excelente potencial da zona como porto. Os Quinnipiacs, que estaban sendo atacados polos seu veci\u00f1os Pequots, venderon a s\u00faa terra aos colonos a cambio de protecci\u00f3n.\nEn 1640, o goberno teocr\u00e1tico de \"Qunnipiac\" e o plan de cuadr\u00edcula de nove cadrados estaban en marcha, e a cidade foi renomeada Newhaven, significando 'haven' porto. Por\u00e9n, a \u00e1rea do norte seguiu en mans dos Quinnipiac ata 1678, cando foi renomeada Hamden. O asentamente converteuse na sede da Colonia de New Haven, distinta \u00e1 Colonia de Connecticut establecida anteriormente en Hartford. Reflectindo as s\u00faas ra\u00edces teocr\u00e1ticas, a Colonia de New Haven prohibiu o establecemento doutras igrexas, mentres que a Colonia de Connecticut as permit\u00eda.\nO desastre econ\u00f3mico golpeou a Newhaven en 1646, cando a cidade enviou o seu primeiro barco cargado con bens locais cara Inglaterra. O barco nunca chegou ao seu destino e a s\u00faa desaparici\u00f3n estancou o desenvolvemento de New Haven fronte os crecentes potencias comerciais de Boston e Nova \u00c1msterdan.\nEn 1660 os desexos do fundador da colonia John Davenport cumpr\u00edronse, e fundouse a Hopkins School en New Haven con cartos do patrimonio de Edward Hopkins.\nEn 1661 os rexicidas que asinaran a sentenza de morte rei Carlos I de Inglaterra foron perseguidos por Carlos II. Dous deles, os coroneis Edward Whalley e William Goffe, fuxiron a New Haven buscando refuxio. Davenport dispuxo que se agachasen nas monta\u00f1as West Rock ao noroeste da cidade. Posteriormente unir\u00edase a eles un terceiro xu\u00edz, John Dixwell.\nComo parte da Colonia de Connecticut.\nEn 1664 New Haven pasou a formar parte da Colonia de Connecticut cando as d\u00faas se fusionaron baixo presi\u00f3ns pol\u00edticas de Inglaterra. Alg\u00fans membros da Colonia de New Haven Colony buscaron establecer unha nova teocracia nalgures e acabaron establec\u00e9ndoa en Newark, Nova Jersey.\nNo ano 1701 foi nomeada co-capital de Connecticut, un status que mantivo ata 1873.\nEn 1716 o Collegiate School mudouse de Old Saybrook a New Haven, establecendo \u00e1 cidade como un centro de aprendizaxe. En 1718, en resposta a unha gran doaz\u00f3n do comerciante da Compa\u00f1\u00eda Brit\u00e1nica das Indias Orientais Elihu Yale, antigo gobernador de Madras, o nome do Collegiate School cambiouse a Yale College.\nDurante m\u00e1is dun s\u00e9culo os cidad\u00e1ns de New Haven loitaran na milicia colonial xunto con forzas regulares brit\u00e1nicas, como na guerra franco-india. A medida que se aproximaba a Revoluci\u00f3n Americana, o xeneral David Wooster e outros influentes residentes agardaban que o conflito co goberno brit\u00e1nico puidese resolverse antes da rebeli\u00f3n. O 23 de abril de 1775, data que a\u00ednda se celebra en New Haven como o \"Powder House Day\", a segunda compa\u00f1\u00eda da Governor's Foot Guard de New Haven entrou en loita contra o parlamento brit\u00e1nico gobernante. Baixo o mando do capit\u00e1n Benedict Arnold irromperon na casa da p\u00f3lvora para armarse e comezar unha marcha de tres d\u00edas cara Cambridge, Massachusetts. Outros membros da milicia de New Haven estiveron presentes para escoltar a George Washington durante a s\u00faa estad\u00eda dunha noite na cidade de cami\u00f1o a Cambridge.\nO 5 de xullo de 1779 2 600 leais e regulares brit\u00e1nicos baixo o mando do xeneral William Tryon, gobernador de Nova York, desembarcaron no porto de New Haven e atacaron a cidade de 3 500 habitantes. Unha milicia de estudantes de Yale estiv\u00e9rase preparando para a batalla, e o antigo presidente de Yale e profesor da Yale Divinity School Naphtali Daggett cabalgou para enfrontarse aos casacas vermellas. O presidente de Yale Ezra Stiles relatou no seu diario que memtres mov\u00eda mobles anticip\u00e1ndose \u00e1 batalla a\u00ednda non pod\u00eda crer que a revoluci\u00f3n comezara. New Haven non foi incendiada como os invasores fixeran con Danbury en 1777, ou con Fairfield e Norwalk unha semana despois de atacar New Haven, polo que moitas das caracter\u00edsticas coloniais da cidade conserv\u00e1ronse.\nPer\u00edodo post-colonial e industrializaci\u00f3n.\nNew Haven foi incorporada como cidade en 1784, e Roger Sherman, un dos firmantes da Constituci\u00f3n e autor do \"Compromiso de Connecticut\", converteuse no seu primeiro alcalde.\nA cidade alcanzou a fortuna a finais do s\u00e9culo XVIII coas invenci\u00f3ns e a actividade industrial de Eli Whitney, un graduado de Yale que permaneceu en New Haven para desenvolver a desementadora de algod\u00f3n e establecer unha f\u00e1brica de armas no norte, preto do l\u00edmite con Hamden. Esa zona a\u00ednda se co\u00f1ece como Whitneyville, e a principal estrada entre as d\u00faas cidades \u00e9 co\u00f1ecida como Avenida Whitney. A f\u00e1brica \u00e9 no presente o museo Eli Whitney, que ten especial \u00e9nfase nas actividades para nenos e exposici\u00f3ns relacionadas co fabricante de xoguetes A. C. Gilbert Company. A s\u00faa f\u00e1brica, xunto coa de Simeon North, e os activos sectores da fabricaci\u00f3n de reloxos e de ferralla de bronce, contribu\u00edron a facer de Connecticut unha potente econom\u00eda manufactureira; chegou a haber tantos fabricantes de armas que o estado co\u00f1ec\u00edase como \"O arseal de Am\u00e9rica\". Foi na f\u00e1brica de armas de Whitney onde Samuel Colt inventou o rev\u00f3lver autom\u00e1tico en 1836. Moitos outros talentosos maquinistas e dese\u00f1adores de armas de fogo fundar\u00edan exitosas compa\u00f1\u00edas de fabricaci\u00f3n de armas en New Haven, entre elas Oliver Winchester e O.F. Mossberg &amp; Sons.\nA canle de Farmington Canal, creada a principios do s\u00e9culo XIX, foi un transportador de mercador\u00edas de curta vida cara as rexi\u00f3ns interiores de Connecticut e Massachusetts, e \u00eda dende New Haven ata Northampton, Massachusetts.\nNew Haven foi o fogar dun dos primeiros acontecementos importantes no crecente movemento anti-escravista cando, no ano 1839, o xu\u00edzo dos membros da tribo mende amotinados cando eran transportados como escravos no buque escravista espa\u00f1ol \"La Amistad\" celebrouse no Tribunal de Distrito de New Haven. Hai unha estatua de Joseph Cinqu\u00e9, o l\u00edder informal dos escravos, ao lado da casa do concello. Abraham Lincoln pronunciou un discurso sobre escravitude na cidade en 1860, pouco antes de obter a nomeaci\u00f3n republicana para presidente.\nA guerra civil estadounidense impulsou a econom\u00eda local con compras de bens industriais en tempo de guerra, inclu\u00eddas compras \u00e1 New Haven Arms Company, que posteriormente se converter\u00eda na Winchester Repeating Arms Company (Winchester continuou producindo armas na cidade ata 2006, e moitos dos edificios que eran parte da planta da compa\u00f1\u00eda son no presente parte do distrito hist\u00f3rico Winchester Repeating Arms Company). Tras a guerra a poboaci\u00f3n medrou e dobrouse a comezos do s\u00e9culo XX, en gran parte grazas \u00e1 chegada de inmigrantes do sur de Europa, principalmente de Italia. No presente aproximadamente a metade dos habitantes de East Haven, West Haven, e North Haven son italoamericanos. A inmigraci\u00f3n xud\u00eda a New Haven deixou unha marca duradeira na cidade. Westville foi o centro da vida xud\u00eda en New Haven, a\u00ednda que hoxe en d\u00eda moitos expand\u00edronse cara comunidades suburbanas como Woodbridge e Cheshire.\n\u00c9poca postindustrial e remodelaci\u00f3n urbana.\nA expansi\u00f3n de New Haven continuou durante as d\u00faas guerras mundiais, sendo a meirande parte dos novos habitantes afroamericanos do sur do pa\u00eds e portorrique\u00f1os. A cidade acadou o seu pico de poboaci\u00f3n tras a segunda guerra mundial. A \u00e1rea de New Haven \u00e9 de s\u00f3 44 km\u00b2, fomentando o desenvolvemento de novas vivendas en cidades adxacentes suburbanas. Ademais, como outras cidades estadounidenses nos anos 50, New Haven comezou a sufrir fuga branca de traballadores de clase media. Un autor suxeriu que a redistribuci\u00f3n e rezonificaci\u00f3n agresiva fixo dif\u00edcil para os residentes obter financiamento para as vivendas urbanas m\u00e1is antigas, e condenando as\u00ed a esas estruturas \u00e1 deterioraci\u00f3n.\nEn 1954 o ent\u00f3n alcalde Richard C. Lee comezou alg\u00fans dos primeiros grandes proxectos de renovaci\u00f3n urbana dos Estados Unidos. Certas secci\u00f3ns do centro da cidade foron redesenvolvidos para inclu\u00edr museos, novas torres de oficinas, un hotel, e grandes complexos de tendas. Outras partes da cidade, particularmente as veci\u00f1anzas de Wooster Square e Fair Haven, v\u00edronse afectadas pola construci\u00f3n da Interestatal 95, a Interestatal 91 e o conector de Oak Street. O conector de Oak Street (Ruta 34), que se estende entre a Interestatal 95, o centro e a veci\u00f1anza de The Hill, orixinalmente \u00eda ser unha autoestrada cara os subirbios do oeste da cidade pero s\u00f3 se rematou como unha autoestrada cara a zona centro, convert\u00e9ndose a \u00e1rea do oeste nun boulevard.\nEn 1970 tiveron lugar en New Haven unha serie de procesos penais contra varios membros do Partido das Panteras Negras, incitando a protestas masivas no New Haven Green con 12 000 manifestantes, entre eles moitos dos activistas pol\u00edticos da Nova Esquerda m\u00e1is co\u00f1ecidos.\nDende os anos 60 ata finais dos 90 as \u00e1reas centrais de New Haven continuaron o seu declive, tanto econ\u00f3mico como en termos de poboaci\u00f3n, a pesar dos intentos de resucitar certos barrios a trav\u00e9s de proxectos de renovaci\u00f3n. Xunto con este declive poblacional, New Haven experimentou un aumento da delincuencia.\nDende aproximadamente o ano 2000 moitas partes do centro foron revitalizadas con novos restaurantes, locais nocturnos e pequenas tendas. En particular, a zona que rodea o New Haven Green experimentou unha afluencia de apartamentos e condominios. Nos \u00faltimos anos, as opci\u00f3ns de compras retallistas no centro increment\u00e1ronse coa apertura de novas tendas como Urban Oufitters, J Crew, Origins, American Apparel, Gant Clothing e Apple Store, un\u00edndose a comercios m\u00e1is antigos como Barnes &amp; Noble e Raggs Clothing. Ademais abriron dous supermenrcados para servir \u00e1 crecente poboaci\u00f3n do centro.\nEntre os grandes proxectos est\u00e1 a presente construci\u00f3n dun novo campus para o Gateway Community College, e tam\u00e9n un edificio de 32 pisos con 500 apartamentos/tendas chamado 360 State Street. O 360 State Street \u00e9 no presente o edificio residencial m\u00e1is grande de Connecticut.\nXeograf\u00eda.\nSegundo a Oficina do Censo dos Estados Unidos de Am\u00e9rica, a cidade ten unha \u00e1rea total de area 52,1 km\u00b2, dos cales 48,4 km\u00b2 \u00e9 terra e 3,7 km\u00b2 (o 6,67%) \u00e9 auga.\nAs caracter\u00edsticas xeogr\u00e1ficas m\u00e1is co\u00f1ecidas de New Haven son o seu gran e pouco profundo porto, e d\u00faas cristas rochosas bas\u00e1lticas avermelladas que se elevan cara o nord\u00e9s e o noroeste da cidade. Estas cristas son co\u00f1ecidas respectivamente como East Rock e West Rock, e \u00e1mbalasd\u00faas serven como grandes parques. West Rock ten un t\u00fanel que a cruza de oeste a leste a trav\u00e9s do Wilbur Cross Parkway (o \u00fanico t\u00fanel de autoestrada a trav\u00e9s dun obst\u00e1culo natural en Connecticut), e que foi refuxio dos \"rexicidas\". East Rock conta co destacado monumento de guerra \"Soldados e Mari\u00f1eiros\" no seu pico, ademais do sendeiro \"Great/Giant Steps\" que vai polo lado do precipicio.\nA cidade est\u00e1 drenada por tres r\u00edos; de oeste a leste, o West, o Mill e o Quinnipiac. O r\u00edo West descarga en West Haven Harbor, mentres que o Mill e o Quinnipiac descargan en New Haven Harbor. \u00c1mbalas d\u00faas zonas son ba\u00edas do Long Island Sound.\nClima.\nNew Haven ten un clima temperado climate (clasificaci\u00f3n clim\u00e1tica de K\u00f6ppen: \"Dfa\") t\u00edpica de gran parte da \u00e1rea metropolitana de Nova York, con longo ver\u00e1ns quentes, e invernos de frescos a fr\u00edos. Dende maio ata finais de setembro o tempo \u00e9 normalmente quente e h\u00famido, con temperaturas medias que pasan dos 27\u00a0\u00b0C 70 d\u00edas por ano. No ver\u00e1n, o anticicl\u00f3n dos Azores crea un fluxo de aire quente e h\u00famido dende o sur, con treboadas frecuentes. De outubro ata principios de decembro as temperaturas son moderadas e van volv\u00e9ndose frescas cara o final do outono, mentres que o principio da primavera (abril) pode ser de fresco a c\u00e1lido. Os invernos son moderadamente fr\u00edos tano con choiva como con neve.\nOs patr\u00f3ns clim\u00e1ticos que afectan a New Haven der\u00edvanse dunha direcci\u00f3n do vento no mar primaria, o que reduce a influencia mari\u00f1a do Long Island Sound, a\u00ednda que, como noutras zonas costeiras, as diferenzas na temperatura entre \u00e1reas na li\u00f1a de costa e \u00e1reas entre 1 e 3\u00a0km cara o interior poden ser grandes \u00e1s veces. Durante as vagas de calor do ver\u00e1n as temperaturas poden chegar aos 35\u00a0\u00b0C ou ocasianalmente m\u00e1is altas con temperaturas por riba dos 38\u00a0\u00b0C.\nUrbanismo.\nNew Haven ten unha longa tradici\u00f3n de planificaci\u00f3n urbana e un dese\u00f1o intencional para o esquema da cidade. Pode dicirse que New Haven ten un dos primeiros esquemas preconcibidos do pa\u00eds. Tras a s\u00faa fundaci\u00f3n, New Haven estableceuse nun plan de reixa formado por nove bloques; a praza central deixouse aberta seguindo a tradici\u00f3n de moitas cidades de Nova Inglaterra, como unha \u00e1rea com\u00fan da cidade. New Haven tam\u00e9n instituiu o primeiro programa de plantaci\u00f3n p\u00fablica de \u00e1rbores do pa\u00eds. O New Haven Green alberga no presente a tres igrexas hist\u00f3ricas distintas que falan da natureza teocr\u00e1tica orixinal da cidade. O Green segue sendo o centro social de New Haven hoxe en d\u00eda. No ano 1970 foi nomeado Fito Hist\u00f3rico Nacional.\nO centro de New Haven, ocupado por uns 7 000 residentes, ten un car\u00e1cter m\u00e1is residencial que a meirande parte dos centros das cidades. A \u00e1rea centro proporciona ao redor da metade dos traballos da cidade e a metade da s\u00faa base impositiva.\nEconom\u00eda.\nA econom\u00eda de New Haven orixinalmente estaba baseada na manufactura, pero o per\u00edodo de posguerra trouxo un r\u00e1pido descenso industrial; todo o nord\u00e9s dos Estados Unidos viuse afectado, e as cidades de tama\u00f1o medio con grandes poboaci\u00f3ns de clases traballadoras, como New Haven, foron golpeadas con dureza. Ao mesmo tempo, o crecemento e expansi\u00f3n da Universidade Yale afectaron a\u00ednda m\u00e1is o cambio econ\u00f3mico. No presente, ao redor da metade da econom\u00eda da cidade est\u00e1 baseada no sector servizos, en particular na educaci\u00f3n e na asistencia sanitaria; Yale \u00e9 o maior empregador da cidade, seguido do hospital Yale-New Haven. Outros grandes empregadores son a Southern Connecticut State University, o fabricante de sistemas de apertura de portas Assa Abloy, a sede dos Cabaleiros de Col\u00f3n, Higher One, Alexion Pharmaceuticals, Covidien e United Illuminating. Yale e Yale-New Haven tam\u00e9n est\u00e1n entre os principais empregadores do estado."}
{"id": "443088", "revid": "56817", "url": "https://gl.wikipedia.org/wiki?curid=443088", "title": "Golfo de Anadyr", "text": "O Golfo de Anadyr, ou Ba\u00eda de Anadyr (), \u00e9 unha gran ba\u00eda no mar de Bering no extremo nord\u00e9s da Siberia.\nLocalizaci\u00f3n.\nA ba\u00eda \u00e9 aproximadamente rectangular e \u00e1brese cara ao sueste. As esquinas est\u00e1n (no sentido horario desde o sur) Cabo Navarin (outra fonte di que \u00e9 o adxacente Cabo Tadeo), Esteiro Anadyr, Ba\u00eda Kresta e Cabo Chukotsky na Pen\u00ednsula de Chukchi. Ten uns 400 quil\u00f3metros de di\u00e1metro. Unha longa barra de grava corre pola costa nord\u00e9s por aproximadamente 72\u00a0km. ao leste da ba\u00eda Kresta. O Golfo de Anadyr est\u00e1 cuberto de xeo normalmente 10 meses ao ano. Baleas como a balea de Groenlandia e a cincenta poden aparecer preto das costas.\nCivilizaci\u00f3n.\nA cidade de Anadyr, o centro administrativo do distrito aut\u00f3nomo de Chukotka, est\u00e1 situada no esteiro de Anadyr. Provideniya, na ba\u00eda de Komsomolskaya (anteriormente Porto Emma, unha rama da Ba\u00eda de Provideniya) e Egvekinot, na ba\u00eda de Kresta son os seguintes asentamentos costeiros m\u00e1is grandes."}
{"id": "443089", "revid": "19415", "url": "https://gl.wikipedia.org/wiki?curid=443089", "title": "Tasha Lee", "text": ""}
{"id": "443090", "revid": "19415", "url": "https://gl.wikipedia.org/wiki?curid=443090", "title": "Natasha Lee Su\u00e1rez", "text": ""}
{"id": "443095", "revid": "5863", "url": "https://gl.wikipedia.org/wiki?curid=443095", "title": "Carlos Mart\u00ednez-Barbeito Mor\u00e1s", "text": ""}
{"id": "443096", "revid": "5863", "url": "https://gl.wikipedia.org/wiki?curid=443096", "title": "Carlos Mart\u00ednez-Barbeito y Mor\u00e1s", "text": ""}
{"id": "443097", "revid": "5863", "url": "https://gl.wikipedia.org/wiki?curid=443097", "title": "Carlos Mart\u00ednez-Barbeito e Mor\u00e1s", "text": ""}
{"id": "443098", "revid": "89787", "url": "https://gl.wikipedia.org/wiki?curid=443098", "title": "Northwestern blot", "text": "O northwestern blot, tam\u00e9n chamado ensaio northwestern, \u00e9 unha t\u00e9cnica anal\u00edtica de biolox\u00eda molecular h\u00edbrida entre o western blot e o northern blot, que se utiliza para detectar as interacci\u00f3ns entre o ARN e as prote\u00ednas. A t\u00e9cnica relacionada do western blot util\u00edzase para detectar prote\u00ednas de interese realizando unha transferencia a unha membrana de nitrocelulosa de ditas prote\u00ednas, que son separadas previamente por electroforese en xel. Os grupos de precipitados coloreados ao longo das bandas que quedan sobre a membrana conte\u00f1en unha determinada prote\u00edna diana. O northern blot \u00e9 unha t\u00e9cnica similar que, en vez de detectar unha prote\u00edna de interese, \u00fasase para estudar a expresi\u00f3n x\u00e9nica pola detecci\u00f3n de ARN (ou ARNm illado) sobre unha membrana similar \u00e1 do western blot. Pola s\u00faa parte, o northwestern blot combina as d\u00faas t\u00e9cnicas, e implica especificamente a identificaci\u00f3n de ARN etiquetado que interacciona con prote\u00ednas que son inmobilizadas nunha membrana de nitrocelulosa similar. Serve para separar prote\u00ednas que interaccionan co ARN.\nHistoria.\nO cient\u00edfico Edwin Southern foi o creador da primeira t\u00e9cnica de blotting ou transferencia, que se denominou co seu apelido Southern blot (transferencia de Southern), que era unha t\u00e9cnica anal\u00edtica utilizada para detectar ADN. A t\u00e9cnica requir\u00eda usar electroforese en xel, un importante m\u00e9todo anal\u00edtico que implica a migraci\u00f3n de ADN, ARN ou prote\u00ednas cargados a trav\u00e9s dun campo el\u00e9ctrico, que se separan base\u00e1ndose no seu tama\u00f1o e carga. No Southern blot, os fragmentos de ADN separados son despois transferidos a unha membrana de filtraci\u00f3n para a detecci\u00f3n. Det\u00e9ctanse como bandas que se fan visibles na membrana e correlaci\u00f3nanse cunha determinada mol\u00e9cula de interese. Posteriormente, apareceron outras t\u00e9cnicas de blotting que se nomearon facendo un xogo de palabras co apelido Southern e os nomes dos puntos cardinais en ingl\u00e9s, que serv\u00edan par detectar outras mol\u00e9culas ou as interacci\u00f3ns entre mol\u00e9culas. Entre elas est\u00e1n o western blot (para detecci\u00f3n de prote\u00ednas), o northern blot (detecci\u00f3n de ARN), o southwestern blot (detecci\u00f3n da interacci\u00f3n ADN-prote\u00edna), o eastern blot (detecci\u00f3n de modificaci\u00f3ns postraducionais) e a northwestern blot (detecci\u00f3n de interacci\u00f3n ARN-prote\u00edna). Estas t\u00e9cnicas escr\u00edbense con frecuencia con mai\u00fascula, facendo unha analox\u00eda co Southern blot.\nEspecificidades da t\u00e9cnica.\nRealizar un northwestern blot implica separar as prote\u00ednas que se unen ao ARN por medio de electroforese en xel, que as sepra bse\u00e1ndose no seu tama\u00f1o e carga. Cada mostra debe cargarse nos pozos dun xel de agarosa ou poliacrilamida (xeralmente para facer unha SDS-PAGE) para analizar m\u00faltiples mostras ao mesmo tempo. Unha vez que se completou a electroforese en xel, o xel e as prote\u00ednas que se unen ao ARN asociadas son transferidas a un papel ou l\u00e1mina de nitrocelulosa.\nOs blots acabados de transferir son despois mergullados nunha soluci\u00f3n bloqueante; tamp\u00f3ns bloqueantes com\u00fans son o leite desnatado e a seroalbumina bovina. Esta soluci\u00f3n bloqueante axuda a impedir que se produzan uni\u00f3ns non espec\u00edficas cos anticorpos primarios ou secundarios da membrana de nitrocelulosa. Unha vez que se deixou que a soluci\u00f3n bloqueante tivese un tempo adecuado de contacto co blot, apl\u00edcase un ARN competidor espec\u00edfico e d\u00e9ixase tempo para que incube \u00e1 temperatura dunha habitaci\u00f3n. Durante este tempo, o ARN competidor \u00fanese \u00e1s prote\u00ednas que se unen ao ARN nas mostras do blot. O tempo de incubaci\u00f3n durante este proceso pode variar dependendo da concentraci\u00f3n do ARN competidor aplicado, pero adoita ser dunha hora. Despois de completada a incubaci\u00f3n, o blot adoita lavarse polo menos tres veces durante 5 minutos en cada lavado, para dilu\u00edr e retirar o ARN da soluci\u00f3n. Tamp\u00f3ns de lavado com\u00fans son o salino tamponado con fosfato (PBS) ou unha soluci\u00f3n ao 10% de Tween 20. Un lavado incorrecto afecta \u00e1 claridade do revelado do blot. Unha vez rematado o lavado, o blot rev\u00e9lase despois con raios X ou m\u00e9todos similares de autorradiograf\u00eda.\nAplicaci\u00f3ns.\nDespois de revelar o blot usando raios X ou autorradiograf\u00eda, os resultados poden anlizarse e interpretarse para determinar o tama\u00f1o proximado e concentraci\u00f3n das prote\u00ednas de interese que se unen o ARN para realizar un posterior estudo das mesmas. A localizaci\u00f3n e concentraci\u00f3n das prote\u00ednas que se unen ao ARN no blot poden afectar os resultados, e por veces poden aparecer bandas despois do revelado. Estas bandas poden axudar aos investigadores a determinr o tama\u00f1o e a concentraci\u00f3n das prote\u00ednas que se unen ao ARN de interese. Cando se co\u00f1ece o tama\u00f1o aproximado da prote\u00edna, a mostra orixinal pode facerse pasar por unha m\u00e1quina de cromatograf\u00eda para separala por tama\u00f1o. Ademais, unha vez que se illa a prote\u00edna, pode dixerirse con tripsina, e pode utilizarse a espectrometr\u00eda de masas para secuenciar os p\u00e9ptidos e determinar a identidade da prote\u00edna espec\u00edfica.\nVantaxes e desvantaxes.\nEntre as vantaxes que te\u00f1en os northwestern blots est\u00e1n a detecci\u00f3n r\u00e1pida de prote\u00ednas espec\u00edficas que se unen ao ARN e a estimaci\u00f3n dos pesos moleculares aproximados de ditas prote\u00ednas. O northwestern blot permite a detecci\u00f3n de prote\u00ednas identificadas de forma barata. O blot \u00e9 normalmente o primeiro paso que se realiza nunha investigaci\u00f3n, xa que permite a identificaci\u00f3n dos pesos moleculares aproximados, e unha vez que se co\u00f1ece o peso molecular permite posteriores investigaci\u00f3ns ou purificaci\u00f3ns usando outros m\u00e9todos como a cromatograf\u00eda. Outra vantaxe do northwestern blot \u00e9 que axuda a constru\u00edr bibliotecas de expresi\u00f3n de ligandos cognados.\nUnha desvantaxe que se ten sinalado \u00e9 que algunhas interacci\u00f3ns ARN-prote\u00edna con propiedades de uni\u00f3n ao ARN malas poden non ser detectables con esta t\u00e9cnica. Ademais, o procedemento do blotting pode tardar de 3 a 5 horas. Se o procedemento non se fai correctamente pode causar un significativo fondo que pode orixinar un blot pouco claro das prote\u00ednas identificadas. Adicionalmente, as prote\u00ednas necesitan renaturalizrse antes de ser separadas e transferidas \u00e1 membrana de nitrocelulosa. Unha \u00faltima desvantaxe \u00e9 que as prote\u00ednas deben constar dun s\u00f3 polip\u00e9ptido ou de d\u00faas subunidades que comigran na matriz do xel."}
{"id": "443099", "revid": "27155", "url": "https://gl.wikipedia.org/wiki?curid=443099", "title": "Northwestern blotting", "text": ""}
{"id": "443100", "revid": "27155", "url": "https://gl.wikipedia.org/wiki?curid=443100", "title": "Ensaio northwestern", "text": ""}
{"id": "443101", "revid": "89787", "url": "https://gl.wikipedia.org/wiki?curid=443101", "title": "Hermann Maier", "text": "Hermann Maier, nado en Altenmarkt im Pongau o 7 de decembro de 1972, \u00e9 un ex-esquiador austr\u00edaco que ga\u00f1ou d\u00faas medallas de ouro ol\u00edmpicas (4 medallas en total), tres campionatos do mundo (6 medallas en total), 4 xerais da Copa do Mundo (e 10 Copas do Mundo en diferentes disciplinas) e 54 vitorias na Copa do Mundo de Esqu\u00ed Alpino (cun total de 96 podios). Foi un dos mellores expo\u00f1entes do deporte. O martes 13 de outubro de 2009 anunciou a s\u00faa retirada definitiva da competici\u00f3n, tras unha lesi\u00f3n no xeonllo dereito producida no mes de marzo e que tivo que ser operada.\nTraxectoria.\nInicios.\nA\u00ednda que a Maier inicialmente non lle entusiasmaba o \u00e9xito no esqu\u00ed, \u00eda \u00e1 escola de esqu\u00ed Schladming, mais aos seus 15 anos foi enviado \u00e1 casa porque ti\u00f1a unha constituci\u00f3n d\u00e9bil debido ao seu crecemento. Unha vez na casa estivo na escola de esqu\u00ed do seu pai en Flachau. No ver\u00e1n dedic\u00e1base a traballar como albanel e no inverno como profesor de esqu\u00ed.\nParticipando en carreiras locais ilegais, Maier comezou a destacar como campi\u00f3n rexional en Salzburgo e no Tirol, pero a\u00ednda non se ga\u00f1ou un sitio no equipo da Copa do Mundo de esqu\u00ed de Austria. O seu sobresaliente talento foi reco\u00f1ecido por primeira vez polos adestradores austr\u00edacos en 1996 cando se colocou co duod\u00e9cimo mellor tempo no sl\u00e1lom xigante da Copa do Mundo en Flachau, a\u00ednda que Maier s\u00f3 estaba a abrir a pista e non participaba na competici\u00f3n. Isto foi o principio da s\u00faa carreira internacional.\nCarreira.\nEn febreiro de 1997 ga\u00f1ou o seu primeiro evento na Copa do Mundo, unha carreira do Super-G en Garmisch-Partenkirchen, Alema\u00f1a. Rapidamente estableceuse como un esquiador explosivo e din\u00e1mico, ben co\u00f1ecido pola s\u00faa forza e a s\u00faa valent\u00eda tomando risco e o esforzo sen fin que pu\u00f1a nas s\u00faas sesi\u00f3ns de adestramento. Dende ent\u00f3n foi dominador no esqu\u00ed alpino, dende o sl\u00e1lom xigante ata o descenso.\nNos Xogos Ol\u00edmpicos de Nagano (1998) sufriu na proba de descenso unha das ca\u00eddas m\u00e1is espectaculares que se lembran cando sa\u00edu despedido polo aire cando \u00eda m\u00e1is de 100 quil\u00f3metros por hora voando literalmente unha centena de metros e rompendo finalmente d\u00faas protecci\u00f3ns que non lograron detelo totalmente, parando case 30 metros despois. Estas imaxes deron a volta a todo o mundo e mesmo foi a portada de \"Sports Illustrated\". Foi tan impresionante como a s\u00faa expresi\u00f3n de normalidade ao erguerse e abandonar polo seu propio p\u00e9 a pista con s\u00f3 molestias no xeonllo e o ombreiro e que a pesar das s\u00faas lesi\u00f3ns ga\u00f1ase nos d\u00edas seguintes a medalla de ouro no sl\u00e1lom xigante e no super-G. Ese mesmo ano ga\u00f1ou a Copa do Mundo global e a modalidade de Super-G. Nos anos 2000 e 2001 volveu ga\u00f1ar a competici\u00f3n global da Copa do Mundo.\nA s\u00faa prometedora carreira estivo a piques de truncarse definitivamente tras un accidente de moto en agosto de 2001 no que chocou cun autom\u00f3bil cami\u00f1o da casa tras unha sesi\u00f3n de adestramento. Os m\u00e9dicos estiveron a piques de cortarlle unha perna, mais a s\u00faa insistencia as\u00ed como a decisi\u00f3n e fe do cirurxi\u00e1n Arthur Trost (que durante varias horas loitou coa fractura aberta, cos tend\u00f3ns e os \u00f3sos esnaquizados para evitar unha amputaci\u00f3n que parec\u00eda inevitable) salvaron mediante unha intensiva cirurx\u00eda reconstrutiva a perna esquerda do mellor esquiador do momento. Contaba ent\u00f3n con tres Globos de cristal (Xeral da Copa do Mundo), 41 triunfos e 69 podios na Copa do mundo e era dobre Campi\u00f3n Ol\u00edmpico e Mundial. Maier comezou un longo e duro proceso de rehabilitaci\u00f3n que durou 17 meses e que lle fixo perderse as tempadas 2001-2002 e 2002-2003 as\u00ed como os Xogos Ol\u00edmpicos de Salt Lake City 2002. Moitos pensaron que a s\u00faa carreira rematara e poucos que puidese volver andar con normalidade e moito menos esquiar.\nCon todo Maier volveu \u00e1 Copa do Mundo en xaneiro de 2003 en Adelboden, Su\u00edza, e s\u00f3 d\u00faas semanas despois sorprendeu a todo o mundo do esqu\u00ed cunha sorprendente vitoria do super-G en Kitzb\u00fchel, Austria. En 2004, na s\u00faa primeira tempada completa tras o accidente, Maier volveu ga\u00f1ar a competici\u00f3n global da Copa do Mundo por cuarta vez na s\u00faa carreira e a s\u00faa quinta Copa do Mundo no Super-G, un feito visto como un dos maiores regresos na historia dos deportes. Ese ano, Hermann Maier recibiu o premio \"Laureus World Sports Award\" polo regreso do ano.\nComo reflexo da s\u00faa natureza aparentemente indestructible, foi alcumado \"Herminator\". Despois dos Xogos Ol\u00edmpicos de Nagano apareceu no programa de Jay Leno, xunto co actor Arnold Schwarzenegger, co\u00f1ecido no mundo enteiro pola saga \"Terminator\".\nEn 2004, Maier escribiu unha autobiograf\u00eda cos seus amigos e o seu axente de publicidade, Knut Okresek. Un libro en lingua alem\u00e1 titulado \"Hermann Maier: D\u00e1s Rennen Meines Lebens\" (\"Herman Maier: A carreira da mi\u00f1a vida\") no que contaba a s\u00faa recuperaci\u00f3n dende o accidente de motocicleta en 2001. En 2005, VeloPress, adquiriu os dereitos do libro e foi publicado durante os Xogos Ol\u00edmpicos de 2006 como \"Hermann Maier: The Race of My Life\".\nEn outubro de 2005 Maier ga\u00f1ou o sl\u00e1lom xigante de S\u00f6lden, o que o colocou como o segundo esquiador con m\u00e1is vitorias na Copa do Mundo con 51 por detr\u00e1s unicamente de Ingemar Stenmark que sumou 86 e por diante de Alberto Tomba con 50. Maier conseguiu as s\u00faas vitorias en sl\u00e1lom xigante, superxigante, descenso e combinada, mentres que Stenmark e Tomba o fixeron unicamente en sl\u00e1lom e sl\u00e1lom xigante, o cal indica o completo que foi Maier no esqu\u00ed.\nO 30 de novembro de 2008, case tres anos despois do seu \u00faltimo triunfo nunha proba da copa do mundo, logrou sumar en Lake Louise a s\u00faa vitoria n\u00famero 54 (e podio n\u00famero 95), aumentando ademais a 24 a marca de vitorias en superxigante, disciplina na cal \u00e9 claramente o mellor de todos os tempos. Converteuse ademais no segundo esquiador alpino de maior idade en ga\u00f1ar unha proba da Copa do Mundo con 35 anos e 358 d\u00edas, por detr\u00e1s de Marco Buechel con 36 anos e 45 d\u00edas."}
{"id": "443102", "revid": "23204", "url": "https://gl.wikipedia.org/wiki?curid=443102", "title": "Elef\u00e1ntidos", "text": ""}
{"id": "443103", "revid": "7523", "url": "https://gl.wikipedia.org/wiki?curid=443103", "title": "Filip Djuran", "text": "Filip Djuran, nado o 24 de novembro de 1988 en Belgrado, \u00e9 un xogador serbio de baloncesto profesional.\nTraxectoria profesional.\nO 12 de agosto de 2016, anunciouse a s\u00faa fichaxe por unha tempada polo B\u00e1squet Coru\u00f1a da Liga LEB Ouro.\nO 12 de xullo de 2018, Djuran asinou por unha tempada co For\u00e7a Lleida CE da Liga LEB Ouro.\nO 17 de xullo de 2019, Djuran asinou de novo co B\u00e1squet Coru\u00f1a."}
{"id": "443109", "revid": "23204", "url": "https://gl.wikipedia.org/wiki?curid=443109", "title": "Gran Premio dos Estados Unidos de 2018", "text": "O Gran Premio dos Estados Unidos de 2018 (oficialmente 2018 Formula 1 United States Grand Prix) foi unha carreira de F\u00f3rmula 1, que se celebrou no Circu\u00edto das Am\u00e9ricas no Condado de Travis preto de Austin, Texas o 21 de outubro de 2018. A carreira, celebrouse sobre cincuenta e seis voltas, foi a d\u00e9cimo oitava proba da tempada de F\u00f3rmula Un de , e marcou a cuadrax\u00e9sima vez que o Gran Premio dos Estados Unidos disputouse como unha proba do Campionato do Mundo desde o seu inicio en , e a s\u00e9tima vez que o evento foi organizado neste circu\u00edto.\nA carreira ga\u00f1oun por Kimi R\u00e4ikk\u00f6nen, que obtivo a s\u00faa primeira vitoria no Gran Premio desde o Gran Premio de Australia de 2013, rompendo un r\u00e9cord de 113 carreiras sen vitorias. Tam\u00e9n foi a s\u00faa primeira vitoria con Ferrari desde que se reincorporou ao equipo en . "}
{"id": "443111", "revid": "15490", "url": "https://gl.wikipedia.org/wiki?curid=443111", "title": "Choncha Bonet", "text": "Mar\u00eda Asunci\u00f3n Bonet Correa, m\u00e1is co\u00f1ecida como Choncha Bonet, nada na Coru\u00f1a o 22 de abril de 1922 e finada en San Miguel de Neira de Rei (Baralla) o 9 de setembro de 2011, foi unha pintora galega\nTraxectoria.\nFoi a primox\u00e9nita, de catro irm\u00e1ns (Jos\u00e9, Antonio e Jes\u00fas Santiago), filla de Jos\u00e9 Bonet Pe\u00f1alver, militar e pintor afeccionado, e de Asunci\u00f3n Correa Calder\u00f3n, escritora. Expuxo por primeira vez no C\u00edrculo de Belas Artes de Lugo en 1954. Pasou temporadas en Madrid, Roma e Par\u00eds. Expuxo no Galer\u00edas de Arte de Madrid, C\u00edrculo de Belas Artes de Madrid e no Concello da Coru\u00f1a. Doou varias obras a favor da ONG cat\u00f3lica espa\u00f1ola Manos Unidas, da Asociaci\u00f3n V\u00eda Mar\u00eda (infancia) e da ONG Nuevo Futuro.\nTe\u00f1en obra s\u00faa o Concello da Coru\u00f1a, o Museo Provincial de Lugo e varias colecci\u00f3ns particulares."}
{"id": "443117", "revid": "45576", "url": "https://gl.wikipedia.org/wiki?curid=443117", "title": "500 Millas de Daytona", "text": ""}
{"id": "443118", "revid": "5132", "url": "https://gl.wikipedia.org/wiki?curid=443118", "title": "Louis Labeyrie", "text": "Louis Labeyrie, nado o 11 de febreiro de 1992 en Gonesse, \u00e9 un xogador profesional de baloncesto franc\u00e9s que xoga para o UNICS Kazan da VTB United League. Cunha altura de 2,08 metros pode xogar nas posici\u00f3ns de ala-pivote e pivote.\nTraxectoria.\nO 26 de xu\u00f1o de 2014, Labeyrie foi elixido na 57\u00aa posici\u00f3n do Draft da NBA de 2014 polos Indiana Pacers. Na mesma noite do Draft foi traspasado \u00f3s New York Knicks. O 27 de xullo de 2018, Labeyrie asinou un contrato de dous anos co Valencia Basket da Liga ACB. O 3 de xullo de 2020, Labeyrie e o Valencia chegaron a un acordo para ampliar o seu contrato ata 2022. Ap\u00f3s a finalizaci\u00f3n do seu contrato, Labeyrie asinou polo UNICS Kazan da VTB United League."}
{"id": "443119", "revid": "101134", "url": "https://gl.wikipedia.org/wiki?curid=443119", "title": "Jerami Grant", "text": "Houston Jerami Grant, nado o 12 de marzo de 1994 en Portland, Oreg\u00f3n, \u00e9 un xogador de baloncesto profesional estadounidense que xoga nos Portland Trail Blazers da National Basketball Association (NBA).\nTraxectoria profesional.\nO 26 de xu\u00f1o de 2014, Grant foi seleccionado na 39\u00aa posici\u00f3n do Draft da NBA de 2014 polos Philadelphia 76ers. O 29 de setembro de 2014, asinou un contrato de dous anos cos Sixers.\nO 1 de novembro de 2016, Grant foi traspasado \u00f3s Oklahoma City Thunder a cambio de Ersan \u0130lyasova e unha elecci\u00f3n protexida do Draft. O 7 de xullo de 2018, Grant renovou o seu contrato cos Thunder.\nO 8 de xullo de 2019, Grant foi traspasado \u00f3s Denver Nuggets a cambio dunha elecci\u00f3n da primeira rolda do Draft de 2020.\nO 22 de novembro de 2020, Grant un contrato de tres anos cos Detroit Pistons, tras unha operaci\u00f3n cos Nuggets na que tam\u00e9n recibiron os dereitos de Nikola Radi\u010devi\u0107.\nO 6 de xullo de 2022, Grant foi traspasado xunto os dereitos do Draft de Isma\u00ebl Kamagate \u00f3s Portland Trail Blazers, a cambio dunha elecci\u00f3n da primeira rolda do Draft de 2024, os dereitos do Draft de Gabriele Procida e d\u00faas futuras elecci\u00f3ns da segunda rolda do Draft."}
{"id": "443120", "revid": "84652", "url": "https://gl.wikipedia.org/wiki?curid=443120", "title": "Esprit Arena", "text": ""}
{"id": "443121", "revid": "56817", "url": "https://gl.wikipedia.org/wiki?curid=443121", "title": "Gran Premio do Reino Unido de 1998", "text": "O Gran Premio do Reino Unido de 1998 (oficialmente o LI RAC British Grand Prix) foi unha carreira de motor de F\u00f3rmula 1 celebrada o 12 de xullo de 1998 no Circu\u00edto de Silverstone, Silverstone, Northamptonshire, Inglaterra. Foi a novena rolda da tempada de F\u00f3rmula Un de . A carreira de 60 voltas ga\u00f1ouna Michael Schumacher pilotando un Ferrari tras comezar desde a segunda posici\u00f3n. Mika H\u00e4kkinen, que comezou desde a pole position, terminou segundo con Eddie Irvine terceiro no outro Ferrari. A vitoria de Schumacher foi a cuarta da tempada, e a s\u00faa terceira vitoria consecutiva logo de ga\u00f1ar no Canad\u00e1 e no Gran Premio de Francia, pero foi baixo circunstancias controvertidas, evitou un stop-and-go ao ingresar no pit lane para facelo na \u00faltima volta, cruzando a li\u00f1a de chegada no pit lane para ga\u00f1ar a carreira antes de chegar ao seu box, a\u00ednda que a penalozaco\u00f3n foi posteriormente rescindida.\nInforme.\nClasificaci\u00f3n.\nMika H\u00e4kkinen logoru a pole por case medio segundo sobre o seu rival Michael Schumacher. Jacques Villeneuve tomou a terceira posici\u00f3n, mentres que o compa\u00f1eiro de equipo de H\u00e4kkinen, David Coulthard, clasificouse na cuarta posici\u00f3n. A Ralf Schumacher e Olivier Panis elimin\u00e1ronlles os tempos porque non puideron sa\u00edr dos seus coches o suficientemente r\u00e1pido durante un simulacro de seguridade da FIA, para practicar a evacuaci\u00f3n da cabina en caso de incendio. Ralf Schumacher trompeou e calou o motor no inicio da clasificaci\u00f3n e cualificou no coche de reposto, que estaba preparado para o seu compa\u00f1eiro de equipo, Damon Hill.\nCarreira.\nA choiva caeu durante a ma\u00f1\u00e1 antes da carreira. A\u00ednda que a choiva parou antes do inicio, houbo unha mestura de zonas h\u00famidas e secas no circu\u00edto e, como resultado, todos menos dous coches comezaron con pneum\u00e1ticos de composto intermedios. Os dous Stewart-Fords decidiron comezar con pneum\u00e1ticos de seco. A primeira retirada chegou logo de 13 voltas, cando Damon Hill perdeu o control na pista h\u00famida mentres loitaba con Villeneuve polo s\u00e9timo lugar. Tras 16 voltas, comezou a chover novamente, e moitos pilotos montaron o pneum\u00e1tico de chuvia. Johnny Herbert trompeou e regresou \u00e1 pista, pero danou o seu coche e retirouse ao chegar aos boxes.\nDavid Coulthard, con intermedios, trompeou na volta 38 mentres pasaba a un dobrado. Jarno Trulli trompeou na mesma volta que Coulthard cando Barrichello trompeou e bateu contra o muro no Club na volta 40. O seu compa\u00f1eiro de equipo de McLaren Mercedes Mika H\u00e4kkinen constru\u00edu unha vantaxe de 49 segundos sobre o segundo piloto, Michael Schumacher cando catro voltas despois sa\u00eduse do circu\u00edto, fixo un trompo completo de 360\u00ba antes de continuar. O incidente danou o aler\u00f3n dianteiro do seu coche e custoulle 10 segundos de ventaxe pero logo de varias voltas de empeoramento das condici\u00f3ns climatol\u00f3xicas, sa\u00edu o coche de seguridade que desacelerou os coches e eliminou por completo a vantaxe de H\u00e4kkinen sobre Schumacher.\nA carreira reiniciouse na volta 50 e s\u00f3 pasaron d\u00faas voltas antes de que H\u00e4kkinen cometese outro erro, o que puxo a Schumacher \u00e1 cabeza. O alem\u00e1n rapidamente distanciose do seu rival, que agora estaba cuidaba o seu McLaren.\nNo entanto, d\u00faas voltas antes do final, Schumacher recibiu unha penalizaci\u00f3n de stop &amp; go por pasar Giancarlo Fisichella co coche de seguridade na pista na volta 43. Ti\u00f1a que entrar aos pits dentro de tres voltas para cumprir a s\u00faa penalizaci\u00f3n, o que fixo entrando no pit lane na \u00faltima volta da carreira, pero ao facelo cruzou a li\u00f1a de meta, que se estende ao longo do pit lane, antes de chegar ao seu boxs e ga\u00f1ou a carreira sen cumprir a penalizaci\u00f3n. O seu equipo argumentou que a penalizaci\u00f3n deber\u00eda emitirse no prazo de 25 minutos logo do incidente, pero que foron informados logo de 31 minutos. Tam\u00e9n argumentaron que a notificaci\u00f3n manuscrita non estaba clara en canto a que penalizaci\u00f3n se emitiu realmente: un stop-and-go ou unha suma de 10 segundos ao tempo de carreira de Schumacher. Os comisarios ent\u00f3n decidiron aplicar a adici\u00f3n de 10 segundos despois da carreira. Con todo, a penalizaci\u00f3n de tempo adicional s\u00f3 se pode empregar para castigar unha infracci\u00f3n nas \u00faltimas 12 voltas dun Gran Premio, polo que non se aplicou aqu\u00ed. Os comisarios eventualmente cancelaron a penalizaci\u00f3n por completo.\nPresentouse unha protesta por parte de McLaren e Mercedes, que se sent\u00edan enganados por Ferrari por non ter Schumacher que cumprir a penalizaci\u00f3n, pero esta foi rexeitado pola FIA. Como resultado, os tres comisarios entregaron as s\u00faas licenzas nunha reuni\u00f3n extraordinaria do Consello Mundial da FIA."}
{"id": "443130", "revid": "25871", "url": "https://gl.wikipedia.org/wiki?curid=443130", "title": "Mercedes Ramudo Ramudo", "text": "Mercedes Ramudo Ramudo, nada en Vilalba en 1889 e finada na mesma vila o 8 de xu\u00f1o de 1987, foi unha industrial e pol\u00edtica galega.\nTraxectoria.\nDona dunha ferreter\u00eda. Na ditadura de Primo de Rivera foi concelleira de Vilalba en 1929. Logo do golpe de Estado do 18 de xullo de 1936 foi membro da comisi\u00f3n xestora municipal e o 15 de novembro de 1939 tomou posesi\u00f3n como alcaldesa de Vilalba. Permaneceu no cargo at\u00e9 o 4 de marzo de 1941."}
{"id": "443131", "revid": "42983", "url": "https://gl.wikipedia.org/wiki?curid=443131", "title": "Marine Le Pen", "text": "Marion Anne Perrine Le Pen, nada en Neuilly-sur-Seine, Francia, o 5 de agosto de 1968, popularmente co\u00f1ecida como Marine Le Pen, \u00e9 unha avogada e pol\u00edtica francesa, presidenta da Agrupaci\u00f3n Nacional, candidata por este partido \u00e1s elecci\u00f3ns presidenciais de 2012 e 2017. \u00c9 filla do anterior presidente da Fronte Nacional, Jean-Marie Le Pen.\nDende xullo de 2004 \u00e9 eurodeputada \u00e1 vez que conselleira rexional da rexi\u00f3n francesa Norte-Paso de Calais dende marzo de 2010. Perdeu a segunda volta electoral presidencial o domingo 7 de maio de 2017 a mans de Emmanuel Macron."}
{"id": "443132", "revid": "23204", "url": "https://gl.wikipedia.org/wiki?curid=443132", "title": "Marion Anne Perrine Le Pen", "text": ""}
{"id": "443133", "revid": "23204", "url": "https://gl.wikipedia.org/wiki?curid=443133", "title": "Assassin's Creed Odyssey", "text": "Assassin's Creed Odyssey \u00e9 un videoxogo de rol e acci\u00f3n desenvolvido por Ubisoft Quebec e distribu\u00eddo por Ubisoft. \u00c9 o n\u00famero once da saga principal e o n\u00famero vinte de toda a franqu\u00eda \"Assassin's Creed\" e o sucesor de \"Assassin's Creed Origins\". Ambientado no ano -431, conta unha historia ficticia durante as guerras do Peloponeso. O xogador pode controlar un mercenario da Liga de Delos liderada polos atenienses ou a Liga do Peloponeso, liderada por Esparta.\nO xogo foi estreado internacionalmente para Microsoft Windows, PlayStation 4, Xbox One, e (s\u00f3 no Xap\u00f3n) para Nintendo Switch o 5 de outubro de 2018. A cr\u00edtica louvou o seu sistema de mundo aberto, estilo visual, combate, historia e personaxes, a\u00ednda que recibiu cr\u00edticas polo grind, a incorporaci\u00f3n de microtransacci\u00f3ns, e a magnitude do xogo que alg\u00fans cr\u00edticos consideraron esixente de m\u00e1is."}
{"id": "443134", "revid": "5863", "url": "https://gl.wikipedia.org/wiki?curid=443134", "title": "Tettamancy y Gast\u00f3n", "text": ""}
{"id": "443135", "revid": "5863", "url": "https://gl.wikipedia.org/wiki?curid=443135", "title": "Francisco Tettamancy e Gast\u00f3n", "text": ""}
{"id": "443136", "revid": "5863", "url": "https://gl.wikipedia.org/wiki?curid=443136", "title": "Tettamancy e Gast\u00f3n", "text": ""}
{"id": "443139", "revid": "5863", "url": "https://gl.wikipedia.org/wiki?curid=443139", "title": "Xeraci\u00f3n do Dazaseis", "text": ""}
{"id": "443140", "revid": "5863", "url": "https://gl.wikipedia.org/wiki?curid=443140", "title": "Xeraci\u00f3n do 16", "text": ""}
{"id": "443141", "revid": "5863", "url": "https://gl.wikipedia.org/wiki?curid=443141", "title": "Xeneraci\u00f3n do 16", "text": ""}
{"id": "443142", "revid": "98629", "url": "https://gl.wikipedia.org/wiki?curid=443142", "title": "Formaci\u00f3n Fazaouro", "text": "A Formaci\u00f3n Fazaouro consiste nun grupo xeol\u00f3xico que engloba fundamentalmente un recheo sedimentario fluvial-lacustre no NE de da Provincia de Lugo, no lugar onde os rangos de deposici\u00f3n prehist\u00f3ricos dunha suposta glaciaci\u00f3n crearon a cunca sedimentaria. A \u00e1rea consiste nunha topograf\u00eda de val fundamentalmente, rodeada por macizo e deposici\u00f3ns da era primaria, con diversas pequenas cristas. A Formaci\u00f3n Fazaouro desenv\u00f3lvese nas cuncas actuais extintas e existentes que enchen os vales de Valadouro e Foz. Isto sup\u00f3n tanto a actual cunca do R\u00edo Ouro coma do Masma."}
{"id": "443147", "revid": "5863", "url": "https://gl.wikipedia.org/wiki?curid=443147", "title": "X\u00earaci\u00f3n do 16", "text": ""}
{"id": "443149", "revid": "15490", "url": "https://gl.wikipedia.org/wiki?curid=443149", "title": "Crise da Restauraci\u00f3n", "text": "A crise da Restauraci\u00f3n constitu\u00edu a etapa final do per\u00edodo constitucional do reinado de Afonso XIII en Espa\u00f1a. Non existe un consenso sobre o ano exacto do inicio da crise do r\u00e9xime pol\u00edtico da Restauraci\u00f3n, a\u00ednda que se adoita situar un pouco antes ou un pouco despois de 1914, segundo se dea m\u00e1is ou menos relevancia ao impacto da Primeira guerra mundial en Espa\u00f1a, a pesar de que se mantivo neutral durante todo o conflito. Si que existe acordo en considerar que un momento clave da mesma foi a crise espa\u00f1ola de 1917 e, tam\u00e9n, que o seu final se produciu en setembro de 1923 co triunfo do golpe de estado que deu paso \u00e1 ditadura de Primo de Rivera.\nO inicio da crise e o impacto en Espa\u00f1a da \"Gran Guerra\".\nSegundo o historiador Manuel Su\u00e1rez Cortina, \u00abos efectos sociais e pol\u00edticos da guerra representaron un factor decisivo na crise definitiva do sistema parlamentar tal como vi\u00f1a funcionando desde 1875. A escaseza de alimentos, o dislocamiento econ\u00f3mico, a miseria social, a precariedade e a inflaci\u00f3n estimularon o espertar pol\u00edtico e a militancia ideol\u00f3xica das masas. Baixo estas condici\u00f3ns, a modalidade clientelar e caciquil da pol\u00edtica espa\u00f1ola descomp\u00faxose. Trala guerra xa non foi posible restaurar a vella orde\u00bb. A historiadora \u00c1ngeles Barrio, pola s\u00faa banda, afirma que a guerra \u00abnon foi, con todo, a causa inmediata do afundimento do bipartidismo. O sistema de partidos estaba xa en descomposici\u00f3n cando estalou o conflito, e a conxuntura especial da neutralidade s\u00f3 acelerou o seu declive no medio dun ambiente progresivamente cr\u00edtico contra o r\u00e9xime. Era a sociedade a que, en pleno proceso de cambio, comezaba a reclamar o dereito efectivo \u00e1 representaci\u00f3n, o final definitivo da \"vella pol\u00edtica\", co que iso supu\u00f1a de ameaza de impugnaci\u00f3n para o sistema\u00bb.\nCando principiou a Primeira guerra mundial en agosto de 1914 o goberno conservador de Eduardo Dato decidiu manter a Espa\u00f1a neutral, porque na s\u00faa opini\u00f3n, compartida pola maior\u00eda da clase dirixente, carec\u00eda de motivos e de recursos para entrar no conflito. O rei Afonso XIII tam\u00e9n estivo de acordo e moi poucos se opuxeron \u00e1 neutralidade. Espa\u00f1a era un Estado de segundo rango, que carec\u00eda da potencia econ\u00f3mica e militar suficiente como para se presentar coma un aliado desexable a calquera das grandes potencias europeas en conflito \u2014Alema\u00f1a e Austria-Hungr\u00eda, por unha banda; Gran Breta\u00f1a, Francia e Rusia, por outro\u2014. As\u00ed o reco\u00f1eceu o primeiro ministro Dato nunha nota dirixida ao rei:\nA neutralidade tivo importantes consecuencias econ\u00f3micas e sociais xa que impulsou enormemente o proceso de \u00abmodernizaci\u00f3n\u00bb , iniciada timidamente en 1900, debido ao aumento considerable da produci\u00f3n industrial espa\u00f1ola \u00e1 que, de s\u00fapeto, se lle abr\u00edan novos mercados \u2014os dos pa\u00edses belixerantes, e os dos pa\u00edses que estes xa non pod\u00edan abastecer\u2014. Con todo, a inflaci\u00f3n disparouse mentres que os salarios medraban a un ritmo menor e produc\u00edronse carest\u00edas dos produtos de primeira necesidade, como o pan, o que provocou mot\u00edns de subsistencias nas cidades e o aumento dos conflitos laborais protagonizados polos dous grandes sindicatos, CNT e UXT, que reclamaban aumentos salariais que freasen a diminuci\u00f3n dos salarios reais. Segundo os datos do Instituto de Reformas Sociais en 1916 os prezos dos produtos b\u00e1sicos increment\u00e1ronse entre un 13,8% o leite at\u00e9 un 57,8% o bacallau, pasando por un 24,3% o pan, un 30,9% os ovos ou un 33,5% a carne de vac\u00fan.\nO retorno dos liberais ao poder e o aumento da conflitividade social (1915-1917).\nSeguindo os usos da \"quenda\", en decembro de 1915 o liberal conde de Romanones substitu\u00edu ao conservador Eduardo Dato \u00e1 fronte do goberno. Deseguido se procurou unha maior\u00eda ampla nas Cortes nas elecci\u00f3ns do ano seguinte grazas ao acordo que alcanzou co l\u00edder conservador na repartici\u00f3n de escanos do encadramento. \u00abCon proverbial habilidade, Romanones puido preparar unhas elecci\u00f3ns que deron satisfacci\u00f3n a t\u00f3dalas facci\u00f3ns, cada vez m\u00e1is numerosas, dos partidos din\u00e1sticos\u00bb e tam\u00e9n \u00abao crecente n\u00famero de deputados con distrito propio, os que dispu\u00f1an de suficiente arraigamento no seu distrito como para non entrar nas negociaci\u00f3ns para o encadramento\u00bb, afirma Santos Juli\u00e1. Romanones inclu\u00edu no seu goberno ao liberal \"rexeneracionista\" Santiago Alba como ministro de Facenda, quen propuxo en xu\u00f1o de 1916 a creaci\u00f3n dun imposto extraordinario sobre os beneficios da guerra, co que financiar un amplo programa de obras p\u00fablicas, pero se atopou coa radical oposici\u00f3n da patronal, especialmente a vasca e a catal\u00e1, e a do l\u00edder da Lliga Rexionalista Francesc Camb\u00f3. Finalmente Romanones non apoiou ao seu ministro e a reforma fiscal frustrouse.\nO goberno de Romanones tivo que facer fronte tam\u00e9n \u00e1 crecente conflitividade social protagonizada pola CNT e a UXT, as d\u00faas grandes organizaci\u00f3ns obreiras que naceran ou se consolidaran nesa segunda d\u00e9cada do s\u00e9culo, cando \u00abos seus afiliados comezaron a contarse por decenas de milleiros\u00bb, como destacou Santos Juli\u00e1. Os motivos fundamentais eran a deterioraci\u00f3n dos salarios reais, como consecuencia da inflaci\u00f3n \u2014os prezos entre 1913 e 1918 medraron un 118% mentres que os salarios s\u00f3 aumentaron un 25%\u2014 e os desabastecementos cos consecuentes mot\u00edns de subsistencias.\nEn maio de 1916, a UXT acordou no seu XII Congreso chegar a un pacto con CNT para desenvolver acci\u00f3ns conxuntas. Unha resoluci\u00f3n semellante acordouse no congreso da CNT celebrado en Valencia en maio. O resultado foi a firma en xullo de 1916 do chamado \"Pacto de Zaragoza\" entre as direcci\u00f3ns das d\u00faas organizaci\u00f3ns obreiras. A resposta do goberno de Romanones foi ordenar deter aos asinantes do pacto. Iso non impediu que CNT e UXT pactasen o 26 de novembro convocar unha folga xeral en toda Espa\u00f1a para o 18 de decembro en protesta polo aumento dos prezos e os desabastecementos.\nA folga foi un \u00e9xito polo que as d\u00faas organizaci\u00f3ns decidiron en marzo do ano seguinte preparar outra, esta vez \u00abindefinida\u00bb e, por tanto, \u00abrevolucionaria\u00bb, cuxo fin ser\u00eda \u00abunha transformaci\u00f3n completa da estrutura econ\u00f3mica do pa\u00eds e da estrutura pol\u00edtica tam\u00e9n\u00bb.\nEn abril de 1917, un mes despois da ca\u00edda do tsarismo, o goberno do liberal Romanones, reco\u00f1ecido \"aliad\u00f3filo\", caeu debido \u00e1 s\u00faa postura belixerante respecto do afundimento de barcos mercantes espa\u00f1ois por submarinos alem\u00e1ns \u2014o que supu\u00f1a o achegamento aos aliados\u2014 que non foi apoiada por unha parte do seu partido e tampouco polo rei, quen durante a guerra virara cara a posici\u00f3ns pr\u00f3ximas aos \"xerman\u00f3filos\", os m\u00e1is firmes defensores da estrita neutralidade, a\u00ednda que montara en palacio unha \"Oficina Pro Cativos\" que se ocupou dos prisioneiros de \u00e1mbolos dous bandos. Nun longo memorando entregado ao rei tralo seu cesamento \u00e1 fronte do goberno, Romanones explic\u00e1balle que el houbera sido partidario dun achegamento ao aliados pero que mantivera unha pol\u00edtica de neutralidade \u00e1 que Alema\u00f1a respondera de forma hostil co afundimento de barcos mercantes espa\u00f1ois e a axitaci\u00f3n en Marrocos.\nA Romanones substitu\u00eduno o tam\u00e9n liberal Manuel Garc\u00eda Prieto, considerado m\u00e1is pr\u00f3ximo aos Imperios Centrais c\u00f3 seu antecesor. Pero o seu goberno s\u00f3 durou tres meses por mor da grave crise \u00e1 que tivo que facer fronte provocada polo \u00f3rdago que lanzaron as recentemente creadas Xuntas de Defensa.\nA crise de 1917.\nAs Xuntas Militares de Defensa.\nO desencadeamento inicial da crise de 1917, \u00aba peor crise que experimentara desde as s\u00faas orixes o r\u00e9xime constitucional da Restauraci\u00f3n\u00bb segundo Moreno Luz\u00f3n, foi o problema exposto polo movemento das \"Xuntas de Defensa\", nacidas en 1916. Eran estas unhas organizaci\u00f3ns corporativas dos militares con destino na pen\u00ednsula que reclamaban o aumento dos seus salarios \u2014a inflaci\u00f3n tam\u00e9n lle estaba a afectar \u00e1 oficialidade\u2014 e que tam\u00e9n protestaban polos r\u00e1pidos ascensos por \"m\u00e9ritos de guerra\" que obti\u00f1an os seus compa\u00f1eiros destinados en Marrocos, e que grazas a eles pod\u00edan aumentar os seus ingresos.\nAs Xuntas esix\u00edan o seu reco\u00f1ecemento legal ao que se opu\u00f1a o goberno. En abril de 1917, caera Romanones sendo substitu\u00eddo por un goberno presidido polo tam\u00e9n liberal Manuel Garc\u00eda Prieto, cuxo ministro de Guerra, o xeneral Francisco Aguilera y Egea ordenou a disoluci\u00f3n das Xuntas. A tensi\u00f3n entre o goberno e as Xuntas chegou ao seu cl\u00edmax na derradeira semana de maio. O 1 de xu\u00f1o a Xunta de Defensa de Barcelona presentou un escrito ao capit\u00e1n xeneral de Catalu\u00f1a no que esix\u00eda a posta en liberdade dos oficiais detidos por pertencer \u00e1s xuntas e o reco\u00f1ecemento das mesmas e ameazaba con romper a disciplina se non se aceptaban as s\u00faas demandas.\nO rei p\u00faxose ao lado das Xuntas \u00aba\u00ednda que para iso tivese que desautorizar ao seu ministro de Defensa e cambiar o goberno liberal por un conservador, nun \u00faltimo intento de normalizar a situaci\u00f3n\u00bb. Segundo Moreno Luz\u00f3n, \u00abo rei, que ao comezo apoiara aos seus ministros... posto na tesitura de elixir entre a afirmaci\u00f3n do poder civil e a simpat\u00eda dos estratos intermedios do ex\u00e9rcito, inclinou a balanza a prol destes \u00faltimos, aos que cubriu de eloxios polo seu encomiable patriotismo\u00bb. Caeu o goberno de Garc\u00eda Prieto e formouse un conservador, baixo a presidencia de Dato, que se apresurou a claudicar mediante a aprobaci\u00f3n do regulamento xunteiro\u00bb.\nAs\u00ed pois, o ocorrido en 1905-1906 cos feitos do Cu-Cut! e a posterior aprobaci\u00f3n da Lei de Xurisdici\u00f3ns volveu repetirse en 1917: os militares apelaron ao rei e este p\u00faxose de novo da s\u00faa parte; obrigou ao goberno a dimitir, substitu\u00edndoo por outro presidido polo conservador Eduardo Dato, o cal suspendeu as garant\u00edas constitucionais, censurou a prensa e aceptou o regulamento das \"Xuntas de Defensa\". Ademais pechou as Cortes aos poucos d\u00edas.\nCoa ca\u00edda do goberno liberal de Garc\u00eda Prieto e a s\u00faa substituci\u00f3n por Dato, como resultado da presi\u00f3n conxunta dos militares e da Coroa, demostr\u00e1base que agora non eran os partidos os que determinaban a \"quenda\" sen\u00f3n que os centros de decisi\u00f3n pol\u00edtica estaban a desprazarse cara aos cuarteis e o Palacio Real. \u00abXu\u00f1o de 1917 significou unha especie de punto de non retorno nese deslizamiento*, pois desde ese momento at\u00e9 setembro de 1923, cando o golpe de estado de Primo de Rivera puxo fin \u00e1 monarqu\u00eda constitucional, produc\u00edronse en Espa\u00f1a 14 crises totais de goberno, convoc\u00e1ronse catro elecci\u00f3ns xerais e at\u00e9 tres presidentes do Consello de Ministros caeron por directa presi\u00f3n militar.[\u2026] \u00c1 vez que os gobernos ca\u00edan por unha combinaci\u00f3n de falta de apoio entre todas as facci\u00f3ns do mesmo signo con presenza no Congreso e por presi\u00f3ns desde f\u00f3ra, produc\u00edronse os dous fen\u00f3menos que acabar\u00e1n empuxando ao sistema liberal na direcci\u00f3n contraria aos reiterados prop\u00f3sitos de rexeneraci\u00f3n. Ante todo, o Rei incrementou as posibilidades e as ocasi\u00f3ns de intervir no xogo pol\u00edtico co encargo de formar goberno a un ou outro xefe de facci\u00f3n, reserv\u00e1ndose a capacidade de decidir sobre a oportunidade da convocatoria de elecci\u00f3ns. [...] O segundo foi a cesi\u00f3n da iniciativa pol\u00edtica aos militares e, ante o crecemento da protesta social, a militarizaci\u00f3n da orde p\u00fablica. Era, renacido, o problema militar, a \"pol\u00edtica pretoriana\", evidente nesa vontade dos militares de actuar como un grupo de presi\u00f3n corporativo e de presentarse como unha alternativa pol\u00edtica: non son xa os \"espad\u00f3ns\", como no s\u00e9culo XIX, sen\u00f3n o Ex\u00e9rcito como corporaci\u00f3n\".\nA Asemblea de Parlamentarios.\nA finais de maio de 1917, os republicanos con Alejandro Lerroux \u00e1 fronte organizaron un gran mitin \"aliad\u00f3filo\" na Praza de touros de Madrid ao que se sumou o Partido Reformista de Melqu\u00edades \u00c1lvarez e ao que asistiu a t\u00edtulo persoal o dirixente socialista Andr\u00e9s Ovejero. Os intervenientes pediron a reforma da Constituci\u00f3n de 1876 nun sentido plenamente democr\u00e1tico recuperando con iso o programa cl\u00e1sico do republicanismo. Pouco despois incorporouse o PSOE co que se renovou a conxunci\u00f3n republicano-socialista nada trala crise da Semana Tr\u00e1xica de 1909, acord\u00e1ndose o 14 de xu\u00f1o que se formar\u00eda un Goberno provisional que convocase elecci\u00f3ns a Cortes Constitu\u00edntes.\nNeste contexto de crise pol\u00edtica, a iniciativa tomouna o l\u00edder catalanista Francesc Camb\u00f3. O 5 de xullo, reuniu no Concello de Barcelona a t\u00f3dolos deputados e senadores catal\u00e1ns \u2014a\u00ednda que os 13 deputados mon\u00e1rquicos abandonaron enseguida a reuni\u00f3n\u2014 que reafirmaron a vontade de Catalu\u00f1a de se constitu\u00edr nunha rexi\u00f3n aut\u00f3noma, dereito que poder\u00eda estenderse a outras rexi\u00f3ns, e esixiron a reapertura das Cortes que ter\u00edan funci\u00f3n de constitu\u00edntes. Se o goberno Dato non aceptaba ningunha das petici\u00f3ns far\u00edan un chamamento a t\u00f3dolos deputados e senadores a que acudisen a unha Asemblea de Parlamentarios a celebrar o 19 de xullo en Barcelona.\nO goberno de Dato tentou desprestixiar a convocatoria presentando a reuni\u00f3n como un movemento \u00abseparatista\u00bb e \u00abrevolucionario\u00bb, campa\u00f1a que foi apoiada pola prensa conservadora. Finalmente, a Barcelona non acudiu Maura, como esperaba Camb\u00f3, e s\u00f3 asistiron os deputados da Lliga, os republicanos, os reformistas de Melqu\u00edades \u00c1lvarez e o socialista Pablo Iglesias, que aprobaron a formaci\u00f3n dun goberno \u00abque encarne e represente a vontade soberana do pa\u00eds\u00bb e que presidir\u00eda as elecci\u00f3ns a Cortes Constitu\u00edntes, que estudar\u00edan non s\u00f3 a reforma da Constituci\u00f3n, sen\u00f3n tam\u00e9n a autonom\u00eda municipal, a defensa nacional, a organizaci\u00f3n do ensino, a administraci\u00f3n de xustiza, e os problemas econ\u00f3micos e sociais. A Asemblea foi disolta por orde do gobernador civil de Barcelona e t\u00f3dolos participantes foron detidos pola polic\u00eda a\u00ednda que, en canto sa\u00edron do Palacio do Parque da Cidadela onde se reuniron, foron postos en liberdade. Quedaron de acordo en convocar unha nova reuni\u00f3n en Oviedo para o 16 de agosto pero est\u00e1 nunca se celebrou por mor da folga xeral que convocaron os socialistas.\nA folga xeral revolucionaria.\nMentres tanto, as organizaci\u00f3ns obreiras segu\u00edan cos preparativos da folga xeral que anunciaran en marzo. Mais os socialistas decidiron convocala pola s\u00faa conta, en apoio dos ferroviarios de Valencia en folga, co obxectivo de derroca-la Monarqu\u00eda, formar un goberno provisional e convocar de Cortes Constitu\u00edntes. Por este motivo, a CNT fiel \u00e1 s\u00faa \"apoliticismo\", mant\u00edvose \u00e1 marxe.\nSegundo Manuel Su\u00e1rez Cortina, o desencadeamento da folga foi unha provocaci\u00f3n do goberno Dato que persegu\u00eda que fose \u00abunha folga intempestiva que asustase \u00e1s clases de orde\u00bb e \u00abas\u00ed o Goberno pod\u00eda proclamarse salvador de Espa\u00f1a\u00bb. Pola s\u00faa banda \u00c1ngeles de Barrio, despois de advertir que \u00absobre a suposta actitude provocadora do goberno\u2026 houbo interpretaci\u00f3ns diversas\u00bb, afirma que \u00abresulta a hip\u00f3tese m\u00e1is veros\u00edmil dadas as circunstancias\u00bb. A oportunidade atopouna o goberno nunha folga de ferroviarios que se iniciou en Valencia o 19 de xullo, o mesmo d\u00eda que se reun\u00eda a Asemblea de Parlamentarios en Barcelona. O 21 de xullo o capit\u00e1n xeneral de Valencia declaraba o estado de excepci\u00f3n e a Compa\u00f1\u00eda de Ferrocarr\u00eds do Norte de Espa\u00f1a negouse a readmitir aos 36 traballadores despedidos. A Federaci\u00f3n Nacional de Ferroviarios anunciou que se a empresa non ced\u00eda convocar\u00eda unha folga en toda Espa\u00f1a para o 10 de agosto, ameaza que tivo que cumprir porque a empresa negouse a dar marcha atr\u00e1s. Nese momento a UXT e mailo PSOE decidiron apoiar aos ferroviarios e vencella-la s\u00faa folga coa xeral revolucionaria que planearan en marzo. As\u00ed pois, cando os socialistas convocaron a folga \"revolucionaria\" fix\u00e9rono obrigados, \u00e1 defensiva, en apoio dos ferroviarios en folga en Valencia.\nA folga resultou un rotundo fracaso. S\u00f3 tivo certo seguimento en Madrid, Barcelona, Valencia e os centros industriais do norte (Biscaia, Guip\u00fascoa, Santander, Asturias), e non tivo ning\u00fan impacto no campo, o que segundo Su\u00e1rez Cortina, \u00abhaber\u00eda de ser decisivo para que as autoridades puidesen sufocar dun modo eficaz a revolta\u00bb. Ademais os condenaron o movemento e mozos mon\u00e1rquicos ofrec\u00e9ronse como voluntarios para que os servizos p\u00fablicos seguisen funcionando. Para Santos Juli\u00e1, a clave do fracaso estivo en que as \"Xuntas de Defensa\", das que os socialistas pensaban que manti\u00f1an con elas \u00abesenciais coincidencias\u00bb, pux\u00e9ronse de parte da orde establecida, e non s\u00f3 non encabezaron ningunha revoluci\u00f3n sen\u00f3n que se empregaron a fondo na represi\u00f3n \u2013\u00abtampouco os soldados formaron s\u00f3viets cos obreiros, ao modo ruso, sen\u00f3n que en xeral obedeceron aos seus xefes\u00bb, sinala Moreno Luz\u00f3n\u2014. Como comentou un oficial de gornici\u00f3n en Barcelona, as tropas \u00abtiveron que castigar duro dende un principio e grazas a isto terminouse pronto, pois os revolucionarios cr\u00edanse que o ex\u00e9rcito estaba con eles\u00bb. Outra das claves foi que a clase obreira quedou soa coa s\u00faa folga xeral. A \"Asemblea de Parlamentarios\" foi disolta polo goberno e os deputados republicanos, catalanistas e reformistas dispers\u00e1ronse.\nO balance final da represi\u00f3n da folga foron 71 mortos, 200 feridos e m\u00e1is de 2.000 detidos, entre eles os membros de comit\u00e9 de folga (Juli\u00e1n Besteiro e Andr\u00e9s Saborit, polo PSOE; e Francisco Largo Caballero e Daniel Anguiano pola UXT). Nos dous meses seguintes os detidos foron sometidos a m\u00faltiples consellos de guerra. O do comit\u00e9 de folga celebrouse o 28 de setembro e os catro socialistas, a pesar do esforzo dos dous capit\u00e1ns que os defenderon \u2013o capit\u00e1n Julio Mangada sufriu un arresto de quince d\u00edas por \u00abexceso de celo\u00bb\u2014, foron condenados a cadea perpetua. Ao ano seguinte os catro membros do comit\u00e9 de folga sair\u00edan elixidos deputados polo PSOE nas elecci\u00f3ns xerais de Espa\u00f1a de 1918.\nComo destacou Javier Moreno Luz\u00f3n, \u00aba crise de 1917 desinchou calquera aventura ulterior. Os catalanistas, os reformistas e at\u00e9 os radicais deron marcha atr\u00e1s e, en diferentes graos, ofreceron os seus servizos \u00e1 coroa. A Conxunci\u00f3n republicano-socialista volatilizouse, igual que o acordo obreiro. O socialismo entrou nunha etapa de disensi\u00f3ns internas e o anarconsindicalismo agudizou o seu odio pola pol\u00edtica. As\u00ed pois, o r\u00e9xime constitucional da Restauraci\u00f3n, dado por morto en tantas ocasi\u00f3ns, fixo gala dunha sorprendente solidez, que lle proporcionou os\u00edxeno para seis anos m\u00e1is\u00bb.\nA \u00absa\u00edda\u00bb da crise de 1917.\nOs \u00abgobernos de concentraci\u00f3n\u00bb e a volta \u00e1 quenda (1917-1918).\nTrala folga de agosto, as \"Xuntas de Defensa\" meteron presi\u00f3n ao goberno conseguindo que dimitise en outubro, o que, segundo \u00c1ngeles Barrio, \u00abconfirmaba, en todo caso, a dependencia pol\u00edtica con respecto ao ex\u00e9rcito para formar ou manter ao goberno, xa fose liberal ou conservador\u00bb. O 30 de outubro, reuniuse a Asemblea de Parlamentarios no Ateneo de Madrid presidida por Camb\u00f3 que meteu presi\u00f3n para que se puxese fin \u00e1 quenda. Ese mesmo d\u00eda Camb\u00f3 foi chamado a Palacio para se entrevistar co rei. Durante o encontro, o pol\u00edtico catalanista explicoulle a Afonso XIII o acordado pola Asemblea de Parlamentarios e prop\u00faxolle a formaci\u00f3n dun goberno de ampla representaci\u00f3n que garantise a celebraci\u00f3n de elecci\u00f3ns limpas. Trala entrevista, Camb\u00f3 volveu ao Ateneo de Madrid e comunicoulles aos parlamentarios o acordo de Afonso XIII coas propostas da Asemblea e que ademais estaba disposto a nomear ministros \u00e1s d\u00faas persoas que designasen. Inmediatamente, os reunidos elixiron a Joan Ventosa, da Lliga, e ao tam\u00e9n catal\u00e1n Felip Rod\u00e9s, ent\u00f3n afiliado ao Partido Reformista.\nO 1 de novembro de 1917, por primeira vez na historia da Restauraci\u00f3n, formouse un \u00abgoberno de concentraci\u00f3n\u00bb de conservadores, de liberais e da Lliga presidido polo liberal Manuel Garc\u00eda Prieto, a\u00ednda que quedaron f\u00f3ra a facci\u00f3n conservadora de Dato, porque seguiu defendendo a validez da quenda, e a facci\u00f3n liberal de Santiago Alba, por mor da presenza en goberno da ala dereita do conservadorismo encabezada por De la Cierva. Trat\u00e1base dunha f\u00f3rmula nova que certificaba a agon\u00eda da \"quenda\". O goberno convocou as elecci\u00f3ns de febreiro de 1918 que se pretenderon \u00ablimpas\u00bb pero as redes caciqu\u00eds seguiron funcionando dando como resultado a confirmaci\u00f3n da divisi\u00f3n dos partidos din\u00e1sticos. Camb\u00f3 un mes antes das elecci\u00f3ns escrib\u00eda nunha carta: \u00ab\u00c9 evidente que [Garc\u00eda] Prieto p\u00faxose de acordo con Dato e Romanones entrando De la Cierva na combinaci\u00f3n nalgunhas provincias\u00bb, e como tam\u00e9n participara alg\u00fan maurista, chegouse a \u00abun encadramento completo\u00bb.\nO Congreso dos Deputados quedou formado por 95 deputados conservadores, 70 liberais \"garc\u00edaprietistas\" e 54 do resto de facci\u00f3ns liberais, 20 da Lliga, 7 do PNV \u2014que consegu\u00edan por primeira vez representaci\u00f3n\u2014 e 6 socialistas \u2014que nas Cortes anteriores s\u00f3 ti\u00f1an1 deputado\u2014. Nin o reformista Melquiades \u00c1lvarez, nin o republicano Alejandro Lerroux conseguiron sa\u00edr elixidos. Dada a s\u00faa fragmentaci\u00f3n estas Cortes resultaron ingobern\u00e1beis porque nelas ning\u00fan grupo dispu\u00f1a dunha maior\u00eda clara. Ao valorar o resultado das elecci\u00f3ns Camb\u00f3 comentou que era \u00abun desastre\u00bb, \u00aba nosa deshonra\u00bb e a demostraci\u00f3n de que cos partidos da quenda era imposible \u00abcrear un poder parlamentario forte e prestixioso que fose base e fundamento de todos os restantes poderes constitucionais\u00bb.\nO \u00abgoberno de concentraci\u00f3n\u00bb durou moi poucos meses. De la Cierva levou unha pol\u00edtica propia en apoio das reivindicaci\u00f3ns das Xuntas de Defensa, o que provocou que Garc\u00eda Prieto perdese o apoio do resto das facci\u00f3ns liberais, pero cando presentou a dimisi\u00f3n as Xuntas de Defensa obrig\u00e1rono a continuar. Finalmente, foi a folga de funcionarios, que estimulados polo exemplo dos militares formaron as s\u00faas propias \"Xuntas\", a que acabou co goberno. Garc\u00eda Prieto decretou a disoluci\u00f3n do corpo de Correos e Tel\u00e9grafos, que era o que iniciara a folga, mentres os militares ameazaban coa formaci\u00f3n dun goberno presidido por De la Cierva. Ent\u00f3n o rei encargou ao conde de Romanones que reunise a todos os xefes de facci\u00f3n liberais e conservadores para que buscasen unha sa\u00edda.\nNa noite do 20 de marzo de 1918, reun\u00edronse co rei no Palacio de Oriente t\u00f3dolos l\u00edderes liberais e conservadores xunto con Camb\u00f3 da Lliga. Afonso XIII ameazounos con abdicar se non aceptaban a formaci\u00f3n dun \u00abgoberno de concentraci\u00f3n\u00bb onde estivesen todos eles presidido por Antonio Maura. O rei d\u00edxolles: \u00abAntes que Rei son espa\u00f1ol; nada me importa a coroa ante o ben do meu pobo e, como este parece imposible por diferenzas duns e outros, eu af\u00edrmolles que non hei presenza-la s\u00faa ru\u00edna\u00bb. Se non formaban goberno \u00abas primeiras horas de ma\u00f1\u00e1 colleranme f\u00f3ra da fronteira\u00bb.\nAs\u00ed foi como naceu o chamado \"Goberno Nacional\" que inclu\u00edu a t\u00f3dolos xefes das facci\u00f3ns din\u00e1sticas \u2014Romanones, Alba, Garc\u00eda Prieto, entre os liberais; Dato, De la Cierva, xunto co propio Maura, entre os conservadores\u2014, ademais do l\u00edder do catalanismo, Francesc Camb\u00f3. Unha das primeiras medidas que tomou o novo goberno foi conceder a amnist\u00eda aos l\u00edderes socialistas encarcerados, que puideron as\u00ed ocupar os seus escanos nas Cortes. Tam\u00e9n se reformou o regulamento do Congreso para axilizar os debates \u2014introducindo un prazo m\u00e1ximo ou \"guillotina\" para os mesmos\u2014 e aprobouse unha Lei de Bases sobre a inamovibilidade dos funcionarios e criterios de promoci\u00f3n dos mesmos baseados na antig\u00fcidade, o que acabou coa figura do cesante. Con todo, o goberno encallou cando tentou aprobar os orzamentos do Estado, que estaban a ser prorrogados desde 1914, polo que Maura presentou a dimisi\u00f3n ao rei en novembro de 1918. \u00c1 sa\u00edda de Palacio, Maura declarou aos xornalistas: \u00abQue de pr\u00e9sa se acabou isto verdade? Agora que ve\u00f1a outro m\u00e1is guapo ca min para arranxalo\u00bb. O embaixador franc\u00e9s escribiu ao seu goberno: \u00abNo momento en que todas as miradas se dir\u00edxen cara ao horizonte en que se deciden os destinos do mundo os espa\u00f1ois contin\u00faan dedic\u00e1ndose \u00e1s s\u00faas pequenas querelas intestinas\u00bb.\nDespois do fracaso dos dous \u00abgobernos de concentraci\u00f3n\u00ab volveuse \u00e1 \u00abquenda\u00bb entre conservadores e liberais \u2014en realidade \u00e1 quenda entre facci\u00f3ns\u2014 pero nos dous anos e medio seguintes tampouco se conseguiu a estabilidade pol\u00edtica pois houberon at\u00e9 sete gobernos seguidos. Segundo Santos Juli\u00e1, as raz\u00f3ns de tanta inestabilidade radicaban na incapacidade do sistema para se transformar, ao que se sumou a presenza de novas presi\u00f3ns externas. \u00abPoucas veces deuse o caso dunha clase pol\u00edtica tan convencida da necesidade de dr\u00e1sticas reformas nas leis e nas pr\u00e1cticas pol\u00edticas e tan incapaz de levalas a cabo. [\u2026] Os pol\u00edticos da Restauraci\u00f3n diagnosticaran mil veces que o caciquismo era o mal, mais non sab\u00edan como gobernar prescindindo dos seus cacicatos\u00bb.\nDesde 1918, apuntan Tusell e Garc\u00eda Queipo de Chairo, \u00abas elecci\u00f3ns fix\u00e9ronse algo m\u00e1is veraces e menos control\u00e1beis, pero segu\u00edan moi afastadas de representar a unha activa e mobilizada sociedade apoiando a unha clase pol\u00edtica, como o caso das democracias. Observadores diplom\u00e1ticos estranxeiros chegaron \u00e1 conclusi\u00f3n de que nesa situaci\u00f3n \"non hai grandes partidos de goberno porque os substitu\u00edu un rebumbio de partidos.\" As\u00ed resultaba inevit\u00e1bel a crise do Parlamento:\u2026 desde 1914 ning\u00fan orzamento puido ser aprobado por non haber maior\u00eda disposta a iso. [\u2026] As crises gobernamentais, parlamentarias ou non (destas \u00faltimas, a maior parte debidas ao intervencionismo militar), repet\u00edronse en curt\u00edsimo espazo de tempo\".\nA \u00abcuesti\u00f3n rexional\u00bb.\nA campa\u00f1a a prol da autonom\u00eda de Catalu\u00f1a.\nAo \u00abGoberno Nacional\u00bb de Maura sucedeulle, o 10 de novembro de 1918, un goberno liberal presidido por Garc\u00eda Prieto, con Santiago Alba en Facenda. Tivo que facer fronte ao grave \u00abproblema das subsistencias\u00bb motivada pola suba dos prezos, pero as reformas que pretendeu introducir Alba atop\u00e1ronse de novo coa resistencia dos sectores industriais que tanto se beneficiaron pola neutralidade espa\u00f1ola na \"Gran Guerra\", mentres aumentaban as manifestaci\u00f3ns de protesta polo encarecemento dos produtos b\u00e1sicos. Pero finalmente foi a presi\u00f3n da Lliga, que reclamaba un estatuto de autonom\u00eda para Catalu\u00f1a, o que fixo caer ao goberno s\u00f3 un mes despois de terse formado. Ent\u00f3n o rei encargou o goberno ao conde de Romanones, cuxa tarefa primordial, segundo \u00c1ngeles Barrio, foi \u00aba de conducir por canles m\u00e1is flu\u00eddas a cuesti\u00f3n da autonom\u00eda\u00bb.\nA ra\u00edz do fracaso do \u00abGoberno Nacional\u00bb de Maura no que a Lliga Rexionalista participara coa intenci\u00f3n de levar a cabo a modernizaci\u00f3n do r\u00e9xime, Camb\u00f3 e a Lliga deron un paso m\u00e1is nas s\u00faas demandas e organizaron unha campa\u00f1a en prol da \u00abautonom\u00eda integral\u00bb para Catalu\u00f1a que, segundo Moreno Luz\u00f3n, \u00abconmoveu at\u00e9 os seus cimentos a escena pol\u00edtica espa\u00f1ola\u00bb. Segundo o testemu\u00f1o do propio Camb\u00f3, a iniciativa tomouna tras unha entrevista que mantivo co rei o 15 de novembro de 1918 durante a cal este lle animou a lanzar a campa\u00f1a autonomista co fin de distraer \u00ab\u00e1s masas [de Catalu\u00f1a] de todo prop\u00f3sito revolucionario\u00bb. \u00abNon vexo outra maneira de salvar unha situaci\u00f3n tan dif\u00edcil que satisfacer dunha vez as aspiraci\u00f3ns de Catalu\u00f1a, para que os catal\u00e1ns deixen de se sentiren neste momento revolucionarios e reforcen a s\u00faa adhesi\u00f3n \u00e1 Monarqu\u00eda\u00bb, d\u00edxolle o rei a Camb\u00f3, segundo este \u00faltimo. Segundo Moreno Luz\u00f3n, \u00abAlfonso XIII convenceuse de que s\u00f3 a Lliga, satisfeita con algunha ap\u00f3cema auton\u00f3mica, pod\u00eda disuadir \u00e1s masas e frear a inminente revoluci\u00f3n en Barcelona, trasunto da rusa ou a alem\u00e1\u00bb.\nPara Camb\u00f3 chegara \u00ab a hora de Catalu\u00f1a\u00bb. O 28 de novembro o presidente da Mancomunidade de Catalu\u00f1a Josep Puig i Cadafalch e os parlamentarios catal\u00e1ns entregaron ao presidente do goberno Garc\u00eda Prieto un proxecto de bases do estatuto de autonom\u00eda de Catalu\u00f1a, que contaba co apoio do 98% da poboaci\u00f3n de Catalu\u00f1a representada polos seus concellos. A discusi\u00f3n sobre se negociar ou non o proxecto dividiu ao goberno que tivo que dimitir s\u00f3 un mes despois de terse formado. O rei nomeou ent\u00f3n presidente do goberno ao conde de Romanones partidario de chegar a unha soluci\u00f3n de compromiso.\nA posibilidade da concesi\u00f3n dun Estatuto de Autonom\u00eda para Catalu\u00f1a provocou a reacci\u00f3n inmediata do nacionalismo espa\u00f1ol que despregou unha forte campa\u00f1a anticatalanista infestada de t\u00f3picos e de estereotipos sobre Catalu\u00f1a e os catal\u00e1ns pero que conseguiu mobilizar a milleiros de persoas que se manifestaron en Madrid e noutras cidades.\nO 2 de decembro de 1918, un d\u00eda despois de constitu\u00edrse goberno de Romanones, as deputaci\u00f3ns castel\u00e1s, reunidas en Burgos, responderon as pretensi\u00f3ns catal\u00e1s coa \"Mensaxe de Castela\" onde defend\u00edan a \u00abunidade nacional\u00bb espa\u00f1ola e op\u00fa\u00f1anse a que calquera rexi\u00f3n obtivese unha autonom\u00eda pol\u00edtica que minguase a soberan\u00eda espa\u00f1ola \u2014e mesmo fixeron un chamamento a boicotear \u00abos pedidos das casas industriais catal\u00e1s\u00bb\u2014. Tam\u00e9n se opuxeron \u00e1 cooficialidade do catal\u00e1n, ao que chamaron \u00abdialecto rexional\u00bb. Ao d\u00eda seguinte o diario \"El Norte de Castilla\" titulaba: \u00abAnte o problema presentado polo nacionalismo catal\u00e1n, Castela afirma a naci\u00f3n espa\u00f1ola\u00bb. Tam\u00e9n se denunciaba \u00aba campa\u00f1a separatista de que se fai alarde nas provincias vascongadas\u00bb. Pola s\u00faa banda a deputaci\u00f3n de Zaragoza reclamaba a Mancomunidade para Arag\u00f3n pero deixando moi claro que as s\u00faas aspiraci\u00f3ns non deb\u00edan confundirse coas dos catalanistas, pois \u00abArag\u00f3n proclamou ante todo a intanxibilidade da patria\u00bb. S\u00f3 no Pa\u00eds Vasco e en Galicia \u2014e en moita menor medida en Valencia, Mallorca e Andaluc\u00eda\u2014 rexistr\u00e1ronse algunhas mostras de apoio aos nacionalistas catal\u00e1ns.\nOs presidentes das deputaci\u00f3ns castel\u00e1s entregaron o 6 de decembro o manifesto contrario \u00e1 autonom\u00eda de Catalu\u00f1a ao presidente do goberno e ao rei. Este \u00faltimo, que d\u00edas antes alentara a Camb\u00f3 a presentar a proposta do Estatuto, manifestou a s\u00faa solidariedade \u00abcos xestos patri\u00f3ticos das provincias castel\u00e1s\u00bb e animou aos presidentes das deputaci\u00f3ns a proseguir no seu empe\u00f1o. O 9 de decembro, o d\u00eda anterior en que estaba previsto que se discutise no Congreso dos Deputados o proxecto de Estatuto, unhas cen mil persoas percorreron as r\u00faas de Madrid en defensa da \u00abunidade de Espa\u00f1a\u00bb e en contra do Estatuto catal\u00e1n. No debate parlamentario dos dous d\u00edas seguintes o portavoz dos liberais e por tanto do goberno Niceto Alcal\u00e1 Zamora, acusou a Camb\u00f3 de querer ser ao mesmo tempo o Sim\u00f3n Bol\u00edvar de Catalu\u00f1a e o Otto von Bismarck de Espa\u00f1a, e o l\u00edder conservador Antonio Maura tam\u00e9n se opuxo \u00e1 autonom\u00eda catal\u00e1. Dirix\u00edndose aos deputados catalanistas d\u00edxolles que, lles gustase ou non, eran espa\u00f1ois: \u00abNingu\u00e9n pode elixir nai, nin irm\u00e1ns, nin casa paterna, nin pobo natal, nin patria\u00bb. A s\u00faa intervenci\u00f3n foi moi aplaudida polos deputados dos dous partidos din\u00e1sticos, inclu\u00eddo o presidente do goberno conde de Romanones. O mesmo d\u00eda da intervenci\u00f3n de Maura, o 12 de decembro de 1918, Camb\u00f3 escribiu unha carta ao rei na que se desped\u00eda del e xustificaba a retirada das Cortes da gran maior\u00eda de deputados e senadores catal\u00e1ns en sinal de protesta polo rexeitamento ao Estatuto, un xesto que foi moi mal visto polos partidos din\u00e1sticos. Na carta Camb\u00f3 escribiu:\nDe volta en Barcelona, Camb\u00f3 lanzou nun mitin a consigna \u00abMonarqu\u00eda? Rep\u00fablica? Catalunya!\u00bb. \u00abNin hipotecamos a autonom\u00eda \u00e1 Rep\u00fablica, nin esperamos a Rep\u00fablica para implantar a autonom\u00eda, pero non frearemos a nosa marcha polo feito de que poida caer a Monarqu\u00eda\u00bb, declarou. Camb\u00f3 escribiu a un xornalista: \u00abEu non entrarei en ning\u00fan goberno no cal eu non poida desenvolver integramente o meu pensamento\u2026 sen un acordo completo con respecto ao que se vai a facer e a como se vai a facer\u00bb.\nRomanones convocou unha comisi\u00f3n extraparlamentaria para que redactase unha proposta que ser\u00eda levada \u00e1s Cortes. A comisi\u00f3n, presidida por Antonio Maura elaborou un proxecto de Estatuto moi recortado que mesmo eliminaba algunhas das competencias que xa exerc\u00eda a Mancomunitade de Catalu\u00f1a polo que resultou inaceptable para os deputados catal\u00e1ns que regresaran ao Congreso a finais de xaneiro de 1919. Camb\u00f3 pediu ent\u00f3n que se permitise a celebraci\u00f3n dun plebiscito en Catalu\u00f1a para saber se os cidad\u00e1ns de Catalu\u00f1a quer\u00edan ou non un Estatuto de autonom\u00eda, pero os deputados dos partidos din\u00e1sticos, entre os que se atopaba Alfons Sala, presidente da recentemente creada Uni\u00f3n Mon\u00e1rquica Nacional, alongaron os debates e nunca chegou a discutirse a proposta. Finalmente o goberno pechou as Cortes o 27 de febreiro aproveitando a crise provocada pola folga de La Canadiense en Barcelona.\nSegundo Javier Moreno Luz\u00f3n, o goberno e o rei deixaron de apoiar, mesmo o proxector da comisi\u00f3n extraparlamentaria por mor das presi\u00f3ns da gornici\u00f3n de Barcelona e dos enfrontamentos violentos protagonizados pola espa\u00f1olista Liga Patri\u00f3tica Espa\u00f1ola e mailos independentistas do excoronel Francesc Maci\u00e0, e o que enterrou definitivamente o proxecto foi o inicio da \"guerra social\" en Catalu\u00f1a coa folga de La Canadiense de febreiro de 1919, polo que a \"cuesti\u00f3n rexional\" pasou a un segundo plano nas preocupaci\u00f3ns das clases dirixentes catal\u00e1s.\nO fracaso da Lliga favoreceu a aparici\u00f3n doutros grupos nacionalistas catal\u00e1ns m\u00e1is radicais como a Federaci\u00f3 Democr\u00e0tica Nacionalista de Francesc Maci\u00e0, que dar\u00e1 nacemento a Estat Catal\u00e1, o Partit Republic\u00e0 Catal\u00e0 de Llu\u00eds Companys e Marcelino Domingo e Uni\u00f3 Socialista de Catalunya.\nO crecemento do nacionalismo vasco.\nNo Pa\u00eds Vasco e Navarra a campa\u00f1a autonomista catal\u00e1 de 1918-1919 atopou un amplo apoio do nacionalismo vasco porque as aspiraci\u00f3ns catal\u00e1s conectaban coas s\u00faas. Naquel momento o nacionalismo vasco viv\u00eda o momento de maior apoxeo da Restauraci\u00f3n. En 1918, triunfara nas elecci\u00f3ns que lle proporcionaron a hexemon\u00eda pol\u00edtica en Biscaia, o feudo fundamental do PNV que desde 1916 pasara a chamarse Comu\u00f1\u00f3n Nacionalista Vasca, substitu\u00edndo aos partidos mon\u00e1rquicos da quenda que dominaron at\u00e9 ent\u00f3n. Precisamente a raz\u00f3n do \u00e9xito fora a \u00abv\u00eda autonomista\u00bb emprendida, e a s\u00faa alianza coa Lliga Rexionalista de Camb\u00f3, que os levou a reclamar tam\u00e9n a \u00abautonom\u00eda integral\u00bb para Euskadi. As\u00ed, as tres deputaci\u00f3ns vascas, por iniciativa da de Biscaia, demandaron a \u00abreintegraci\u00f3n foral\u00bb, ou na s\u00faa falta, unha ampla autonom\u00eda baseada nos antigos foros, proposta que foi presentada nas Cortes o 8 de novembro polos deputados nacionalistas vascos, pero que foi rexeitada.\nDoutra banda, os sete deputados nacionalistas vascos enviaron un sa\u00fado ao presidente norteamericano Woodrow Wilson \u2014que defend\u00eda a aplicaci\u00f3n do principio das nacionalidades na reordenaci\u00f3n do mapa europeo tras o fin da Gran Guerra\u2014 \u00abao cumprirse o 79 aniversario da anulaci\u00f3n polo goberno espa\u00f1ol da independencia do pobo vasco\u00bb.\nO 15 de decembro de 1918, reuniuse no Concello de Bilbao a Asemblea dos Concellos de Biscaia pero esta acabou nun grave altercado entre din\u00e1sticos e socialistas por unha banda e nacionalistas vascos por outra. Unha manifestaci\u00f3n nacionalista vasca percorreu despois as r\u00faas de Bilbao, sendo asaltado o diario maurista \"El Pueblo Vasco\". A resposta do goberno de Romanones foi destitu\u00edr ao alcalde nacionalista de Bilbao Mario Arana.\nA partir de 1920, produciuse o retroceso electoral da Comu\u00f1\u00f3n Nacionalista Vasca, debido sobre todo a que os partidos mon\u00e1rquicos da quenda, liberais e conservadores, se coaligaron nunha fronte antinacionalista chamado Liga de Acci\u00f3n Mon\u00e1rquica, fundada en xaneiro de 1919, que ga\u00f1ou as elecci\u00f3ns de 1920 e 1923, reducindo a representaci\u00f3n parlamentaria da Comu\u00f1\u00f3n Nacionalista a un \u00fanico deputado por Pamplona \u2014e iso grazas \u00e1 s\u00faa alianza coas carlistas\u2014. Ademais, os nacionalistas vascos perderon a maior\u00eda na Deputaci\u00f3n de Biscaia en 1919 e a alcald\u00eda de Bilbao en 1920. Este fracaso provocou a sa\u00edda da Comu\u00f1\u00f3n en 1921 dun grupo importante de militantes encabezados por El\u00edas Gallastegui (\"Gudari\") e que ti\u00f1a na revista \"Aberri\" o seu \u00f3rgano de expresi\u00f3n. Os \"aberrianos\" eran contrarios \u00e1 \"v\u00eda autonomista\" e defend\u00edan a independencia e a volta \u00e1 pureza doutrinal aranista. Para iso fundaron un novo PNV. En agosto de 1923, formar\u00edan xunto con Acci\u00f3 Catalana, un partido nacionalista catal\u00e1n escindido da \"Lliga\", e con grupos nacionalistas galegos a alianza denominada Galeusca, defensora dun nacionalismo radical.\nA conflitividade social e o impacto da \u00abRevoluci\u00f3n de Outubro\u00bb.\n\u00c1 \"cuesti\u00f3n rexional\" engadiuse o estoupido dunha grave crise social en Catalu\u00f1a e no campo andaluz. \u00abUnha aut\u00e9ntica \"guerra social\", con atentados anarquistas e de pistoleiros a soldo de patr\u00f3ns declarouse en Catalu\u00f1a, e tres anos de mobilizaci\u00f3ns de xornaleiros do campo aos que chegaran os ecos da revoluci\u00f3n rusa, en Andaluc\u00eda\u00bb.\nO triunfo da Revoluci\u00f3n de Outubro en Rusia tivo, en Espa\u00f1a, un grande impacto sobre o movemento obreiro. Paradoxalmente, ao principio os m\u00e1is entusiastas cos bolxeviques foron os anarquistas, mentres os socialistas permaneceron bastante indiferentes. A fundaci\u00f3n da III Internacional en 1919, abriu o debate sobre a incorporaci\u00f3n a ela tanto na CNT como no PSOE e maila UGT. A CNT, adheriuse inicialmente mais, trala visita realizada en 1920 \u00e1 Rusia sovi\u00e9tica por unha delegaci\u00f3n encabezada por \u00c1ngel Pesta\u00f1a, abandonouna porque os seus principios eran absolutamente opostos aos do anarcosindicalismo. Igualmente, os socialistas Daniel Anguiano e Fernando de los R\u00edos, que ese tam\u00e9n visitaran a Uni\u00f3n Sovi\u00e9tica ese mesmo ano, presentaron un informe contrario \u00e1 incorporaci\u00f3n o que ocasionou que os partidarios dos bolxeviques, dentro do PSOE, remataron por abandona-lo partido e, en 1921, fundaron o Partido Comunista de Espa\u00f1a, un partido moi minoritario adherido \u00e1 III Internacional e baixo as ordes directas de Moscova. Por\u00e9n, a\u00ednda que as d\u00faas grandes organizaci\u00f3ns obreiras non se incorporaron ao movemento comunista, a Revoluci\u00f3n de Outubro \u00abactuou en Espa\u00f1a coma un imparable mito mobilizador que conmocionou durante anos ao obreirismo, arrastrou aos seus dirixentes e encandeou as masas que intentaban encadrar\u00bb.\nNos anos da guerra mundial, o movemento obreiro anarquista e socialista experimentara un crecemento considerable. En 1919, a CNT celebrou o seu segundo congreso no que afirmou ter m\u00e1is de medio mill\u00f3n de afiliados, cando en 1911, o ano de celebraci\u00f3n do seu primeiro congreso, s\u00f3 contaba con 26.000. Pola s\u00faa banda a UGT declarou en maio de 1920 que superaba os 200.000 afiliados. \u00abOs sindicatos eran, por fin, verdadeiras organizaci\u00f3ns de masas\u00bb, afirma \u00c1ngeles Barrio.\nO \"trienio bolxevique\" en Andaluc\u00eda.\nEn Andaluc\u00eda produciuse un aumento da afiliaci\u00f3n aos sindicatos CNT e UXT durante os anos da guerra. Isto explica, segundo \u00c1ngeles Barrio, que a \u00abmorfolox\u00eda das reivindicaci\u00f3ns\u00bb cambiase: \u00abxa non era a revolta pola revolta, como fora tradicional entre os xornaleiros do campo andaluz, sen\u00f3n a denuncia dun sistema de propiedade da terra anacr\u00f3nico e a esixencia de novas formas de explotaci\u00f3n e produci\u00f3n\u00bb. Entre 1918 e 1920 produciuse unha intensificaci\u00f3n das mobilizaci\u00f3ns, que se co\u00f1ece co nome de \u00abtrienio bolxevique\u00bb, chamado as\u00ed polos ecos que suscitara en Andaluc\u00eda a \"Revoluci\u00f3n de Outubro\". Produc\u00edronse constantes folgas de que foron respondidas con extraordinaria dureza polos patr\u00f3ns e as autoridades. As sociedades obreiras reclamaban a subida de xornais e o emprego dos parados dunha localidade antes de empregar man de obra forasteira. A mobilizaci\u00f3n foi alentada mediante mitins, xornais e folletos, como o titulado \"La revoluci\u00f3n rusa: a terra para quen a traballan\", e durante as folgas os xornaleiros ocupaban as leiras e latifundios, sendo desaloxados violentamente delas pola Garda Civil e polo ex\u00e9rcito. Tam\u00e9n houbo sabotaxes e atentados. A axitaci\u00f3n campesi\u00f1a andaluza reduciuse en 1920 debido \u00e1 represi\u00f3n e desapareceu practicamente en 1922.\nA \"guerra social\" en Catalu\u00f1a.\nNo Congreso Rexional de Sants de 1918, a CNT abandonou a s\u00faa estrutura de sindicatos de oficio e organizouse sobre a base dos chamados sindicatos \u00fanicos, sindicatos de industria local ou rexional, a\u00ednda que sen chegar a formar federaci\u00f3ns nacionais de industria que era a modalidade que se estaba estendendo ent\u00f3n no sindicalismo europeo \u2014\u00abpor exemplo, a metalurxia contar\u00eda agora cunha soa xunta xeral, \u00e1 que ter\u00edan que subordinarse as secci\u00f3ns de soldadores, maquinistas ou caldereros, obrigadas \u00e1 mutua asistencia\u00bb, sinala Moreno Luz\u00f3n\u2014. Como destacou \u00c1ngeles Barrio, \u00aba f\u00f3rmula do sindicato \u00fanico era id\u00f3nea para a CNT de Catalu\u00f1a porque respond\u00eda \u00e1 s\u00faa hexemon\u00eda na zona, sen apenas competencia con outros sindicatos, e porque permit\u00eda ao sindicato\u2026 tomar decisi\u00f3ns de xeito r\u00e1pido, ademais de utilizar o sistema asembleario, de tipo votaci\u00f3n a man alzada, tan do gusto dos anarquistas\u00bb.\nO conflito iniciouse en febreiro de 1919 coa folga de La Canadiense, que era o nome co que era co\u00f1ecida a empresa Barcelona Traction, Light and Power que fornec\u00eda electricidade \u00e1 cidade de Barcelona. En consecuencia, a cidade quedou sen luz, sen auga e sen tranv\u00edas. O goberno de Romanones optou pola v\u00eda da negociaci\u00f3n, a cargo do novo gobernador civil Carlos Bas, acompa\u00f1ada da aprobaci\u00f3n do decreto \u00abdas oito horas\u00bb, unha reivindicaci\u00f3n hist\u00f3rica do movemento obreiro \u2014ademais da introduci\u00f3n dun sistema obrigatorio de retiros obreiros, financiado cos orzamentos do Estado e polas contribuci\u00f3ns das empresas e que xestionar\u00eda o Instituto Nacional de Previsi\u00f3n\u2014. Mais, o goberno, tivo que ceder \u00e1s presi\u00f3ns da patronal que esix\u00eda man dura e que atopou un valioso apoio no capit\u00e1n xeneral de Catalu\u00f1a Jaime Milans do Bosch e no rei Afonso XIII. \u00abSe militarizaron os servizos, e Barcelona recuperou a normalidade mentres os c\u00e1rceres ench\u00edanse de presos folguistas\u00bb, afirma \u00c1ngeles Barrio.\nMentres tanto, chegouse a un acordo entre a empresa e os traballadores grazas ao labor do dirixente moderado da CNT Salvador Segu\u00ed. Quedaba a cuesti\u00f3n pendente dos folguistas encarcerados, sometidos \u00e1 xurisdici\u00f3n militar, pero o capit\u00e1n xeneral Milans do Bosch non cedeu polo que a CNT tivo que cumprir a s\u00faa ameaza de declarar a folga xeral. A resposta dos patr\u00f3ns, que apoiaron a postura de Milans, foi declarar o \"lock-out\" que condenaba aos obreiros \u00e1 indixencia. O goberno tentou destitu\u00edr a Milans, que declarara o estado de guerra, pero o rei op\u00faxose, polo que Romanones presentou a s\u00faa dimisi\u00f3n. Substitu\u00eduno o conservador Antonio Maura que aprobou a pol\u00edtica de Milans do Bosch. A CNT foi disolta e os seus dirixentes foron encarcerados, mentres o Somat\u00e9n sum\u00e1base ao mantemento da orde p\u00fablica en Barcelona.\nNo contexto desta pol\u00edtica de orde, produciuse a cerimonia de consagraci\u00f3n de Espa\u00f1a ao Sagrado Coraz\u00f3n de Xes\u00fas celebrada ante o monumento levantado no Cerro de los \u00c1ngeles na que o rei Afonso XIII pronunciou un discurso vencellando a monarqu\u00eda ao catolicismo. Este, foi un acto que a prensa republicana e liberal criticou duramente \u2014un xornal republicano afirmou que convertera a Espa\u00f1a \u00abno Paraguai de Europa\u00bb, \u00e9 dicir, no pa\u00eds europeo m\u00e1is clerical\u2014.\nMentres, o conflito obreiro catal\u00e1n dexenerou nunha \"guerra social\" na que \u00e1mbalas d\u00faas, sindicatos e patr\u00f3ns, partes recorreron \u00e1 violencia, \u00abreflexo da desconfianza de sindicatos e patronais respecto das instituci\u00f3ns do Estado\u00bb, afirma \u00c1ngeles Barrio. A violencia patronal, que foi en certa forma xustificada polo goberno de Maura, foi respondida con atentados terroristas perpetrados polos \"grupos de acci\u00f3n\" anarquistas, polo que Barcelona converteuse no escenario dunha guerra entre pistoleiros sindicalistas e patronais. Estes \u00faltimos estaban dirixidos polo expolic\u00eda Manuel Bravo Portillo, contratado pola Federaci\u00f3n Patronal, que formou unha extensa e ben organizada banda composta por delincuentes e sindicalistas corruptos, e que foi a que levou a cabo os primeiros asasinatos de militantes e dirixentes da CNT.\nNas filas anarquistas, e protexidos polos seus dirixentes, form\u00e1ronse \"grupos de acci\u00f3n\" cuxos membros, segundo Moreno Luz\u00f3n, \u00abmov\u00edanse entre o asasinato a soldo e a revoluci\u00f3n \u00e1crata, protagonistas de m\u00e1is e m\u00e1is atentados contra empresarios, capataces, polic\u00edas, mat\u00f3ns e obreiros disidentes\u00bb. Entre eles destacou Buenaventura Durruti, \u00abun mozo pistoleiro e axitador clandestino\u00bb.\nMaura convocou elecci\u00f3ns en xu\u00f1o de 1919 pero nelas non conseguiu unha maior\u00eda propia e o resto de facci\u00f3ns conservadoras neg\u00e1ronse a reco\u00f1ecelo como xefe do Partido Conservador, a pesar das presi\u00f3ns do rei para que o fixesen, \u00aben defensa da monarqu\u00eda e a orde\u00bb. Deste xeito, produciuse a ca\u00edda de Maura a que sucedeu en agosto de 1919, o tam\u00e9n conservador Joaqu\u00edn S\u00e1nchez de Toca, que volveu \u00e1 v\u00eda da negociaci\u00f3n na \"guerra social\" en Catalu\u00f1a conseguindo acabar co \"lockout\" patronal; a\u00ednda que, por mor dun atentado anarquista que acabou coa vida de Bravo Portillo, a patronal meteu presi\u00f3n ao goberno para restablecer a \u00abman dura\u00bb \u2014mentres Milans manti\u00f1a unha relaci\u00f3n directa co Palacio Real pasando por riba do goberno\u2014.\nEn decembro de 1919, coincidindo co Congreso da CNT no que se impuxeron as teses radicais, o goberno de S\u00e1nchez de Toca caeu sendo substitu\u00eddo polo presidido polo conservador Manuel Allendesalazar Mu\u00f1oz, quen abandonou a v\u00eda negociadora e nomeou a dous \u00abduros\u00bb \u00e1 fronte do goberno civil de Barcelona e da polic\u00eda, mentres a banda de Bravo Portillo agora dirixida polo bar\u00f3n de Koening, \u00abun aventureiro e estafador alem\u00e1n\u00bb, sementaba o terror nos medios obreiros. O deputado republicano Francesc Layret levou a cuesti\u00f3n do terrorismo patronal ao parlamento o que induciu ao goberno a relevar ao capit\u00e1n xeneral de Catalu\u00f1a Jaime Milans do Bosch, principal valedor da v\u00eda represiva para solucionar o conflito e que contaba co apoio incondicional da patronal catal\u00e1 \u2014\u00abMilans do Bosch non recibiu castigo ning\u00fan, sen\u00f3n un premio ao pasar a desempe\u00f1ar a xefatura da Casa Militar do monarca, posto no que permaneceu moitos anos\u00bb\u2014. Con todo, isto non evitou que o goberno de Allendesalazar caese en maio de 1920, sendo substitu\u00eddo polo tam\u00e9n conservador Eduardo Dato. Este conseguiu do rei o decreto de disoluci\u00f3n das Cortes e convocou novas elecci\u00f3ns para decembro de 1920, s\u00f3 un ano e medio despois das celebradas baixo o goberno de Maura.\nDato abandonou inicialmente a pol\u00edtica de \u00abman dura\u00bb. A banda de Koening foi disolta, moitos presos sindicalistas foron postos en liberdade e creouse o Ministerio de Traballo para que se ocupase da cuesti\u00f3n social. Ademais Dato organizou unha viaxe do rei a Barcelona e estudou a posibilidade de ampliar as competencias da Mancomunidade de Catalu\u00f1a. Pero estas medidas non acabaron coa violencia, polo que o goberno volveu \u00e1 pol\u00edtica represiva sobre todo despois de que se producise o asasinato por un grupo anarquista do conde de Salvatierra, antigo gobernador civil de Barcelona en tempos do goberno de S\u00e1nchez de Toca. Dato ent\u00f3n nomeou \u00e1 fronte do goberno civil de Barcelona ao xeneral Severiano Mart\u00ednez Anido, pondo fin as\u00ed \u00e1 negociaci\u00f3n como v\u00eda para lograr a paz social. Segundo \u00c1ngeles Barrio, \u00aba represi\u00f3n antisindical implantada polo novo gobernador e o seu equipo -co xeneral Arlegui \u00e1 fronte da polic\u00eda-, e a aplicaci\u00f3n da chamada \"lei de fugas\" aos presos decimaron efectivamente a CNT e, ao mesmo tempo, estimularon o activismo e o recurso \u00e1 violencia individual. Os actos terroristas e de violencia nas r\u00faas entre anarquistas e membros dos Sindicatos Libres suced\u00e9ronse en espiral entre 1920 e 1922. O asasinato de Francisco Layret cando se dirix\u00eda ao Concello para xestionar a liberdade dos sindicalistas deportados a Ma\u00f3 foi un dos episodios m\u00e1is soados polas repercusi\u00f3ns negativas que tivo para o goberno\u2026 \u00bb.\nA medra dos sindicatos libres \u2014por oposici\u00f3n aos sindicatos \"\u00fanicos\u2014\" constitu\u00edu outro obst\u00e1culo \u00e1 mobilizaci\u00f3n anarquista, xa que os patr\u00f3ns prefer\u00edan contratar aos seus afiliados \u2014obreiros cat\u00f3licos, apol\u00edticos ou simplemente desenganados da estratexia anarquista\u2014, o que supuxo un incremento dos seus membros \u2014en 1922 afirmaron ter 150.000 afiliados\u2014. Isto abriu unha competencia sindical que en numerosas ocasi\u00f3ns saldouse con tiroteos entre obreiros dos sindicatos \"libres\" e dos sindicatos \"\u00fanicos\".\nA espiral violenta foi aumentando at\u00e9 o propio presidente de goberno pois, o 8 de marzo de 1921, Eduardo Dato foi asasinado en Madrid por un grupo de tres anarquistas que lle dispararon desde un sidecar cando regresaba en autom\u00f3bil \u00e1 s\u00faa casa desde o Senado. Un dos seus asasinos, Pedro Matheu, vinculou o atentado coa pol\u00edtica represiva emprendida polo seu goberno: \u00abeu non disparei contra Dato, a quen nin sequera eu co\u00f1ec\u00eda, sen\u00f3n contra un presidente que autorizou a m\u00e1is cruel e sanguinaria das leis: a lei de fugas\u00bb. O asasinato de Dato incrementou a represi\u00f3n sobre a CNT e as acci\u00f3ns dos pistoleiros dos \"Sindicatos Libres\" contra os seus membros. Durante o enterro, o rei cami\u00f1ou detr\u00e1s do cadaleito sendo aclamado pola multitude. En 1923, ca\u00eda tam\u00e9n asasinado Salvador Segu\u00ed, dirixente da CNT, que non apoiara a v\u00eda violenta e que defend\u00eda a volta \u00e1 v\u00eda sindical, as\u00ed como o arcebispo de Zaragoza Juan Soldevilla.\nO n\u00famero de atentados medrou at\u00e9 1921 para descender en 1922 e repuntar, de novo, en 1923. Segundo os datos de Eduardo Gonz\u00e1lez Calleja, citados por Javier Moreno Luz\u00f3n, houbo 87 atentados en 1919, 292 en 1920, 311 en 1921, 61 en 1922 e 117 en 1923. As v\u00edtimas mortais foron 201 sindicalistas e anarquistas, inclu\u00edndo os seus avogados (un 23 %); 123 patr\u00f3ns, xerentes e capataces (un 14%); 83 axentes da autoridade (un 9,5 %); 116 membros dos sindicatos \"libres\" ou anticenetistas (13 %).\nA crise final: o \u00abdesastre de Annual\u00bb e as s\u00faas consecuencias (1921-1923).\nO pol\u00e9mico discurso do rei no Casino da Amizade de C\u00f3rdoba (maio de 1921).\nTralo asasinato de Eduardo Dato, en marzo de 1921, formouse un novo goberno presidido polo tam\u00e9n conservador Manuel Allendesalazar. O primeiro problema ao que tivo que se enfrontar foi a pol\u00e9mica provocado polo discurso pronunciado polo rei, o 23 de maio de 1921, no Casino de la Amistad de C\u00f3rdoba perante os grandes propietarios da provincia e as autoridades da capital. O rei dixo:\nO ministro Juan de la Cierva y Pe\u00f1afiel que acompa\u00f1aba ao rei tentou ocultar a gravidade das s\u00faas palabras facilitando \u00e1 prensa unha versi\u00f3n edulcorada do discurso, mais axi\u00f1a transcendeu o seu verdadeiro contido a\u00ednda que circularon versi\u00f3ns distintas. O Congreso dos Deputados ocupouse do asunto catro d\u00edas despois. O socialista Juli\u00e1n Besteiro afirmou que o rei tivera unhas palabras de \u00abdesprezo\u00bb cara ao Parlamento. De la Cierva interrompeuno dicindo que era \u00abinexacto\u00bb, ao que o socialista Indalecio Prieto gritoulle: \u00abIso \u00e9 exacto! O Parlamento ten m\u00e1is dignidade c\u00f3 Rei!\u00bb. O presidente do Congreso cortou inmediatamente o debate. O pol\u00edtico que m\u00e1is apoiou ao monarca foi o conservador Antonio Maura \u2014nunha intervenci\u00f3n p\u00fablica dixo entre os aplausos dos asistentes: \u00abPalabras pronunciadas por beizos augustos en C\u00f3rdoba, palabras que recibiron con igual aplauso que v\u00f3s a Espa\u00f1a sensata, dannos a esperanza certa de que terminou a rotaci\u00f3n de finximentos escarnecedores da vontade nacional\u00bb\u2014. A prensa de dereitas tam\u00e9n se mostrou favorable ao referido polo rei \u2014o diario cat\u00f3lico \"O Debate\" dixo que as s\u00faas palabras ser\u00edan \u00abfervorosamente aplaudidas\u00bb polas \u00abxentes desligadas da pol\u00edtica\u00bb\u2014.\nAs\u00ed e todo, o problema m\u00e1is grave que tivo que afrontar o goberno Allendesalazar foi a crise provocada polo desastre de Annual.\nO \u00abdesastre de Annual\u00bb (xullo de 1921).\nTrala par\u00e9ntese da Gran Guerra os gobernos espa\u00f1ois propux\u00e9ronse facer efectivo o dominio de Espa\u00f1a sobre todo o protectorado de Marrocos. Esa foi a tarefa encomendada ao xeneral D\u00e1maso Berenguer, nomeado alto comisario espa\u00f1ol en Marrocos en 1919. Do avance na zona oriental encargouse o xeneral Manuel Fern\u00e1ndez Silvestre, nomeado a principios de 1920 comandante xeral de Melilla, cargo que gozaba dunha certa autonom\u00eda respecto do alto comisario xa que despachaba directamente co ministro da guerra. Silvestre, animado polo rei, iniciou o avance desde Melilla cara ao oeste mediante o sistema tradicional de \"blocaos\" \u2014casetas de madeira fortificadas\u2014 sen atopar resistencia. En decembro de 1920 alcanzaba a cabila de Ben Said e ao mes seguinte Annual, na cabila veci\u00f1a de Beni Ulixek. Berenguer e Fern\u00e1ndez Silvestre reun\u00edronse en marzo de 1921 no pe\u00f1\u00f3n de Alhucemas e decidiron deter o avance. As tropas da Comandancia de Melilla quedaron as\u00ed dispersas nun territorio extenso, con problemas de abastecemento e expostas a un posible ataque. O posto m\u00e1is avanzado era Annual.\nTras un permiso en Madrid onde recibiu numerosas mostras de apoio popular, do goberno e do rei, Fern\u00e1ndez Silvestre renovou en maio de 1921 o avance, pero esta vez atopouse coa resistencia das tribos rife\u00f1as dirixidas por Abd-el-Krim el Jattabi, da cabila de Beni Urriaguel, situada m\u00e1is ao oeste. Na toma de Abarr\u00e1n sufriu moitas baixas e pouco despois a posici\u00f3n de Sidi Dris era atacada polos rebeldes causando centenares de mortos entre as tropas espa\u00f1olas. Produciuse ent\u00f3n unha entrevista a bordo do buque \"Princesa de Asturias\" na ba\u00eda de Alhucemas entre o xeneral Fern\u00e1ndez Silvestre e o alto comisario Berenguer na que Silvestre lle pediu reforzos, demanda que non foi atendida, como tampouco o fixo o ministro da guerra, vizconde de Eza, que lembraba a Semana Tr\u00e1xica de Barcelona de 1909. A pesar de todo Silvestre non renunciou ao avance e ordenou o 19 de xullo reconquistar a zona de Annual atacando desde a posici\u00f3n de Igueriben. Silvestre en persoa chegou desde Melilla o d\u00eda 21 \u00e1 fronte dun ex\u00e9rcito de 4.500 homes pero tivo que ordenar a retirada de Annual a Ben Tieb, ao sueste, ante a ofensiva que desencadearan os rebeldes de Abd el-Krim. O alto comisario prometeu enviar reforzos pero estes non chegaron a tempo.\n\u00abA ofensiva inesperada dos ind\u00edxenas conclu\u00edu nunha desbandada xeral do Ex\u00e9rcito espa\u00f1ol en direcci\u00f3n a Melilla. As tropas espa\u00f1olas estaban dispersas nunha fronte moi extensa cun n\u00famero de posici\u00f3ns moi elevado e con graves problemas de aprovisionamento. As unidades estaban mal pertrechadas... O derrubamento da fronte tivo como consecuencia a perda en tan s\u00f3 uns d\u00edas do conseguido con graves dificultades durante anos. Non s\u00f3 o xeneral Silvestre morreu sen\u00f3n tam\u00e9n outros 10.000 soldados\u00bb. Foron feitos prisioneiros o xeneral Navarro, segundo xefe da Comandancia de Melilla, e 600 homes que tiveron que renderse o 9 de agosto ao quedar illada a posici\u00f3n que defend\u00edan en Monte Arruit trala toma dos rebeldes de Nador e Zelu\u00e1n, pr\u00f3ximas a Melilla. Segundo \u00c1ngeles Barrio, \u00abde non ser porque as arelas de facerse co bot\u00edn de guerra retiveron en Annual aos rebeldes, as tropas de Abd-el-Krim puideron tomar Melilla a continuaci\u00f3n sen grandes dificultades, dada a s\u00faa absoluta desprotecci\u00f3n naqueles momentos\u00bb.\nO \u00abdesastre de Annual\u00bb conmocionou \u00e1 opini\u00f3n p\u00fablica. Nas Cortes e na prensa ped\u00edronse responsabilidades e o propio rei Afonso XIII foi acusado de alentar a Fern\u00e1ndez Silvestre \u2014\u00abnomeado grazas ao favor real\u00bb segundo o agregado militar da embaixada francesa\u2014 para actuar de forma tan imprudente como o fixera a\u00ednda que, en opini\u00f3n de Tusell, non existira ningunha proba diso \u00abpor m\u00e1is que mantivera unhas estreitas relaci\u00f3ns con el, por outro lado non moi diferentes das que lle un\u00edan a outros militares\u00bb. As persoas que m\u00e1is destacaron nesas acusaci\u00f3ns contra o rei foran o escritor Miguel de Unamuno e o deputado socialista Indalecio Prieto. Este \u00faltimo conclu\u00edu unha das s\u00faas intervenci\u00f3ns nas Cortes cunha frase que provocou un grande esc\u00e1ndalo no hemiciclo do Congreso dos Deputados e pola que foi procesado:\nO \u00abgoberno de concentraci\u00f3n\u00bb de Maura (agosto de 1921 - marzo de 1922).\nPara facer fronte \u00e1s graves consecuencias pol\u00edticas do \u00abdesastre de Annual\u00bb o rei recorreu a Antonio Maura quen o 3 de agosto de 1921 formou, como en 1918, un \u00abgoberno de concentraci\u00f3n\u00bb, do que formaron parte tanto conservadores como liberais, e tam\u00e9n de novo o catalanista Camb\u00f3. Unha das primeiras medidas que tomou o novo goberno foi abrir un expediente \u2014cuxo instrutor ser\u00eda o xeneral Juan Picasso\u2014 para dirimir as responsabilidades militares do \u00abdesastre de Annual\u00bb. As\u00ed mesmo p\u00faxose en marcha unha operaci\u00f3n militar para recuperar o territorio perdido en Marrocos. O goberno tam\u00e9n se ocupou das Xuntas de Defensa. En xaneiro de 1922, o ministro da Guerra Juan de la Cierva transformounas en meras \u00abcomisi\u00f3ns informativas\u00bb integradas no seu ministerio, a\u00ednda que, para conseguir que o rei asinase o decreto, o goberno tivo que se empregar a fondo, presentando incluso a dimisi\u00f3n \u2014pois o rei ti\u00f1a manifestado as s\u00faas \u00abd\u00fabidas\u00bb sobre a oportunidade da medida e mantivera contactos cos xefes das Xuntas\u2014.\nCon todo, o goberno de Maura aguilloado pola \u00abcuesti\u00f3n das responsabilidades\u00bb durou s\u00f3 oito meses e en marzo de 1922 foi substitu\u00eddo por un goberno conservador presidido por Jos\u00e9 S\u00e1nchez Guerra.\nO goberno conservador de S\u00e1nchez Guerra (marzo-decembro de 1922).\nO goberno de S\u00e1nchez Guerra tentou facer fronte ao crecente intervencionismo militar e prop\u00faxose someter \u00e1s Xuntas de Defensa, chamadas ent\u00f3n \u00abcomisi\u00f3ns informativas\u00bb, ao poder civil, contando para iso coa colaboraci\u00f3n do rei. En xu\u00f1o de 1922, nunha reuni\u00f3n cos militares da gornici\u00f3n de Barcelona, Afonso XIII criticou as Xuntas, polo que pasou de ser considerado por elas como un aliado a ser un adversario, e en cambio recibiu mostras de apoio por parte dos militares \"africanistas\" destinados no Protectorado de Marrocos. O rei dixo:\nO goberno manifestou nas Cortes que apoiaba as palabras do monarca. Ante a petici\u00f3n formulada polo deputado independente Augusto Barcia de que fosen disoltas as Xuntas o presidente contestou que \u00abxamais aplaud\u00edn nin atopei acertado, no que tivo de ilex\u00edtima, a actuaci\u00f3n desas chamadas Xuntas; nin antes, nin despois, nin agora\u00bb, asegurando a continuaci\u00f3n que si actuaban \u00e1 marxe da lei o goberno actuar\u00eda. Os deputados reformistas, republicanos e socialistas criticaron a intervenci\u00f3n do rei por excederse do seu papel constitucional, lembrando ademais o apoio que dera \u00e1s Xuntas no pasado, e tam\u00e9n reprocharon ao goberno que se amparase no monarca para expresa-la s\u00faa opini\u00f3n sobre o tema. Finalmente, as Cortes aprobaron en novembro de 1922 unha lei que disolv\u00eda as \u00abcomisi\u00f3ns informativas\u00bb e que establec\u00eda as normas estritas que se deb\u00edan seguir para os ascensos por m\u00e9ritos de guerra, atendendo as\u00ed unha das reivindicaci\u00f3ns das Xuntas. Deste xeito, restableceuse a unidade dos oficiais \"africanistas\" e \"xunteros\" do Ex\u00e9rcito espa\u00f1ol.\nOutra medida civilista foi a destituci\u00f3n do xeneral Severiano Mart\u00ednez Anido do seu posto de gobernador civil en Barcelona. Con todo, cando S\u00e1nchez Guerra levou ao rei o decreto de cesamento de Mart\u00ednez Anido, o rei preguntoulle: \u00abPens\u00e1chelo ben?\u00bb. Cando o presidente reiteroulle os seus argumentos para o destitu\u00edr, Afonso XIII d\u00edxolle: \u00abEst\u00e1 ben, vou asinar, pero hai que convir que tes uns\u2026 como a catedral de Toledo\u00bb.\nO xeneral Picasso presentou o seu informe sobre o \u00abdesastre de Annual\u00bb que resultou demoledor xa que nel denunciaba a fraude e a corrupci\u00f3n que se produciu na administraci\u00f3n do protectorado, as\u00ed como a falta de preparaci\u00f3n e a improvisaci\u00f3n dos mandos na conduci\u00f3n das operaci\u00f3ns militares, sen deixar a salvo aos gobernos que non abasteceran ao Ex\u00e9rcito dos medios materiais necesarios. A partir do relatado no \"Expediente Picasso,\" o Consello Supremo de Guerra e Mari\u00f1a ordenou o procesamento de once tenentes, oito capit\u00e1ns, sete comandantes, tres tenentes coroneis e sete coroneis, xunto co alto comisario, o xeneral Berenguer, o xeneral Fern\u00e1ndez Silvestre, se se atopaba vivo pois non fora achado o seu cad\u00e1ver, e o xeneral Navarro, prisioneiro de Abd o-Krim.\nO goberno aceptou que o Congreso dos Deputados abordara a cuesti\u00f3n das responsabilidades militares polo desastre de Annual. Durante o debate, liberais, republicanos e socialistas esixiron que se atenderan tam\u00e9n as responsabilidades pol\u00edticas. A intervenci\u00f3n m\u00e1is dura pronunciouna o deputado socialista Indalecio Prieto que acusou ao ministro de Guerra, vizconde de Eza, e sobre todo ao rei de seren os m\u00e1ximos responsables do sucedido, acusaci\u00f3n pola que foi procesado. Nunha das s\u00faas intervenci\u00f3ns, Prieto afirmou:\nA discusi\u00f3n sobre as responsabilidades puxo en evidencia a divisi\u00f3n entre os conservadores.\u200b Daquela, o rei pensou na opci\u00f3n de Francesc Camb\u00f3 \u2014\u00abun dos poucos pol\u00edticos que a\u00ednda manti\u00f1a intacto o seu prestixio\u00bb e \u00abhome forte da nova dereita, posto que era o \u00fanico que ti\u00f1a o apoio dun movemento pol\u00edtico realmente moderno, o catalanismo\u00bb, segundo Borja de Riquer\u2014 e, na entrevista que mantivo con el o 30 de novembro de 1922, ofreceulle a xefatura de goberno coa condici\u00f3n de que abandonara o catalanismo e residira en Madrid, mais Camb\u00f3 rexeitou a oferta con indignaci\u00f3n. Nas s\u00faas \"Mem\u00f2ries\" contouno do seguinte xeito:\u200b\nCando finalmente se produciu a crise de goberno, en decembro de 1922, o rei ofreceu a presidencia a Manual Garc\u00eda Prieto que formou un novo goberno de \u00abconcentraci\u00f3n liberal\u00bb, que foi o derradeiro goberno constitucional do reinado de Afonso XIII.\nO derradeiro goberno constitucional da Monarqu\u00eda de Afonso XIII (decembro de 1922-setembro de 1923).\nO goberno de \u00abconcentraci\u00f3n liberal\u00bb presidido por Manuel Garc\u00eda Prieto anunciou o seu prop\u00f3sito de avanzar no proceso de responsabilidades \u2014en xullo de 1923 o Senado conced\u00eda o suplicatorio para poder procesar ao xeneral Berenguer xa que gozaba de inmunidade parlamentaria ao ser membro desa C\u00e1mara\u2014. As\u00ed mesmo, tentou reafirmar a primac\u00eda do poder civil sobre os militares nas d\u00faas cuesti\u00f3ns pendentes, Catalu\u00f1a e Marrocos. Tam\u00e9n se expuxo un proxecto moi ambicioso de reforma do r\u00e9xime pol\u00edtico que supuxese o nacemento dunha aut\u00e9ntica Monarqu\u00eda parlamentaria, a\u00ednda que nas elecci\u00f3ns que convocou a principios de 1923 volveu producirse a fraude xeneralizada e o recurso \u00e1 maquinaria caciquil para asegurarse unha maior\u00eda. Con todo, os partidos antisistema lograron avances, sobre todo o PSOE, que obtivo un resonante triunfo en Madrid onde obtivo sete escanos. Pero finalmente, o goberno non puido levar adiante os seus plans de reforma e de esixencia de responsabilidades porque o 13 de setembro de 1923 o xeneral Miguel Primo de Rivera, capit\u00e1n xeneral de Catalu\u00f1a, encabezou un golpe de estado en Barcelona que puxo fin ao r\u00e9xime liberal da Restauraci\u00f3n. O rei Afonso XIII non se opuxo ao golpe."}
{"id": "443150", "revid": "27155", "url": "https://gl.wikipedia.org/wiki?curid=443150", "title": "Ditiotreitol", "text": "O ditiotreitol (DTT) \u00e9 o nome com\u00fan dunha pequena mol\u00e9cula que act\u00faa como axente redox tam\u00e9n co\u00f1ecida como reactivo de Cleland. A f\u00f3rmula do DTT \u00e9 C4H10O2S2 e a estrutura qu\u00edmica dun dos seus enanti\u00f3meros na s\u00faa forma reducida m\u00f3strase \u00e1 dereita; a s\u00faa forma oxidada \u00e9 un anel de 6 membros cunha ponte disulfuro (que se mostra m\u00e1is abaixo). O reactivo \u00e9 utilizado comunmente na s\u00faa forma rac\u00e9mica, xa que ambos os enanti\u00f3meros son reactivos. O seu nome deriva do nome do azucre de catro carbonos treosa. O DTT ten un composto ep\u00edmero chamado ditioeritritol (DTE).\nAxente redutor.\nO DTT \u00e9 un axente redutor. Unha vez oxidado, forma un anel estable de seis membros cunha ponte disulfuro interna. Ten un potencial redox de \u22120,33 V a pH 7. A reduci\u00f3n dun enlace disulfuro t\u00edpico real\u00edzase por medio de d\u00faas reacci\u00f3ns de intercambio tiol-disulfuro secuenciais e il\u00fastrase m\u00e1is abaixo. A reduci\u00f3n xeralmente non se det\u00e9n na segunda especie de disulfuro porque o segundo tiol do DTT ten unha alta propensi\u00f3n a pechar o anel, formando o DTT oxidado e deixando unha ponte disulfuro reducida. O poder redutor do DTT est\u00e1 limitado a valores de pH por riba de 7, xa que s\u00f3 a forma tiolato cargada negativamente, -S\u2212, \u00e9 reactiva (a forma tiol protonada -SH non); o pKa dos grupos tiol \u00e9 9,2 e 10,1.\nAplicaci\u00f3ns.\nO DTT util\u00edzase como axente redutor ou \"desprotector\" para o ADN tiolado. Os \u00e1tomos de xofre terminal de ADN tiolado te\u00f1en unha tendencia a formar d\u00edmeros en soluci\u00f3n, especialmente en presenza de ox\u00edxeno. O d\u00edmero xeralmente rebaixa moito a eficiencia de reacci\u00f3ns de acoplamento subseguintes como a inmobilizaci\u00f3n do ADN en ouro en biosensores. Normalmente o DTT \u00e9 mesturado cunha soluci\u00f3n de ADN e d\u00e9ixase que reaccione e despois \u00e9 eliminado por filtraci\u00f3n (para o caso do catalizador s\u00f3lido) ou por cromatograf\u00eda (para a forma l\u00edquida). O procedemento de eliminaci\u00f3n do DTT adoita chamarse \"desalgado\". Xeralmente, o DTT \u00e9 utilizado como axente protector que impide a oxidaci\u00f3n de grupos tiol.\nO DTT \u00e9 utilizado frecuentemente para reducir as pontes disulfuro de prote\u00ednas e, m\u00e1is xeralmente, para impedir a formaci\u00f3n de pontes disulfuro \"intramoleculares\" e \"intermoleculares\" entre os residuos de ciste\u00edna das prote\u00ednas. Por\u00e9n, incluso o DTT non pode reducir as pontes disulfuro enterradas na parte m\u00e1is interna da mol\u00e9cula (inaccesibles ao solvente), polo que a reduci\u00f3n de pontes disulfuro \u00e9 \u00e1s veces levada a cabo en condici\u00f3ns de desnaturalizaci\u00f3n (por exemplo, a altas temperaturas, ou en presenza dun forte desnaturalizante como o cloruro de guanidinio 6 M, a urea 8 M ou o dodecil sulfato s\u00f3dico ao 1%). O DTT \u00e9 usado algunhas veces xunto co dodecil sulfato s\u00f3dico na SDS-PAGE para desnaturaliar m\u00e1is as prote\u00ednas ao reducir as s\u00faas pontes disulfuro e permitir as\u00ed unha mellor separaci\u00f3n das prote\u00ednas durante a electroforese. Debido \u00e1 s\u00faa capacidade de reducir as pontes disulfuro, o DTT pode usarse para desnaturalizar o CD38 nos gl\u00f3bulos vermellos. Inversamente, a exposici\u00f3n ao solvente de diferentes pontes disulfuro pode ensaiarse tendo en conta a s\u00faa velocidade de reduci\u00f3n en presena de DTT.\nO DTT pode tam\u00e9n utilizarse como axente oxidante, para o que ten certas vantaxes en comparaci\u00f3n con outros axentes como o glutati\u00f3n. En moi raros casos, pode formarse un aduto do DTT, \u00e9 dicir, os dous \u00e1tomos disulfuro do DTT poden formar pontes disulfuro en diferentes \u00e1tomos de xofre; en tales casos, o DTT non pode ciclarse, xa que non queda ning\u00fan tiol libre.\nPropiedades.\nDebido \u00e1 oxidaci\u00f3n causada polo aire, o DTT \u00e9 un composto relativamente inestable cuxa vida \u00fatil pode ser ampliada por refrixeraci\u00f3n e manexado nunha atmosfera inerte. A oxidaci\u00f3n presenta outras complicaci\u00f3ns, xa que o DTT oxidado mostra un forte pico de absorbancia a 260\u00a0nm. Xa que os tioles son menos nucleof\u00edlicos que as s\u00faas bases conxugadas, os tiolatos, o DTT conv\u00e9rtese nun nucle\u00f3filo menos potente a medida que o pH dimin\u00fae. O (2\"S\")-2-amino-1,4-dimercaptobutano (ditiobutilamina ou DTBA) \u00e9 un novo axente redutor ditiol que en parte supera esta limitaci\u00f3n do DTT. O Tris(2-carboxietil)fosfina (TCEP) \u00e9 un axente redutor alternativo que \u00e9 m\u00e1is estable e efectivo a pH baixo.\nA vida media do DTT \u00e9 de 40 horas a pH 6,5 e 1,4 horas a pH 8,5 e 20\u00a0\u00b0C e dimin\u00fae m\u00e1is co incremento de temperatura. A presenza de EDTA (\u00e1cido etilendiaminotetraac\u00e9tico) como quelador de i\u00f3ns met\u00e1licos divalentes (Fe2+, Cu2+ e outros) incrementa considerablemente a vida media do DTT en soluci\u00f3n."}
{"id": "443151", "revid": "27155", "url": "https://gl.wikipedia.org/wiki?curid=443151", "title": "Reactivo de Clealand", "text": ""}
{"id": "443152", "revid": "27155", "url": "https://gl.wikipedia.org/wiki?curid=443152", "title": "DTT", "text": ""}
{"id": "443155", "revid": "17467", "url": "https://gl.wikipedia.org/wiki?curid=443155", "title": "Zapata Garc\u00eda", "text": ""}
{"id": "443156", "revid": "5863", "url": "https://gl.wikipedia.org/wiki?curid=443156", "title": "Ant\u00f3n Zapata Garc\u00eda", "text": ""}
{"id": "443157", "revid": "89787", "url": "https://gl.wikipedia.org/wiki?curid=443157", "title": "Kim Novak", "text": "Marilyn Pauline \"Kim\" Novak, nada en Chicago o 13 de febreiro de 1933, \u00e9 unha actriz estadounidense. Considerada un s\u00edmbolo sexual da \u00e9poca dourada de Hollywood, retirouse da interpretaci\u00f3n en 1966, aparecendo a partir de a\u00ed s\u00f3 esporadicamente, como nun papel na popular serie de televisi\u00f3n \"Falcon Crest\".\nTraxectoria.\nPrimeiros anos.\nNovak naceu en Chicago en 1933, filla de Joseph e Blanch (de solteira Kral) Novak, ambos de orixe checa. O seu pai, que fora profesor, era funcionario municipal de tr\u00e1fico, e a s\u00faa nai era traballadora nunha f\u00e1brica. Foi criada como cat\u00f3lica.\nAsistiu ao William Penn Elementary, ao Farragut High School, e ao Wright Junior College. Recibiu d\u00faas bolsas para a School of the Art Institute of Chicago, e durante as vacaci\u00f3ns de ver\u00e1n do seu \u00faltimo semestre no \"junior college\", Novak realizou unha xira como modelo dunha compa\u00f1\u00eda de refrixeradores en espect\u00e1culos de venda.\nUns anos despois, Novak realizou diversos traballos intentando atopar o seu cami\u00f1o para o futuro. Traballou como ascensorista, empregada nunha tenda e axudante dun dentista, mais nada lle satisfizo, polo que volveu \u00e1 profesi\u00f3n de modelo, que ela mesma consideraba que desempe\u00f1ara ben. Marchou aos \u00c1nxeles para buscar sorte como modelo nesa cidade. Comezou a traballar e un directivo dos estudios RKO ofreceulle un papel moi pequeno nun filme de 1954. A pesar de que o papel era insignificante, un axente fixouse nela e conseguiulle unha proba de c\u00e1mara nos estudios Columbia, da que resultou un primeiro contrato de seis meses.\nSalto \u00e1 fama.\nDende o principio da s\u00faa carreira, quixo ser orixinal e non outro estereotipo. Por ese motivo, enfrontouse co xefe da Columbia, Harry Cohn, sobre o cambio do seu nome, xa que sendo o seu nome real Marilyn, o estudio decidiu cambialo para evitar comparaci\u00f3ns entre Novak e Marilyn Monroe. Cohn suxeriu o nome \"Kit Marlowe\", discutindo que \"ningu\u00e9n vai ver unha moza cun nome polaco!\", mais ela insistiu en conservar o seu nome dicindo \"son checa, pero polaco ou checo non importa, \u00e9 o meu nome!\". Os dous acordaron finalmente empregar o nome de \"Kim Novak\" como compromiso. Tomou unhas clases de interpretaci\u00f3n, que o estudio non quixo pagar, e Novak apareceu ese mesmo ano de 1954 no seu primeiro filme, \"Pushover\", con Fred MacMurray. A\u00ednda que a s\u00faa actuaci\u00f3n non foi digna de menci\u00f3n, os cr\u00edticos e as audiencias fix\u00e1ronse no seu atractivo f\u00edsico e na expresividade dos seus ollos, de xeito que uns meses despois volveu actuar noutro filme, \"Phffft!\" (1954), con Jack Lemmon.\nNovak comezou a ser popular a ra\u00edz destes dous filmes e recib\u00eda gran cantidade de escritos de admiradores e admiradoras. Despois do seu seguinte filme, rodado en 1955 e que tam\u00e9n resultou un \u00e9xito, chegou a s\u00faa grande oportunidade con \"Picnic\", que protagonizou con William Holden e que foi un \u00e9xito rotundo. Novak convert\u00e9rase nunha actriz e fixo unha interpretaci\u00f3n excelente, igual que Holden. Dende ent\u00f3n suced\u00e9ronse as s\u00faas aparici\u00f3ns como protagonista en filmes coprotagonizados por actores famosos, como Frank Sinatra en \"Pal Joey\" e \"The Man with the Golden Arm\" ou James Stewart en \"Vertixe\".\n\u00daltimos anos no espect\u00e1culo.\nLogo de rodar \"The Amorous Adventures of Moll Flanders\" en 1965, Novak decidiu retirarse do cinema por un tempo, e volveu tres anos despois con \"The Legend of Lylah Clare\", que foi un fracaso. A pesar diso, puido escoller os seus papeis nos debido \u00e1 s\u00faa enorme popularidade entre o p\u00fablico, que a consideraba unha das actrices m\u00e1is atractivas do cinema. Non obstante, os filmes en que actuou nos anos seguintes non foron \u00e9xitos, polo que se foi orientando cara \u00e1 televisi\u00f3n, aproveitando as oportunidades que se lle ofrec\u00edan neste medio de participar en proxectos de maior calidade ou con maiores perspectivas de audiencia. Por exemplo, actuou na serie \"Falcon Crest\" como personaxe fixa durante a sexta temporada no papel de Kit Marlowe, faltando unicamente en media ducia de episodios na parte central da temporada por problemas personais. Foi idea de Novak nomear a personaxe co nome art\u00edstico que Columbia quixera que empregase cando comezou no negocio.\nEn 1977 rod\u00f3 con Charles Bronson \"The White Buffalo\", en 1979 \"Just A Gigolo\" (con Marlene Dietrich e David Bowie) e en 1980 participou en \"The Mirror Crack'd\", adaptaci\u00f3n dun relato de Agatha Christie con outras estrelas como Angela Lansbury, Elizabeth Taylor, Tony Curtis ou Rock Hudson. En 1991 participou no seu \u00faltimo filme para a gran pantalla, \"Liebestraum\", baixo a direcci\u00f3n de Mike Figgis, con quen tivo unha tensa relaci\u00f3n durante a rodaxe.\nTrala s\u00faa retirada da interpretaci\u00f3n, Novak s\u00f3 fixo aparici\u00f3ns p\u00fablicas ocasionais, e rexeitou a maior\u00eda das ofertas que recibiu.\nVida persoal.\nNovak casou co actor Richard Johnson. O matrimonio durou 13 meses, do 15 de marzo de 1965 ao 23 de abril de 1966. Os dous seguiron a ser amigos despois do divorcio. Na d\u00e9cada de 1960, Novak abandonou Hollywood por Big Sur, onde criou cabalos e dedicouse \u00e1 pintura. En 1974 co\u00f1eceu ao seu segundo marido, o veterinario equino Robert Malloy, cando o chamou por mor dunha indisposici\u00f3n dun dos seus cabalos. Casaron o 12 de marzo de 1976, convert\u00e9ndose na madrasta dos dous fillos xa adultos de Malloy.\nEn 1997, Novak comprou un rancho de 43 acres en Sams Valley, Oreg\u00f3n, que converteron no seu fogar. Novak tomou clases de pintura con pasteis dos artistas Harley Brown e Richard McKinley. En xullo de 2000, o seu fogar ardeu e perdeu todos os seus cadros e o \u00fanico esbozo da s\u00faa autobiograf\u00eda en que estivera traballando durante dez anos."}
{"id": "443158", "revid": "5863", "url": "https://gl.wikipedia.org/wiki?curid=443158", "title": "Antonio Zapata Garc\u00eda", "text": ""}
{"id": "443159", "revid": "5863", "url": "https://gl.wikipedia.org/wiki?curid=443159", "title": "Vitoriano Taibo", "text": ""}
{"id": "443161", "revid": "23204", "url": "https://gl.wikipedia.org/wiki?curid=443161", "title": "Gran Premio de Austria de 1998", "text": "O Gran Premio de Austria de 1998 (oficialmente o XXII Gro\u00dfer Preis von \u00d6sterreich) foi unha carreira do Campionato do Mundo de F\u00f3rmula 1 celebrada no Circu\u00edto de \u00d6sterreichring o 26 de xullo de 1998. Foi a d\u00e9cima carreira da tempada de F\u00f3rmula Un de , o 22\u00ba Gran Premio de Austria o vix\u00e9simo que se celebrou en \u00d6sterreichring. A carreira disputouse sobre 71 voltas ao circu\u00edto de 4\u00b4326 quil\u00f3metros para unha distancia total de carreira de 307 quil\u00f3metros.\nUnha sesi\u00f3n de cualificaci\u00f3n en seco e mollado deu lugar a unha orde mixta, con Giancarlo Fisichella logrando primeira pole position da s\u00faa carreira. A carreira de 71 voltas ga\u00f1ouna Mika H\u00e4kkinen para McLaren, co seu compa\u00f1eiro de equipo David Coulthard recuper\u00e1ndose para terminar segundo, participando en d\u00faas colisi\u00f3ns durante a carreira, Michael Schumacher terminou terceiro para Ferrari.\nInforme.\nClasificaci\u00f3n.\nFoi unha grella infrecuente debido a unha clasificaci\u00f3n que comezou sobre unha pista mollada que se secou cara ao final, con Fisichella logrando a s\u00faa primeira pole con Alesi xunto a el no Sauber.\nCarreira.\nAo comezo H\u00e4kkinen conseguiu unha brillante fuga para liderar na primeira curva, pero detr\u00e1s del houbo un grande accidente cando varios coches chocaron na primeira curva, co coche de Takagi terminando encallado, Olivier Panis no Prost nin sequera sa\u00edu da li\u00f1a por un fallo no embrague.\nNa segunda curva ocorreu outro accidente con ambos pilotos de Arrows chocando, desprazando a David Coulthard no proceso, golpeando a s\u00faa \u00e1 despois de que o escoc\u00e9s cualificara nun discreto 14\u00ba posto.\nCoulthard puxo un novo morro pero, por sorte, para el se despregou un coche de seguridade debido a limpeza de todos os restos das colisi\u00f3ns e Coulthard conectou coa parte posterior do grupo.\nNo reinicio, H\u00e4kkinen volveu a liderar con Schumacher xusto detr\u00e1s del, Schumacher intentou pasar a H\u00e4kkinen pero correrona\u00e1 par, permitindo acercarse a Fisichella no Benetton e a Rubens Barrichello no Stewart.\nDesafortunadamente para Barrichello, abandonou pouco despois con problemas de freos, mentres que Schumacher volveu pasar a Fisichella e de novo partiu tras H\u00e4kkinen.\nA carreira de Schumacher xa estaba condicionada por unha estratexia de d\u00faas paradas, e H\u00e4kkinen s\u00f3 \u00eda farcer unha, pero o peor foi cando Schumacher se abriu rebotando violentamente nunha trampa de grava e arrancou a s\u00faa \u00e1 dianteira. Foi capaz de volver aos boxes e motar unha \u00e1 nova, pero cando se reincorporour, ti\u00f1a case unha volta perdida. Case ao mesmo tempo, Frentzen no Williams tivo un fallo no motor que se incendiou, por sorte logrou sa\u00edr sen problemas.\nA hora dos afeccionados continuou cando Fisichella e Alesi chocaron e ambos se retiraron na segunda curva, que deixou a remontada de Coulthard pola pista moito m\u00e1is f\u00e1cil. Michael Schumacher tam\u00e9n remontaba, pero tivo moitos problemas para pasar ao seu irm\u00e1n Ralf no Jordan, volta tras volta o seu irm\u00e1n negouse a ceder antes de que Michael o deixara clavado.\nMichael Schumacher comezou a acercarse a Eddie Irvine, o seu compa\u00f1eiro de equipo, pero Irvine desacelerou, despois dixo que debeuse a un fallo nos freos, pero moitas persoas na pista sospeitaban que se lle pediu que se deixara pasar polo seu l\u00edder de equipo.\nH\u00e4kkinen logrou unha f\u00e1cil vitoria, co seu compa\u00f1eiro de equipo Coulthard nun excelente segundo dposto espois de ser o \u00faltimo no inicio; Michael Schumacher tomou o terceiro posto axudado polo seu compa\u00f1eiro Eddie Irvine"}
{"id": "443162", "revid": "27155", "url": "https://gl.wikipedia.org/wiki?curid=443162", "title": "\u00c1cido etilendiaminotetraac\u00e9tico", "text": ""}
{"id": "443163", "revid": "23204", "url": "https://gl.wikipedia.org/wiki?curid=443163", "title": "Gran Premio de Alema\u00f1a de 1998", "text": "O Gran Premio de Alema\u00f1a de 1998 (oficialmente o LX Grosser Mobil 1 Preis von Deutschland) foi unha carreira de motor de F\u00f3rmula 1 celebrada o 2 de agosto de 1998 en Hockenheimring, Hockenheim, Baden-W\u00fcrttemberg, Alema\u00f1a. Foi a d\u00e9cimo primeira carreira da tempada de de F\u00f3rmula Un. A carreira de 45 voltas ga\u00f1ouna Mika H\u00e4kkinen para McLaren desde a pole position, co seu compa\u00f1eiro de equipo David Coulthard terminando segundo e Jacques Villeneuve terminando o terceiro para Williams.\nInformes.\nAntecedentes.\nMika H\u00e4kkinen logrou a pole por diante do seu compa\u00f1eiro de equipo David Coulthard. Jacques Villeneuve cualificou en terceiro lugar, nunha nova longa distancia entre eixes Williams. Ralf Schumacher foi cuarto.\nMichael Schumacher, o principal rival do campionato de H\u00e4kkinen, clasificou o noveno tras unha serie de problemas ao longo da pr\u00e1ctica. O chasis de Ferrari de gran ancho entre as rodas, fac\u00eda o seu debut no Grand Prix, foi desechado por Schumacher despois de probalo durante as sesi\u00f3ns de pr\u00e1ctica do venres. De volta ao seu vello coche, trompeou na primeira volta durante a primeira pr\u00e1ctica do s\u00e1bado, e logo sufriu un fallo de motor no inicio da segunda pr\u00e1ctica.\nTam\u00e9n houbo varios rumores de que os Ferraris estaban f\u00f3ra do ritmo debido a que McLaren ameazara con protestar polo novo sistema de freada do equipo italiano e alg\u00fans estaban seguros de que fora eliminado, co conseguinte prexu\u00edzo obvio para o equipo.\nResumo da carreira.\nN\u00e1 carreira, os McLarens foron dominantes, correron primeiro e segundo todo o tempo e s\u00f3 pararonn unha vez cada un. Ralf Schumacher, que corr\u00eda cunha carga de combustible lixeira debido \u00e1 s\u00faa estratexia de d\u00faas paradas, parec\u00eda ser o \u00fanico piloto capaz de inquietalos na primeira parte da carreira. Conseguiu quedar cos McLarens pero non puido pasalos.\nA volta 24 viu a Jos Verstappen retirarse co Stewart-Ford cun fallo na caixa de velocidades, Rubens Barrichello retirouse co mesmo problema 3 voltas m\u00e1is tarde. Villeneuve ocupou o terceiro lugar cando Schumacher fixo a primeira das s\u00faas paradas, e aqu\u00ed foi onde quedou ata o final. Ao final, Villeneuve estaba a atrapar aos McLarens porque H\u00e4kkinen non repostara combustible suficiente na s\u00faa parada, e o finland\u00e9s tivo que levantar o pe do acelerador para reducir o seu consumo de combustible.\nDamon Hill, logrou os seus primeiros puntos do ano, terminando por diante de Michael e Ralf Schumacher no quinto e sexto lugar respectivamente."}
{"id": "443164", "revid": "5863", "url": "https://gl.wikipedia.org/wiki?curid=443164", "title": "Tempada 2018-2019 da Rink Hockey Premier League", "text": "A tempada 2018-2019 da Rink Hockey Premier League \u00e9 a 45\u00aa edici\u00f3n da m\u00e1xima categor\u00eda do h\u00f3ckey a pat\u00edns en Inglaterra. A tempada comezou o 29 de setembro de 2018 co partido que enfrontou ao Soham RHC e ao Manchester RHC, e finalizou o 8 de xu\u00f1o de 2019.\nAo finalizar a competici\u00f3n o King's Lynn RHC alzou o seu 4\u00ba t\u00edtulo, revalidando os conseguidos nas tres tempadas anteriores."}
{"id": "443165", "revid": "89787", "url": "https://gl.wikipedia.org/wiki?curid=443165", "title": "Campionato de Europa de h\u00f3ckey a pat\u00edns feminino 2018", "text": "O Campionato de Europa de h\u00f3ckey a pat\u00edns feminino 2018, ser\u00e1 a 14\u00aa edici\u00f3n do Campionato de Europa de h\u00f3ckey a pat\u00edns feminino. A competici\u00f3n disputarase na cidade de Mealhada (Portugal, que acolleu o torneo por primeira vez. O campionato comezar\u00e1 o 8 de outubro de 2018 coa cerimonia de inuguraci\u00f3n e disputa da primeira xornada \u00edntegra de competici\u00f3n, e finalizar\u00e1 o 13 de outubro coa disputa da \u00faltima xornada.\nNesta edici\u00f3n participan un total de 7 equipos, dous m\u00e1is que na edici\u00f3n anterior. Admais dos cinco equipos que participaron o torneo en 2015, esta edici\u00f3n viu o regreso dos combinados de Inglaterra e Su\u00edza. Disputaranse un total de 21 partidos nos seis d\u00edas de competici\u00f3n.\nA selecci\u00f3n espa\u00f1ola defender\u00e1 o t\u00edtulo conquistado na edici\u00f3n precedente disputada en Matera (Italia) en 2015.\nSede.\nTodos os partidos do campionato celebr\u00e1ronse no Pavill\u00f3n Municipal de Mealhada, un recinto cuberto con capacidade para 1\u00a0000 persoas e unha pista de xogo sint\u00e9tica cunhas dimensi\u00f3ns de 20\u00a0\u00d7\u00a040 metros, e que \u00e9 o fogar do principal equipo de h\u00f3ckey a pat\u00edns da cidade, o H\u00f3quei Clube da Mealhada.\nEsta foi a primeira ocasi\u00f3n na que o Pavill\u00f3n Municipal de Mealhada acolleu unha competici\u00f3n internacional de selecci\u00f3ns absolutas de h\u00f3ckey a pat\u00edns, tendo organizado con anterioridade outros eventos a nivel de clubs de h\u00f3ckey a pat\u00edns como as finais da Supercopa Ant\u00f3nio Livramento (2016 e 2018) ou a Copa de Europa feminina (2008), ou doutros deportes como o f\u00fatbol sala.\n\u00c1rbitros.\nO campionato ser\u00e1 arbitrado por un total de oito \u00e1rbitros de seis federaci\u00f3ns europeas distintas: Espa\u00f1a (2 \u00e1rbitros), Portugal (2), Italia (1), Inglaterra (1), Francia (1) e Alema\u00f1a (1). Os \u00e1rbitros alternar\u00e1n encontros de pa\u00edses distintos ao seu e tam\u00e9n mudar\u00e1n a s\u00faa posici\u00f3n, xa que exercer\u00e1n de \u00e1rbitros principais nuns partidos e noutros ser\u00e1n \u00e1rbitros de mesa en apoio aos seus dous compa\u00f1eiros en pista. Os \u00e1rbitros participantes nesta edici\u00f3n foron os seguintes:\nEntre os oito \u00e1rbitros enc\u00f3ntranse o ponteare\u00e1n Alberto Veiga e o tam\u00e9n galego Daniel Villar."}
{"id": "443167", "revid": "1576", "url": "https://gl.wikipedia.org/wiki?curid=443167", "title": "Monique Andr\u00e9e Cerf", "text": ""}
{"id": "443168", "revid": "1576", "url": "https://gl.wikipedia.org/wiki?curid=443168", "title": "Brigitte Anne Marie Bardot", "text": ""}
{"id": "443169", "revid": "1576", "url": "https://gl.wikipedia.org/wiki?curid=443169", "title": "Brigitte Anne-Marie Bardot", "text": ""}
{"id": "443170", "revid": "1576", "url": "https://gl.wikipedia.org/wiki?curid=443170", "title": "Jean Louis Barrault", "text": ""}
{"id": "443171", "revid": "1576", "url": "https://gl.wikipedia.org/wiki?curid=443171", "title": "Jean Paul Belmondo", "text": ""}
{"id": "443172", "revid": "1576", "url": "https://gl.wikipedia.org/wiki?curid=443172", "title": "Jacques Andr\u00e9 Simonet", "text": ""}
{"id": "443173", "revid": "1576", "url": "https://gl.wikipedia.org/wiki?curid=443173", "title": "Daniel Hamidou", "text": ""}
{"id": "443174", "revid": "1576", "url": "https://gl.wikipedia.org/wiki?curid=443174", "title": "G\u00e9rard Xavier Marcel Depardieu", "text": ""}
{"id": "443175", "revid": "1576", "url": "https://gl.wikipedia.org/wiki?curid=443175", "title": "Isabelle Yasmina Adjani", "text": ""}
{"id": "443176", "revid": "1576", "url": "https://gl.wikipedia.org/wiki?curid=443176", "title": "Jean Pierre L\u00e9aud", "text": ""}
{"id": "443177", "revid": "1576", "url": "https://gl.wikipedia.org/wiki?curid=443177", "title": "Philippe Fran\u00e7ois Nazaire Fabre", "text": ""}
{"id": "443178", "revid": "1576", "url": "https://gl.wikipedia.org/wiki?curid=443178", "title": "Philippe Fran\u00e7ois Nazaire Fabre d'\u00c9glantine", "text": ""}
{"id": "443179", "revid": "89787", "url": "https://gl.wikipedia.org/wiki?curid=443179", "title": "Gregory Chamitoff", "text": "Gregory Errol Chamitoff \u00e9 un astronauta estadounidense que formou parte das misi\u00f3n STS-124, STS-134 e STS-126 e das expedici\u00f3ns 17 e 18 da Estaci\u00f3n Espacial Internacional. Pasou un total de 198,75 d\u00edas no espazo.\nTraxectoria.\nChamitoff naceu o 6 de agosto de 1962 en Montreal, Canad\u00e1. \u00c9 graduado en enxe\u00f1er\u00eda el\u00e9ctrica pola Universidade Polit\u00e9cnica do Estado de California en 1985, m\u00e1ster en enxe\u00f1er\u00eda aeroespacial polo Instituto Tecnol\u00f3xico de Massachusetts en 1992 e m\u00e1ster en xeolox\u00eda planetar\u00eda pola Universidade de Houston-Clear Lake en 2002. Est\u00e1 casado con Chantal Caviness e ten dous fillos. Entre as s\u00faas afecci\u00f3ns est\u00e1n o mergullo, o sendeirismo, o voo, o esqu\u00ed, o aikido, o ilusionismo, tocar a guitarra e o xadrez.\nEn 1995 comezou a traballar no Centro Espacial Johnson como controlador de guiado e control de voo, axudando a desenvolver software para o control de actitude en naves espaciais e predicci\u00f3n, an\u00e1lise e optimizaci\u00f3n de manobras. Foi seleccionado pola NASA como candidato a astronauta en 1998, sendo xefe CAPCOM (\"Capsule Communicator\") para a Expedici\u00f3n 9 e axudando no adestramento da Expedici\u00f3n 6. Participou tam\u00e9n na misi\u00f3n NEEMO-3 da NASA, consistente en vivir e traballar nun m\u00f3dulo subacu\u00e1tico durante 9 d\u00edas. En setembro de 2013 deixou a NASA para adicarse \u00e1 docencia. ."}
{"id": "443181", "revid": "72012", "url": "https://gl.wikipedia.org/wiki?curid=443181", "title": "Chandraayan", "text": ""}
{"id": "443183", "revid": "1576", "url": "https://gl.wikipedia.org/wiki?curid=443183", "title": "Ubisoft Entertainment", "text": ""}
{"id": "443184", "revid": "1576", "url": "https://gl.wikipedia.org/wiki?curid=443184", "title": "Ubisoft Entertainment Inc", "text": ""}
{"id": "443185", "revid": "1576", "url": "https://gl.wikipedia.org/wiki?curid=443185", "title": "Activision Interactive", "text": ""}
{"id": "443186", "revid": "12452", "url": "https://gl.wikipedia.org/wiki?curid=443186", "title": "LucasArts Entertainment", "text": ""}
{"id": "443187", "revid": "12452", "url": "https://gl.wikipedia.org/wiki?curid=443187", "title": "LucasArts Entertainment Company LLC", "text": ""}
{"id": "443188", "revid": "12452", "url": "https://gl.wikipedia.org/wiki?curid=443188", "title": "LucasArts Entertainment Company", "text": ""}
{"id": "443189", "revid": "1576", "url": "https://gl.wikipedia.org/wiki?curid=443189", "title": "Ocean Software Ltd", "text": ""}
{"id": "443190", "revid": "1576", "url": "https://gl.wikipedia.org/wiki?curid=443190", "title": "Ocean Software Ltd.", "text": ""}
{"id": "443192", "revid": "1576", "url": "https://gl.wikipedia.org/wiki?curid=443192", "title": "Ultimate Play the Game", "text": ""}
{"id": "443193", "revid": "1576", "url": "https://gl.wikipedia.org/wiki?curid=443193", "title": "Ultimate - Play The Game", "text": ""}
{"id": "443194", "revid": "1576", "url": "https://gl.wikipedia.org/wiki?curid=443194", "title": "Maxis Software", "text": ""}
{"id": "443195", "revid": "1576", "url": "https://gl.wikipedia.org/wiki?curid=443195", "title": "Atari Games", "text": ""}
{"id": "443196", "revid": "1576", "url": "https://gl.wikipedia.org/wiki?curid=443196", "title": "Atari, Inc.", "text": ""}
{"id": "443197", "revid": "1576", "url": "https://gl.wikipedia.org/wiki?curid=443197", "title": "Atari Corporation", "text": ""}
{"id": "443198", "revid": "1576", "url": "https://gl.wikipedia.org/wiki?curid=443198", "title": "Atari Inc", "text": ""}
{"id": "443199", "revid": "1576", "url": "https://gl.wikipedia.org/wiki?curid=443199", "title": "Namco Ltd.", "text": ""}
{"id": "443200", "revid": "1576", "url": "https://gl.wikipedia.org/wiki?curid=443200", "title": "Namco Ltd", "text": ""}
{"id": "443201", "revid": "1576", "url": "https://gl.wikipedia.org/wiki?curid=443201", "title": "Valve, LLC", "text": ""}
{"id": "443202", "revid": "1576", "url": "https://gl.wikipedia.org/wiki?curid=443202", "title": "Valve L.L.C.", "text": ""}
{"id": "443203", "revid": "1576", "url": "https://gl.wikipedia.org/wiki?curid=443203", "title": "Valve Incorporated", "text": ""}
{"id": "443204", "revid": "1576", "url": "https://gl.wikipedia.org/wiki?curid=443204", "title": "Valve Inc.", "text": ""}
{"id": "443205", "revid": "1576", "url": "https://gl.wikipedia.org/wiki?curid=443205", "title": "Bioware Corp", "text": ""}
{"id": "443206", "revid": "1576", "url": "https://gl.wikipedia.org/wiki?curid=443206", "title": "Chucklefish Ltd", "text": ""}
{"id": "443207", "revid": "1576", "url": "https://gl.wikipedia.org/wiki?curid=443207", "title": "Chucklefish Ltd.", "text": ""}
{"id": "443208", "revid": "1576", "url": "https://gl.wikipedia.org/wiki?curid=443208", "title": "Rainbow Arts Software GmbH", "text": ""}
{"id": "443209", "revid": "1576", "url": "https://gl.wikipedia.org/wiki?curid=443209", "title": "Rainbow Arts Software", "text": ""}
{"id": "443210", "revid": "1576", "url": "https://gl.wikipedia.org/wiki?curid=443210", "title": "SEGA Dreamcast", "text": ""}
{"id": "443211", "revid": "1576", "url": "https://gl.wikipedia.org/wiki?curid=443211", "title": "Nintendo GameBoy", "text": ""}
{"id": "443212", "revid": "1576", "url": "https://gl.wikipedia.org/wiki?curid=443212", "title": "Nintendo Gameboy", "text": ""}
{"id": "443213", "revid": "1576", "url": "https://gl.wikipedia.org/wiki?curid=443213", "title": "Game Boy Advanced", "text": ""}
{"id": "443214", "revid": "1576", "url": "https://gl.wikipedia.org/wiki?curid=443214", "title": "GameBoy Advance", "text": ""}
{"id": "443215", "revid": "1576", "url": "https://gl.wikipedia.org/wiki?curid=443215", "title": "Game Cube", "text": ""}
{"id": "443216", "revid": "1576", "url": "https://gl.wikipedia.org/wiki?curid=443216", "title": "Nintendo 3DS XL", "text": ""}
{"id": "443217", "revid": "1576", "url": "https://gl.wikipedia.org/wiki?curid=443217", "title": "Nintendo64", "text": ""}
{"id": "443218", "revid": "1576", "url": "https://gl.wikipedia.org/wiki?curid=443218", "title": "Nintendo DSi XL", "text": ""}
{"id": "443219", "revid": "1576", "url": "https://gl.wikipedia.org/wiki?curid=443219", "title": "Family Computer System", "text": ""}
{"id": "443220", "revid": "1576", "url": "https://gl.wikipedia.org/wiki?curid=443220", "title": "Family Computer", "text": ""}
{"id": "443221", "revid": "1576", "url": "https://gl.wikipedia.org/wiki?curid=443221", "title": "Nintendo Famicom", "text": ""}
{"id": "443222", "revid": "1576", "url": "https://gl.wikipedia.org/wiki?curid=443222", "title": "Nintendo Family Computer", "text": ""}
{"id": "443223", "revid": "1576", "url": "https://gl.wikipedia.org/wiki?curid=443223", "title": "Nintendo NES", "text": ""}
{"id": "443224", "revid": "1576", "url": "https://gl.wikipedia.org/wiki?curid=443224", "title": "Sony PS2", "text": ""}
{"id": "443225", "revid": "1576", "url": "https://gl.wikipedia.org/wiki?curid=443225", "title": "Sony PlayStation 2", "text": ""}
{"id": "443226", "revid": "1576", "url": "https://gl.wikipedia.org/wiki?curid=443226", "title": "Playstation3", "text": ""}
{"id": "443227", "revid": "1576", "url": "https://gl.wikipedia.org/wiki?curid=443227", "title": "Sony PlayStation 3", "text": ""}
{"id": "443228", "revid": "1576", "url": "https://gl.wikipedia.org/wiki?curid=443228", "title": "Sega-CD", "text": ""}
{"id": "443229", "revid": "1576", "url": "https://gl.wikipedia.org/wiki?curid=443229", "title": "SegaCD", "text": ""}
{"id": "443230", "revid": "1576", "url": "https://gl.wikipedia.org/wiki?curid=443230", "title": "Famicom Disk Drive", "text": ""}
{"id": "443231", "revid": "1576", "url": "https://gl.wikipedia.org/wiki?curid=443231", "title": "Nintendo Game Boy Color", "text": ""}
{"id": "443232", "revid": "1576", "url": "https://gl.wikipedia.org/wiki?curid=443232", "title": "Nintendo GameBoy Color", "text": ""}
{"id": "443233", "revid": "1576", "url": "https://gl.wikipedia.org/wiki?curid=443233", "title": "GameBoy Pocket", "text": ""}
{"id": "443234", "revid": "98629", "url": "https://gl.wikipedia.org/wiki?curid=443234", "title": "Hold the Dark", "text": "Hold the Dark\u00a0\u00e9 un filme estadounidense de 2018 dirixido por Jeremy Saulnier e con gui\u00f3n de Macon Blair. Bas\u00e9ase na novela hom\u00f3nima de William Giraldi e est\u00e1 protagonizado por Jeffrey Wright, Alexander Skarsg\u00e5rd, James Badge Dale, Riley Keough, Tantoo Cardinal e Julian Black Antelope.\nO filme foi estreado por vez primeira no Festival Internacional de Cinema de Toronto o 12 de setembro de 2018 e foi estreado internacionalmente o 28 de setembro de 2018 a trav\u00e9s de Netflix."}
{"id": "443235", "revid": "1576", "url": "https://gl.wikipedia.org/wiki?curid=443235", "title": "EA Los Angeles", "text": ""}
{"id": "443236", "revid": "1576", "url": "https://gl.wikipedia.org/wiki?curid=443236", "title": "EA Tiburon", "text": ""}
{"id": "443237", "revid": "1576", "url": "https://gl.wikipedia.org/wiki?curid=443237", "title": "Electronic Arts UK", "text": ""}
{"id": "443238", "revid": "1576", "url": "https://gl.wikipedia.org/wiki?curid=443238", "title": "Multiple Arcade Machine Emulator", "text": ""}
{"id": "443239", "revid": "1576", "url": "https://gl.wikipedia.org/wiki?curid=443239", "title": "Fallout II", "text": ""}
{"id": "443242", "revid": "1576", "url": "https://gl.wikipedia.org/wiki?curid=443242", "title": "Fallout III", "text": ""}
{"id": "443243", "revid": "1576", "url": "https://gl.wikipedia.org/wiki?curid=443243", "title": "Fallout 4 VR", "text": ""}
{"id": "443244", "revid": "1576", "url": "https://gl.wikipedia.org/wiki?curid=443244", "title": "Fallout NV", "text": ""}
{"id": "443245", "revid": "1576", "url": "https://gl.wikipedia.org/wiki?curid=443245", "title": "Blood Omen", "text": ""}
{"id": "443246", "revid": "1576", "url": "https://gl.wikipedia.org/wiki?curid=443246", "title": "LinkedIn.com", "text": ""}
{"id": "443247", "revid": "98629", "url": "https://gl.wikipedia.org/wiki?curid=443247", "title": "Ma vie en rose", "text": "Ma vie en rose\u00a0\u00e9 un filme de 1997 dirixido por Alain Berliner. Conta a historia de Ludovic, que \u00e9 visto pola s\u00faa familia e comunidade como un neno, pero que se sente e act\u00faa como unha nena. O filme amosa os problemas da familia de Lodovic para aceptar a s\u00faa identidade de x\u00e9nero. O filme foi escollido como candidato belga \u00f3 \u00d3scar \u00f3 mellor filme en lingua non inglesa na 70\u00aa edici\u00f3n dos premios, pero finalmente non foi nomeado.\nSinopse.\nCando a familia Fabre se muda \u00e1 casa dos seus so\u00f1os con veci\u00f1os marabillosos, todo parece perfecto ag\u00e1s por unha cousa: o m\u00e1is novo dos seus fillos, Ludovic, a\u00ednda que se lle asignou o x\u00e9nero masculino ao nacer, sente que \u00e9 unha nena e quere vivir como tal.\nO problema comeza cando Ludovic se fai amigo de J\u00e9r\u00f4me, fillo do xefe do seu pai e veci\u00f1o da r\u00faa, e expresa o desexo de casar con el cando sexa unha muller. Nunha visita a casa de J\u00e9r\u00f4me, Ludovic entre no cuarto da irm\u00e1 e pon un dos seus vestidos sen saber que a irm\u00e1 morre. A nai de J\u00e9r\u00f4me veo todo e ela e os demais veci\u00f1os est\u00e1n horrorizados. A comunidade ponse na contra de Ludovic e por extensi\u00f3n do resto da familia Fabre."}
{"id": "443248", "revid": "1576", "url": "https://gl.wikipedia.org/wiki?curid=443248", "title": "Notch", "text": ""}
{"id": "443249", "revid": "1576", "url": "https://gl.wikipedia.org/wiki?curid=443249", "title": "Markus &quot;Notch&quot; Persson", "text": ""}
{"id": "443250", "revid": "89787", "url": "https://gl.wikipedia.org/wiki?curid=443250", "title": "SRY", "text": "O xene SRY (siglas do ingl\u00e9s \"sex-determining region Y\", rexi\u00f3n determinante do sexo Y) \u00e9 o xene responsable da iniciaci\u00f3n da determinaci\u00f3n sexual masculina nos humanos. Codifica a prote\u00edna SRY, tam\u00e9n chamada factor determinante dos test\u00edculos (TDF), que \u00e9 unha prote\u00edna que se une ao ADN (tam\u00e9n chamadas prote\u00ednas/factores de transcrici\u00f3n reguladores de xenes). O SRY \u00e9 un xene sen intr\u00f3ns que determina o sexo, situado no cromosoma Y dos animais terios (mam\u00edferos placentarios e marsupiais). As mutaci\u00f3ns neste xene orixinan diversos trastornos do desenvolvemento sexual con diversos efectos sobre o fenotipo e xenotipo do individuo.\nO TDF \u00e9 un membro da familia do xene SOX (de caixa similar \u00e1 do SRY) de prote\u00ednas que se unen ao ADN. Cando este factor forma un complexo coa prote\u00edna SF1, act\u00faa como factor de transcrici\u00f3n que pode regular \u00e1 alza outros factores de transcrici\u00f3n, principalmente o SOX9. A s\u00faa expresi\u00f3n causa o desenvolvemento dos cord\u00f3ns sexuais primarios, que despois dan lugar aos t\u00fabulos semin\u00edferos. Estes cord\u00f3ns f\u00f3rmanse na etapa embrionaria na parte central da g\u00f3nada a\u00ednda indiferenciada, convert\u00e9ndoa nun test\u00edculo. Ent\u00f3n ind\u00facese a formaci\u00f3n das c\u00e9lulas de Leydig testiculares que empezan a segregar testosterona, mentres que outras c\u00e9lulas testiculares, as c\u00e9lulas de Sertoli, producen a hormona antim\u00fclleriana. Os efectos do xene SRY normalmente te\u00f1en lugar de 6 a 8 semanas despois da formaci\u00f3n do feto e inhiben o crecemento das estruturas anat\u00f3micas femininas nos machos, \u00e1 vez que favorecen o desenvolvemento das caracter\u00edsticas de macho dominantes.\nEvoluci\u00f3n e regulaci\u00f3n do xene.\nEvoluci\u00f3n.\nO \"SRY\" puido orixinarse por duplicaci\u00f3n x\u00e9nica do xene do cromosoma X \"SOX3\", un membro da familia Sox. Esta duplicaci\u00f3n aconteceu despois da separaci\u00f3n eentre os monotremos (que non te\u00f1en este xene) e os terios (que o te\u00f1en). Os monotremos, ademais de careceren do xene \"SRY\", te\u00f1en alg\u00fans cromosomas sexuais que comparten homolox\u00eda cos cromosomas sexuais das aves. \nO \"SRY\" \u00e9 un xene que evoluciona rapidamente e a s\u00faa regulaci\u00f3n foi dif\u00edcil de estudar porque o tipo de determinaci\u00f3n do sexo non \u00e9 unha caracter\u00edstica altamente conservada dentro do reino animal. \nRegulaci\u00f3n.\nO xene \"SRY\" ten pouco en com\u00fan cos xenes de determinaci\u00f3n do sexo doutros organismos modelo, e os ratos son o principal organismo modelo que pode utilizarse para o seu estudo. Comprender a s\u00faa regulaci\u00f3n \u00e9 complicado incluso entre especies de mam\u00edferos, xa que hai pouca conservaci\u00f3n na secuencia desta prote\u00edna. O \u00fanico grupo conservado entre os ratos e outros animais \u00e9 a rexi\u00f3n da caixa HMG do grupo de alta mobilidade responsable da uni\u00f3n ao ADN. As mutaci\u00f3ns nesta rexi\u00f3n te\u00f1en como resultado a inversi\u00f3n do sexo, orixinando un individo do sexo oposto. Como hai pouca conservaci\u00f3n, o promotor do \"SRY\", os elementos reguladores e a regulaci\u00f3n non se co\u00f1ecen ben. Dentro de grupos de mam\u00edferos relacionados hai homolox\u00edas nos primeiros 400-600 pares de bases augas arriba do sitio de inicio da traduci\u00f3n. Os estudos in vitro do promotor do xene \"SRY\" humano mostraron que unha rexi\u00f3n de polo menos 310 pares de bases augas arriba do sitio de inicio da traduci\u00f3n son necesarios para a funci\u00f3n promotora do \"SRY\". Descubriuse que a uni\u00f3n de tres factores de transcrici\u00f3n \u00e1 secuencia promotora humana, que son o factor esteroidox\u00e9nico 1 (SF1), a prote\u00edna de especificidade 1 (factor de transcrici\u00f3n Sp1) e a prote\u00edna do tumor de Wilms 1 (WT1), infl\u00faen na expresi\u00f3n do \"SRY\".\nA rexi\u00f3n promotora ten dous sitios de uni\u00f3n para Sp1, en -150 e -13, que funcionan como sitios reguladores. O Sp1 \u00e9 un factor de transcrici\u00f3n que se une a secuencias consenso ricas en GC, e a mutaci\u00f3n dos sitios de uni\u00f3n do \"SRY\" orixina unha reduci\u00f3n do 90% na transcrici\u00f3n xen\u00e9tica. Os estudos sobre o SF1 deron resultados menos definidos. As mutaci\u00f3ns no SF1 poden orixinar a inversi\u00f3n sexual e a s\u00faa deleci\u00f3n causa un incompleto desenvolvemento gonadal. Por\u00e9n, non est\u00e1 claro como o factor esteroidox\u00e9nico 1 (SF1) interacciona directamente co promotor do \"SR1\". A rexi\u00f3n promotora tam\u00e9n ten dous sitios de uni\u00f3n a WT1 en -78 e -87 pares de bases desde o cod\u00f3n ATG. O factor de transcrici\u00f3n WT1 ten catro dedos de zinc C-terminais e unha rexi\u00f3n rica en Pro/Glu e funciona principalmente como un activador. A mutaci\u00f3n dos dedos de zinc ou a inactivaci\u00f3n do WT1 te\u00f1en como resultado a reduci\u00f3n do tama\u00f1o da g\u00f3nada masculina. A deleci\u00f3n do xene causa unha completa inversi\u00f3n do sexo. Non est\u00e1 claro como funciona o WT1 para regular \u00e1 alza o \"SRY\", pero algunhas investigaci\u00f3ns suxiren que axuda a estabilizar o procesamento de mensaxes. Por\u00e9n, esta hip\u00f3tese ten varias complicaci\u00f3ns, porque o WT1 tam\u00e9n \u00e9 responsable da expresi\u00f3n dun antagonista do desenvolvemento masculino, DAX1, do cromosoma X. Unha copia adicional de DAX1 nos ratos orixina a inversi\u00f3n de sexo. Non est\u00e1 claro como funciona DAX1 e suxer\u00edronse moitas v\u00edas diferentes, como a desestabilizaci\u00f3n transcricional do \"SRY\" e a uni\u00f3n ao ARN. Hai probas obtidas en traballos sobre a supresi\u00f3n do desenvolvemento masculino de que DAX1 pode interferir coa funci\u00f3n do SF1, e \u00e1 s\u00faa vez a transcrici\u00f3n do \"SRY\" ao recrutar correpresores.\nHai tam\u00e9n probas de que a prote\u00edna de uni\u00f3n a GATA 4 (GATA4) e a FOG2 contrib\u00faen \u00e1 activaci\u00f3n do \"SRY\" ao asociarse co seu promotor. Non est\u00e1 claro como estas prote\u00ednas regulan a transcrici\u00f3n de \"SRY\", pero os mutantes en FOG2 e GATA4 te\u00f1en niveis significativamente inferiores de transcrici\u00f3n de \"SRY\". As FOGs te\u00f1en motivos de dedo de zinc que se poden unir ao ADN, pero non hai evidencias de que FOG2 interaccione con \"SRY\". Os estudos realizados suxiren que FOG2 e GATA4 se asocian coas prote\u00ednas remodeladoras do nucleosoma que poder\u00edan causar a s\u00faa activaci\u00f3n.\nFunci\u00f3n.\nDurante a xestaci\u00f3n as c\u00e9lulas da g\u00f3nada primordial situadas na crista uroxenital est\u00e1n en estado bipotencial, o que significa que pos\u00faen a capacidade de converterse en c\u00e9lulas masculinas (c\u00e9lulas de Sertoli e de Leydig) ou femininas (c\u00e9lulas foliculares e da teca). A prote\u00edna SRY ou factor determinante dos test\u00edculos (TDF) inicia a diferenciaci\u00f3n testicular ao activar factores de taranscrici\u00f3n espec\u00edficos do macho, o que permite que estas c\u00e9lulas bipotenciais se diferencien e proliferen. O TDF realiza isto regulando \u00e1 alza o factor de transcrici\u00f3n SOX9, que ten un sitio de uni\u00f3n ao ADN moi similar ao do TDF. O SOX9 causa a regulaci\u00f3n \u00e1 alza do factor de crecemento de fibroblastos 9 (Fgf9), que \u00e1 s\u00faa vez orixina unha maior regulaci\u00f3n \u00e1 alza de SOX9 . Unha vez que se acadan os niveis adecuados de SOX9, as c\u00e9lulas bipotenciais da g\u00f3nada empezan a diferenciarse en c\u00e9lulas de Sertoli. Ademais, as c\u00e9lulas que expresan o TDF contin\u00faan proliferando para formar o test\u00edculo primordial. A\u00ednda que isto constit\u00fae a serie b\u00e1sica de eventos que ocorren, este breve resumo deber\u00eda tomarse con certas reservas porque hai moitos m\u00e1is factores que infl\u00faen na complexa diferenciaci\u00f3n sexual.\nAcci\u00f3n no n\u00facleo.\nA prote\u00edna SRY ou TDF consta de tres rexi\u00f3ns principais. A rexi\u00f3n central comprende o dominio HMG (grupo de alta mobilidade), que cont\u00e9n secuencias de localizaci\u00f3n nuclear e act\u00faa como dominio para a uni\u00f3n co ADN. O dominio C-terminal non ten unha estrutura conservada, e o dominio N-terminal pode ser fosforilado para potenciar a uni\u00f3n ao ADN. O proceso empeza coa localizaci\u00f3n nuclear do TDF por acetilaci\u00f3n das rexi\u00f3n do sinal de localizaci\u00f3n nuclear, o que permite a uni\u00f3n da importina \u03b2 e a calmodulina ao TDF, facilitando a s\u00faa importaci\u00f3n ao n\u00facleo. Unha vez no n\u00facleo, o TDF e o SF1 (outro regulador transcricional) acompl\u00e9xanse e \u00fanense a TESCO (do ingl\u00e9s \"testis-specific enhancer of Sox9 core\"), o elemento amplificador espec\u00edfico do test\u00edculo do xene Sox9, en precursores de c\u00e9lula de Sertoli, localizado augas arriba do sitio de inicio da transcrici\u00f3n do xene Sox9. Especificamente, \u00e9 a rexi\u00f3n HMG do TDF a que se une ao suco menor da secuencia diana do ADN, causando que o ADN se dobre e desenrosque. O establecemento desta particular \u201carquitectura\u201d do ADN facilita a transcrici\u00f3n do xene Sox9. A prote\u00edna SOX9 inicia despois un bucle de retroalimentaci\u00f3n positiva, que implica que o SOX9 act\u00fae como o seu propio factor de transcrici\u00f3n e ten como resultado a s\u00edntese de grandes cantidades de SOX9.\nO SOX9 e a diferenciaci\u00f3n dos test\u00edculos.\nA prote\u00edna SF1, por si soa, causa unha transcrici\u00f3n m\u00ednima do xene \"SOX9\" tanto nas c\u00e9lulas gonadais bipotenciais XX coma XY ao longo da crista uroxenital. Por\u00e9n, a uni\u00f3n do complexo TDF-SF1 ao amplificador espec\u00edfico do test\u00edculo (TESCO) no SOX9 orixina unha significtiva regulaci\u00f3n \u00e1 alza do xene s\u00f3 na g\u00f3nada XY, mentres que a transcrici\u00f3n na g\u00f3nada XX permanece insignificante. Parte desta regulaci\u00f3n \u00e1 alza \u00e9 realizada pola propia SOX9 por medio dun bucle de retroalimentaci\u00f3n positivo; igual que o TDF, a SOX9 forma complexos con SF1 e \u00fanese ao amplificadcor TESCO, causando unha maior expresi\u00f3n de SOX9 na g\u00f3nada XY. Outras d\u00faas prote\u00ednas, FGF9 (factor de crecemento de fibroblastos 9) e PDG2 (prostaglandina D2), tam\u00e9n mante\u00f1en esta regulaci\u00f3n \u00e1 alza. A\u00ednda que as s\u00faas v\u00edas exactas son se co\u00f1ecen ben, s\u00e1bese que son esenciais para a expresi\u00f3n continua de SOX9 aos niveis necesarios para o desenvolvemento dos test\u00edculos.\nA SOX9 e o TDF crese que son responsables da diferenciaci\u00f3n aut\u00f3noma celular de precursores de c\u00e9lulas de soporte nas g\u00f3nadas en c\u00e9lulas de Sertoli, o inicio do desenvolvemento testicular. Ests c\u00e9lulas de Sertoli iniciais, no centro da g\u00f3nada, hipotet\u00edzase que son o punto de inicio dunha onda de FGF9 que se espalla pola g\u00f3nada XY en desenvolvemento, causando unha maior diferenciaci\u00f3n das c\u00e9lulas de Sertoli por regulaci\u00f3n n\u00e1 alza de SOX9. SOX9 e TDF crese tam\u00e9n que son responsables de moitos dos procesos posteriores do desenvolvemento testicular (como a diferenciaci\u00f3n das c\u00e9lulas de Leydig, formaci\u00f3n do cord\u00f3n sexual e formaci\u00f3n da vasculatura espec\u00edfica do test\u00edculo), a\u00ednda que os mecanismos exactos seguen sen estar claros. Por\u00e9n, SOX9 en presenza de PDG2 act\u00faa directamente sobre o xene Amh (que codifica a hormona antim\u00fclleriana) e pode inducir a formaci\u00f3n do test\u00edculo en g\u00f3nadas XX de rato, o que indica que \u00e9 esencial para o desenvolvemento do test\u00edculo.\nInfluencia no sexo.\nOs embri\u00f3ns son id\u00e9nticos gonadalemnte, independentemente do sexo xen\u00e9tico que te\u00f1an, ata que se chega a certo punto do desenvolvemento no que o factor determinante dos test\u00edculos causa que se desenvolvan os \u00f3rganos sexuais do macho. Por tanto, o SRY xoga un importante papel na determinaci\u00f3n do sexo. O cariotipo t\u00edpico de macho \u00e9 XY. Os individuos que herdan un cromosoma Y normal e varios cromosomas X seguen sendo machos (como na s\u00edndrome de Klinefelter, cuxo cariotipo \u00e9 XXY). Unha recombinaci\u00f3n xen\u00e9tica at\u00edpica durante o sobrecruzamento cromos\u00f3mico cando a c\u00e9lula esperm\u00e1tica se est\u00e1 desenvolvendo pode ter como resultado cariotipos que non se corresponden coa s\u00faa expresi\u00f3n fenot\u00edpica.\nA maior\u00eda das veces, cando unha c\u00e9lula esperm\u00e1tica en desenvolvemento realiza o sobrecruzamento mei\u00f3tico, o xene SRY permanece no seu lugar habitual no cromosoma Y. Por\u00e9n, se por erro \u00e9 transferido ao cromosoma X, o cromosoma Y resultante non ten xa o xene SRY e xa non pode iniciar o desenvolvemento testicular. A descendencia que herda este cromosoma Y ter\u00e1 a s\u00edndrome de Swyer, caracterizada por un cariotipo XY e un fenotipo feminino. O cromosoma X resultante deste evento de sobrecruzamento ten agora o xene SRY, e, por tanto, a capacidade de iniciar o desenvolvemento testicular. A descendencia que herda este cromosoma X presentar\u00e1 unha condici\u00f3n chamada s\u00edndrome do macho XX, caracterizado por un cariotipo XX e un fenotipo masculino. A\u00ednda que a maior\u00eda dos machos XX desenvolven test\u00edculos, \u00e9 posible que experimenten unha diferenciaci\u00f3n incompleta, que resulta na formaci\u00f3n de tecidos testiculares e ov\u00e1ricos no mesmo individuo. A s\u00edndrome do macho XX orixina infertilidade, causada moi probablemente pola inactivaci\u00f3n (aleatoria ou non) do cromosoma X que cont\u00e9n o SRY nalgunhas c\u00e9lulas.\nA\u00ednda que a presenza ou ausencia do xene SRY determina xeralmente se ocorrer\u00e1 ou non o desenvolvemento testicular, suxeriuse que hai outros factores que afectan a funcionalidade de SRY. Por tanto, hai individuos que te\u00f1en o xene SRY, pero a\u00ednda seguen desenvolv\u00e9ndose como femias, sexa porque o propio xene \u00e9 defectivo ou est\u00e1 mutado, ou porque un dos factores que contrib\u00faen \u00e9 defectivo. Isto pode ocorrer en individuos que mostran un cariotipo XY, XXY ou XX SRY positivo.\nPapel noutras doenzas.\nA prote\u00edna SRY interacciona co receptor de andr\u00f3xenos e os individuos con cariotipo XY e un xene funcional SRY poden ter un feotipo feminino aparente debido a unha s\u00edndrome de insensibilidade aos andr\u00f3xenos subxacente. Os individuos con dita s\u00edndrome non poden responder aos andr\u00f3xenos adecuadamente debido a defectos no seu xene do receptor de andr\u00f3xenos, e os individuos afectados poden ter unha s\u00edndrome de insensibilidade aos andr\u00f3xenos completa ou parcial. O SRY foi tam\u00e9n ligado ao feito de que sexa m\u00e1is probable nos machos que nas femias que desenvolvan doenzas relacionadas coa dopamina como a esquizofrenia e a enfermidade de Parkinson. O SRY codifica unha prote\u00edna que controla a concentraci\u00f3n de dopamina, o neurotransmisor que transporta sinais do cerebro que controlan o movemento e a coordinaci\u00f3n.\nUso nos Xogos Ol\u00edmpicos.\nUn dos usos m\u00e1is controvertidos deste descubrimento foi como medio para a verificaci\u00f3n do x\u00e9nero dos participantes nos Xogos Ol\u00edmpicos, por medio dun sistema aplicado polo Comit\u00e9 Ol\u00edmpico Internacional en 1992. Aos atletas cun xene SRY non se lles permite participar nas competici\u00f3ns femininas, a\u00ednda que todos os atletas aos cales se lles \"detectou\" nos Xogos Ol\u00edmpicos de ver\u00e1n de 1996 foron considerados despois falsos positivos e non foron descalificados. Concretamente, oito mulleres que participaron (dun total de 3387) nestes Xogos ti\u00f1an o xene SRY. Por\u00e9n, despois de investigaci\u00f3ns m\u00e1is detalladas das s\u00faas condici\u00f3ns xen\u00e9ticas, todas estas atletas foron verificadas como femias e permit\u00eduselles competir. Atopouse que estas atletas ti\u00f1an insensibilidade aos andr\u00f3xenos parcial ou completa, a pesar de teren o xene SRY, o que as fac\u00eda fenotipicamente mulleres e non lles daba vantaxe sobre as outras mulleres competidoras. A finais da d\u00e9cada de 1990, varias sociedades profesionais relevantes en pa\u00edses como os Estados Unidos pediron a eliminaci\u00f3n da verificaci\u00f3n do x\u00e9nero, como a Asociaci\u00f3n M\u00e9dica Americana, que manifestou que o m\u00e9todo usado era inseguro e ineficaz. O exame cromos\u00f3mico foi eliminado nos Xogos Ol\u00edmpicos de ver\u00e1n de 2000, pero isto foi despois substitu\u00eddo polo uso doutras formas de comprobaci\u00f3n baseadas nos niveis hormonais.\nInvestigaci\u00f3ns en marcha.\nMalia todos os progresos feitos durante as pasadas d\u00e9cadas no estudo da determinaci\u00f3n do sexo, o funcionamento do xene SRY e a prote\u00edna TDF a\u00ednda non se comprende completamente. Deben identificarse outros factores que interve\u00f1en na determinaci\u00f3n do sexo na rede molecular e os cambios cromos\u00f3micos implicados en moitos outros casos de inversi\u00f3n sexual humana. Contin\u00faan as investigaci\u00f3ns de xenes de determinaci\u00f3n do sexo adicionais, usando t\u00e9cnicas como o cribado de micromatrices de xenes da crista xenital en diversos estadios do desenvolvemento, cribados de mutax\u00e9nese en ratos con varios fenotipos de inversi\u00f3n sexual e a identificaci\u00f3n de xenes sobre os que act\u00faan factores de transcrici\u00f3n usando a inmunoprecipitaci\u00f3n da cromatina."}
{"id": "443251", "revid": "1576", "url": "https://gl.wikipedia.org/wiki?curid=443251", "title": "Dualshock", "text": ""}
{"id": "443252", "revid": "1576", "url": "https://gl.wikipedia.org/wiki?curid=443252", "title": "Playstation Move", "text": ""}
{"id": "443253", "revid": "1576", "url": "https://gl.wikipedia.org/wiki?curid=443253", "title": "Playstation 4", "text": ""}
{"id": "443254", "revid": "7802", "url": "https://gl.wikipedia.org/wiki?curid=443254", "title": "Roger Mortimer, 1\u00ba conde de March", "text": ""}
{"id": "443255", "revid": "1987", "url": "https://gl.wikipedia.org/wiki?curid=443255", "title": "Ux\u00edo de Savoia", "text": "Pr\u00edncipe Ux\u00edo Francisco de Savoia (en franc\u00e9s: \"Eug\u00e8ne de Savoie\", en alem\u00e1n: \"Prinz Eugen von Savoyen\", en h\u00fangaro: \"Savoyai Jen\u0151\"), nado en Par\u00eds o 18 de outubro de 1663 e finado en Viena o 21 de abril de 1736, foi un dos m\u00e1is brillantes xenerais que serviu a Austria durante as guerras onde foron expulsados os turcos otom\u00e1ns dos territorios austr\u00edacos, h\u00fangaros e serbios a finais do s\u00e9culo XVII.\nFamilia e mocidade.\nUx\u00edo era o quinto fillo do Pr\u00edncipe Ux\u00edo Mauricio de Savoia-Carignano, conde de Soissons, xeneral e gobernador de Lu\u00eds XIV, e de Olympia Mancini, as\u00ed como sobri\u00f1o segundo do cardeal Mazarino. Con todo, rumore\u00e1base que Olympia quedara realmente embarazada do rei franc\u00e9s. Criouse na Corte de Lu\u00eds XIV e na s\u00faa mocidade formou parte do c\u00edrculo do abade de Choisy. Estaba destinado \u00e1 carreira eclesi\u00e1stica, pois sendo neno xa posu\u00eda d\u00faas abad\u00edas en 1678. No entanto, inclin\u00e1base m\u00e1is pola carreira militar e solicitou o mando dun batall\u00f3n, que lle foi denegado por Lu\u00eds XIV, alegando que era enxoito e de curta estatura, mais probablemente tam\u00e9n porque a s\u00faa nai viv\u00eda dende hab\u00eda tres anos no desterro acusada de envelenar o seu esposo.\nCalquera sexa a raz\u00f3n, Ux\u00edo escapou da corte francesa, e serviu voluntariamente no ex\u00e9rcito austr\u00edaco como oficial en 1683. Mantivo un odio permanente con Lu\u00eds XIV, e pasou o resto da s\u00faa vida op\u00f3ndose \u00e1 ambici\u00f3n francesa sobre Europa.\nUx\u00edo como oficial do Sacro Imperio Romano Xerm\u00e1nico.\nExpulsi\u00f3n dos turcos de Viena.\nDesairado nas s\u00faas pretensi\u00f3ns, ofreceu os seus servizos ao Emperador do Sacro Imperio Romano Xerm\u00e1nico Leopoldo I de Habsburgo. En xullo de 1683 tivo noticia de que o seu irm\u00e1n, o coronel Lu\u00eds Xulio de Savoia, caera en Petronell loitando contra os t\u00e1rtaros de Crimea. Coa esperanza de obter o rexemento de drag\u00f3ns que mandaba o seu irm\u00e1n, dirixiuse a Passau (Baviera) para entrevistarse co emperador Leopoldo I, quen o nomeou oficial. O emperador xerm\u00e1nico non lle concedeu o mando solicitado, polo que o novo tenente coronel se alistou nas tropas que foron socorrer Viena, a cal se atopaba nese momento asediada polos turcos (1683). As\u00ed, Ux\u00edo tomou parte na batalla de Kahlenberg xunto ao seu primo Lu\u00eds Guillermo de Baden, alcumado Lu\u00eds \"o Turco\".\nAs batallas resultaron vitoriosas para o Sacro Imperio, e os turcos v\u00edronse forzados a fuxir cara ao leste, refuxi\u00e1ndose nos territorios h\u00fangaros e abandonando os austr\u00edacos.\nOcupaci\u00f3n dos territorios h\u00fangaros e expulsi\u00f3n dos turcos.\nDe inmediato, ante o enfraquecemento turco otom\u00e1n, o emperador xerm\u00e1nico Leopoldo I viu a oportunidade perfecta para recuperar os territorios h\u00fangaros que se achaban en mans turcas dende 1526. As\u00ed, enviou os seus ex\u00e9rcitos comandados por Ux\u00edo de Savoia e en 1686 lograron ocupar a cidade de Buda, capital do reino h\u00fangaro. Suced\u00e9ronse despois unha serie de batallas ao longo do territorio h\u00fangaro, inclu\u00edndo a toma de Belgrado en 1688.\nXa en 1683 fora nomeado coronel do seu propio rexemento de drag\u00f3ns e a partir de ent\u00f3n foi ascendendo na escala militar ata chegar a xeneral de cabalar\u00eda en 1690 e mariscal de campo en 1693.\nEn 1696 mandaba o ex\u00e9rcito imperial no norte de Italia e un ano despois dirixiu a contraofensiva en Hungr\u00eda contra os turcos. A s\u00faa fama de estratego adquiriuna coa vitoria decisiva que conseguiu na batalla de Zenta (1697), ao aniquilar o groso do ex\u00e9rcito otom\u00e1n cando cruzaba un r\u00edo. Acto seguido conquistou Saraxevo, mandando incendiar a cidade. O sult\u00e1n turco viuse obrigado a asinar a paz de Carlowitz en 1699 e, como consecuencia desta campa\u00f1a, a parte de Hungr\u00eda ocupada polos turcos, Transilvania e Eslavonia pasaron ao dominio austr\u00edaco. Con isto consumouse a expulsi\u00f3n dos turcos do territorio h\u00fangaro e as s\u00faas dependencias, e desta forma, estes pasaron na s\u00faa totalidade a mans do emperador xerm\u00e1nico, quen se fixo coroar rei de Hungr\u00eda.\nGuerra de Sucesi\u00f3n Espa\u00f1ola.\nDurante a Guerra de Sucesi\u00f3n Espa\u00f1ola, o pr\u00edncipe Ux\u00edo foi comandante das tropas do Emperador no norte de Italia, onde se libraron as batallas de Carpi en 1701, Cremona e Luzzara en 1702. Xunto co xefe ingl\u00e9s da alianza antifrancesa, o duque de Marlborough, logr\u00e1ronse brillantes vitorias na batalla de Blenheim (ou de H\u00f6chst\u00e4dt) (1704), Ramillies (1706, s\u00f3 Marlborough), Tur\u00edn (1706, s\u00f3 o pr\u00edncipe Ux\u00edo), Oudenarde (1708) e Malplaquet (1709).\nFixo unha viaxe a Inglaterra para asegurar a alianza entre Alema\u00f1a e Inglaterra, mais non logrou o seu prop\u00f3sito.\nTerminada a guerra polo Tratado de Rastatt en 1714, foi gobernador dos Pa\u00edses Baixos austr\u00edacos, ata que rota a paz cos turcos, marchou contra eles vencendo a un ex\u00e9rcito de 150000 otom\u00e1ns na batalla de Petrovaradin (1716).\n\u00daltimos anos.\nEn 1703 mandou constru\u00edr en Viena o \"Stadtpalais\" segundo planos de Johann Bernhard Fischer von Erlach. En 1726 comprou o palacio Hof, en Marchfeld, e encargoulle ao seu arquitecto favorito, Johann Lukas von Hildebrandt, o Belvedere, un palacio barroco no terceiro distrito de Viena que se edificou en d\u00faas etapas, a primeira en 1714 e a segunda a partir de 1721. A construci\u00f3n deste palacio prolongouse ata 1723.\nA s\u00faa notable colecci\u00f3n de libros est\u00e1 aloxada no fastuoso sal\u00f3n da Biblioteca Nacional de Austria. Estivo relacionado cos fil\u00f3sofos da s\u00faa \u00e9poca, como Leibniz, Montesquieu e Voltaire. Ux\u00edo era moi popular entre os seus soldados, pois adoitaba marchar \u00e1 fronte deles nas batallas, onde resultou ferido trece veces. Tam\u00e9n era apreciado pola s\u00faa servidume polo seu comportamento social (por exemplo, daba traballo aos xardineiros mesmo no inverno).\nA pesar da s\u00faa evidente sede de gloria nas guerras, os nomeamentos pol\u00edticos e as construci\u00f3ns, Ux\u00edo nunca contraeu matrimonio, conservando as\u00ed, segundo moitos, a s\u00faa propensi\u00f3n ao ideal de vida relixiosa.\nUnha das novas posesi\u00f3ns austr\u00edacas despois da Guerra de Sucesi\u00f3n Espa\u00f1ola foron os chamados Pa\u00edses Baixos austr\u00edacos. Eugenio foi nomeado gobernador desta \u00e1rea, e m\u00e1is tarde chegou a ser rexente dos estados austr\u00edacos en Italia. Tan s\u00f3 dous anos despois do final da guerra contra Francia, Ux\u00edo conduciu os ex\u00e9rcitos austr\u00edacos durante a Guerra Austro-Turca (1716-1718). Grazas \u00e1 vitoria de Peterwardein Hungr\u00eda foi liberada dos turcos e a fortaleza de Belgrado foi conquistada por Ux\u00edo o 22 de agosto de 1717, invad\u00edndoas cunha inesperada ponte sobre o dique. Esta vitoria foi eternalizada na tradicional canci\u00f3n \"Prinz Eugen, der edle Ritter\" (\"Pr\u00edncipe Ux\u00edo, o nobre cabaleiro\") e conmemorouse coa fundaci\u00f3n da cervexer\u00eda Timi\u015foreana. A Batalla de Belgrado conduciu ao Tratado de Passarowitz Este engadiu temporalmente o norte de Serbia e Bosnia na ribeira do r\u00edo Save para a coroa austr\u00edaca, rematando ent\u00f3n cos turcos e terminou finalmente coas ameazas turcas a Viena. En 1734 interveu na Guerra de Sucesi\u00f3n de Polonia, a\u00ednda que por pouco tempo, pois era xa demasiado anci\u00e1n para as duras ocupaci\u00f3ns da guerra.\nUx\u00edo morreu de pneumon\u00eda en Viena en 1736, mentres durm\u00eda, despois dunha noite xogando \u00e1s cartas coa s\u00faa vella amiga, a condesa de Batthyany. Unha lenda afirma que un le\u00f3n do zool\u00f3xico do seu palacio morreu esa mesma noite. Est\u00e1 enterrado na capela de honra da catedral de Santo Estevo de Viena.\nLegado.\n\u00c1 s\u00faa morte, Ux\u00edo era un dos homes m\u00e1is ricos de Europa. Ao non contraer nunca matrimonio nin reco\u00f1ecer fillos, a s\u00faa fortuna pasou \u00e1 s\u00faa sobri\u00f1a, a princesa Vitoria de Savoia-Carignano, a quen el nunca co\u00f1ecera. Ela vendeu a s\u00faa extensa biblioteca ao emperador austr\u00edaco, e formou o n\u00facleo do que \u00e9 hoxe en d\u00eda a Biblioteca Nacional austr\u00edaca.\nAs mari\u00f1as de guerra de Inglaterra, Austria, Italia e Alema\u00f1a nomearon varios nav\u00edos na s\u00faa honra, sendo as\u00ed a \u00fanica persoa que deu nome a buques de guerra de catro escuadras diferentes: na primeira guerra mundial o monitor brit\u00e1nico HMS \"Prince Eugene\", o acoirazado Austro-H\u00fangaro \"Prinz Eugen\", o cruceiro lixeiro italiano \"Eugenio di Savoia\" e o cruceiro pesado alem\u00e1n \"Prinz Eugen\" da segunda guerra mundial. Tam\u00e9n levaba o seu nome a 7.\u00aa Divisi\u00f3n de Monta\u00f1a SS Prinz Eugen; e igualmente o 33-Panzer-Regiment, pertencente \u00e1 9.\u00aa Divisi\u00f3n Panzer, foi redesignado con devandito nome."}
{"id": "443256", "revid": "23204", "url": "https://gl.wikipedia.org/wiki?curid=443256", "title": "Neko no Ongaeshi", "text": " \u00e9 un filme xapon\u00e9s de animaci\u00f3n de 2002 dirixido por Hiroyuki Morita, producido por Toshio Suzuki e Nozomu Takahashi, escrito por Reiko Yoshida, baseado en \"The Cat Returns\" de Aoi Hiiragi con m\u00fasica de Yuji Nomi. Foi producido por Studio Ghibli para Tokuma Shoten, Nippon Television Network, Hakuhodo, Buena Vista Home Entertainment, Mitsubishi e Toho e distribu\u00eddo por este \u00faltimo. Estreouse no Xap\u00f3n o 20 de xullo de 2002 a trav\u00e9s de Toho e en 2005 nos Estados Unidos a trav\u00e9s de Walt Disney Home Entertainment. Recibiu o Premio da Excelencia no Japan Media Arts Festival en 2002. GKIDS relanzou o filme en Blu-ray e DVD o 16 de xaneiro de 2018 baixo un novo contrato con Studio Ghibli."}
{"id": "443257", "revid": "5863", "url": "https://gl.wikipedia.org/wiki?curid=443257", "title": "WP 1000 12 16", "text": ""}
{"id": "443258", "revid": "27155", "url": "https://gl.wikipedia.org/wiki?curid=443258", "title": "Rexi\u00f3n determinante do sexo Y", "text": ""}
{"id": "443259", "revid": "27155", "url": "https://gl.wikipedia.org/wiki?curid=443259", "title": "Prote\u00edna SRY", "text": ""}
{"id": "443260", "revid": "27155", "url": "https://gl.wikipedia.org/wiki?curid=443260", "title": "Prote\u00edna da rexi\u00f3n determinante do sexo Y", "text": ""}
{"id": "443261", "revid": "27155", "url": "https://gl.wikipedia.org/wiki?curid=443261", "title": "Factor determinante dos test\u00edculos", "text": ""}
{"id": "443262", "revid": "27155", "url": "https://gl.wikipedia.org/wiki?curid=443262", "title": "Factor de determinaci\u00f3n testicular", "text": ""}
{"id": "443263", "revid": "54334", "url": "https://gl.wikipedia.org/wiki?curid=443263", "title": "Louis D\u00e9sir\u00e9 Blanquart-Evrard", "text": "Louis D\u00e9sir\u00e9 Blanquart-Evrard, nado en\u00a0Lille\u00a0o\u00a02 de agosto de 1802\u00a0 e finado no mesmo lugar o\u00a028 de abril de 1872,\u00a0foi un fot\u00f3grafo e editor franc\u00e9s, co\u00f1ecido por inventar o procedemento da copia \u00e1 albumina. Presentou o seu invento na Academia de artes de Par\u00eds o 27 de maio de 1850.\nEra un comerciante de roupa que na d\u00e9cada de 1840 comezou a interesarse pola fotograf\u00eda. Estudou o calotipo e en 1847 foi o primeiro en difundir este procedemento en Francia, mellorou substancialmente o proceso ao empregar nitrato de prata, ioduro de potasio e situando o papel h\u00famido directamente na c\u00e1mara entre dous cristais. En 1850 desenvolveu e publicou a t\u00e9cnica da copia en papel \u00e1 albumina, que alcanzou un grande \u00e9xito.\nEn 1851 fundou preto de Lille a \"Imprimerie Photographique\", unha editorial de arte a grande escala con preto de corenta empregados, que difundiu as imaxes doutros fot\u00f3grafos franceses, como Hippolythe Bayard, Marville, Lle Secq, ou Salzmann, en grandes \u00e1lbums fotogr\u00e1ficos. En 1854 foi membro fundador da Sociedade Francesa de Fotograf\u00eda."}
{"id": "443265", "revid": "22570", "url": "https://gl.wikipedia.org/wiki?curid=443265", "title": "Amazona autumnalis", "text": "O Amazona autumnalis\u00a0\u00e9 unha especie de papagaio amaz\u00f3nico da familia Psittacidae. Esta especie do x\u00e9nero \"Amazona\", nativa das rexi\u00f3ns tropicais de Am\u00e9rica, est\u00e1 distribu\u00edda dende o leste de M\u00e9xico at\u00e9 o sur de Ecuador, cunha poboaci\u00f3n illada no centro do Brasil, onde habita bosques h\u00famidos sempre verdes a semideciduos at\u00e9 1100\u00a0msnm. Tam\u00e9n habita zonas semiabertas con \u00e1rbores illadas ou pequenos sectores de bosque."}
{"id": "443266", "revid": "27155", "url": "https://gl.wikipedia.org/wiki?curid=443266", "title": "Rexi\u00f3n determinante do sexo do cromosoma Y", "text": ""}
{"id": "443268", "revid": "25871", "url": "https://gl.wikipedia.org/wiki?curid=443268", "title": "Jos\u00e9 Fern\u00e1ndez Vide", "text": "Jos\u00e9 Fern\u00e1ndez Vide, nado en Ourense o 23 de outubro de 1893 e finado na mesma cidade o 20 de novembro de 1981, foi un organista e compositor galego.\nTraxectoria.\nFillo dun zapateiro, o neno Vide foi membro do coro na capela da Catedral ourens\u00e1 con oito anos. Con cualidades musicais excepcionais rematou os seus estudos no Conservatorio de Madrid. Foi organista da catedral de Ourense entre 1911 e 1917, e foi profesor na Escola Normal de Maxisterio.\nEn 1924 casou con Sara Garc\u00eda Limia e trasladouse a Cuba. Al\u00ed fora requirido como mestre na Academia de Belas Artes do Centro Gallego de La Habana. En 1930 foi nomeado director do Conservatorio deste centro. No tempo que permaneceu na illa intensificou o seu labor cunha obra abundante para piano e para voz e piano, con textos preferentemente en lingua galega e con d\u00faas zarzuelas: \"Proba d'amor\", con letra de Francisco \u00c1lvarez de Novoa e \"Mi\u00f1atos de vran,\" con letra de Enrique Zas Sim\u00f3. O libreto desta \u00faltima contou cos arranxos de Ram\u00f3n Otero Pedrayo na s\u00faa estrea en 1953 no Coliseo Xesteira de Ourense.\nEn 1932 regresou a Galicia, retomando o ensino na Escola Normal de Maxisterio e no Instituto As Lagoas ata a s\u00faa xubilaci\u00f3n. O mestre Vide foi contempor\u00e1neo de Juan Montes (Lugo) e Angel Brage Villar (Santiago de Compostela), e coma eles tocaba nos numerosos caf\u00e9s cantantes da cidade, como La Uni\u00f3n, o Royalty, o Lisardo ou La Bilbaina, o que explica o volume representado polas obras de sal\u00f3n dentro do seu repertorio. Para actuar nestes espazos e tam\u00e9n no Liceo ou no Teatro Principal Vide exerc\u00eda de pianista solista ou formando grupos que el mesmo dirix\u00eda. Isto non foi ben entendido pola igrexa o que fai que se decida por cami\u00f1os diferentes aos relatados no seu comezo musical. \nFoi director do Orfe\u00f3n Uni\u00f3n Ourensana en d\u00faas ocasi\u00f3ns, en 1910 e entre 1932 e 1934. Con motivo do 75 aniversario da creaci\u00f3n do Orfe\u00f3n en 1887, o mestre Leonardo Cudeiro Loureiro (socio desde 1940) contou nunha entrevista publicada no programa de mau dos festexos que, xunto con Basoco, o mestre Vide deixou unha pegada moi importante, afirmando que a Masa Coral destacou dunha maneira especial. A herdanza que deixou floreceu no seu fillo Pepe Vide. Nunha entrevista en \"La Regi\u00f3n\", o 25/5/1996, describe como o marcou a vida musical na s\u00faa casa: \u201cco biber\u00f3n xa me deron as corcheas\u201d.\nOs seus restos descansan no Cemiterio de San Francisco de Ourense, no pante\u00f3n que pos\u00fae o Orfe\u00f3n para os seus directores.\nPremios e reco\u00f1ecementos.\nA balada \"Desengano\", con letra de Curros Enr\u00edquez, obtivo o premio Juan Montes en 1934. No segundo Certame do traballo en Ferrol, no ano 1935 foron premiadas a mui\u00f1eira \"Auria Bella\", con letra de Noriega Varela e \"Qu\u00e9 tarde tan meiga\", con letra de Carmen Prieto. \"Cantan os galos,\" obra para piano e voz recibiu unha menci\u00f3n honor\u00edfica nos Xogos Florais do C\u00edrculo Mercantil de Santiago en 1937.\nLevan o seu nome unha r\u00faa (Paseo Mestre Vide), un colexio de educaci\u00f3n infantil e primaria (CEIP Mestre Vide) e un equipo de f\u00fatbol sala da s\u00faa cidade natal.\nEn 2018, co gallo do 125 aniversario do seu nacemento e baixo o impulso do m\u00fasico \u00d3scar Ib\u00e1\u00f1ez, a Deputaci\u00f3n e o Concello de Ourense, program\u00e1ronse distintas actividades para po\u00f1er en valor a obra deste m\u00fasico, entre elas a interpretaci\u00f3n dunha mu\u00f1eira in\u00e9dita."}
{"id": "443269", "revid": "23204", "url": "https://gl.wikipedia.org/wiki?curid=443269", "title": "Amazona leucocephala", "text": "O Amazona leucocephala \u00e9 unha especie de ave psitaciforme da familia dos papagaios (Psittacidae). \u00c9 unha especie aut\u00f3ctona de Cuba e dalgunhas illas achegadas. Existen catro subespecies:"}
{"id": "443276", "revid": "5863", "url": "https://gl.wikipedia.org/wiki?curid=443276", "title": "Xos\u00e9 Fern\u00e1ndez Vide", "text": ""}
{"id": "443277", "revid": "55340", "url": "https://gl.wikipedia.org/wiki?curid=443277", "title": "Alipiopsitta xanthops", "text": "Alipiopsitta xanthops\u00a0\u00e9 unha especie de ave da familia dos papagaios. Habita nas sabanas do cerrado brasileiro, e tam\u00e9n hai rexistros na rexi\u00f3n de Beni en Bolivia. \u00c9 a especie \u00fanica do x\u00e9nero\u00a0Alipiopsitta."}
{"id": "443278", "revid": "89787", "url": "https://gl.wikipedia.org/wiki?curid=443278", "title": "Sociedade Francesa de Fotograf\u00eda", "text": "A Sociedade Francesa de Fotograf\u00eda (en franc\u00e9s: \"Soci\u00e9t\u00e9 fran\u00e7aise de photographie\" ou \"SFP\" polas s\u00faas siglas) \u00e9 unha asociaci\u00f3n fundada o 15 de novembro de 1854, e que mant\u00e9n unha actividade moi relacionada coa historia da fotograf\u00eda e a s\u00faa difusi\u00f3n.\nHistoria.\nXurdiu como unha continuaci\u00f3n da Sociedade heliogr\u00e1fica, que s\u00f3 durou entre 1851 e 1852 ao existir discrepancias entre os seus membros. Os membros fundadores pertenc\u00edan a diversas disciplinas e elixiuse como primeiro presidente ao cient\u00edfico Henri Victor Regnault.\nO seu obxectivo principal \u00e9 \u00abcontribu\u00edr aos progresos t\u00e9cnicos e art\u00edsticos da fotograf\u00eda, \u00e1 marxe de calquera especulaci\u00f3n comercial\u00bb que xa aparece reflectido nos seus primeiros estatutos redactados conxuntamente por F\u00e9lix Avril, Hippolyte Bayard, Eug\u00e8ne Durieu, Humbert de Molard, Gustave Lle Gray, Paul Mailand\u00a0e\u00a0F\u00e9lix Pigeory, e que eran moi semellantes aos da Academia das Ciencias francesa. Para conseguir ese obxectivo organizaban concursos, cursos e exposici\u00f3ns e editaban un bolet\u00edn divulgativo. Un premio significado \u00e9 o que patrocinaba Honor\u00e9 d'Albert, duque de Luynes ao mellor procedemento fotomec\u00e1nico desde 1856 e que foi obtido por Alphonse Poitevin en 1862 e 1867 pola goma bicromatada.\nA SFP realizou a s\u00faa primeira exposici\u00f3n en 1855 na sede da r\u00faa Drouot n\u00famero 11, e a segunda en 1857 no estudo de Gustave Lle Gray, xa que at\u00e9 1859 o ministerio de Belas Artes non autorizou unha exposici\u00f3n no palacio dos Campos El\u00edseos.\nEn 1892 a SFP foi reco\u00f1ecida como de utilidade p\u00fablica polo presidente da rep\u00fablica Marie Fran\u00e7ois Sadi Carnot."}
{"id": "443279", "revid": "23204", "url": "https://gl.wikipedia.org/wiki?curid=443279", "title": "Amazona xanthops", "text": ""}
{"id": "443280", "revid": "23204", "url": "https://gl.wikipedia.org/wiki?curid=443280", "title": "Salvatoria xanthops", "text": ""}
{"id": "443281", "revid": "89787", "url": "https://gl.wikipedia.org/wiki?curid=443281", "title": "K'inich Kan Bahlam III", "text": "K'inich Kan Bahlam III, (fl. c. 751) foi un \"ajaw\" da cidade maia de Palenque. Gobernou arredor do ano 751. O gobernante non \u00e9 mencionado en ning\u00fan monumento de Palenque pero si nun texto de Pomona, que suxire que o seu reinado foi curto ou turbulento."}
{"id": "443286", "revid": "43337", "url": "https://gl.wikipedia.org/wiki?curid=443286", "title": "SFP", "text": ""}
{"id": "443287", "revid": "1576", "url": "https://gl.wikipedia.org/wiki?curid=443287", "title": "\u72ac\u591c\u53c9 \u6226\u56fd\u304a\u4f3d\u5408\u6226", "text": ""}
{"id": "443288", "revid": "23204", "url": "https://gl.wikipedia.org/wiki?curid=443288", "title": "K'inich Janaab Pakal II", "text": ""}
{"id": "443291", "revid": "1576", "url": "https://gl.wikipedia.org/wiki?curid=443291", "title": "CoD Finest Hour", "text": ""}
{"id": "443292", "revid": "82922", "url": "https://gl.wikipedia.org/wiki?curid=443292", "title": "Condes de trast\u00e1mara", "text": ""}
{"id": "443296", "revid": "1576", "url": "https://gl.wikipedia.org/wiki?curid=443296", "title": "CoD2", "text": ""}
{"id": "443297", "revid": "1576", "url": "https://gl.wikipedia.org/wiki?curid=443297", "title": "CoD 2", "text": ""}
{"id": "443298", "revid": "1576", "url": "https://gl.wikipedia.org/wiki?curid=443298", "title": "CoD3", "text": ""}
{"id": "443299", "revid": "1576", "url": "https://gl.wikipedia.org/wiki?curid=443299", "title": "CoD 3", "text": ""}
{"id": "443300", "revid": "1576", "url": "https://gl.wikipedia.org/wiki?curid=443300", "title": "Okami", "text": ""}
{"id": "443302", "revid": "1576", "url": "https://gl.wikipedia.org/wiki?curid=443302", "title": "\u5927\u795e\u4f1d \u301c\u5c0f\u3055\u304d\u592a\u967d\u301c", "text": ""}
{"id": "443303", "revid": "1576", "url": "https://gl.wikipedia.org/wiki?curid=443303", "title": "\u30ed\u30b3\u30ed\u30b3", "text": ""}
{"id": "443304", "revid": "1576", "url": "https://gl.wikipedia.org/wiki?curid=443304", "title": "\u30ec\u30a4\u30d7\u30ec\u30a4", "text": ""}
{"id": "443305", "revid": "82922", "url": "https://gl.wikipedia.org/wiki?curid=443305", "title": "Condes de Trast\u00e1mara", "text": ""}
{"id": "443309", "revid": "1576", "url": "https://gl.wikipedia.org/wiki?curid=443309", "title": "CoD 4", "text": ""}
{"id": "443310", "revid": "1576", "url": "https://gl.wikipedia.org/wiki?curid=443310", "title": "CoD4", "text": ""}
{"id": "443312", "revid": "1576", "url": "https://gl.wikipedia.org/wiki?curid=443312", "title": "Assassins Creed II", "text": ""}
{"id": "443323", "revid": "89787", "url": "https://gl.wikipedia.org/wiki?curid=443323", "title": "Julia Child", "text": "Julia Carolyn McWilliams, co\u00f1ecida como Julia Child, nada en Pasadena (California) o 15 de agosto de 1912 e finada en Montecito o 13 de agosto de 2004, foi unha chef, autora e presentadora de televisi\u00f3n estadounidense. Foi reco\u00f1ecida por facilitar a gastronom\u00eda francesa ao p\u00fablico do seu pa\u00eds co lanzamento do seu libro de coci\u00f1a, \"Mastering the Art of French Cooking\" (\"Dominando a arte da coci\u00f1a francesa\"). Tam\u00e9n tivo unha influencia notable grazas aos seus programas de televisi\u00f3n. O m\u00e1is destacado deles foi \"The French Chef\", estreado en 1963.\nTraxectoria.\nInfancia e educaci\u00f3n.\nChild naceu co nome de Julia Carolyn McWilliams en Pasadena, California. O seu pai foi John McWilliams (fillo) e a s\u00faa nai Julia Carolyn \"Caro\" Weston. Julia Child foi a filla m\u00e1is vella da parella, tivo un irm\u00e1n, John III (1914\u20132002), e unha irm\u00e1, Dorothy Dean Cousins (1917\u20132006).\nChild asistiu \u00e1 Escola Polit\u00e9cnica de Westridge dende cuarto a noveno grao, e logo proseguiu os seus estudos no internado Katherine Branson School en Ross, California. Julia practicaba tenis, golf e baloncesto dende nena, costume que mantivo mentres estudaba no Smith College, do cal se graduou en 1934 cunha licenciatura en historia.\nAo completar os seus estudos universitarios, Julia Child mudouse \u00e1 cidade de Nova York, onde se empregou como redactora publicitaria para o departamento de publicidade da compa\u00f1\u00eda W &amp; J Sloane. Cando regresou a California en 1937, dedicouse a escribir para publicaci\u00f3ns locais, traballar en publicidade e facer voluntariado na Liga Xuvenil de Pasadena.\nSegunda guerra mundial.\nChild uniuse \u00e1 Office of Strategic Services (OSS) despois de decatarse de que era demasiado alta para alistarse no corpo feminino armado ou na armada dos Estados Unidos. Comezou a s\u00faa carreira na OSS como mecan\u00f3grafa en Washington, pero pola s\u00faa educaci\u00f3n e experiencia non pasou moito tempo antes de que lle desen un posto de maior responsabilidade como investigadora secreta para a cabeza da OSS, o xeneral William J. Donovan.\nComo asistente de investigaci\u00f3n na divisi\u00f3n de Intelixencia Secreta escribiu 10\u00a0000 nomes en cart\u00f3ns brancos que serv\u00edan para seguirlle a pista aos oficiais. Durante un ano traballou na Secci\u00f3n de Rescates de Emerxencia da OSS en Washington, D.C. como arquiveira e despois como asistente no desenvolvemento dun repelente de quenllas que era necesario para asegurar que as quenllas non detonar\u00edan as bombas que estaban dirixidas aos submarinos alem\u00e1ns (U-Boot). En 1944 foi destinada a Kandy, Ceil\u00e1n, onde as s\u00faas responsabilidades inclu\u00edan o \"rexistro, catalogaci\u00f3n e canalizaci\u00f3n dun gran volume de comunicaci\u00f3n altamente clasificada\" para as estaci\u00f3ns clandestinas en Asia da OSS. Foi destinada \u00e1 China, onde recibiu o Emblema de Servizo Civil como cabeza do Rexistro Secretarial da OSS. Polos seus servizos, Child recibiu un premio que destacaba todas as s\u00faas virtudes, onde se inclu\u00edan a s\u00faa \"determinaci\u00f3n e positividade\" Como moitos outros rexistros da OSS, o seu foi desclasificado no 2008 e a diferenza de moitos outros, est\u00e1 dispo\u00f1ible en internet.\nDurante a s\u00faa estancia en Ceil\u00e1n, co\u00f1eceu a Paul Cushing Child, que tam\u00e9n era empregado da OSS; contraeron matrimonio o 1 de setembro de 1946 en Lumberville, Pensilvania, e despois mud\u00e1ronse a Washinton D.C. Sendo Paul un nativo de Nova Jersey que vivira en Par\u00eds como artista e poeta, era co\u00f1ecido polo seu padal sofisticado, e introduciu a s\u00faa esposa na coci\u00f1a fina. El uniuse ao Servizo For\u00e1neo dos Estados Unidos e en 1948 a parella mudouse a Par\u00eds cando o Departamento de Estado dos Estados Unidos designou a Paul como oficial na Axencia de informaci\u00f3n dos Estados Unidos. A parella non tivo fillos.\nFrancia na posguerra.\nEn repetidas ocasi\u00f3ns, Child lembrou a s\u00faa primeira comida en Ru\u00e1n como unha revelaci\u00f3n culinaria; nunha ocasi\u00f3n, describiu a s\u00faa experiencia de comer ostras Meuni\u00e8re e vi\u00f1o fino ao xornal \"The New York Times\" como \"a apertura da s\u00faa alma e esp\u00edrito\". En Par\u00eds, estudou na aclamada escola de coci\u00f1a Le Cordon Bleu para despois estudar de maneira privada con Max Bugnard. Child uniuse ao club de coci\u00f1a \"Cercle des Gourmettes\", a trav\u00e9s do cal co\u00f1eceu a Simone Beck, quen estaba a escribir un libro de coci\u00f1a francesa para americanos coa s\u00faa amiga e colega Louisette Bertholle. Beck propuxo a Child que se unise ao proxecto para as\u00ed atraer o mercado americano. En 1951, Child, Beck e Bertholle comezaron a dar clases a mulleres americanas que viv\u00edan en Francia, dende a coci\u00f1a de Julia, nomeando a escola \"\u00c9cole des trois gourmandes\". Xa que durante a seguinte d\u00e9cada, os Child se mudaron en repetidas ocasi\u00f3ns ao redor de Europa ata finalmente asentarse en Cambridge (Massachusetts), as tres investigaron e probaron moitas receitas. Child traduc\u00eda do franc\u00e9s ao ingl\u00e9s, detallando as receitas seleccionadas para que fosen m\u00e1is pr\u00e1cticas e interesantes.\nEn 1963, os Child constru\u00edron un fogar preto da cidade de Plascassier nos outeiros pr\u00f3ximos a Cannes na propiedade da coautora Simone Beck e o seu esposo Jean Fischbacher. Os Child cham\u00e1rono \"La Pitchoune\", palabra occitana que significa \"o pequeno\" pero co tempo a propiedade foi adquirindo o alcume de \"La Peetch\".\nChegada aos medios de comunicaci\u00f3n.\nAs tres autoras inicialmente asinaron un contrato coa editorial Houghton Mifflin Harcourt, que m\u00e1is adiante rexeitou o manuscrito por semellarse demasiado a unha enciclopedia. Finalmente, en 1961 foi publicado pola editorial Alfred A. Knopf un libro de 726 p\u00e1xinas que levou por nome \"Mastering the Art of French Cooking\". Esta publicaci\u00f3n foi un best-seller e foi aclamado pola cr\u00edtica, grazas ao interese do p\u00fablico americano cara \u00e1 cultura francesa a principios da d\u00e9cada dos sesenta. Foi eloxiado polas s\u00faas ilustraci\u00f3ns auxiliares e a s\u00faa atenci\u00f3n precisa cara aos detalles, ademais de facer a alta coci\u00f1a algo accesible; este libro contin\u00faa a imprimirse e est\u00e1 considerado como un traballo culinario seminal.Tralo \u00e9xito, Child redactou alg\u00fans artigos para revistas e unha columna para o xornal \"The Boston Globe\". Publicou case vinte t\u00edtulos baixo o seu nome e o doutros. Moitos deles, a\u00ednda que non todos, estaban relacionados cos seus programas de televisi\u00f3n. O seu \u00faltimo libro foi autobiogr\u00e1fico: \"My Life in France\" (\"A mi\u00f1a vida en Francia\"), publicado despois da s\u00faa morte, que foi escrito xunto co seu sobri\u00f1o, Alex Prud'homme. O libro relata a vida de Child co seu esposo, Paul Child, na Francia da posguerra.\n\"The French Chef\".\nEn 1962, a aparici\u00f3n de Child nun programa de recensi\u00f3ns de libros da estaci\u00f3n \"National Educational Television\" de Boston, deu paso \u00e1 conceptualizaci\u00f3n do seu primeiro programa televisivo de coci\u00f1a. Isto debeuse a que os televidentes gozaron da s\u00faa demostraci\u00f3n de como coci\u00f1ar unha tortilla. \"The French Chef\" tivo o seu debut o 11 de febreiro de 1963 na canle de WGBH-TV e foi un \u00e9xito inmediato. O show mant\u00edvose no aire na televisi\u00f3n estadounidense durante dez anos e ga\u00f1ou o premio Peabody, as\u00ed como o primeiro premio Emmy ao mellor programa educativo. A pesar de que ela non foi a primeira chef na televisi\u00f3n, Child foi a m\u00e1is vista. Atra\u00eda a audiencia m\u00e1is variada co seu entusiasmo, a s\u00faa distintiva e silbadora voz e a s\u00faa despreocupada forma de ensinar. En 1972, \"The French Chef\" converteuse no primeiro programa de televisi\u00f3n con subt\u00edtulos para xordos.\nO segundo libro de Child, \"The French Chef Cookbook\", era unha colecci\u00f3n das receitas que ela demostrara no show. A esta publicaci\u00f3n seguiuna en 1971 \"Mastering the Art of French Cooking, Volume Two\" coa colaboraci\u00f3n de Simone Beck pero non de Louisette Bertholle, xa que a relaci\u00f3n profesional con ela rematou. O cuarto libro de Child, \"From Julia Child's Kitchen\", foi ilustrado con fotograf\u00edas do seu esposo e documentaba a serie a cor de \"The French Chef\", as\u00ed como unha extensa listaxe de notas de coci\u00f1a compiladas por Child durante o curso do programa.\nCarreira posterior.\nNas d\u00e9cadas dos setenta e oitenta, Child foi a estrela de numerosos programas de telvisi\u00f3n, inclu\u00edndo \"Julia Child &amp; Company\", \"Julia Child &amp; More Company\" e \"Dinner at Julia's\". O seu libro de 1979, \"Julia Child and More Company\", ga\u00f1ou o Premio Nacional do Libro na categor\u00eda de interese actual. En 1981 fundou o Instituto Americano do Vi\u00f1o e a Comida, cos vi\u00f1ateiros Robert Mondavi e Richard Graff, e outros para \"avanzar no entendemento, na apreciaci\u00f3n e na calidade do vi\u00f1o e da comida\", unha loita que ela xa comezara cos seus libros e aparici\u00f3ns en televisi\u00f3n. En 1989 publicou a considerada a s\u00faa obra cume, un libro e unha colecci\u00f3n de v\u00eddeos demostrativos chamados \"The Way To Cook\".\nChild protagonizou outras catro series na d\u00e9cada dos noventa que inclu\u00edan chefs invitados: \"Cooking with Master Chefs\", \"In Julia's Kitchen with Master Chefs\", \"Baking with Julia\" e \"Julia Child &amp; Jacques P\u00e9pin Cooking at Home\". Colaborou con Jacques P\u00e9pin en m\u00faltiples ocasi\u00f3ns en programas de televisi\u00f3n e libros de coci\u00f1a. Todos os libros de Child desta \u00e9poca deriv\u00e1banse das series de televisi\u00f3n cos mesmos nomes.\nO uso constante de ingredientes como manteiga e crema por parte de Child, foi cuestionado por cr\u00edticos de comida e nutricionistas. Ela comentaba sobre estas cr\u00edticas realizadas ao longo da s\u00faa carreira e predic\u00eda que un \"medo fanatista cara \u00e1 comida\" ter\u00eda lugar nos h\u00e1bitos alimenticios do pa\u00eds, e que a concentraci\u00f3n excesiva na nutrici\u00f3n r\u00e9stalle pracer \u00e1 comida. Nunha entrevista realizada en 1990, Child dixo: \"Todos est\u00e1n a esaxerar. Se o medo \u00e1 comida contin\u00faa, ser\u00e1 a fin da gastronom\u00eda nos Estados Unidos. Afortunadamente, os franceses non sofren da mesma histeria que n\u00f3s. Deberiamos gozar a comida e divertirnos. \u00c9 un dos praceres m\u00e1is sinxelos e belos na vida\".\nA coci\u00f1a de Julia Child, dese\u00f1ada polo seu esposo, foi o plat\u00f3 de tres dos seus programas de televisi\u00f3n. Permanece exposta no Museo Nacional de Historia dos Estados Unidos en Washington, D.C. Comezando con \"In Julia's Kitchen with Master Chefs\", a coci\u00f1a da casa dos Child en Cambridge transformouse nun plat\u00f3 totalmente funcional, con iluminaci\u00f3n profesional, tres c\u00e1maras situadas para conseguir todos os \u00e1ngulos do cuarto e unha grande illa central cunha estufa de gas dun lado e unha estufa el\u00e9ctrica do outro. Con todo, o resto dos electrodom\u00e9sticos deix\u00e1ronse intactos, inclu\u00eddo o seu \"forno de parede coa porta que renxe\". Esta coci\u00f1a foi anfitrioa de case todas as series de televisi\u00f3n de Julia na d\u00e9cada dos noventa.\n\u00daltimos anos.\nDespois da morte da s\u00faa querida amiga Simone Beck, Child cedeu La Pitchoune despois dunha estad\u00eda dun mes de duraci\u00f3n en xu\u00f1o de 1992 coa s\u00faa familia, a s\u00faa sobri\u00f1a Phila e o seu bo amigo e bi\u00f3grafo No\u00ebl Riley Fitch. Entregou as chaves da propiedade \u00e1 irm\u00e1 de Jean Fischbacher, xusto como llo prometeran ela e Paul trinta anos antes. As\u00ed mesmo en 1992, Julia pasou cinco d\u00edas en Sicilia na Vi\u00f1a Regaleali. O xornalista Bob Spitz pasou un tempo curto con Julia durante ese per\u00edodo mentres realizaba investigaci\u00f3ns para a s\u00faa ent\u00f3n obra en progreso \"History of Eating and Cooking in America\".\nSpitz tomou notas e gravaci\u00f3ns das s\u00faas conversas con Child, as cales serviron como base para a segunda biograf\u00eda de Julia publicada o 7 de agosto do 2012 (Knopf), cinco d\u00edas antes do aniversario n\u00famero cen do seu nacemento. Paul Child, quen era dez anos m\u00e1is vello c\u00e1 s\u00faa esposa, morreu en 1994 despois de vivir nun asilo para anci\u00e1ns durante cinco anos despois de sufrir unha serie de infartos en 1989.\nNo 2001, Child mudouse a unha comunidade de retiro, doando a s\u00faa casa e oficina ao Smith College, quen posteriormente vendeu a casa. Ela doou a coci\u00f1a que o seu esposo dese\u00f1ara para ela e que fora o escenario de tres das s\u00faas series de televisi\u00f3n ao Museo Nacional de Historia Americana, onde permanece en exhibici\u00f3n. As s\u00faas ic\u00f3nicas potas e tixolas de cobre foron exhibidas no museo COPIA de Napa, California, ata agosto de 2009, cando foron reunidas coa s\u00faa coci\u00f1a no Museo Nacional de Historia Americana Smithsonian en Washington, D.C.\nNo 2000, Child recibiu a Lexi\u00f3n de Honra Francesa e foi elixida como membro da Academia Estadounidense das Artes e as Ciencias. Foi galardoada coa Medalla Presidencial da Liberdade no 2003; tam\u00e9n recibiu doutoramentos de honra da Universidade Harvard, Universidade Johnson &amp; Wales (1995), o Smith College (a s\u00faa alma mater) e a Universidade Brown (2000) entre outras.\nO 13 de agosto de 2004, Julia Child morreu de insuficiencia renal na s\u00faa casa de retiro, Casa Dorinda en Montecito, California, dous d\u00edas antes do seu aniversarios n\u00famero 92. A s\u00faa \u00faltima cea foi unha sopa de cebola francesa. Child terminou o seu \u00faltimo libro \"My Life in France\" coa frase: \"...pensar sobre iso l\u00e9mbrame que os praceres da mesa e da vida, son infinitos... Toujours bon app\u00e9tit! (bo proveito sempre)\".\nLegado.\nFundaci\u00f3n Julia Child.\nA\u00ednda en vida, en 1995, Julia Child estableceu a Fundaci\u00f3n para a Gastronom\u00eda e as Artes Culinarias Julia Child; unha fundaci\u00f3n privada que ofrece subvenci\u00f3ns que continuar\u00edan co seu traballo de vida. A Fundaci\u00f3n estaba situada orixinalmente en Massachusetts pero logo foi trasladada a Santa Barbara, California, onde ten a sede. A Fundaci\u00f3n permaneceu inactiva ata despois da morte de Julia no 2004 e d\u00e1 subvenci\u00f3ns a outras organizaci\u00f3ns sen fins de lucro. Estas subvenci\u00f3ns apoian a gastronom\u00eda principalmente, mais tam\u00e9n apoia as artes culinarias e o desenvolvemento profesional do mundo da comida; todos asuntos de suma importancia para Julia Child durante a s\u00faa vida. A p\u00e1xina web da Fundaci\u00f3n proporciona unha listaxe detallada cos nomes das organizaci\u00f3ns que recibiron a s\u00faa axuda xunto cunha descrici\u00f3n da mesma. Ademais de dar apoios econ\u00f3micos, a Fundaci\u00f3n foi establecida para protexer o legado de Julia; \u00e9 misi\u00f3n da organizaci\u00f3n dar permisos para o uso de imaxes de Julia Child ou anacos do seu traballo. Moitos destes dereitos son compartidos con outras organizaci\u00f3ns como as editoriais que a publicaron e a librar\u00eda Schlesinger no Radcliffe College na Universidade Harvard. A Fundaci\u00f3n tam\u00e9n \u00e9 activa en canto \u00e1 protecci\u00f3n destes dereitos p\u00f3stumos. Como xa era caracter\u00edstico en Child a s\u00faa oposici\u00f3n aos endosos, a Fundaci\u00f3n tam\u00e9n ten unha pol\u00edtica parecida en canto ao uso do nome e imaxes de Julia con prop\u00f3sitos comerciais.\nHomenaxes.\nA \"rosa de Julia Child\", tam\u00e9n co\u00f1ecida no Reino Unido como rosa \"Absolutamente Fabulosa\", \u00e9 unha rosa floribunda de cor dourada nomeada en honra de Child.\nO 26 de setembro de 2014, o servizo postal dos Estados Unidos emitiu vinte mill\u00f3ns de copias da serie de selos \"Celebrity Chefs Forever\", con retratos realizados por Jason Seiler de cinco chefs estadounidenses: Julia Child, Joyce Chen, James Beard, Edna Lewis e Felipe Rojas-Lombardi.\nNa cultura popular.\nChild foi a favorita das audiencias dende o momento do seu debut na televisi\u00f3n p\u00fablica en 1963, e foi unha parte familiar da cultura americana e obxecto de numerosas referencias culturais, inclu\u00eddas numerosas parodias en programas de televisi\u00f3n e radio. O seu grande \u00e9xito pode estar unido ao seu refrescante punto de vista cara ao x\u00e9nero: \"eu creo que tes que decidir quen \u00e9 a t\u00faa audiencia. Se non escolles a t\u00faa audiencia est\u00e1s perdido porque non te est\u00e1s comunicando con ningu\u00e9n. A mi\u00f1a audiencia son as persoas \u00e1s que lles gusta coci\u00f1ar e desexan aprender a facelo ben\".\nEn 1996, Julia Child foi escollida n\u00famero 46 na lista das 50 m\u00e1is grande estrelas da televisi\u00f3n de todos os tempos na gu\u00eda de televisi\u00f3n estadounidense \"TV Guide\"."}
{"id": "443326", "revid": "89787", "url": "https://gl.wikipedia.org/wiki?curid=443326", "title": "Gran Premio de M\u00e9xico de 2018", "text": "O Gran Premio de M\u00e9xico de 2018 (oficialmente co\u00f1ecido como Gran Premio de F\u00f3rmula 1 de M\u00e9xico de 2018) foi unha carreira de motor de F\u00f3rmula Un que se disputou o 28 de outubro de 2018 no Aut\u00f3dromo Hermanos Rodr\u00edguez en Cidade de M\u00e9xico. A carreira foi a d\u00e9cimo novena carreira do Gran Premio de M\u00e9xico, e a d\u00e9cimo oitava vez que a carreira disputouse como un evento do Campionato Mundial desde a tempada inaugural en ."}
{"id": "443329", "revid": "5863", "url": "https://gl.wikipedia.org/wiki?curid=443329", "title": "Xos\u00e9 Rodr\u00edguez Reza", "text": ""}
{"id": "443330", "revid": "5863", "url": "https://gl.wikipedia.org/wiki?curid=443330", "title": "Mestre Vide", "text": ""}
{"id": "443331", "revid": "5863", "url": "https://gl.wikipedia.org/wiki?curid=443331", "title": "Maestro Vide", "text": ""}
{"id": "443332", "revid": "54334", "url": "https://gl.wikipedia.org/wiki?curid=443332", "title": "Paul Weingartner", "text": "Paul Weingartner nado o 8. de xu\u00f1o de 1931 na cidade de Innsbruck \u00e9 un fil\u00f3sofo austr\u00edaco especializado en filosof\u00eda da ciencia.\nEstuda filosof\u00eda, f\u00edsica, matem\u00e1ticas, psicolox\u00eda e pedagox\u00eda na Universidade de Innsbruck (1954-1961). Obt\u00e9n un doutoramento en 1961, \u00e9 invitado como estudante posdoutoral co Profesor Karl Popper na Universidade de Londres e posteriormente como investigador na Universidade de M\u00fanic (baixo a tutela do Profesor Stegm\u00fcller). Comeza a dar clase en 1965 na Universidade de Graz. Desde 1971 traballou como profesor de filosof\u00eda na Universidade de Salzburgo (profesor em\u00e9rito desde 1999). As s\u00faas li\u00f1as de investigaci\u00f3n concentr\u00e1ronse en torno a : L\u00f3xica, filosof\u00eda da ciencia e as condici\u00f3n de fronteira nas problem\u00e1ticas filosof\u00eda-relixi\u00f3n. \nDoutor honoris causa (Dr. h.c.) pola Universidade Marie Curie Sklodowska, Lublin, (Polonia) 1995 e membro da Academia das Ciencias de Nova York (aceptado no ano 1997)\nV\u00e9xase tam\u00e9n.\nLigaz\u00f3ns externas.\n "}
{"id": "443333", "revid": "23204", "url": "https://gl.wikipedia.org/wiki?curid=443333", "title": "Pobo yolngu", "text": ""}
{"id": "443334", "revid": "23204", "url": "https://gl.wikipedia.org/wiki?curid=443334", "title": "Amazona festiva", "text": "Amazona festiva\u00a0\u00e9 unha especie de papagaio\u00a0da familia\u00a0Psittacidae. \u00c9 orixinario do\u00a0Brasil, Colombia, Ecuador, Bolivia, G\u00fciana, o\u00a0Per\u00fa\u00a0e Venezuela.\u00a0Conta con d\u00faas subespecies; \"A. f. festiva\"\u00a0e\u00a0\"A. f. bodini\"."}
{"id": "443335", "revid": "35560", "url": "https://gl.wikipedia.org/wiki?curid=443335", "title": "Longa Marcha 11", "text": "Longa Marcha 11 (\"Chang Zheng 11\" en pinyin, abreviadamente CZ-11) \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 11 \u00e9 un foguete propulsado por propelente s\u00f3lido, de pequeno tamano e pensado para poder ser despregado con rapidez. Foi desenvolvido polo CALT co obxectivo de dispo\u00f1er dun lanzador sinxelo e barato de operar e que poida permanecer almacenado longos per\u00edodos de tempo ata que se o necesite. Est\u00e1 composto por catro etapas, todas de propelente s\u00f3lido. Bar\u00e1llase a posibilidade de que se desenvolvera a partir do m\u00edsil DF-31, e como tal l\u00e1nzase desde un tubo montado no remolque dun transporte m\u00f3bil. Pode usar cofias de 1,6 e 2,0 m de di\u00e1metro e \u00e9 capaz de po\u00f1er en \u00f3rbita ata 700 kg de carga nunha \u00f3rbita baixa e 350 kg nunha \u00f3rbita heliosincr\u00f3nica. Foi lanzado con \u00e9xito por primeira vez o 25 de setembro de 2015."}
{"id": "443336", "revid": "22795", "url": "https://gl.wikipedia.org/wiki?curid=443336", "title": "Cerceta parda", "text": "A\u00a0cerceta parda\u00a0(\"Marmaronetta angustirostris\") \u00e9 unha especie de\u00a0ave\u00a0da orde das anseriformes, familia dos an\u00e1tidos e subfamilia dos anatinos.\n\u00c9 a \u00fanica especie do x\u00e9nero \"Marmaronetta\".\nDe tama\u00f1o medio, habita en Eurasia e \u00c1frica."}
{"id": "443337", "revid": "23204", "url": "https://gl.wikipedia.org/wiki?curid=443337", "title": "Marmaronetta angustirostris", "text": ""}
{"id": "443347", "revid": "5863", "url": "https://gl.wikipedia.org/wiki?curid=443347", "title": "\u00d3rgano (m\u00fasica)", "text": ""}
{"id": "443360", "revid": "5863", "url": "https://gl.wikipedia.org/wiki?curid=443360", "title": "Teatro Nacional da Habana", "text": ""}
{"id": "443363", "revid": "5863", "url": "https://gl.wikipedia.org/wiki?curid=443363", "title": "Carmen Prieto Rouco", "text": ""}
{"id": "443365", "revid": "5863", "url": "https://gl.wikipedia.org/wiki?curid=443365", "title": "Carmi\u00f1a Prieto", "text": ""}
{"id": "443366", "revid": "25871", "url": "https://gl.wikipedia.org/wiki?curid=443366", "title": "Jos\u00e9 Novo Caz\u00f3n", "text": "Jos\u00e9 Novo Caz\u00f3n, nado en Vilalba e finado no mesmo concello o 17 de agosto de 1952, foi un pol\u00edtico galego.\nTraxectoria.\nAdministrador de Correos de Vilalba, foi nomeado alcalde de Vilalba en 1941. Foi deputado provincial. Permaneceu no cargo at\u00e9 a s\u00faa morte."}
{"id": "443370", "revid": "56817", "url": "https://gl.wikipedia.org/wiki?curid=443370", "title": "Liaoning Flying Leopards", "text": "Os Liaoning Flying Leopards (chin\u00e9s simplificado: \u8fbd\u5b81\u836f\u90fd\u672c\u6eaa\u98de\u8c79, chin\u00e9s tradicional: \u907c\u5be7\u85e5\u90fd\u672c\u6eaa\u98db\u8c79), tam\u00e9n co\u00f1ecido por motivos de patrocinio como Liaoning Scale Industry Flying Leopards ou simplemente Liaoning Scale Industry, son un equipo profesional de baloncesto da China con sede na cidade de Benxi (Liaoning). Os Flying Leopards compiten na Division Norte da Chinese Basketball Association (CBA), m\u00e1xima competici\u00f3n do baloncesto chin\u00e9s. O equipo xoga os seus partidos como local no Pavill\u00f3n de Liaoning, recinto con capacidade para 4.500 espectadores, a\u00ednda que ocasionalmente xoga alg\u00fans partidos como local noutras cidades. O patrocinador do club \u00e9 Liaoning Scale Industry Group, cuxa mascota \u00e9 un leopardo de Amur (en ingl\u00e9s: \"flying leopard\"). O seu maior \u00e9xito \u00e9 a consecuci\u00f3n do t\u00edtulo de liga na temporada 2017\u221218.\nHistoria.\nOs Liaoning Flying Leopards foron fundados en 1995 co nome de Liaoning Hunters, sendo un dos equipos m\u00e1is destacados do comezado da Chinese Basketball Association (CBA). De feito, \u00e9 finalista en 1997, 1998 e 1999, caendo en todas as ocasi\u00f3ns ante os Bayi Rockets. Volveu ser finalista en 2008, caendo nesta ocasi\u00f3n ante os Guangdong Southern Tigers por 4-1. Ese mesmo ano estiveron a piques de asinar \u00e1 estela da National Basketball Association (NBA) Vin Baker, mais finalmente foi descartado ao non superar as probas f\u00edsicas. O club volve ser finalista en 2015 e 2016, perdendo respectivamente ante os Beijing Ducks e os Sichuan Blue Whales. Finalmente, o equipo ga\u00f1a o seu primeiro t\u00edtulo de liga en 2018 ao vencer na final aos Zhejiang Guangsha Lions por 4\u22120.\nT\u00edtulos.\nLiga da China"}
{"id": "443371", "revid": "5132", "url": "https://gl.wikipedia.org/wiki?curid=443371", "title": "Liaoning Hunters", "text": ""}
{"id": "443372", "revid": "5132", "url": "https://gl.wikipedia.org/wiki?curid=443372", "title": "Liaoning Dinosaurs", "text": ""}
{"id": "443373", "revid": "5132", "url": "https://gl.wikipedia.org/wiki?curid=443373", "title": "Liaoning Scale Industry Flying Leopards", "text": ""}
{"id": "443374", "revid": "5132", "url": "https://gl.wikipedia.org/wiki?curid=443374", "title": "Liaoning Scale Industry", "text": ""}
{"id": "443375", "revid": "85894", "url": "https://gl.wikipedia.org/wiki?curid=443375", "title": "Filiberto \u00c1lvarez Mar\u00edn", "text": "Filiberto \u00c1lvarez Mar\u00edn, nado en Lugo en 1927 e finado na Coru\u00f1a o 18 de abril de 2007, foi un avogado e pol\u00edtico galego.\nTraxectoria.\nEstudou o bacharelato no colexio dos Maristas. En 1946 ingresou en Correos. Fixo a carreira de dereito na Universidade de Santiago de Compostela, licenci\u00e1ndose en 1956. Exerceu compo avogado dende 1958. Foi xefe de Correos de Vilalba. Foi delegado local do Frente de Juventudes. Foi nomeado alcalde de Vilalba en febreiro de 1964. Foi procurador en Cortes como representante dos concellos da provincia de Lugo (1965-1967)."}
{"id": "443376", "revid": "1576", "url": "https://gl.wikipedia.org/wiki?curid=443376", "title": "Pedro Gregorio Armend\u00e1riz Hastings", "text": ""}
{"id": "443377", "revid": "1576", "url": "https://gl.wikipedia.org/wiki?curid=443377", "title": "Beatrice Arthur", "text": ""}
{"id": "443378", "revid": "1576", "url": "https://gl.wikipedia.org/wiki?curid=443378", "title": "Bernice Frankel", "text": ""}
{"id": "443379", "revid": "1576", "url": "https://gl.wikipedia.org/wiki?curid=443379", "title": "Anne Maria Louisa Italiano", "text": ""}
{"id": "443380", "revid": "1576", "url": "https://gl.wikipedia.org/wiki?curid=443380", "title": "Anna Maria Louisa Italiano", "text": ""}
{"id": "443381", "revid": "1576", "url": "https://gl.wikipedia.org/wiki?curid=443381", "title": "Herbert Arthur Chamberlayne Blythe", "text": ""}
{"id": "443383", "revid": "1576", "url": "https://gl.wikipedia.org/wiki?curid=443383", "title": "Jimmy Cagney", "text": ""}
{"id": "443384", "revid": "1576", "url": "https://gl.wikipedia.org/wiki?curid=443384", "title": "Richmond Reed Carradine", "text": ""}
{"id": "443386", "revid": "1576", "url": "https://gl.wikipedia.org/wiki?curid=443386", "title": "Harry Lillis Crosby", "text": ""}
{"id": "443387", "revid": "1576", "url": "https://gl.wikipedia.org/wiki?curid=443387", "title": "William McChord Hurt", "text": ""}
{"id": "443388", "revid": "1576", "url": "https://gl.wikipedia.org/wiki?curid=443388", "title": "Jason Lee (actor)", "text": ""}
{"id": "443389", "revid": "1576", "url": "https://gl.wikipedia.org/wiki?curid=443389", "title": "Harold Clayton Lloyd", "text": ""}
{"id": "443390", "revid": "1576", "url": "https://gl.wikipedia.org/wiki?curid=443390", "title": "Jennifer L\u00f3pez", "text": ""}
{"id": "443391", "revid": "1576", "url": "https://gl.wikipedia.org/wiki?curid=443391", "title": "Madeleine Elizabeth Martin", "text": ""}
{"id": "443393", "revid": "1576", "url": "https://gl.wikipedia.org/wiki?curid=443393", "title": "Julius Henry Marx", "text": ""}
{"id": "443394", "revid": "1576", "url": "https://gl.wikipedia.org/wiki?curid=443394", "title": "Julius Henry &quot;Groucho&quot; Marx", "text": ""}
{"id": "443395", "revid": "1576", "url": "https://gl.wikipedia.org/wiki?curid=443395", "title": "Theodore Raimi", "text": ""}
{"id": "443396", "revid": "1576", "url": "https://gl.wikipedia.org/wiki?curid=443396", "title": "Elaine Steinbeck", "text": ""}
{"id": "443397", "revid": "1576", "url": "https://gl.wikipedia.org/wiki?curid=443397", "title": "Elaine Scott", "text": ""}
{"id": "443398", "revid": "1576", "url": "https://gl.wikipedia.org/wiki?curid=443398", "title": "Elaine Anderson Steinbeck", "text": ""}
{"id": "443399", "revid": "1576", "url": "https://gl.wikipedia.org/wiki?curid=443399", "title": "Sylvester Gardenzio Stallone", "text": ""}
{"id": "443400", "revid": "1576", "url": "https://gl.wikipedia.org/wiki?curid=443400", "title": "Rudolph Valentino", "text": ""}
{"id": "443401", "revid": "1576", "url": "https://gl.wikipedia.org/wiki?curid=443401", "title": "William John Neeson", "text": ""}
{"id": "443402", "revid": "1576", "url": "https://gl.wikipedia.org/wiki?curid=443402", "title": "Stephen Lang (actor)", "text": ""}
{"id": "443403", "revid": "1576", "url": "https://gl.wikipedia.org/wiki?curid=443403", "title": "Nicole Julianne Sullivan", "text": ""}
{"id": "443404", "revid": "1576", "url": "https://gl.wikipedia.org/wiki?curid=443404", "title": "Tom McGrath (animador)", "text": ""}
{"id": "443405", "revid": "1576", "url": "https://gl.wikipedia.org/wiki?curid=443405", "title": "Cuba Gooding Jr.", "text": ""}
{"id": "443406", "revid": "1576", "url": "https://gl.wikipedia.org/wiki?curid=443406", "title": "Steven R. Schirripa", "text": ""}
{"id": "443407", "revid": "5863", "url": "https://gl.wikipedia.org/wiki?curid=443407", "title": "Jos\u00e9 F. Vide", "text": ""}
{"id": "443409", "revid": "5863", "url": "https://gl.wikipedia.org/wiki?curid=443409", "title": "Elsa Fern\u00e1ndez", "text": "Elsa Fern\u00e1ndez Gonz\u00e1lez, nada en Buenos Aires en 1933 e finada na mesma cidade o 29 de abril de 1964, foi unha escritora galega.\nTraxectoria.\nFilla de emigrantes ourens\u00e1ns de Entrimo. Dende pequena mostrou vocaci\u00f3n musical, estudando piano. Traballou como administrativa no Centro Gallego, onde tratou a Lu\u00eds Seoane e Eduardo Blanco Amor, co que estableceu unha grande amizade. Colaborou con AGUEA (Asociaci\u00f3n Gallega de Universitarios, Escritores y Artistas). Foi presidenta da Asociaci\u00f3n Argentina de Hijos de Gallegos e colaborou con Follas Novas-Feira do livro galego."}
{"id": "443410", "revid": "17467", "url": "https://gl.wikipedia.org/wiki?curid=443410", "title": "Elsa Fern\u00e1ndez G.", "text": ""}
{"id": "443425", "revid": "1888", "url": "https://gl.wikipedia.org/wiki?curid=443425", "title": "Elsa Fern\u00e1ndez Gonz\u00e1lez", "text": ""}
{"id": "443427", "revid": "5863", "url": "https://gl.wikipedia.org/wiki?curid=443427", "title": "Dolores del R\u00edo S\u00e1nchez-Granados", "text": "Mar\u00eda Dolores del R\u00edo S\u00e1nchez-Granados, nada na Coru\u00f1a, foi unha mestra e escritora galega, terciaria franciscana.\nTraxectoria.\nFilla do tenente coronel de Infantar\u00eda \u00c1ngel del R\u00edo Ur\u00eda. Estuda os cursos de extensi\u00f3n universitaria da Normal de Mestras en 1912 e 1913. Escritora de poes\u00eda de afervoado misticismo e patriotismo, colaborou en \"Ilustraci\u00f3n Gallega\", \"El Ideal Gallego\", \"El Eco Franciscano\" e \"Galicia Pintoresca\". Pertenceu \u00e1 Academia de Buenas Letras de M\u00e1laga, era socia honoraria do Centro Galego de Logro\u00f1o e socia mestra da Asociaci\u00f3n de Escritores Galegos Laureados. Como autora teatral, escribiu \"Lonxe da aldea\", un cadro dram\u00e1tico estreado en 1914 e o mon\u00f3logo \"A pantasma\" (1916)."}
{"id": "443428", "revid": "1131", "url": "https://gl.wikipedia.org/wiki?curid=443428", "title": "Christian Stuani", "text": ""}
{"id": "443429", "revid": "1131", "url": "https://gl.wikipedia.org/wiki?curid=443429", "title": "Apeadoiro do Casal", "text": "O Casal foi un apeadoiro de RENFE na parroquia de Lara\u00f1o (Santiago de Compostela).Formaba parte da li\u00f1a Santiago - Redondela.\nArquitectura.\nCons\u00e9rvase o edificio de viaxeiros, que data de comezos do s\u00e9culo XX. O predio consta dunha planta rectangular e d\u00faas alturas, con tellado a d\u00faas augas. Ten muros recebados e pintados de branco con vans sim\u00e9tricos en altura, con remate superior de arco rebaixado e esquinas con perpia\u00f1o \u00e1 vista, igual que os esquinais da construci\u00f3n. Beirado de pedra con molduras e un van redondo no hastial do penal."}
{"id": "443430", "revid": "89787", "url": "https://gl.wikipedia.org/wiki?curid=443430", "title": "Museo Numism\u00e1tico de Atenas", "text": "O Museo Numism\u00e1tico de Atenas (en grego: \"\u039d\u03bf\u03bc\u03b9\u03c3\u03bc\u03b1\u03c4\u03b9\u03ba\u03cc \u039c\u03bf\u03c5\u03c3\u03b5\u03af\u03bf \u0391\u03b8\u03b7\u03bd\u03ce\u03bd\") \u00e9 unha das instituci\u00f3ns muse\u00edsticas m\u00e1is importantes de Grecia, que aloxa unha das colecci\u00f3ns m\u00e1is completas do mundo de moedas antigas e modernas.\nO museo ten a s\u00faa sede na que foi a mansi\u00f3n do arque\u00f3logo Heinrich Schliemann (1822-1890), co\u00f1ecida como \"Palacio de Llion\" (\"\u0399\u03bb\u03af\u03bf\u03c5 \u039c\u03ad\u03bb\u03b1\u03b8\u03c1\u03bf\u03bd\" -\"Iliou Melathron\"-).\nHistoria.\nA primeira tentativa de elaborar unha colecci\u00f3n estatal produciuse pouco despois da independencia de Grecia en Exina. Aquela primitiva colecci\u00f3n foi enriquecida a trav\u00e9s de diversas escavaci\u00f3ns, compras e doaz\u00f3ns.\nO museo propiamente dito fundouse en 1838, na mesma \u00e9poca que o Museo Arqueol\u00f3xico Nacional de Atenas, a\u00ednda que cumpriu o paso de varios anos e a publicaci\u00f3n dunha regulaci\u00f3n espec\u00edfica para que ambas as instituci\u00f3ns chegasen a ser totalmente independentes, nunha primeira etapa en 1893 e, posteriormente, a partir de 1965.\nInicialmente, a colecci\u00f3n formaba parte da Biblioteca Nacional de Grecia e estaba aloxada no edificio principal da Universidade de Atenas, onde se exhibiu ao p\u00fablico por vez primeira. En 1946, a colecci\u00f3n foi trasladada \u00e1 sede do Museo Arqueol\u00f3xico Nacional e, finalmente, en 1984 decidiuse levala \u00e1 s\u00faa situaci\u00f3n actual, na que se estableceu en 1998 logo das oportunas obras de acondicionamento.\nO edificio \"Iliou Melathron\".\nO edificio de tres andares \"Iliou Melathron\", que acolle o Museo Numism\u00e1tico, at\u00f3pase na r\u00faa Panepistimiou (\"\u039f\u03b4\u03cc\u03c2 \u03a0\u03b1\u03bd\u03b5\u03c0\u03b9\u03c3\u03c4\u03b7\u03bc\u03af\u03bf\u03c5\"; \"R\u00faa da Universidade\"), preto da co\u00f1ecida praza Syntagma. Foi constru\u00eddo entre 1878 e 1880 para Heinrich Schliemann, baixo a direcci\u00f3n do afamado arquitecto Ernst Ziller.\nNa \u00e9poca da s\u00faa construci\u00f3n, considerouse como a residencia privada m\u00e1is abraiante de Atenas, cun dese\u00f1o exterior de inspiraci\u00f3n tanto neorenacentista como neocl\u00e1sica, mentres que o interior amosa influencia da arquitectura de Pompeia. Os cuartos est\u00e1n decorados con mosaicos e murais que representan temas da Guerra de Troia e motivos gregos.\nEn 1927, a vi\u00fava de Heinrich Schliemann, Sof\u00eda, vendeulle o edificio ao Estado Grego, que o dedicou inicialmente \u00e1 sede do Consello de Estado e posteriormente \u00e1 do Tribunal de Casaci\u00f3n.\nO uso do edificio como tribunal de xustiza ocasionoulle moitos danos, que obrigaron a sometelo a unha importante renovaci\u00f3n para poder albergar o Museo Numism\u00e1tico; entre outras cousas, restaur\u00e1ronse os mosaicos e os murais.\nFinalmente, a colecci\u00f3n numism\u00e1tica foi inaugurada na parte restaurada do edificio en 1998 e non acabou de estar totalmente visitable ata 2007.\nColecci\u00f3ns.\nA colecci\u00f3n do museo componse de 600.000 obxectos, principalmente moedas a\u00ednda que tam\u00e9n medallas, pesas padr\u00f3n, cu\u00f1os, selos e outros, desde o s\u00e9culo -XIV a. de C. ata os tempos actuais. A disposici\u00f3n da colecci\u00f3n ten unha orientaci\u00f3n cronol\u00f3xica. O museo pos\u00fae unha importante colecci\u00f3n de moedas desde o s\u00e9culo VI a. de C. ata o s\u00e9culo V d. de C., como as das cidades-Estado gregas e as dos per\u00edodos helen\u00edstico e romano. Tam\u00e9n c\u00f3mpre salientar as colecci\u00f3ns bizantinas e medievais de Europa Occidental, do Oriente e do Imperio Otom\u00e1n.\nUnha gran parte da colecci\u00f3n est\u00e1 constitu\u00edda por moedas procedentes de achados arqueol\u00f3xicos, e o resto prov\u00e9n da colecci\u00f3n inicial de Exina e de diversas doaz\u00f3ns e adquisici\u00f3ns.\nO museo aloxa tam\u00e9n unha biblioteca de 12 000 libros especializados no estudo da da moeda, ademais dun laboratorio para a conservaci\u00f3n dos obxectos expostos e custodiados."}
{"id": "443431", "revid": "62432", "url": "https://gl.wikipedia.org/wiki?curid=443431", "title": "Estaci\u00f3n de Elvi\u00f1a-Universidade", "text": ""}
{"id": "443433", "revid": "62432", "url": "https://gl.wikipedia.org/wiki?curid=443433", "title": "Estaci\u00f3n de Arcade", "text": ""}
{"id": "443435", "revid": "62432", "url": "https://gl.wikipedia.org/wiki?curid=443435", "title": "Estaci\u00f3n de Cesantes", "text": ""}
{"id": "443437", "revid": "62432", "url": "https://gl.wikipedia.org/wiki?curid=443437", "title": "Estaci\u00f3n de Figueirido", "text": ""}
{"id": "443438", "revid": "62432", "url": "https://gl.wikipedia.org/wiki?curid=443438", "title": "Estaci\u00f3n de Redondela-Picota", "text": ""}
{"id": "443439", "revid": "62432", "url": "https://gl.wikipedia.org/wiki?curid=443439", "title": "Estaci\u00f3n de Rubi\u00e1ns", "text": ""}
{"id": "443440", "revid": "62432", "url": "https://gl.wikipedia.org/wiki?curid=443440", "title": "Estaci\u00f3n de Aranga", "text": ""}
{"id": "443441", "revid": "62432", "url": "https://gl.wikipedia.org/wiki?curid=443441", "title": "Estaci\u00f3n de Cecebre", "text": ""}
{"id": "443443", "revid": "62432", "url": "https://gl.wikipedia.org/wiki?curid=443443", "title": "Estaci\u00f3n de Mi\u00f1o", "text": ""}
{"id": "443444", "revid": "65337", "url": "https://gl.wikipedia.org/wiki?curid=443444", "title": "Museo Numism\u00e1tico, Atenas", "text": ""}
{"id": "443445", "revid": "62432", "url": "https://gl.wikipedia.org/wiki?curid=443445", "title": "Estaci\u00f3n de Perl\u00edo", "text": ""}
{"id": "443447", "revid": "62432", "url": "https://gl.wikipedia.org/wiki?curid=443447", "title": "Estaci\u00f3n de Cabanas-Areal", "text": ""}
{"id": "443449", "revid": "62432", "url": "https://gl.wikipedia.org/wiki?curid=443449", "title": "Estaci\u00f3n da Vila da Igrexa", "text": ""}
{"id": "443450", "revid": "1131", "url": "https://gl.wikipedia.org/wiki?curid=443450", "title": "Cemiterio de San Francisco de Ourense", "text": "O Cemiterio de San Francisco \u00e9 un dos tres camposantos da cidade de Ourense, xunto co de Santiago das Caldas (do antigo concello de Canedo) e o de Santa Mari\u00f1a. No ano 2000 foi declarado Ben de Interese Cultural con categor\u00eda de monumento.\nHistoria.\nDurante a Idade Media e o Antigo R\u00e9xime as persoas mortas adoitaban ser soterradas no interior das igrexas ou en camposantos arredor delas, como a Praza da Magdalena. A Real Orde do 30 de xu\u00f1o de 1814 establec\u00eda, por motivos de salubridade, a construci\u00f3n de cemiterios f\u00f3ra dos n\u00facleos urbanos. En 1822 o convento de San Francisco de Ourense cedeu uns terreos a car\u00f3n o lado do seu convento, a car\u00f3n doutro mercado polo Concello no mesmo ano \u00e1 marquesa vi\u00fava de B\u00f3veda de Limia. Este terreo formaba parte dunha vi\u00f1a que pertencera en 1665 a Benito de Lemos Bola\u00f1o, rexedor de Ourense e dono do pazo de Pi\u00f1or, herdada por Jos\u00e9 Noguerol do seu av\u00f3 o escrib\u00e1n Diego S\u00e1nchez Cid Herrera, casado con Mar\u00eda Feijoo, filla do primeiro matrimonio da avoa de don Benito de Lemos. Diego S\u00e1nchez Cid Herrera e Mar\u00eda Feijoo foron soterrados na igrexa do convento de San Francisco, trasladada no s\u00e9culo XIX a car\u00f3n do parque de San L\u00e1zaro logo da desamortizaci\u00f3n.\nO cemiterio foi inaugurado o 9 de maio de 1834, coa bendici\u00f3n do terreo por parte do bispo D\u00e1maso Egidio Iglesias Lago. En 1887 o Concello constru\u00edu un cemiterio laico para acoller as persoas non cat\u00f3licas, principalmente protestantes e ateas. No s\u00e9culo XX o espazo foi ampliado cara ao leste en direcci\u00f3n \u00e1 zona de Montealegre.\nNo ano 2000 foi declarado Ben de Interese Cultural polo seu patrimonio monumental, hist\u00f3rico e art\u00edstico. Existen l\u00e1pidas, pante\u00f3ns e mausoleos dese\u00f1ados polos escultores Francisco Pi\u00f1eiro Reigosa, o seu fillo Daniel Pi\u00f1eiro, Manuel Malingre Parmentier, Victorio Macho, Ant\u00f3n Fa\u00edlde Gago, Nicanor Carballo Garrido, Francisco Plan\u00e1s, Aniceto Justo Rodr\u00edguez, Felipe O\u00f1ate Castro ou o marmorista Jos\u00e9 Taboada Gonz\u00e1lez.\nO cemiterio ten unha Asociaci\u00f3n de Amigos, da que foi presidente de honra o poeta Jos\u00e9 \u00c1ngel Valente, soterrado no propio cemiterio desde o seu falecemento no ano 2000.\nPersoeiros inhumados.\nAlg\u00fans persoeiros enterrados no camposanto:"}
{"id": "443451", "revid": "1888", "url": "https://gl.wikipedia.org/wiki?curid=443451", "title": "Mar\u00eda Dolores del R\u00edo", "text": ""}
{"id": "443452", "revid": "62432", "url": "https://gl.wikipedia.org/wiki?curid=443452", "title": "Estaci\u00f3n de Osebe", "text": ""}
{"id": "443455", "revid": "62432", "url": "https://gl.wikipedia.org/wiki?curid=443455", "title": "Estaci\u00f3n de Cambre", "text": ""}
{"id": "443458", "revid": "5863", "url": "https://gl.wikipedia.org/wiki?curid=443458", "title": "Cemiterio de San Francisco en Ourense", "text": ""}
{"id": "443459", "revid": "98629", "url": "https://gl.wikipedia.org/wiki?curid=443459", "title": "Novena cruzada", "text": "A novena cruzada consid\u00e9rase en moitas ocasi\u00f3ns como parte da oitava cruzada. O pr\u00edncipe Eduardo de Inglaterra, despois Eduardo I, uniuse \u00e1 cruzada de Lu\u00eds IX de Francia contra Tunisia, pero chegou ao campamento franc\u00e9s tras a morte do rei. Tras pasar o inverno en Sicilia, decidiu continuar coa cruzada e comandou os seus seguidores, entre mil e dous mil, at\u00e9 Acre, onde chegou 9 de maio de 1271. Tam\u00e9n lle acompa\u00f1aban un pequeno destacamento de bret\u00f3ns e outro de flamengos, mandados polo bispo de Liexa, que abandonar\u00eda a campa\u00f1a no inverno ante a noticia da s\u00faa elecci\u00f3n como novo papa (Gregorio X).\nAntecedentes.\nEn 1268 Baybars, o sult\u00e1n mameluco de Exipto, conquistara o Principado de Antioqu\u00eda, e xa reducira o Reino de Xerusal\u00e9n, a unha pequena franxa de terra entre Sid\u00f3n e Acre. O rei de Inglaterra, Henrique III, fixera votos hab\u00eda tempo de participar nun cruzada pero, xa anci\u00e1n, permitiu que o fixese o seu fillo e herdeiro, e vital e desapiadado pr\u00edncipe Eduardo, veterano das guerras cos vasalos do seu pai. A ca\u00edda de Antioqu\u00eda decidiulle a emprender os preparativos necesarios. A\u00ednda que ao principio numerosos nobres ingleses prometeron acompa\u00f1alo, aos poucos uns e outros atoparon escusas para non facelo, polo que o pr\u00edncipe partiu no ver\u00e1n de 1271 cara a Terra Santa con apenas un milleiro de homes. Acompa\u00f1ouno na viaxe a s\u00faa esposa, Leonor de Castela. \u00c1s forzas de Eduardo un\u00edronse meses m\u00e1is tarde algunhas tropas m\u00e1is, que chegaron mandadas polo seu irm\u00e1n Edmundo de Lancaster. Como complemento dos soldados ingleses viaxan tam\u00e9n un continxente bret\u00f3n acaudillado polo seu conde e outro dos Pa\u00edses Baixos, mandado polo bispo de Liexa\nFracaso en Tunisia e traves\u00eda a Terra Santa.\nO plan inicial de Eduardo fora o de unirse a Lu\u00eds IX de Francia en Tunisia e seguir con el at\u00e9 Terra Santa. Con todo, para cando chegou al\u00ed, o monarca franc\u00e9s morrera e as hostes francesas alist\u00e1banse para volver \u00e1 s\u00faa terra, o que desbaratou o plan. Eduardo pasou coas s\u00faas forzas a Sicilia, onde pasou o inverno antes de cruzar o resto do Mediterr\u00e1neo na primavera de 1279. Tras facer escala en Chipre, arribou a Acre o 9 de maio. Al\u00ed un\u00edronselle Bohemundo VI de Antioqu\u00eda e Hugo III de Chipre.\nDebilidade militar e rifas cruzadas.\nEduardo era consciente da debilidade das s\u00faas propias forzas para acometer por si s\u00f3 ao sult\u00e1n exipcio, polo que contaba con reunir ao redor de si aos cristi\u00e1ns de Levante e aliarse cos mongois do Ilkanato para facelo. Ao chegar a Levante, atopouse coas rifas que divid\u00edan aos distintos se\u00f1ores da rexi\u00f3n, aos vasalos do rei de Chipre co seu soberano e co florecente comercio que venecianos e xenoveses manti\u00f1an co sult\u00e1n \u2014os primeiros fornec\u00edanlle madeira e ferro, crucial para armarse, e os segundos, escravos\u2014. A cooperaci\u00f3n mongol tam\u00e9n foi escasa para o que esperaba o pr\u00edncipe ingl\u00e9s: cando a embaixada que enviou a Abaqa Kan chegou ante el, o groso das forzas o Ilkanato estaban enfrascadas en campa\u00f1as no Turquest\u00e1n. A pesar de todo, o ilk\u00e1n prometeu enviar forzas para colaborar cos cruzados.\nNo inverno de 1271-1272, o bispo de Liexa abandonou a campa\u00f1a e regresou a Europa, xa que se lle elixiu papa \u2014escolleu o nome de Gregorio X\u2014. Os seus posteriores esforzos para organizar novas cruzadas resultaron infrutuosos.\nCombates.\nMentres estas chegaban, Eduardo limitouse a realizar algunhas correr\u00edas fronteirizas. En outubro por fin cruzaron a fronteira dez mil xinetes mongois das forzas que o ilk\u00e1n ti\u00f1a en Anatolia. Esta hoste rodeou Aintab e derrotou \u00e1s tropas turcom\u00e1s de Alepo, cuxa gornici\u00f3n fuxiu a Hama. As forzas mongois continuaron avanzando cara a Apamea.\nCon todo, cando Baibars, que se achaba en Damasco, reuniu un grande ex\u00e9rcito, con reforzos vindos de Exipto, e marchou cara ao norte a enfrontarse aos invasores, estes, incapaces de facer fronte \u00e1s enormes forzas do sult\u00e1n, repreg\u00e1ronse ao norte e cruzaron a fronteira do \u00c9ufrates.\nMentres isto suced\u00eda, Eduardo tratou de tallar a chaira de Sharon e conquistar a pequena fortaleza inimiga de Qaqun, que lle cortaba o cami\u00f1o. A cabalgada, escasa de forzas mesmo para esta pequena empresa, resultou un fracaso.\nFin da cruzada.\nFinalmente, tras un ano de conflito, o pr\u00edncipe Eduardo comprendeu que con tan exiguas forzas estaba a perder o tempo. A cruzada acabou coa firma dunha tregua por dez anos e dez meses o 22 de maio de 1272 en Cesarea. O pacto viuse favorecido pola actitude das partes: Eduardo estaba convencido da inutilidade de continuar no Levante sen reforzos; o sult\u00e1n, de poder acabar cos restos dos Estados cruzados en canto desvanec\u00e9sese a ameaza mongol; e o rei Carlos de Anjou, que serviu de mediador, da conveniencia de manter o Levante en mans cruzadas, pero sen reforzar demasiado ao seu posible rival futuro, o rei Hugo. O armisticio deb\u00eda protexer o reino, reducido \u00e1 zona costeira entre Acre e Sid\u00f3n, dos asaltos do sult\u00e1n. O outro territorio cruzado de terra firme, o condado de Tr\u00edpoli, asinara xa un pacto similar en 1271.\nPor\u00e9n, era co\u00f1ecida por todos a intenci\u00f3n de Eduardo de volver no futuro \u00e1 fronte dunha cruzada maior e m\u00e1is organizada, polo que Baibars tentou asasinalo mediante os hashshashin, un dos cales apu\u00f1alou ao pr\u00edncipe cunha daga envelenada o 16 de xu\u00f1o de 1272. A ferida non resultou mortal, pero Eduardo estivo enfermo varios meses, ata que a s\u00faa sa\u00fade permitiulle partir de volta a Inglaterra o 22 de setembro de 1272. Para ent\u00f3n o seu anci\u00e1n pai falecera e Eduardo ocupou o seu posto."}
{"id": "443460", "revid": "7802", "url": "https://gl.wikipedia.org/wiki?curid=443460", "title": "Novena Cruzada", "text": ""}
{"id": "443461", "revid": "74806", "url": "https://gl.wikipedia.org/wiki?curid=443461", "title": "Jos\u00e9 Antonio Ortega Lara", "text": "Jos\u00e9 Antonio Ortega Lara, nado en Montuenga (pedan\u00eda de Madrigalejo del Monte, provincia de Burgos) en 1958, \u00e9 un funcionario de prisi\u00f3ns espa\u00f1ol retirado.\nTraxectoria.\nMestre e licenciado en Dereito, permaneceu secuestrado pola organizaci\u00f3n terrorista ETA durante 532 d\u00edas entre 1996 e 1997. Foi militante do Partido Popular entre 1987 e 2008. Actualmente vive en Burgos.\nO 16 de xaneiro de 2014 presentou, como membro do Comit\u00e9 Executivo Provisional, o partido pol\u00edtico Vox xunto con outros exmilitantes do Partido Popular, como Santiago Abascal, Jos\u00e9 Lu\u00eds Gonz\u00e1lez Quir\u00f3s e Ignacio Camu\u00f1as, entre outros, xerando unha alternativa \u00e1 dereita do Partido Popular. O nome do partido \u00e9 Vox e se autodefine como \"unha alternativa \u00abrexeneradora\u00bb fronte \u00f3s dous partidos maioritarios\", e que a s\u00faa fundaci\u00f3n \"responde a un sentimento de orfandade pol\u00edtica no centro dereita\". Vox concorreu \u00e1s elecci\u00f3ns europeas de 2014 pero non obtivo representaci\u00f3n."}
{"id": "443462", "revid": "111586", "url": "https://gl.wikipedia.org/wiki?curid=443462", "title": "Editorial Bruguera", "text": "Bruguera foi unha editorial catal\u00e1 con sede en Barcelona, que se dedicou sobre todo \u00e1 produci\u00f3n de literatura popular e historietas.\nHistoria.\nFoi creada en 1910 como \"El Gato Negro\". Ap\u00f3s a s\u00faa disoluci\u00f3n en 1986, naceu en 1987 Ediciones B a partir da uni\u00f3n do fondo editorial da Editorial Bruguera e o de TBO. \nA pesar do relanzamento como selo editorial dentro do Grupo Zeta, en 2006 desapareceu do mercado. O grupo Penguin Random House, actual dono dos dereitos da editorial, anunciou a s\u00faa intenci\u00f3n de relanzar historietas baixo o selo Bruguera a partir de 2017. \nDespois do peche, extraballadores da Editorial Bruguera fundaron a cooperativa Coop57 constitu\u00eduse en 1995 en Barcelona tras o seu peche."}
{"id": "443463", "revid": "23204", "url": "https://gl.wikipedia.org/wiki?curid=443463", "title": "K'inich K'uk' Bahlam II", "text": "K'inich K'uk' B'ahlam II ou K'inich K'uk Balam II foi un ahau ou gobernante maia do \"ajawlal\" ou se\u00f1or\u00edo de B'aakal, cuxa sede era Lakam Ha', no presente co\u00f1ecida como a zona arqueol\u00f3xica de Palenque, no actual estado mexicano de Chiapas. Tam\u00e9n \u00e9 referido como Bahlum K'uk' II ou Mahk'ina Kuk. O seu nome pode ser traducido como \"Gran Sol Quetzal Xaguar\" ou \"Radiante Quetzal Xaguar.\" Gobernou do ano 764 \u00f3 783.\nTraxectoria.\nFoi fillo de K'inich Ahkal Mo' Naab III e Ix Men Nik, tam\u00e9n co\u00f1ecida como Ix Sajal Juj. De acordo \u00e1s inscrici\u00f3ns atopadas en Palenque, o seu antecesor puido ser Upakal K'inich Janaab' Pakal de quen se desco\u00f1ece a data final do seu goberno; por\u00e9n, en Pomon\u00e1 atopouse unha inscrici\u00f3n datada no ano 751 que se refire a un gobernante palencano a quen se chamou co nome de K'inich Kan Bahlam III.\nDe acordo \u00e1 conta longa do calendario maia, K'inich K'uk' B'ahlam II foi entronizado o 9.16.13.0.7\u00a09 manik 15 uo, \u00e9 dicir, o 4 de marzo do ano 764. Durante o seu goberno foron tallados o taboleiro dos 96 glifos e o taboleiro da creaci\u00f3n. Ambos os taboleiros, pertencentes \u00f3\u00a0Per\u00edodo Cl\u00e1sico tard\u00edo, son considerados os mellores logros escult\u00f3ricos de xerogl\u00edficos maias pola facilidade e precisi\u00f3n coa que parecen ser tallados os bloques de pedra. No taboleiro dos 96 glifos at\u00f3pase escrita a cronolox\u00eda din\u00e1stica de Palenque a partir de K'inich Janaab' Pakal. O sucesor de K'uk B'alam II foi Wak Kimi Janaab' Pakal."}
{"id": "443464", "revid": "23204", "url": "https://gl.wikipedia.org/wiki?curid=443464", "title": "K'inich K'uk' B'alam II", "text": ""}
{"id": "443465", "revid": "23204", "url": "https://gl.wikipedia.org/wiki?curid=443465", "title": "K'inich K'uk' B'ahlam II", "text": ""}
{"id": "443467", "revid": "23204", "url": "https://gl.wikipedia.org/wiki?curid=443467", "title": "K'an B'ahlam I", "text": ""}
{"id": "443469", "revid": "98629", "url": "https://gl.wikipedia.org/wiki?curid=443469", "title": "Kan Bahlam I", "text": "Kan Bahlam I ou Kan Balam I, nado o\u00a018 ou 20 de setembro de 524\u00a0 e finado o 1 ou 3 de febreiro de 583,\u00a0foi un ahau maia que gobernou a cidade estado de Palenque do ano 572 ao ano 583. \u00c9 co\u00f1ecido tam\u00e9n como Chan Bahlum I en maia iucateco.\nTraxectoria.\nO seu nome en lingua maia cl\u00e1sico significa Serpe Xaguar \u00f3 cal nalg\u00fans glifos maias se lle engade o apelativo de k'inich que significa radiante como un elemento honor\u00edfico con referencia \u00f3 Deus Sol, \u00e9 dicir \"K'inich\" Kan Bahlam I ou \"Radiante\" \"Serpe Xaguar.\" De acordo \u00e1 conta longa do calendario maia naceu o 9.4.10.1.5\u00a011 chickchan 13 chen, ascendeu \u00f3 trono o 9.6.18.5.12\u00a010 eb 0 wo, equivalente \u00f3 6 de abril de 572, cando ti\u00f1a 47 anos de idade.\n\u00c9 moi probable que sexa fillo de K'an Joy Chitam I e irm\u00e1n m\u00e1is novo do seu antecesor no trono Ahkal Mo' Naab' II, quen morreu inesperadamente o 21 de xullo de 570. Antes de que Kan B'alam I ascendese \u00f3 trono rex\u00edstrase un per\u00edodo de 624 d\u00edas de \"interregnum.\" O seu reinado at\u00f3pase descrito na parede oriental do Templo das Inscrici\u00f3ns. \u00c9 tam\u00e9n referido no lado occidental do sarc\u00f3fago de Pakal \"o Grande\", onde se pode ver a s\u00faa representaci\u00f3n iconogr\u00e1fica en altorrelevo, dist\u00edndose polo seu glifo e polo seu tocado, o cal \u00e9 parte serpe e parte xaguar. Tras gobernar once anos, Kan B'alam morreu o 9.7.9.5.5\u00a011 chikchan 3 kayab.\nCrese que a s\u00faa sucesora, Yohl Ik'nal, era a s\u00faa filla, a\u00ednda que tam\u00e9n \u00e9 posible que sexa a s\u00faa irm\u00e1."}
{"id": "443472", "revid": "23204", "url": "https://gl.wikipedia.org/wiki?curid=443472", "title": "Kan B'alam I", "text": ""}
{"id": "443473", "revid": "23204", "url": "https://gl.wikipedia.org/wiki?curid=443473", "title": "Chan Bahlum I", "text": ""}
{"id": "443475", "revid": "85894", "url": "https://gl.wikipedia.org/wiki?curid=443475", "title": "Avelino Sierra", "text": "Avelino Sierra Fern\u00e1ndez, nado na Merca o 15 de abril de 1944, \u00e9 un profesor, escritor e investigador galego.\nTraxectoria.\nLogo de exercer a docencia en varios centros de Galicia e Asturias, en 1974 foi destinado ao colexio p\u00fablico de Sabar\u00eds (Baiona), do que foi director. Despois deu clase no IES Primeiro de Marzo de Baiona.\nFoi concelleiro en Baiona en varias lexislaturas, e formou parte do goberno municipal. No marco do V centenario da chegada de Cristovo Col\u00f3n a Am\u00e9rica, promoveu a construci\u00f3n da r\u00e9plica da carabela \"Pinta\". No marco do VIII centenario da fundaci\u00f3n da vila promoveu a construci\u00f3n dun monumento a Afonso VIII de Le\u00f3n e Galicia. En 1996 impulsou a Festa da Arribada que en 2015 ser\u00eda declarada festa de interese tur\u00edstico internacional."}
{"id": "443476", "revid": "1131", "url": "https://gl.wikipedia.org/wiki?curid=443476", "title": "Avelino Sierra Fern\u00e1ndez", "text": ""}
{"id": "443479", "revid": "23204", "url": "https://gl.wikipedia.org/wiki?curid=443479", "title": "Ahkal Mo' Nahb II", "text": "Ahkal Mo' Nahb' II ou Ahku'l Mo' Naab' II, nado o\u00a03 de setembro de 523\u00a0e finado o\u00a021 de xullo de 570,\u00a0foi un ahau do se\u00f1or\u00edo de B'aakal, cuxa cidade capital era Lakam Ha', hoxe co\u00f1ecida como a zona arqueol\u00f3xica maia de Palenque. \u00c9 tam\u00e9n referido como Chaacal II ou Akul Anab II. A traduci\u00f3n ou interpretaci\u00f3n do seu nome foi proposta como\u00a0\"Lago da Tartaruga Guacamaia\".\nTraxectoria.\nFoi neto de Ahkal Mo' Nahb I,\u00a0e nalgunhas inscrici\u00f3ns \u00e9 chamado as\u00ed: \"ou mam Ahkal Mo' Nahb\" (o neto de Ahkal Mo' Naab'). De acordo \u00e1 conta longa do calendario maia naceu o 9.4.9.0.4\u00a07 k'an 17\u00a0mol, \u00e9 dicir, o 3 de setembro do ano 523. Ascendeu \u00f3 poder cinco d\u00edas despois da morte do seu antecesor, o 9.6.11.5.1\u00a01 imix 4 zip, \u00e9 dicir, o 2 de maio de 565.\nOs datos da s\u00faa vida est\u00e1n escritos no taboleiro do Templo da Cruz e no sarc\u00f3fago de Pakal \u201co Grande\u201d. S\u00f3 gobernou cinco anos, morreu o 9.6.16.10.7\u00a09 manik 5 yaxkin, \u00e9 dicir, o 21 de xullo de 570. Foi sucedido por Kan Bahlam I, quen moi probablemente era o seu irm\u00e1n."}
{"id": "443480", "revid": "23204", "url": "https://gl.wikipedia.org/wiki?curid=443480", "title": "Ahkal Mo' Naab' II", "text": ""}
{"id": "443481", "revid": "1131", "url": "https://gl.wikipedia.org/wiki?curid=443481", "title": "Museo Numism\u00e1tico de Lobios", "text": "O Museo Numism\u00e1tico situado no concello ouren\u00e1n de Lobios \u00e9 unha exposici\u00f3n permanente de moedas de Galicia impulsada polo numism\u00e1tico natural desa vila Jaime Paz Bernardo, que se inaugurou en 1996.\nA sede do museo est\u00e1 no edificio do propio Concello e o seu horario de visita \u00e9 de luns a venres, de 9 a 14 horas.\nHistoria.\nA idea da creaci\u00f3n dun museo especializado en moedas de Galicia xurdiulle en 1993 a Jaime Paz Bernardo, numism\u00e1tico profesional orixinario de Quintela, e daquela residente en Catalu\u00f1a. Paz centr\u00e1base nese tipo de moedas, non s\u00f3 como coleccionista sen\u00f3n tam\u00e9n como comerciante, no seu establecemento comercial en Barcelona.\nCo apoio inicial do ent\u00f3n alcalde Antonio Ferreira L\u00f3pez, continuado polo seu sucesor Benito V\u00e1zquez V\u00e1zquez, o 30 de xullo de 1996 produciuse a inauguraci\u00f3n do museo, da man do presidente da Xunta de Galicia, Manuel Fraga.\nNo mesmo ano da s\u00faa inauguraci\u00f3n, o museo recibiu o premio \"Excelente Numism\u00e1tico 1996\", outorgado pola Asociaci\u00f3n Numism\u00e1tica Espa\u00f1ola.\nNos \u00faltimos anos, as desavinzas entre a familia do desaparecido fundador (representada polo seu fillo, do mesmo nome) e o Concello dirixido por Mar\u00eda del Carmen Y\u00e1\u00f1ez, baseadas no posible incumprimento do contrato de cesi\u00f3n e nas deficiencias no mantemento das pezas, fixeron que se chegase a considerar a posibilidade de trasladar a colecci\u00f3n a outra localidade.\nFondos.\nO Museo Numism\u00e1tico de Lobios alberga unha colecci\u00f3n cronoloxicamente ordenada de moedas cu\u00f1adas, usadas ou relacionadas con Galicia, desde a Antig\u00fcidade ata a Idade Moderna, disposta en paneis e acompa\u00f1adas de fichas did\u00e1cticas na que se describen e se contextualizan as pezas.\n\u00c9 de salientar a presenza dun exemplar do \u00e1s de Octavio Augusto cu\u00f1ado en Lucus Augusti cara ao 25 a. de C., no contexto das Guerras C\u00e1ntabras, considerada como a primeira moeda cu\u00f1ada en Galicia. De \u00e9poca medieval destacan pezas como un di\u00f1eiro de bill\u00f3n cu\u00f1ado en Santiago de Compostela por Afonso IX de Le\u00f3n, ou catro marabed\u00eds da Real Casa da Moeda da Coru\u00f1a a nome dos Reis Cat\u00f3licos. \u00c9 de sinalar, as\u00ed mesmo, a importante representaci\u00f3n de moedas da Real Casa de Moeda de Xuvia, xa do s\u00e9culo XIX."}
{"id": "443483", "revid": "65337", "url": "https://gl.wikipedia.org/wiki?curid=443483", "title": "Museo de Lobios", "text": ""}
{"id": "443486", "revid": "7523", "url": "https://gl.wikipedia.org/wiki?curid=443486", "title": "Beijing Royal Fighters", "text": "Os Beijing Royal Fighters (chin\u00e9s: \u5317\u4eac\u5317\u63a7\u7ff1\u9f99) son un equipo profesional de baloncesto chin\u00e9s con sede na cidade de Pequ\u00edn. Os Fly Dragons compiten na Division Norte da Chinese Basketball Association (CBA), m\u00e1xima competici\u00f3n do baloncesto chin\u00e9s. O equipo xoga os seus partidos como local no Estadio Nacional Cuberto de Pequ\u00edn, recinto con capacidade para 6.000 espectadores, a\u00ednda que ocasionalmente xoga alg\u00fans partidos como local noutras cidades. O patrocinador do club \u00e9 Beijing BG, mentres que a s\u00faa mascota \u00e9 o drag\u00f3n chin\u00e9s.\nHistoria.\nOs Beijing Beikong Fly Dragons foron fundados en 2009 na cidade de Guangzhou, onde recibiron o nome de Guangzhou Free Man. O club comezou competindo en cateogr\u00edas inferiores. No 2012 o club trasladouse a Chongqing e adoptou o nome de Fly Dragons. En 2014 entrou a formar parte da Chinese Basketball Association (CBA), m\u00e1xima competici\u00f3n do baloncesto chin\u00e9s, debido a unha ampliaci\u00f3n da liga. Na s\u00faa primeira temporada o club ocupou a \u00faltima posici\u00f3n da competici\u00f3n. Ao ano sieguiente a franqu\u00eda foi vendida a North Control, instal\u00e1ndose en Beijing."}
{"id": "443488", "revid": "17467", "url": "https://gl.wikipedia.org/wiki?curid=443488", "title": "Beijing Beikong Fly Dragons", "text": ""}
{"id": "443489", "revid": "17467", "url": "https://gl.wikipedia.org/wiki?curid=443489", "title": "Beijing Enterprises Water Group Fly Dragons", "text": ""}
{"id": "443490", "revid": "17467", "url": "https://gl.wikipedia.org/wiki?curid=443490", "title": "Beijing BG Fly Dragons", "text": ""}
{"id": "443491", "revid": "17467", "url": "https://gl.wikipedia.org/wiki?curid=443491", "title": "Guangzhou Free Man", "text": ""}
{"id": "443492", "revid": "17467", "url": "https://gl.wikipedia.org/wiki?curid=443492", "title": "Chongqing Fly Dragons", "text": ""}
{"id": "443493", "revid": "56817", "url": "https://gl.wikipedia.org/wiki?curid=443493", "title": "K'an Joy Chitam I", "text": "K'an Joy Chitam I, nado o\u00a03 de maio de 490\u00a0e finado o\u00a06 de febreiro de 565\u00a0foi un ahau maia do se\u00f1or\u00edo de B'aakal, cuxa cidade capital era Lakam Ha', hoxe co\u00f1ecida como a zona arqueol\u00f3xica de Palenque. \u00c9 tam\u00e9n co\u00f1ecido como Hok, Kan Xul I ou K'an Hok' Chitam I. As propostas para a traduci\u00f3n do seu nome son \"Pecar\u00ed Amarelo Atado\" ou \"Precioso Mozo Pecar\u00ed\".\nTraxectoria.\nDe acordo \u00e1 conta longa do calendario maia naceu o 9.2.15.3.8\u00a012 lamat 6 uo, \u00e9 dicir, o 3 de maio do ano 490. O 14 de novembro de 496, cando ti\u00f1a cinco anos e medio de idade, participou nunha cerimonia na cal se lle outorgou un t\u00edtulo de nobreza \u2014que lle correspond\u00eda por herdanza\u2014 nun lugar chamado Toktahn, cuxa localizaci\u00f3n a\u00ednda non foi identificada. Dende a morte do seu antecesor at\u00e9 o seu entronizaci\u00f3n existe un per\u00edodo de interregno que durou pouco m\u00e1is de catro anos. K'an Joy Chitam I ascendeu \u00f3 poder o 9.4.14.10.4\u00a05 k'an 12 kayab, \u00e9 dicir, o 6 de febreiro de 529, cando contaba con 39 anos de idade.\nNo taboleiro oriental do Templo das Inscrici\u00f3ns, existen rexistros que sinalan que Joy Chitam I realizou ofrendas \u00f3s seus deuses \u2014moi probablemente autosacrificios de sangue\u2014 nos anos 534, 554 e 564, que na conta longa corresponden \u00f3s rexistros 9.5.0.0.0, 9.6.0.0.0 e 9.6.10.0.0 respectivamente.\nDespois de gobernar durante trinta e seis anos, Joy Chitam morreu o 9.6.11.0.16\u00a07 kib 4 kayab, \u00e9 dicir, o 6 de febreiro de 565. Un retrato de K'an Joy Chitam I at\u00f3pase tallado en altorrelevo\u00a0na cara occidental do sartego de Pakal \u201co Grande\u201d."}
{"id": "443495", "revid": "98629", "url": "https://gl.wikipedia.org/wiki?curid=443495", "title": "Ahkal Mo' Nahb I", "text": "Ahkal Mo' Nahb' I ou Ahku'l Mo' Naab' I, nado o\u00a05 de xullo de 465\u00a0e finado o\u00a029 de novembro de 524,\u00a0foi un ahau da cidade estado maia de Palenque. \u00c9 tam\u00e9n referido como Chaacal I ou Akul Anab I. A traduci\u00f3n ou interpretaci\u00f3n do seu nome foi proposta como \"Lago da Tartaruga Guacamaia\".\nRexistros biogr\u00e1ficos.\nNaceu o 9.1.10.0.0\u00a05 ajau 3 tzec da conta longa do calendario maia, \u00e9 dicir, o 5 de xullo de 465. Foi entronizado o 9.3.6.7.17\u00a05 kaban 0 zotz (3 ou 5 de xu\u00f1o de 501) e gobernou at\u00e9 a s\u00faa morte, a cal ocorreu o 9.4.10.4.17\u00a05 kaban 5 mak (29 de novembro de 524). Ahkal Mo' Naab' I foi o primeiro gobernante de Palenque cuxas datas exactas de nacemento, entronizaci\u00f3n e morte foron verificadas.\nPosiblemente era o irm\u00e1n m\u00e1is novo do seu predecesor inmediato, B'utz Aj Sak Chiik, con quen \u00e9 mencionado no taboleiro do Templo XVII. Por raz\u00f3ns desco\u00f1ecidas Ahkal Mo' Nahb' I \u00e9 referido varias veces nos informes oficiais que deixou Pakal \u201co Grande\u201d, quen gobernou Palenque un s\u00e9culo despois, polo que se cre que o considerou unha figura hist\u00f3rica moi importante. Parte da historia e nome de Ahkal Mo' Nahb' I at\u00f3pase descrita no sartego de Pakal e no taboleiro do Templo da Cruz.\nDebido \u00e1 evidencia atopada no sitio arqueol\u00f3xico de Tortuguero, crese que Ahkal Mo' Nahb' I estendeu o poder\u00edo do se\u00f1or\u00edo de Palenque \u2014co\u00f1ecido polos maias como B'aakal (Lugar do \u00d3so)\u2014 cara \u00e1s zonas do actual estado de Tabasco no ano 510, estabelec\u00e9ndose al\u00ed unha p\u00f3la da dinast\u00eda da cidade de Palenque \u2014a cal era chamada polos maias Lakam Ha' (Lugar das Grandes Augas). O retrato de Ahkal Mo' Nahb' I at\u00f3pase representado iconograficamente na cara oriental do sartego de Pakal \u201co Grande\u201d, identific\u00e1ndose por un papagaio no tocado da s\u00faa cabeza."}
{"id": "443496", "revid": "23204", "url": "https://gl.wikipedia.org/wiki?curid=443496", "title": "Ahku'l Mo' Naab' I", "text": ""}
{"id": "443498", "revid": "89787", "url": "https://gl.wikipedia.org/wiki?curid=443498", "title": "B'utz Aj Sak Chiik", "text": "B'utz Aj Sak Chiik, nado o\u00a015 de novembro de 459\u00a0e finado en\u00a0501, foi un ahau maia que gobernou a cidade estado de Palenque. \u00c9 tam\u00e9n referido como Manik (Man) ou simplemente Sak Chik. Propux\u00e9ronse as traduci\u00f3ns de\u00a0\"Calandria Fumarenta\".\nTraxectoria.\nNaceu o 9.1.4.5.0\u00a012 ajau 13 zac da conta longa do calendario maia, \u00e9 dicir, o 14 de novembro de 459. Foi entronizado o 9.2.12.6.18\u00a03 etz'nab 11 xul, \u00e9 dicir, o 28 de xullo de 487, e gobernou at\u00e9 o ano 501.\nNon se descubriron taboleiros que representen en altorrelevo\u00a0a silueta deste gobernante, mais o seu nome aparece no taboleiro do Templo da Cruz e no taboleiro do Templo XVII. \u00c9 probable que o seu sucesor, Ahkal Mo' Nahb I, sexa o seu irm\u00e1n."}
{"id": "443501", "revid": "15490", "url": "https://gl.wikipedia.org/wiki?curid=443501", "title": "Casper (gobernante maia)", "text": "\u201cCasper\u201d, nado o 8 de agosto de 422 e finado en 487, foi un ahau maia do se\u00f1or\u00edo de B'aakal, cuxa cidade sede foi Lakam Ha', no presente co\u00f1ecida como a zona arqueol\u00f3xica de Palenque. Tam\u00e9n \u00e9 co\u00f1ecido como 11 Coello ou como Ch'aaj K'ik'. Gobernou do ano 435 \u00f3 487.\nNome e rexistros biogr\u00e1ficos.\nDebido a que non se puido descifrar o glifo maia que representa o seu nome, foi alcumado \u201cCasper\u201d polos arque\u00f3logos Floyd Lounsbury e Linda Schele como a banda dese\u00f1ada\u00a0 Casper\u00a0debido \u00e1 semellanza que ten o glifo coa caricatura dunha pantasma. Eric S. Thompson suxeriu o nome Xipe porque o asociaba coa pel desollada do deus mexica Xipe T\u00f3tec, mentres que Alfonso Morais Cleveland e Merle Greene Robertson suxeriron o nome de Manat\u00ed polo parecido do glifo a devandito mam\u00edfero acu\u00e1tico. De acordo \u00e1 conta longa do calendario maia naceu o 8.19.6.8.8\u00a011 lamat 6 xul, \u00e9 dicir, o 8 de agosto de 422. \u00c9 pola s\u00faa data de nacemento que se lle chamou tam\u00e9n 11 Coello, pois a correlaci\u00f3n co calendario mexica ser\u00eda precisamente 11 \"tochtli\" ou coello. Finalmente, o epigrafista Guillermo Bernal Romero, de acordo \u00e1s s\u00faas investigaci\u00f3ns no taboleiro de K'an Tok, suxeriu que o verdadeiro nome deste gobernante era Ch'aaj K'ik'.\nAscendeu \u00f3 trono na data 8.19.19.11.17\u00a02 kaban 10 xul, \u00e9 dicir, o 9 de agosto de 435, cando s\u00f3 contaba con trece anos de idade. O seu reinado estendeuse por m\u00e1is de cincuenta anos, at\u00e9 o ano da s\u00faa morte, a cal ocorreu no 487. Atopouse unha vasilla feita de calcaria c\u00e1rstica que leva o seu nome coa inscrici\u00f3n: \"yuk\u2019ib ch\u2019ok ch\u2019a-? k\u2019uhul baakal ajaw\" o que significa \u00aba copa do pr\u00edncipe \u201cCasper\u201d, divino se\u00f1or de B'aakal\u00bb, o cal confirma que os maias chamaban \u00e1 cidade estado de Palenque co nome de B'aakal, cuxo signficado \u00e9 \"\u00d3so\" ou \"Lugar do\" \u00d3so.\nExisten rexistros no templo XVI, no taboleiro de K'an Tok, que indican que no ano 445 (3 muluk 17 muwan), levou a cabo unha cerimonia na cal \u201cCasper\u201d designou \u00f3 seu irm\u00e1n m\u00e1is novo, K'ahk' Chaahk, como un \"nahb'atow-il.\" O \"nahb'atow-il\" era un cargo de relevancia cuxa funci\u00f3n primordial era asistir \u00f3 ahau, e \u00f3s seus fillos, durante os rituais de autosacrificio de sangue, as\u00ed como gobernar un lugar for\u00e1neo chamado K'an Tok (Lugar da Nube Preciosa). No se\u00f1or\u00edo de B'aakal, os maias chamaron Lakam Ha' (Lugar das Grandes Augas) \u00f3 sitio onde viv\u00edan os seus gobernantes, hoxe co\u00f1ecido como a zona arqueol\u00f3xica de Palenque."}
{"id": "443503", "revid": "23204", "url": "https://gl.wikipedia.org/wiki?curid=443503", "title": "K'uk' B'ahlam I", "text": ""}
{"id": "443504", "revid": "89787", "url": "https://gl.wikipedia.org/wiki?curid=443504", "title": "K'uk' Bahlam I", "text": "K'uk' Bahlam I ou K'uk Balam I, nado o\u00a030 ou 31 de marzo de 397\u00a0e finado en\u00a0435,\u00a0foi un ahau maia\u00a0que \u00e9 considerado\u00a0o fundador da dinast\u00eda que gobernou a cidade estado de Palenque. \u00c9 tam\u00e9n referido como o Se\u00f1or Toktan ou Se\u00f1or Toktahn, posiblemente en alusi\u00f3n \u00f3 seu lugar de nacemento.\nTraxectoria.\nO seu nome en lingua maia cl\u00e1sica\u00a0significa \"Quetzal Xaguar.\" De acordo \u00e1 conta longa do calendario maia naceu o 8.18.0.13.6\u00a05 kimi 14 kayab. Foi contempor\u00e1neo \u00f3 ahau Siyaj Chan K'awiil II de Tikal, \u00e9poca durante a cal se rexistrou unha forte influencia da cultura de Teotihuac\u00e1n. Ascendeu \u00f3 poder o 8.19.15.3.4\u00a01 kan 2 kayab, \u00e9 dicir, o 10 de marzo de 431, o seu reinado durou soamente catro anos.\nPeter Mathews e Linda Schele foron os primeiros arque\u00f3logos en estudar a dinast\u00eda dos gobernantes de Palenque, para iso utilizaron inicialmente a\u00a0lingua ch\u2019ol\u00a0polo seu gran parecido co maia cl\u00e1sico, \u00e9 por esta raz\u00f3n \u00e1s veces utilizouse o nome Bahlum-Kuk para se referir a este gobernante. De acordo cos glifos asociados da escrita maia co seu nome, \u00e9 posible que a s\u00faa cidade estado fose chamada Baakl ou Baakal, cuxo signficado \u00e9 \u00d3so ou Lugar do \"\u00d3so\".\nEspeculouse que a tumba real atopada no Templo XX poder\u00eda corresponder \u00e1 de K'uk' Balam I debido \u00e1 temporalidade (450-550\u00a0d.\u00a0C.) que se calculou polos obxectos achados e pola construci\u00f3n do propio templo, por\u00e9n \u00e9 necesario levar a cabo investigaci\u00f3ns moito m\u00e1is profundas e rigorosas para confirmar a identidade destes restos mortuorios."}
{"id": "443506", "revid": "23204", "url": "https://gl.wikipedia.org/wiki?curid=443506", "title": "K'uk Balam I", "text": ""}
{"id": "443507", "revid": "89787", "url": "https://gl.wikipedia.org/wiki?curid=443507", "title": "Calendario maia", "text": "O calendario maia \u00e9 un sistema de calendarios empregados na Mesoam\u00e9rica precolombiana e en moitas comunidades modernas das terras altas de Guatemala, Veracruz, Oaxaca e Chiapas, en M\u00e9xico.\nOs elementos esenciais do calendario maia bas\u00e9anse nun sistema que foi empregado de forma com\u00fan en toda a rexi\u00f3n, que data de polo menos o s\u00e9culo -V. Comparte moitos aspectos cos calendarios empregados por outras civilizaci\u00f3ns mesoamericanas anteriores, como a zapoteca e a Olmec, e con outras civilizaci\u00f3ns contempor\u00e1neas como a mixteca e a azteca.\nSegundo a tradici\u00f3n da mitolox\u00eda maia, os documentos do Iucat\u00e1n colonial e a reconstruci\u00f3n das inscrici\u00f3ns tard\u00edas, cl\u00e1sicas e poscl\u00e1sicas, a deidade Itzamna \u00e9 acreditada como a que lles deu o co\u00f1ecemento dos calendarios \u00f3s antigos maias, xunto coa escrita e outros aspectos fundamentais da cultura maia.\nDescrici\u00f3n.\nNo calendario maia coexisten varias contas de tempo:\nO calendario maia \u00e9 c\u00edclico, porque se repite cada 52\u00a0anos maias. Na\u00a0conta longa, o tempo de c\u00f3mputo comezou o d\u00eda 0.0.0.0.0 4 \"ajau\" e 8 \"cumk\u00fa\" (en notaci\u00f3n maia) que equivale, segundo a correlaci\u00f3n xeralmente aceptada, \u00f3\u00a011 de agosto do 3114\u00a0a.C.\u00a0no calendario gregoriano. Por\u00e9n, moitos maianistas prefiren igualmente a data do 13 de agosto de 3114\u00a0a.\u00a0C. como a data do inicio da conta longa.\nE a data de final foi o 21 de decembro de 2012\u00a0d.\u00a0C. O per\u00edodo foi de 5.125,36 anos terrestres/solares, a\u00ednda que en termos maias si resulta unha cifra enteira e redonda posto que son 5.200 tunes, que son ciclos de 360 d\u00edas (Tun), e tam\u00e9n en d\u00edas ou kines como un total de 1.872.000. Cinco repetici\u00f3ns ou cinco contas longas compo\u00f1en o gran ciclo de 26.000 tunes equivalentes a 25.626,8 anos. Desta maneira o gran calendario maia \u00e9 visualizable como un c\u00edrculo estruturado en cinco partes, cada unha de 5.200 tunes. A cifra de 26.000 non \u00e9 de anos sen\u00f3n de tunes, e por iso non hai que confundilo con 26.000 anos nin tampouco co per\u00edodo de precesi\u00f3n dos puntos equinocciais e solsticiais da Terra cuxa cifra \u00e9 semellante: 25.800 \u00f3 25.920. O \u00faltimo d\u00eda da 5\u00aa conta longa e do calendario maia de 5 contas longas coincidiu con evento astron\u00f3mico, o solsticio (21-22 de decembro de 2012 da era cristi\u00e1) e tam\u00e9n con que actualmente os solsticios da Terra ocorren no momento en que o plano da ecl\u00edptica se interseca co plano ecuatorial da Galaxia.\nA caste sacerdotal maia, chamada \"ah kin\", era posuidora de co\u00f1ecementos matem\u00e1ticos e astron\u00f3micos que interpretaba de acordo coa s\u00faa cosmovisi\u00f3n relixiosa, os anos que iniciaban, os vindeiros e o destino do home.\nO calendario maia, segundo alg\u00fans estudosos, aparece xa en culturas m\u00e1is antigas como a olmeca; por\u00e9n, para outros este calendario \u00e9 propio da civilizaci\u00f3n maia. As similitudes co calendario mexica, ofrecen evidencia de que en toda Mesoam\u00e9rica utilizouse o mesmo sistema calend\u00e1rico."}
{"id": "443513", "revid": "5863", "url": "https://gl.wikipedia.org/wiki?curid=443513", "title": "M\u00f3nica S\u00e1nchez Rodr\u00edguez", "text": "M\u00f3nica S\u00e1nchez Rodr\u00edguez, nada en Reigada (Monforte de Lemos) en 1986, \u00e9 unha escritora galega.\nTraxectoria.\nGa\u00f1ou o premio de poes\u00eda Xuventude Crea en 2013 e volveu ga\u00f1alo en 2015. En 2018 publicou o seu primeiro poemario \"Ad inferos\"."}
{"id": "443514", "revid": "23204", "url": "https://gl.wikipedia.org/wiki?curid=443514", "title": "Mar\u00eda Anxelina Ducaina Pale\u00f3loga", "text": "Mar\u00eda Angelina Ducaina Pale\u00f3loga ou Marija Angelina Nemanji\u0107 (en grego: \u039c\u03b1\u03c1\u03af\u03b1 \u0391\u03b3\u03b3\u03b5\u03bb\u03af\u03bd\u03b1 \u0394\u03bf\u03cd\u03ba\u03b1\u03b9\u03bd\u03b1 \u03a0\u03b1\u03bb\u03b1\u03b9\u03bf\u03bb\u03bf\u03b3\u03af\u03bd\u03b1, serbio cir\u00edlico: \u041c\u0430\u0440\u0438\u0458\u0430 \u0410\u043d\u0433\u0435\u043b\u0438\u043d\u0430 \u041d\u0435\u043c\u0430\u045a\u0438\u045b), nada aprox. en 1350 e finada o 28 de decembro de 1394, foi a autoproclamada \"basilisa\" (emperatriz, ra\u00ed\u00f1a) de Epiro desde 1384 at\u00e9 1385, sucedendo no goberno ao seu marido asasinado Tom\u00e9 Preljubovi\u0107.\nTraxectoria.\nMar\u00eda era a filla do autoproclamado emperador Sime\u00f3n Uro\u0161, o medio irm\u00e1n do emperador Estevo Uro\u0161 IV Du\u0161an de Serbia e Tomaida Orsini. O seu av\u00f3 materno foi Xo\u00e1n Orsini de Epiro. En 1366, Mar\u00eda casou con Tom\u00e9 Preljubovi\u0107, que foi nomeado gobernador de Epiro en Io\u00e1nina polo seu pai. Popular entre os seus s\u00fabditos, foi aparentemente maltratada polo seu marido e conspirou no seu asasinato o 23 de decembro de 1384.\nA poboaci\u00f3n de Io\u00e1nina aclamou a Mar\u00eda como gobernante. Ela usou o t\u00edtulo de \"basilisa\", forma feminina de \"basileo\". Convocou ao seu irm\u00e1n Xo\u00e1n Uro\u0161 Ducas Pale\u00f3logo (agora monxe baixo o nome de Joasaf) para asesorala nos asuntos de Estado. Xo\u00e1n Uro\u0161 suxeriu que Mar\u00eda casase con Esa\u00fa de Buondelmonti, un dos nobres latinos capturados por Tom\u00e9 en 1379. Hai unha alegaci\u00f3n de que Mar\u00eda xa estaba namorada del antes do asasinato do seu marido, e que este asunto resultara no asasinato de Tom\u00e9.\nMar\u00eda casou con Esa\u00fa en febreiro de 1385, e sobreviviu durante unha d\u00e9cada m\u00e1is, morrendo o 28 de decembro de 1394. A \"Cr\u00f3nica de Io\u00e1nina\", hostil cara \u00e1 Tom\u00e9, describe a Mar\u00eda en termos moi afagadores, o historiador bizantino La\u00f3nico Calcocondilas suxire que era unha esposa infiel de moralidade cuestion\u00e1bel. Ambos os relatos poden estar nesgados. Mar\u00eda non parece ter fillos sobreviventes de calquera destes matrimonios."}
{"id": "443517", "revid": "89787", "url": "https://gl.wikipedia.org/wiki?curid=443517", "title": "La\u00f3nico Calcocondilas", "text": "La\u00f3nico Calcocondilas (en grego: \"\u039b\u03b1\u03cc\u03bd\u03b9\u03ba\u03bf\u03c2 \u03a7\u03b1\u03bb\u03ba\u03bf\u03ba\u03bf\u03bd\u03b4\u03cd\u03bb\u03b7\u03c2\", de \"\u03bb\u03b1\u03cc\u03c2\" \"xente\", \"\u03bd\u03b9\u03ba\u1fb6\u03bd\" \"ser vitorioso\") ou Calcondilas, nado en Atenas en 1423 e finado en 1490, foi un cronista grego.\nTraxectoria.\nFormaba parte da familia dos Calcocondilas, unha importante familia patricia ateniense na que o seu pai, Xurxo foi embaixador da duquesa de Atenas, Mar\u00eda Melissena, e do d\u00e9spota de Morea Constantino Pale\u00f3logo. Por causas pol\u00edticas enfrontouse a Nerio Acciajuoli, duque de Atenas e tivo que se exiliar xunto \u00e1 s\u00faa familia e irse a vivir ao Despotado de Morea.\nLa\u00f3nicos (anagrama de Nicolaos, o seu nome de pila, que non quer\u00eda utilizar), foi o \u00faltimo dos grandes historiadores gregos anteriores \u00e1 ca\u00edda de Constantinopla en poder dos turcos en 1453 (de acordo co calendario xuliano).\nCando Atenas caeu en poder dos turcos alg\u00fans din que se foi xunto co seu irm\u00e1n Demetrio a Venecia e outros soste\u00f1en que non estivo en Venecia sen\u00f3n que regresou a Atenas, opini\u00f3n apoiada no feito do bo co\u00f1ecemento que demostra ter La\u00f3nico sobre os temas gregos e dos Balc\u00e1ns e a ausencia de referencias a el entre os humanistas italianos.[cita\u00a0\nEstaba moi versado nas literaturas grega e latina. Con ocasi\u00f3n de ir de embaixador ante o sult\u00e1n Murat II, quen, por certo, o retivo como prisioneiro en Adrian\u00f3pole, val\u00e9ndose del como secretario para a lingua grega), aprendeu e perfeccionou a lingua turca. Escribiu unha \"Exposici\u00f3n da historia en dez libros\" tam\u00e9n co\u00f1ecida como \"Historia dos turcos\" que contin\u00faa a Gr\u00e9goras e narra os feitos dos turcos e a destruci\u00f3n do imperio de Oriente desde 1297 a 1464, cando Mahomet II empezou a guerra contra Venecia, en dez libros; alg\u00fans historiadores ach\u00e1canlle certa credulidade.\nS\u00f3 se co\u00f1ece unha obra s\u00faa: \"\u0391\u03c0\u03bf\u03b4\u03b5\u03af\u03be\u03b5\u03b9\u03c2 \u0399\u03c3\u03c4\u03bf\u03c1\u03b9\u03ce\u03bd\" (\"Demostraci\u00f3ns hist\u00f3ricas\"), obra de dez libros na que, a\u00ednda que o centro da s\u00faa obra \u00e9 o novo Imperio dos turcos, pretendeu ofrecer unha historia xeral de todo o mundo co\u00f1ecido entre 1389 e 1464, algo novo, como tam\u00e9n o foi relatar os acontecementos situ\u00e1ndoos nun conxunto hist\u00f3rico e xeogr\u00e1fico xeral. Por iso \u00e9 considerado o \u00faltimo dos bizantinos e o primeiro grego moderno. Na s\u00faa obra, que non puido terminar, utiliza como fontes a obra de Nic\u00e9foros Gregor\u00e1s e de Xurxo Sfrantz\u00e9s, xunto a fontes turcas a\u00ednda que se sup\u00f3n que a maior parte da informaci\u00f3n a obtivo directamente das cortes de Constantinopla e de Morea, e quizais de comerciantes. Na s\u00faa obra apr\u00e9ciase a s\u00faa imparcialidade cando escribe tanto dos turcos como dos latinos e o seu intento de imitar o estilo dos historiadores cl\u00e1sicos. O seu prop\u00f3sito \u00e9 describir a ca\u00edda do Imperio romano de Oriente e o auxe do Imperio otom\u00e1n.\nA s\u00faa obra, dividida en dez libros, estrut\u00farase do seguinte modo:"}
{"id": "443519", "revid": "624", "url": "https://gl.wikipedia.org/wiki?curid=443519", "title": "La\u00f3nico Calcondiles", "text": ""}
{"id": "443520", "revid": "624", "url": "https://gl.wikipedia.org/wiki?curid=443520", "title": "La\u00f3nico Calcondilas", "text": ""}
{"id": "443522", "revid": "1131", "url": "https://gl.wikipedia.org/wiki?curid=443522", "title": "Estaci\u00f3n de Lugo-Mercador\u00edas", "text": "Lugo-Mercador\u00edas \u00e9 unha estaci\u00f3n de tren de Adif para tr\u00e1fico de mercador\u00edas, situada no concello de Lugo, na li\u00f1a Le\u00f3n - A Coru\u00f1a. Foi posta en servizo no ano 2008, cun investimento superior aos 13 mill\u00f3ns de euros.\nOcupa unha superificie de 100.000 metros cadrados que foron cedidos polo Concello. Polas s\u00faas caracter\u00edsticas \u00e9 pos\u00edbel atender at\u00e9 cen trens por semana. Disp\u00f3n de v\u00edas de recepci\u00f3n, expedici\u00f3n e tratamento de trens, tanto de transporte intermodal como de carga directa de mercador\u00edas sobre vag\u00f3n. Unha das v\u00edas permite a entrada de composici\u00f3ns de at\u00e9 750 metros de lonxitude. A lousa de carga e descarga ten capacidade para almacenar at\u00e9 360 contedores.\nEsta estaci\u00f3n supuxo un incremento en 4,7 veces m\u00e1is a superficie existente daquela, na propia estaci\u00f3n de viaxeiros de Lugo; a lonxitude das v\u00edas de carga e descarga pasou de 230 a 1.335 m; as de estacionamento, de 1.620 a 2.069 m.\nLugo-Mercador\u00edas \u00e9 canda Vigo-Guixar e Taboadela unha das tres estaci\u00f3ns desde onde se despachan os trens cargados de lixo cara a planta de SOGAMA."}
{"id": "443530", "revid": "85894", "url": "https://gl.wikipedia.org/wiki?curid=443530", "title": "\u00c1lvaro L\u00f3pez Brenlla", "text": "Jes\u00fas \u00c1lvaro L\u00f3pez Brenlla, nado nas Travesas (Santa Sabi\u00f1a, Santa Comba) o 28 de novembro de 1911 e finado en Louro (Muros) o 1 de setembro de 1936, foi un mestre galego.\nTraxectoria.\nFoi mestre interino en Verdes en 1931. Aprobou as oposici\u00f3ns como cursillista en 1933. Foi destinado \u00e1 escola de nenos de Louro, da que tomou posesi\u00f3n o 23 de outubro de 1934. A finais de 1935 aprobou os Cursos de Selecci\u00f3n Profesional do Maxisterio e volveu obter praza en Louro. Na s\u00faa escola respectaba rigorosamente o laicismo. Co golpe de Estado do 18 de xullo de 1936 foi destitu\u00eddo en agosto. Incorporado ao ex\u00e9rcito rebelde en Santiago de Compostela, foi denunciado, acusado de se resistir \u00e1 sublevaci\u00f3n, e detido o 31 de agosto. Coa desculpa de descubrir un dep\u00f3sito de armas e explosivos foi trasladado a Louro polo Brigada Comandante do posto da Garda civil de Muros Mat\u00edas Fern\u00e1ndez de la Guerra. A noite do 31 ingresou no c\u00e1rcere de Muros. Na madrugada do 1 de setembro de 1936 foi trasladado a Louro polo brigada, o garda Manuel Cruces Manteiga e os milicianos falanxistas Joaqu\u00edn Roura Vieta e Benjam\u00edn Formoso Crespo. Al\u00ed foi asasinado na Corredoira Fonda en aplicaci\u00f3n da lei de fugas. Foi soterrado no cemiterio de Louro. Posteriormente os seus restos foron trasladados clandestinamente pola familia ao cemiterio de Santa Sabi\u00f1a."}
{"id": "443532", "revid": "1131", "url": "https://gl.wikipedia.org/wiki?curid=443532", "title": "Estaci\u00f3n de Cornes", "text": "Cornes foi a estaci\u00f3n de viaxeiros de Santiago de Compostela at\u00e9 a inauguraci\u00f3n da actual terminal en 1943.\nCoa s\u00faa apertura en 1873, converteuse nunha das d\u00faas cabeceiras da primeira li\u00f1a de ferrocarril galega: Conxo-O Carril. Foi constru\u00edda no desparecido termo municipal de Conxo, o que motivou que o consistorio santiagu\u00e9s perseguise a anexi\u00f3n deste territorio. \nCoa apertura do traxecto Santiago - A Coru\u00f1a da li\u00f1a Zamora - A Coru\u00f1a en 1943, RENFE estrear\u00eda tam\u00e9n unha nova estaci\u00f3n pasante, onde confluir\u00eda a nova li\u00f1a procedente de Ourense - Empalme coa Santiago - Redondela, ficando Cornes as\u00ed relegada a terminal de mercador\u00edas durante varias d\u00e9cadas at\u00e9 o seu progresivo abandono.\nEn 2009, xa coa praia de v\u00edas levantada desde hab\u00eda anos e reurbanizada, o antigo predio principal da estaci\u00f3n de Cornes reabr\u00eda como Casa das Asociaci\u00f3ns, acubillando actividades veci\u00f1ais e dependencias municipais."}
{"id": "443535", "revid": "62432", "url": "https://gl.wikipedia.org/wiki?curid=443535", "title": "Estaci\u00f3n de Pi\u00f1oi", "text": ""}
{"id": "443537", "revid": "1888", "url": "https://gl.wikipedia.org/wiki?curid=443537", "title": "Jes\u00fas \u00c1lvaro L\u00f3pez Brenlla", "text": ""}
{"id": "443539", "revid": "62432", "url": "https://gl.wikipedia.org/wiki?curid=443539", "title": "Estaci\u00f3n de Oroso-Vilacide", "text": ""}
{"id": "443545", "revid": "85894", "url": "https://gl.wikipedia.org/wiki?curid=443545", "title": "Modesta Anca Rico", "text": "Modesta Anca Rico, nada en San Marti\u00f1o de Porto (Cabanas) o 2 de febreiro de 1934 e finada en Nar\u00f3n o 15 de abril de 2022, foi unha pol\u00edtica galega do PSdeG-PSOE.\nTraxectoria.\nAfiliada ao PSdeG-PSOE. Nas elecci\u00f3ns municipais de 1983 foi a n\u00famero dous da candidatura do PSdeG \u00e1 alcald\u00eda de Cabanas e foi elixida concelleira. En 1984 pasou a ser alcaldesa. Nas municipais de 1987 foi elixida alcaldesa con maior\u00eda absoluta. Continuou coma alcaldesa nas sucesivas elecci\u00f3ns. Dimitiu en 2006 logo de ser condenada por delito urban\u00edstico, recorreu a sentenza no Tribunal Supremo."}
{"id": "443547", "revid": "98629", "url": "https://gl.wikipedia.org/wiki?curid=443547", "title": "Joseph Marie Jacquard", "text": "Joseph Marie Charles alcumado Jacquard ([\u0292aka\u0281]), nado en Li\u00f3n o 7 de xullo de 1752 e finado en Oullins o 7 de agosto de 1834, foi un mercador e tecel\u00e1n franc\u00e9s. Desempe\u00f1ou unha funci\u00f3n importante no desenvolvemento dos primeiros teares programables (o \"tear de Jacquard\"), o cal \u00e1 s\u00faa vez tivo un lugar fundamental no desenvolvemento das m\u00e1quinas programables, como unha versi\u00f3n temper\u00e1 do compilador dixital que empregou IBM para desenvolver o computador moderno.\nTraxectoria.\nO apelido familiar de Joseph Marie Charles era \"Jacquard\". Na xeraci\u00f3n do seu av\u00f3, varias ramas da familia Charles viviran en Couzon-Au-Mont d'Or, suburbio na parte norte de Li\u00f3n, ao longo do r\u00edo Sa\u00f4ne. Para distinguir as varias ramas, a comunidade deulles alcumes; a rama de Joseph foi chamada \u201cJacquard\u201d Charles. As\u00ed, o av\u00f3 de Joseph era Bartholomew Charles \"dit\" [chamado] Jacquard.\nJoseph Marie Charles \"dit\" Jacquard naceu nunha familia cat\u00f3lica conservadora en Li\u00f3n o 7 de xullo de 1752. Era un dos nove nenos de Jean Charles \"dit\" Jacquard, un mestre tecel\u00e1n, e a s\u00faa muller, Antoinette Rive. Con todo, Joseph e a s\u00faa irm\u00e1 Clemenceau (nada o 7 de novembro de 1747) foron os \u00fanicos que chegaron \u00e1 idade adulta. A pesar de que o seu pai era un home con propiedades, Joseph non recibiu educaci\u00f3n formal e foi analfabeto ata os trece anos. Finalmente ensinoulle o seu cu\u00f1ado, Jean-Marie Barrett, quen ti\u00f1a un negocio de impresi\u00f3n e venda de libros. Barrett tam\u00e9n presentou a Joseph a eruditos e sociedades. Joseph inicialmente axudou o seu pai a manexar o seu tear, mais o traballo resultou demasiado arduo, as\u00ed que Jacquard foi colocado primeiro cun encadernador e logo cun fabricante de tipos de imprenta.\nA s\u00faa nai faleceu en 1762, e cando o seu pai morreu en 1772, Joseph herdou a casa do seu pai, o tear e o obradoiro, as\u00ed como unha vi\u00f1a e unha canteira en Couzon-au-Mont d'Or. Joseph aventurouse ent\u00f3n no negocio inmobiliario. En 1778, listou as s\u00faas ocupaci\u00f3ns como mestre tecel\u00e1n e mercador de seda. A ocupaci\u00f3n de Jacquard nese tempo \u00e9 problem\u00e1tica porque por 1780 a maior\u00eda de tecedores de seda non traballaban independentemente, sen\u00f3n que traballaban por soldos a partir dos mercadores de seda, e Jacquard non estaba rexistrado como vendedor de seda en Li\u00f3n.\nHai algunha confusi\u00f3n sobre os traballos temper\u00e1ns de Jacquard. O economista brit\u00e1nico John Bowring co\u00f1eceu a Jacquard, que lle dixo que por un tempo fora fabricante de chapeus de palla. Eymard afirmou que antes de converterse en tecel\u00e1n de seda, Jacquard fora fabricante de tipos de imprenta, soldado, branqueador (\"blanchisseur\") de chapeus e fabricante de cal para morteiro. Barlow afirma que antes de casar, Jacquard traballaba para un encadernador e un coiteleiro. Despois de casar, Jacquard probou a fabricaci\u00f3n de coitelos, de tipos de imprenta e o tecido. Con todo, Barlow non cita as fontes para esa informaci\u00f3n.\nO 26 de xullo de 1778, Joseph casou con Claudine Boichon. Era unha vi\u00fava de clase media de Li\u00f3n que posu\u00eda propiedades e tivo un dote substancial. Con todo, Joseph pronto caeu profundamente en d\u00e9bedas e foi levado aos tribunais. Barlow afirma que despois de que o pai de Jacquard morrese, este iniciou un negocio de teas, mais fracasou e perdeu toda a s\u00faa riqueza. Non obstante, tampouco cita fonte ningunha para apoiar a s\u00faa reclamaci\u00f3n. Para resolver as s\u00faas d\u00e9bedas, viuse obrigado a vender a s\u00faa herdanza e apropiouse do dote da s\u00faa esposa.Esta conservou unha casa en Oullins (no lado do sur de Li\u00f3n, ao longo do R\u00f3dano), onde residiu a parella. O 19 de abril de 1779, o matrimonio tivo o seu \u00fanico fillo, Jean Marie. Charles Ballot expuxo que despois de que a rebeli\u00f3n de Li\u00f3n de 1793 fose suprimida, Joseph e o seu fillo fuxiron da cidade para unirse ao ex\u00e9rcito revolucionario. Loitaron xuntos na campa\u00f1a do Rin de 1795, servindo no batall\u00f3n do Rh\u00f4ne-et-Loire co xeneral Jean-Charles Pichegru. O fillo de Joseph morreu nas aforas de Heidelberg. Por\u00e9n, Ballot repite rumores e era un historiador descoidado. Por exemplo, expuxo que a esposa de Jacquard, Claudette Boichon, era a filla de Antoine-H\u00e9lon Boichon, un mestre fabricante de espadas, mais Claudette era unha vi\u00fava que estivera casado a Mr. Boichon antes de casar con Jacquard.\nPor 1800, Joseph empezou a inventar varios dispositivos. Inventou un tear de pedais en 1800, un tear para fabricar redes de pescar en 1803, e dende 1804, o \"tear de Jacquard\", que tec\u00eda automaticamente patr\u00f3ns de seda. Con todo, estas invenci\u00f3ns temper\u00e1s non funcionaron ben e foron fracasos.\nEn 1801, Jacquard exhibiu a s\u00faa invenci\u00f3n na Exposici\u00f3n dos produtos da industria francesa en Par\u00eds, onde se lle outorgou unha medalla de bronce.\nEn 1803 foi chamado a Par\u00eds e uniuse ao Conservatoire des Artes et Metiers. Un tear de Jacques de Vaucanson exhibido al\u00ed suxeriulle varias melloras no seu, que foi gradualmente perfeccionado ao seu estado final. O tear foi declarado propiedade p\u00fablica en 1805, e Jacquard foi premiado cunha pensi\u00f3n e unha regal\u00eda por cada m\u00e1quina. A pesar de que a s\u00faa invenci\u00f3n recibiu oposici\u00f3n feroz polos fabricantes de seda, quen temeron que a s\u00faa introduci\u00f3n, debido ao aforro de traballo, lles privar\u00eda do seu modo de vida, as s\u00faas vantaxes aseguraron a s\u00faa adopci\u00f3n xeral, e contra 1812 hab\u00eda 11000 teares de Jacquard en uso en Francia. Esta reclamaci\u00f3n foi desafiada: inicialmente vend\u00e9ronse poucos teares de Jacquard debido a problemas co mecanismo de tarxetas perforadas. S\u00f3 despois de 1815, unha vez que Jean Antoine Breton solucionou os problemas co mecanismo das tarxetas, fixeron aumentar as vendas do tear.\nJacquard faleceu en Oullins (R\u00f3dano) o 7 de agosto de 1834. Seis anos m\u00e1is tarde, erixiuse unha estatua na s\u00faa honra en Li\u00f3n, no lugar onde o seu tear de exhibici\u00f3n foi destru\u00eddo en 1801.\nA m\u00e1quina de Jacquard.\nO tear de Jacquard \u00e9 un tear mec\u00e1nico que emprega cart\u00f3ns con buracos, cada un correspondente a unha fila do dese\u00f1o. As filas m\u00faltiples de buracos f\u00faranse nos cart\u00f3ns e os moitos cart\u00f3ns que compo\u00f1en o dese\u00f1o do t\u00e9xtil enf\u00edanse xuntos en orde. Bas\u00e9ase en invenci\u00f3ns anteriores dos franceses Basile Bouchon (1725), Jean-Baptiste Falcon (1728) e Jacques Vaucanson (1740).\nPara entender o tear de Jacquard prec\u00edsanse alg\u00fans co\u00f1ecementos b\u00e1sico de tecido. Os f\u00edos paralelos (a urdidoira) \u00e9 esticado a trav\u00e9s dun marco rectangular (o tear). Para unha tea sinxela, lev\u00e1ntase cada febra de f\u00edo. Outro f\u00edo (a trama) p\u00e1sase ent\u00f3n (nun \u00e1ngulo recto co f\u00edo) polo espazo entre os f\u00edos m\u00e1is baixos e os superiores. Ent\u00f3n b\u00e1ixase a trama levantada, e o novo f\u00edo p\u00e1sase na direcci\u00f3n oposta. Con centos destes ciclos, a tea cr\u00e9ase gradualmente.\nLevantando diferentes (non s\u00f3 alternando) f\u00edos e empregando f\u00edos na trama de diferente textura, cor, dese\u00f1o pode variarse o padr\u00f3n para crear tecidos diferentes. Os padr\u00f3ns elaborados dos tecidos a man son un procedemento lento e complicado e \u00e1s veces suxeito a erro. O tear de Jacquard pretend\u00eda automatizar este proceso.\nJacquard non foi o primeiro que tentou automatizar o proceso de tecido. En 1725 Basile Bouchon inventou un artefacto que empregaba unha faixa larga de papel perforado para seleccionar os f\u00edos que se levantar\u00edan durante o tecido. Especificamente, a innovaci\u00f3n de Bouchon implicou unha fila de ganchos. A parte torcida de cada gancho agarraba unha corda que pod\u00eda levantar un dos f\u00edos, mentres que a porci\u00f3n recta de cada gancho pulsado contra o papel perforado, que cubr\u00eda un cilindro furado. Cando o gancho se pulsaba contra o papel s\u00f3lido, empuxando o cilindro adiante levantaba o correspondente f\u00edo; mentres que cando o gancho atopaba un buraco no papel, empuxando o cilindro cara a adiante deixaba o gancho para escorregar dentro do cilindro e o f\u00edo correspondente non se levantaba. O tear de Bouchon fracasou porque pod\u00eda manexar s\u00f3 un n\u00famero pequeno de febras.\nContra 1737, un mestre tecel\u00e1n de seda de Li\u00f3n, Jean Falcon, aumentou o n\u00famero de f\u00edos que o tear poder\u00eda manexar automaticamente. Desenvolveu un accesorio para teares en que faixa de papel de Bouchon era substitu\u00edda por unha cadea de tarxetas perforadas, o que poder\u00eda desviar filas m\u00faltiples de ganchos simultaneamente. Como Bouchon, Falcon empregou un \u201ccilindro\u201d (de feito, un tubo perforado de catro caras) para aguantar cada tarxeta no seu sitio mentres era pulsado contra as filas dos ganchos. O seu tear tivo un \u00e9xito modesto; sobre 40 deles vend\u00e9ranse contra 1762.\nEn 1741, Jacques de Vaucanson, un inventor franc\u00e9s que dese\u00f1aba e constru\u00eda xoguetes mec\u00e1nicos automatizados, foi nomeado inspector de f\u00e1bricas de seda. Entre 1747 e 1750, tentou automatizar o mecanismo de Bouchon. No seu mecanismo, os ganchos que levantaban as febras eran seleccionados por agullas ou alfinetes longos, que pulsados contra unha folla de papel furado se enganchaban arredor dun cilindro perforado. Especificamente, cada gancho pasaba nun \u00e1ngulo correcto polo ollo dunha agulla. Cando o cilindro se pulsaba contra a matriz de agullas, algunhas destas mov\u00edanse cara a adiante inclinando os ganchos correspondentes. Os ganchos que se inclinaban non se levantaban, as\u00ed que os f\u00edos enganchados por eles ficaban no sitio; con todo, os ganchos que \"non\" se inclinaban levant\u00e1banse, e as febras enganchadas tam\u00e9n se levantaban. Colocando o seu mecanismo por riba do tear, Vaucanson eliminaba o complicado sistema de pesos e cord\u00f3ns que adoitaban empregarse durante o tecido. Vaucanson tam\u00e9n engadiu un trinquete para avanzar o papel cada vez que o cilindro se empuxaba contra a fila de ganchos. Con todo, o tear de Vaucanson non tivo \u00e9xito, probablemente porque, igual que o mecanismo de Bouchon, non pod\u00eda controlar suficientes febras para facer patr\u00f3ns suficientemente elaborados e as\u00ed xustificar o custo do mecanismo.\nPara estimular a industria t\u00e9xtil francesa, que compet\u00eda coa industrializada de Gran Breta\u00f1a, Napole\u00f3n Bonaparte fixo grandes encargos de seda de Li\u00f3n, comezando en 1802. En 1804, a petici\u00f3n do mercador de seda de Li\u00f3n Gabriel Detilleu, Jacquard estudou o tear de Vaucanson, que estaba almacenado no Conservatorio des Artes et M\u00e9tiers en Par\u00eds. Contra 1805 Jacquard eliminara a faixa de papel do mecanismo de Vaucanson e volvera utilizar a cadea de Falcon de tarxetas perforadas.\nO potencial do tear de Jacquard foi reco\u00f1ecido inmediatamente.O 12 de abril de 1805, o emperador Napole\u00f3n e a emperatriz Xosefina visitaron Li\u00f3n e viron o novo tear. O 15 de abril de 1805, o emperador concedeu a patente do tear \u00e1 cidade de Li\u00f3n. A cambio, Jacquard recibiu unha pensi\u00f3n vitalicia de 3000 francos; ademais, recibiu unha regal\u00eda de 50 francos por cada tear que se comprase e empregase durante o per\u00edodo de 1805 a 1811."}
{"id": "443549", "revid": "47401", "url": "https://gl.wikipedia.org/wiki?curid=443549", "title": "Joseph Jacquard", "text": ""}
{"id": "443552", "revid": "22570", "url": "https://gl.wikipedia.org/wiki?curid=443552", "title": "Esa\u00fa de' Buondelmonti", "text": "Esa\u00fa de' Buondelmonti (en italiano: Esa\u00f9 de' Buondelmonti, grego: \u0397\u03c3\u03b1\u03cd \u039c\u03c0\u03bf\u03c5\u03bf\u03bd\u03c4\u03b5\u03bb\u03bc\u03cc\u03bd\u03c4\u03b9), nado probabelmente en Florencia sobre o 1355 e finado o 6 de febreiro de 1411, foi o gobernante de Io\u00e1nnina e os seus arredores (Epiro central) desde 1385 at\u00e9 a s\u00faa morte, co t\u00edtulo bizantino de d\u00e9spota.\nTraxectoria.\nEsa\u00fa era o fillo do nobre florentino Manente Buondelmonti e de Lapa Acciaioli, irm\u00e1 de Niccol\u00f2 Acciaioli de Corinto. Esa\u00fa chegara a Grecia para buscar fortuna como os seus parentes da familia Acciaioli, pero en 1379 fora capturado nunha batalla contra Tom\u00e9 Preljubovi\u0107 de Epiro. Despois de pasar varios anos preso, acabou sucedendo ao seu captador ao casar coa vi\u00fava deste \u00faltimo, Mar\u00eda Anxelina Ducaina Pale\u00f3loga en febreiro de 1385.\nEsa\u00fa inmediatamente reverteu as pol\u00edticas impopulares do tir\u00e1nico Tom\u00e9, chamando aos nobres exiliados e restablecendo a Mateo, o bispo de Io\u00e1nina que fora expulsado. O novo gobernante seguiu unha pol\u00edtica de pacificaci\u00f3n, e buscou reconciliaci\u00f3n tanto cos clans albaneses como co Imperio bizantino. En 1386 unha embaixada bizantina chegou a Io\u00e1nina e investiu a Esa\u00fa co t\u00edtulo de d\u00e9spota. A\u00ednda que o seu territorio era totalmente independente de Constantinopla, este reco\u00f1ecemento axudoulle a fortalecer e lexitimar a s\u00faa posici\u00f3n.\nCon todo, atopou dif\u00edcil chegar a un acordo cos albaneses. En 1385 Xo\u00e1n Spata, d\u00e9spota de Arta, marchou sobre Io\u00e1nina, pero Esa\u00fa logrou preparar as defensas a tempo, obrigando ao l\u00edder alban\u00e9s a se retirar. Neste punto, Esa\u00fa viuse obrigado a seguir a pol\u00edtica de Tom\u00e9 de tentar conseguir o apoio dos turcos otom\u00e1ns e visitou a corte do sult\u00e1n Murad I para lle render homenaxe en 1386. Esta alianza trouxo un respiro ao conflito en Epiro, pero a paz terminou logo da batalla de K\u00f3sovo e a morte de Murad en 1389. Io\u00e1nina foi novamente ameazada, e Esa\u00fa conseguiu outra vez evitar o desastre coa axuda dos otom\u00e1ns.\nRegresando \u00e1 s\u00faa capital despois de catorce meses (1399-1400) de estar na corte de Bayezid I, Esa\u00fa recibiu o apoio do comandante otom\u00e1n Gazi Evrenos e rapidamente derrotou aos albaneses. A morte de Mar\u00eda en decembro de 1394 foi seguida por un novo conflito con Spata, que foi resolto a trav\u00e9s da diplomacia. En xaneiro de 1396, Esa\u00fa casou con Irene, a filla de Spata, como parte do acordo de paz, pero a paz a\u00ednda resultaba dif\u00edcil de alcanzar. Sen precisar m\u00e1is do apoio turco, Esa\u00fa terminou enfront\u00e1ndose cos seus antigos aliados e derrotounos, o que lle fixo confiar no seu propio poder.\nEn 1399 Esa\u00fa, apoiado por alg\u00fans clans albaneses, marchou contra o cu\u00f1ado da s\u00faa esposa Xo\u00e1n Zenevisi de Gjirokastra, con todo, foi derrotado e capturado, e gran parte das s\u00faas terras foron ocupadas por Zenevisi. Os magnates veci\u00f1os decidiron restaurar ao d\u00e9spota prisioneiro e pediron a intervenci\u00f3n da Rep\u00fablica de Venecia para conseguila. Esa\u00fa regresou a Io\u00e1nina en 1400, gobernando en relativa paz at\u00e9 a s\u00faa morte o 6 de febreiro de 1411."}
{"id": "443554", "revid": "624", "url": "https://gl.wikipedia.org/wiki?curid=443554", "title": "Esa\u00fa de Buondelmonti", "text": ""}
{"id": "443555", "revid": "1131", "url": "https://gl.wikipedia.org/wiki?curid=443555", "title": "Apeadoiro de Gu\u00edsamo", "text": "Gu\u00edsamo foi un apeadoiro da li\u00f1a Le\u00f3n - A Coru\u00f1a localizado en Gu\u00edsamo (Bergondo). Acced\u00edase por unha escaleira desde a estrada DP-01810, que salva a v\u00eda f\u00e9rrea mediante un paso superior. As s\u00faas instalaci\u00f3ns foron eliminadas."}
{"id": "443572", "revid": "56817", "url": "https://gl.wikipedia.org/wiki?curid=443572", "title": "Jilin Northeast Tigers", "text": "Os Jilin Tonggang Northeast Tigers (chin\u00e9s: \u5409\u6797\u901a\u94a2\u4e1c\u5317\u864e), tam\u00e9n co\u00f1ecidos como Jilin Tonggang ou Jilin Northeast Tigers, son un equipo profesional de baloncesto chin\u00e9s con sede na cidade de Changchun (Jilin). Os Northeast Tigers compiten na Division Norte da Chinese Basketball Association (CBA), m\u00e1xima competici\u00f3n do baloncesto chin\u00e9s. O equipo xoga os seus partidos como local no Pavill\u00f3n de Changchun, recinto con capacidade para 4.299 espectadores. O patrocinador do club \u00e9 o Grupo Tonggang, mentres que a s\u00faa mascota \u00e9 o tigre siberiano.\nHistoria.\nOs Jilin Tonggang Northeast Tigers foron fundados en 1956. A s\u00faa \u00e9poca de maior \u00e9xito foron as d\u00e9cadas de 1970 e 1980. En 1984 ga\u00f1aron o Torneo Nacional de Baloncesto Masculino, acabando na terceira posici\u00f3n nos Xogos Nacionais da China en 1987. No ver\u00e1n de 1998 participou en la CBL, a segunda divisi\u00f3n chinesa, acabando na terceira posici\u00f3n, vendo frustradas as s\u00faas aspiraci\u00f3ns de ascenso \u00e1 Chinese Basketball Association (CBA), mais a renuncia do equipo da Armada chinesa \u00e1 s\u00faa praza fixo que o Jilin se fixese coa mesma."}
{"id": "443574", "revid": "5132", "url": "https://gl.wikipedia.org/wiki?curid=443574", "title": "Jilin Tonggang Northeast Tigers", "text": ""}
{"id": "443575", "revid": "5132", "url": "https://gl.wikipedia.org/wiki?curid=443575", "title": "Jilin Tonggang", "text": ""}
{"id": "443576", "revid": "865", "url": "https://gl.wikipedia.org/wiki?curid=443576", "title": "SonDaR\u00faa", "text": "SonDaR\u00faa (frecuentemente escrito Sondarua ou Son Da R\u00faa) foi un grupo de rap galego de Ponteareas, que estivo activo entre 2016 e 2023.\nTraxectoria.\nO grupo creouse formalmente a mediados do 2016 co lanzamento dos temas \"F\u00f3ra\" e \"Estilo combativo\" na plataforma Youtube. Antes da constituci\u00f3n do grupo como tal, os dous membros fundadores xa ofrec\u00edan directos nos que alternaban canci\u00f3ns de rap ao estilo cl\u00e1sico con DJ, e ac\u00fasticos nos que Alex Arnoso tocaba a guitarra e Hugo Guezeta adoitaba ser a voz principal.\nNo ano 2017 lanzan a canci\u00f3n \"En galego NON mola\", coa que conseguiron o primeiro posto da III edici\u00f3n do concurso Novos Valores do Festigal, e tam\u00e9n resultan ga\u00f1adores do Concurso Sonidos Mans do Festival Revenidas con \"Estilo combativo\", o que lles permitiu actuar en ambos festivais.\nA principios do 2018 lanzaron o seu primeiro traballo de estudo, \"Liberando mentes\", un EP de 5 canci\u00f3ns editado tanto en formato f\u00edsico coma en dixital. Posteriormente participan no sinxelo \"Cultura cr\u00edtica\" da banda de metal NAO xunto coas Tanxugueiras. A mediados de ano editan en todas as plataformas dixitais un \u00e1lbum recompilatorio en forma de EP que leva como t\u00edtulo \"SonDaR\u00faa Classics\", formado por reedici\u00f3ns de antigos temas s\u00f3 subidos a Youtube e que foran gravados de forma caseira polo propio Alex Arnoso. En 2019 publicaron un novo videoclip do sinxelo \"Voz da resistencia\", que contou cunha instrumental de dub do produtor Antxon Sagardui do colectivo vasco Crudo Bilbao.\nEn 2020 publicaron o seu \u00fanico LP, co t\u00edtulo \"Eterno combate\". Este traballo constou de 12 temas e contou coas colaboraci\u00f3ns de Ezetaerre, Skandalo GZ e Navia Rivas. Antes do lanzamento do disco xa se publicaran tres dos temas como sinxelos e con cadanseu videoclip a modo de adianto: \"\u00c9xodo\", \"Salsa galaica\" e \"Pontakas Antifa\".\nTras anunciar a fin do grupo, en 2023 realizaron unha xira de despedida por distintas vilas e cidades galegas, as\u00ed como en Bilbao, ofrecendo o seu \u00faltimo concerto o 14 de abril na Sala Capitol de Santiago de Compostela. Tres d\u00edas antes publicaron o seu \u00faltimo tema, titulado \"En p\u00e9\"."}
{"id": "443579", "revid": "785", "url": "https://gl.wikipedia.org/wiki?curid=443579", "title": "Afonso I de Navarra", "text": ""}
{"id": "443580", "revid": "785", "url": "https://gl.wikipedia.org/wiki?curid=443580", "title": "Afonso I de Pamplona", "text": ""}
{"id": "443581", "revid": "785", "url": "https://gl.wikipedia.org/wiki?curid=443581", "title": "Afonso I de Arag\u00f3n e Navarra", "text": ""}
{"id": "443582", "revid": "5863", "url": "https://gl.wikipedia.org/wiki?curid=443582", "title": "Dolores del R\u00edo S\u00e1nchez Granados", "text": ""}
{"id": "443583", "revid": "785", "url": "https://gl.wikipedia.org/wiki?curid=443583", "title": "Afonso I de Arag\u00f3n e Pamplona", "text": ""}
{"id": "443584", "revid": "5863", "url": "https://gl.wikipedia.org/wiki?curid=443584", "title": "Dolores del R\u00edo y S\u00e1nchez-Granados", "text": ""}
{"id": "443585", "revid": "5863", "url": "https://gl.wikipedia.org/wiki?curid=443585", "title": "Dolores del R\u00edo y S\u00e1nchez Granados", "text": ""}
{"id": "443586", "revid": "5863", "url": "https://gl.wikipedia.org/wiki?curid=443586", "title": "Dolores del R\u00edo e S\u00e1nchez-Granados", "text": ""}
{"id": "443587", "revid": "5863", "url": "https://gl.wikipedia.org/wiki?curid=443587", "title": "Dolores del R\u00edo e S\u00e1nchez Granados", "text": ""}
{"id": "443588", "revid": "785", "url": "https://gl.wikipedia.org/wiki?curid=443588", "title": "Afonso I de Navarra e Arag\u00f3n", "text": ""}
{"id": "443589", "revid": "785", "url": "https://gl.wikipedia.org/wiki?curid=443589", "title": "Afonso I de Pamplona e Arag\u00f3n", "text": ""}
{"id": "443592", "revid": "4817", "url": "https://gl.wikipedia.org/wiki?curid=443592", "title": "Longa Marcha 2", "text": "Longa Marcha 2 (\"Chang Zheng 2\" en Pinyin, e normalmente referido abreviadamente como CZ-2) \u00e9 unha subfamilia de foguetes espaciais operados pola Rep\u00fablica Popular da China pertencente \u00e1 familia m\u00e1is grande de foguetes Longa Marcha.\nHistoria e caracter\u00edsticas.\nO CZ-2 orixinal foi dese\u00f1ado para lanzar o sat\u00e9lite esp\u00eda FSW-1. O seu desenvolvemento comezou en 1970 por parte do CALT, usando como base o m\u00edsil intercontinental DF-5. Co tempo desenvolv\u00e9ronse cinco modelos distintos segundo as necesidades da carga:"}
{"id": "443593", "revid": "17467", "url": "https://gl.wikipedia.org/wiki?curid=443593", "title": "Afonso Reim\u00fandez", "text": ""}
{"id": "443594", "revid": "72012", "url": "https://gl.wikipedia.org/wiki?curid=443594", "title": "CZ-2", "text": ""}
{"id": "443603", "revid": "109597", "url": "https://gl.wikipedia.org/wiki?curid=443603", "title": "Guillerme IX de Aquitania", "text": "Guillerme de Poitiers (en ), co\u00f1ecido tam\u00e9n coma Guillerme IX de Aquitania, Guillerme IX o Trobador (en occitano: Guilh\u00e8m IX lo Trobador) ou a\u00ednda coma Guillerme o Trobador (en franc\u00e9s: Guillaume le Troubadour), nado o\u00a022 de outubro de 1071 e finado o 10 de febreiro de 1126, foi un nobre occitano, noveno duque de Aquitania, s\u00e9timo conde de Poitiers e primeiro dos trobadores en lingua occitana do que se ten noticia. \nTraxectoria.\nNaceu en 1071, fillo de Guillerme VIII de Aquitania e da s\u00faa terceira esposa, Aud\u00e9arde de Borgo\u00f1a, filla do duque Roberto I de Borgo\u00f1a. Cando faleceu o seu pai en 1086, herdou uns dominios m\u00e1is extensos que os do propio rei de Francia, de quen era nominalmente vasalo. Nos anos 1101 e 1102, participou tardiamente na Primeira Cruzada trala ca\u00edda de Xerusal\u00e9n. Sostivo varias guerras contra os condes de Tolosa. Foi excomungado en d\u00faas ocasi\u00f3ns, unha delas por abandonar \u00e1 s\u00faa esposa lex\u00edtima e arrebatarlle \u00e1 forza a muller ao seu vasalo o vizconde de Ch\u00e2tellerault. Entre 1120 e 1123 combateu xunto a Afonso I o Batallador, o seu concu\u00f1ado, para tentar arrebatar \u00f3s musulm\u00e1ns o reino de Valencia. O v\u00ednculo de Guillerme o Trobador e Afonso o Batallador \u00e9 dobre. Dunha parte, In\u00e9s de Aquitania (irm\u00e1 de Guillerme o Trobador) casou con Pedro I de Arag\u00f3n, o cal faleceu sen descendencia masculina, herdando os seus reinos o seu irm\u00e1n Afonso o Batallador. Doutra, porque \u00e1 morte do Batallador, que faleceu sen descendencia, herdou os seus reinos o seu irm\u00e1n Ramiro II o Monxe, o cal casou con In\u00e9s de Poitou, filla de Guillerme o Trobador. Por iso \u00e9 polo que o Trobador resultou cu\u00f1ado de Pedro I de Arag\u00f3n e concu\u00f1ado dos seus irm\u00e1ns, Afonso o Batallador e Ramiro o Monxe.\nDescendencia.\nDo seu matrimonio con Filipa de Tolosa tivo os seguintes fillos:\nObra literaria.\nGuillerme de Aquitania \u00e9 o primeiro poeta de nome co\u00f1ecido nas literaturas rom\u00e1nicas. Cons\u00e9rvanse 11 poemas seus, nos que a tem\u00e1tica amorosa \u00e9 tratada \u00e1s veces con gran crueza: autodenomin\u00e1base \u00abtrichador de d\u00f2mnas\u00bb, alardeaba das s\u00faas proezas sexuais e moitos dos seus poemas est\u00e1n adicados \u00e1 s\u00faa amante, Maubergeonne, \u00e1 que chama \"a Perigosa\". Noutra composici\u00f3n, pide \u00f3s seus cabaleiros que o axuden a escoller cabalo:\nNoutros poemas, amosa unha sensibilidade moi diferente:\nAcolleu na s\u00faa corte \u00f3 bardo gal\u00e9s Bl\u00e9dri ap Davidor, quen introduciu nas literaturas rom\u00e1nicas a lenda celta de Trist\u00e1n e Isolda."}
{"id": "443604", "revid": "23204", "url": "https://gl.wikipedia.org/wiki?curid=443604", "title": "Guillerme IX de Poitiers", "text": ""}
{"id": "443605", "revid": "624", "url": "https://gl.wikipedia.org/wiki?curid=443605", "title": "Giorgio de' Buondelmonti", "text": "Giorgio de' Buondelmonti, foi un gobernante de Epiro en Io\u00e1nina en 1411.\nTraxectoria.\nGiorgio era o fillo novo de Esa\u00fa de' Buondelmonti coa s\u00faa terceira esposa Eudoxia Bal\u0161i\u0107. Cando o seu pai morreu o 6 de febreiro de 1411, a s\u00faa nai tratou de manter o control de Io\u00e1nina en nome do seu infante fillo. Eudoxia non era popular entre a nobreza local. Cando se decataron de que estaba a tratar de casar cun nobre serbio, rapidamente depuxeron a ela e ao seu fillo s\u00f3 20 d\u00edas despois da s\u00faa ascensi\u00f3n, o 26 de febreiro de 1411. Giorgio sobreviviu polo menos at\u00e9 1453, e o seu nome aparece en diversos documentos ragusinos."}
{"id": "443607", "revid": "89787", "url": "https://gl.wikipedia.org/wiki?curid=443607", "title": "Pedro Ignacio Wolcan Olano", "text": "Pedro Ignacio Wolcan Olano, nado en Nueva Helvecia, (Departamento de Colonia) o 21 de outubro de 1953, \u00e9 un eclesi\u00e1stico uruguaio, bispo de Tacuaremb\u00f3 dende o 19 de xu\u00f1o de 2018.\nTraxectoria.\nOlano foi ordenado sacerdote o 21 de setembro de 1986 e encardinouse na diocese de Mercedes. En 2015 comezou como vigairo xeneral da diocese.\nO 19 de xu\u00f1o de 2018 o papa Francisco nomeouno bispo de Tacuaremb\u00f3."}
{"id": "443608", "revid": "23204", "url": "https://gl.wikipedia.org/wiki?curid=443608", "title": "Guillerme X, duque de Aquitania", "text": ""}
{"id": "443610", "revid": "22570", "url": "https://gl.wikipedia.org/wiki?curid=443610", "title": "Carlo I Tocco", "text": "Carlo I Tocco, finado en 1429, fillo de Leonardo I Tocco, foi conde de Cefalonia e Zante \u00e1 morte do seu pai en 1381. \nTraxectoria.\nEstivo baixo rexencia da s\u00faa nai Maddalena de' Buondelmonti at\u00e9 1388. Ocupou Natolico, Angelocastron e Dragomeste en 1405 e Io\u00e1nina e Arta en 1418, e foi d\u00e9spota de Acarnania, Etolia e Epiro desde 1418 a 1429. Ocupou Clarentza en 1421 pero perdeuna en 1428. Non tivo fillos lex\u00edtimos e adoptou aos do seu irm\u00e1n Leonardo II Tocco en 1414.\nCasou con Francesca Acciaioli, se\u00f1ora de Megara e Sici\u00f3n, filla de Nerio I Acciaioli, duque de Atenas.\nO seu fillo ilex\u00edtimo Memnone recibiu Acarnania asociado aos fillos adoptivos do pai, e terras en Morea en 1429. Memnone perdeu o que quedaba de Acarnania en 1449."}
{"id": "443612", "revid": "624", "url": "https://gl.wikipedia.org/wiki?curid=443612", "title": "Carlos I Tocco", "text": ""}
{"id": "443613", "revid": "23204", "url": "https://gl.wikipedia.org/wiki?curid=443613", "title": "Carlo II Tocco", "text": "Carlo II Tocco, finado en 1448, foi o gobernante de Epiro desde 1429 at\u00e9 a s\u00faa morte.\nTraxectoria.\nCarlo II era o fillo de Leonardo II Tocco, o irm\u00e1n m\u00e1is novo e co-gobernante de Carlo I Tocco, conde de Cefalonia e Zante, duque de Leucas, e gobernante de Epiro. En 1424 Carlo II e as s\u00faas irm\u00e1s foron adoptados polo seu t\u00edo Carlo I. A irm\u00e1 de Carlo II Maddalena Tocco casou co futuro emperador bizantino Constantino XI Pale\u00f3logo en 1428, pero morreu en 1429.\nEn xullo de 1429 Carlo II sucedeu ao seu t\u00edo Carlo I en todas as s\u00faas posesi\u00f3ns. A s\u00faa sucesi\u00f3n foi oposta, con todo, polos fillos ilex\u00edtimos de Carlo I, dirixidos por Memnone. Memnone e os seus irm\u00e1ns apelaron ao sult\u00e1n otom\u00e1n Murad II en busca de axuda para a obtenci\u00f3n da herdanza do seu pai, e o sult\u00e1n enviou debidamente unha forza baixo Sinan. O xeneral otom\u00e1n entrou en negociaci\u00f3ns coa facci\u00f3n anti-latina de Io\u00e1nnina e, despois de garantir os privilexios da nobreza, obtivo a rendici\u00f3n da cidade o 9 de outubro de 1430.\nCarlo II continuou gobernando sobre os restos do seu principado en Epiro desde Arta como un vasalo otom\u00e1n, mentres que os fillos ilex\u00edtimos do seu t\u00edo recibiron posesi\u00f3ns en Acarnania como dependentes otom\u00e1ns. Carlo II morreu en outubro de 1448 e foi sucedido polo seu fillo Leonardo III Tocco. Despois da conquista otom\u00e1, os territorios de Tocco convert\u00e9ronse nun \"sanjak\" baixo o nome de \u00abKarli-Eli\u00bb, derivado de Carlo II.\nMatrimonio e descendencia.\nPolo seu matrimonio con Ramondina de Ventimiglia, Carlo II Tocco tivo catro fillos:"}
{"id": "443615", "revid": "23204", "url": "https://gl.wikipedia.org/wiki?curid=443615", "title": "Leonardo III Tocco", "text": "Leonardo III Tocco, finado en 1499, foi o \u00faltimo gobernante de Epiro desde 1448 at\u00e9 1479.\nTraxectoria.\nLeonardo III Tocco era o fillo de Carlo II Tocco (conde de Cefalonia e Zante, duque de Leucas, e gobernante de Epiro) e Ramondina de Ventimiglia. \u00c1 morte do seu pai en outubro de 1448, Leonardo sucedeuno en todos os seus t\u00edtulos e posesi\u00f3ns. Reinou como gobernante de Epiro desde Arta at\u00e9 o 24 de marzo de 1449, cando a cidade foi conquistada polos turcos otom\u00e1ns.\nAs s\u00faas posesi\u00f3ns continentais reduc\u00edronse a tres fortalezas, Leonardo estableceuse en Angelokastro. En 1460, esta cidade tam\u00e9n se perdeu ante os turcos, deixando s\u00f3 Vonitsa en poder de Leonardo, quen se mudou \u00e1s s\u00faas illas. Un novo ataque turco en 1479 capturou Vonitsa e despois Cefalonia, Leucas e Zante ese mesmo ano. Privado tanto de Epiro como das illas X\u00f3nicas, Leonardo fuxiu ao Reino de N\u00e1poles, onde foi investido con varios feudos por Fernando I de N\u00e1poles. Morreu en 1499."}
{"id": "443617", "revid": "7802", "url": "https://gl.wikipedia.org/wiki?curid=443617", "title": "Condado palatino de Cefalonia e Zante", "text": "O condado palatino de Cefalonia e Zante, que comprend\u00eda territorios x\u00f3nicos, existiu desde 1185 at\u00e9 1479, como parte do Reino de Sicilia.\nO t\u00edtulo e o dereito a gobernar as illas x\u00f3nicas de Cefalonia e Zante foi dada orixinalmente a Margaritone de Brindisi polos seus servizos a Guillerme II, rei de Sicilia, en 1185.\nDespois de Margaritone (Margarito de Brindisi), o condado pasou a unha rama da familia dos Orsini at\u00e9 1325, cando pasou brevemente aos anxevinos e logo, desde 1357, \u00e1 familia de Tocco at\u00e9 1479, cando foi disolta por Venecia e os turcos otom\u00e1ns: Zante foi posto baixo o control directo de Venecia e Cefalonia foi ocupada durante 21 anos polos turcos."}
{"id": "443619", "revid": "624", "url": "https://gl.wikipedia.org/wiki?curid=443619", "title": "Conde palatino de Cefalonia e Zante", "text": ""}
{"id": "443621", "revid": "624", "url": "https://gl.wikipedia.org/wiki?curid=443621", "title": "Carlos II Tocco", "text": ""}
{"id": "443624", "revid": "5863", "url": "https://gl.wikipedia.org/wiki?curid=443624", "title": "Parlamentos auton\u00f3micos de Espa\u00f1a", "text": ""}
{"id": "443625", "revid": "23204", "url": "https://gl.wikipedia.org/wiki?curid=443625", "title": "L. Sprague de Camp", "text": "Lyon Sprague de Camp, nado en\u00a0Nova York\u00a0o\u00a027 de novembro de 1907, e finado en\u00a0Plano, Texas\u00a0o\u00a06 de novembro de 2000,\u00a0foi un escritor estadounidense de ciencia ficci\u00f3n, terror e fantas\u00eda. \u00c9 co\u00f1ecido sobre todo polas s\u00faas historias sobre o personaxe de Conan o B\u00e1rbaro.\nTraxectoria.\nFormado como enxe\u00f1eiro aeron\u00e1utico, De Camp graduouse como \"Bachelor of Science\" en Enxe\u00f1ar\u00eda aeron\u00e1utica no Instituto de Tecnolox\u00eda de California en 1930 e obtivo un t\u00edtulo de mestrado de ciencias en Enxe\u00f1ar\u00eda do Instituto Stevens de Tecnolox\u00eda en 1933.\nCasou con Catherine Crook en 1940, con quen colaborou en numerosas obras de ficci\u00f3n e non ficci\u00f3n, comezando nos anos 1960.\nDurante a segunda guerra mundial, de Camp traballou no centro naval de Filadelfia con autores como Isaac Asimov e Robert A. Heinlein. Alcanzou o grao de Tenente comandante na reserva naval.\nEra membro dun club literario exclusivamente masculino, o \"Trap Door Spiders\", que serviu de base para o grupo de ficci\u00f3n de Isaac Asimov que resolv\u00eda misterios: os \"Black Widowers.\" O propio De Camp foi o modelo para a personaxe de Geoffrey Avalon.\nFoi tam\u00e9n membro do \"Swordsmen and Sorcerers' Guild of America\" (SAGA), un grupo de autores de fantas\u00eda heroica fundada nos anos 1960, alg\u00fans de cuxos traballos se reuniron na antolox\u00eda de Lin Carter titulada \"Flashing Swords\"!.\nOs de Camp traslad\u00e1ronse a Plano, Texas en 1999, onde De Camp morreu sete meses despois da morte da que fora a s\u00faa esposa durante 60 anos, Catherine Crook de Camp. Morreu no que ser\u00eda o aniversario dela, a s\u00f3 tres semanas do seu propio 93.\u00ba aniversario. Foi incinerado e as s\u00faas cinzas reunidas nunha urna xunto \u00e1s da s\u00faa esposa no cemiterio de Arlington.\nA biblioteca persoal de De Camp, duns 1.200 libros, foi adquirida mediante poxa por Half Price Books en 2005. A colecci\u00f3n inclu\u00eda libros de escritores como Isaac Asimov e Carl Sagan, as\u00ed como do propio de Camp."}
{"id": "443626", "revid": "23204", "url": "https://gl.wikipedia.org/wiki?curid=443626", "title": "Lyon Sprague de Camp", "text": ""}
{"id": "443627", "revid": "89787", "url": "https://gl.wikipedia.org/wiki?curid=443627", "title": "Jim Jones", "text": "James Warren\u00a0\"Jim\"\u00a0Jones, nado en\u00a0Crete, Indiana\u00a0o\u00a013 de maio de 1931, e finado en\u00a0Jonestown, G\u00fciana\u00a0o\u00a018 de novembro de 1978, foi un relixioso estadounidense, fundador e l\u00edder da seita Templo do Pobo, famosa polo suicidio colectivo realizado o 18 de novembro de 1978 por parte de 912 dos seus membros en Jonestown (G\u00fciana), e o asasinato de cinco individuos nunha pista de aterraxe pr\u00f3xima, entre elas o congresista estadounidense Leo Ryan. Arredor de 300 nenos foron asasinados en Jonestown, case todos por envelenamento de cianuro. Jones morreu por unha ferida de bala na cabeza presuntamente auto inflixida.\nActividades nos Estados Unidos.\nJones naceu en Crete, no estado de Indiana, fillo de campesi\u00f1os de orixe galesa e irlandesa; na s\u00faa idade adulta, Jones declaraba ante os seus seguidores ter devanceiros da tribo india cherokee, pero foi desmentido polo seu curm\u00e1n segundo. Na s\u00faa mocidade viv\u00eda atra\u00eddo pola relixi\u00f3n e polo labor de pastores e predicadores, o cal non lle impediu unirse en 1951 \u00f3\u00a0Partido Comunista dos Estados Unidos. Tras casar coa enfermeira Madeleine Baldwin en 1949, e rematar os seus estudos universitarios, Jones uniuse como auxiliar dunha igrexa metodista en 1952 e estudar para converterse en pastor, fundou en Indianapolis unha congregaci\u00f3n relixiosa, chamada o\u00a0Templo do Pobo.\nNo ano 1955 e Jones manifestou dende o comezo o seu rexeitamento \u00f3 racismo facendo aberto proselitismo entre a comunidade negra da s\u00faa cidade, e dando \u00f3s seus seguidores negros un tratamento semellante \u00f3 dos seus fregueses brancos. \u00d3\u00a0mesmo tempo, amosaba a s\u00faa adhesi\u00f3n \u00f3\u00a0comunismo e a s\u00faa admiraci\u00f3n polo autoritarismo, esixindo a obediencia cega dos seus seguidores. Malia\u00a0manter as s\u00faas ideas pol\u00edticas, Jones empezou a afastarse do Partido Comunista dos Estados Unidos cando varios l\u00edderes deste empezaron a criticar as pol\u00edticas de Stalin.\nDurante os anos sesenta, \u00e1 vez que dirix\u00eda obras de beneficencia a prol de drogadictos e persoas sen fogar e apoiaba o movemento de dereitos civ\u00eds a prol da poboaci\u00f3n negra, Jones entrou en pugna con outras denominaci\u00f3ns relixiosas protestantes debido \u00e1 s\u00faa aberta filiaci\u00f3n comunista, at\u00e9 o punto de rexeitar a Biblia e proclamar que el mesmo era unha divindade \u00f3 mesmo nivel que Xesucristo. En 1965 Jones ordenou \u00e1 s\u00faa comunidade, formada por unhas 140 persoas, dirixirse a California para centrar al\u00ed o seu af\u00e1n proselitista e crear unha comunidade agraria aut\u00e1rquica pechada \u00f3 resto da sociedade, estabelec\u00e9ndose na localidade de Ukiah.\nEn vista de que a nova localizaci\u00f3n dificultaba a Jones a captaci\u00f3n de novos adeptos, ordenou \u00f3s seus seguidores dirixirse \u00f3s\u00a0\u00c1nxeles e San Francisco en 1972, estabelecendo nesta \u00faltima cidade a s\u00faa sede principal. Dende esa data Jones empezou a ga\u00f1ar gran fama en San Francisco, realizando \u00abcuraci\u00f3ns pola fe\u00bb e asombrando \u00f3 p\u00fablico coa s\u00faa disciplinada congregaci\u00f3n relixiosa baseada na doutrina comunista. Nesa \u00e9poca Jim Jones e a s\u00faa esposa Madeleine, ti\u00f1an un fillo biol\u00f3xico e adoptaran a seis nenos m\u00e1is, de diversas razas, para fundar as\u00ed a s\u00faa \u00abfamilia do arco da vella\u00bb como maneira de predicar contra o racismo. A mediados dos anos setenta pouco m\u00e1is da metade de seguidores de Jones (unhas 3000\u00a0persoas) eran de raza negra.\nPresionado por denuncias de prensa sobre explotaci\u00f3n laboral contra os seus seguidores, malleiras feroces e ameazas para as familias ou individuos que tentasen abandonar a comunidade, Jones afrontou opini\u00f3ns adversas da prensa de San Francisco. Por\u00e9n, importantes l\u00edderes locais como o alcalde George Moscone e o concelleiro Harvey Milk manifestaron o seu apoio a Jim Jones alegando a firme loita de Jones contra o racismo e a discriminaci\u00f3n. Inclusive, grazas \u00e1s obras de beneficencia emprendidas por Jones, o alcalde Moscone encargoulle a administraci\u00f3n das vivendas constru\u00eddas con fondos municipais, a San Francisco Housing Authority en 1975.\n\u00d3 facerse m\u00e1is cr\u00edtica a opini\u00f3n p\u00fablica contra Jones, este partiu apresuradamente a G\u00fciana en xu\u00f1o de 1977, sendo seguido poucas semanas despois por case 900\u00a0fregueses.\nMortes masivas en G\u00fciana.\nOs membros do grupo seguiron a Jim Jones dende os Estados Unidos at\u00e9 a selva de G\u00fciana, onde, segundo a doutrina de salvaci\u00f3n do seu l\u00edder, se edificar\u00eda en realidade un para\u00edso na Terra, lonxe dos\u00a0Estados Unidos e da sociedade capitalista. Al\u00ed Jones comprou \u00f3 goberno de G\u00fciana unha ampla propiedade rural onde edificou unha comunidade chamada Jonestown, recibindo al\u00ed a case 900\u00a0seguidores seus chegados dende os Estados Unidos. Consid\u00e9rase que Jones elixiu G\u00fciana debido a ser un pa\u00eds de fala inglesa (facilitando as comunicaci\u00f3ns), cunha poboaci\u00f3n maioritariamente de raza negra (o cal exclu\u00eda toda discriminaci\u00f3n cara \u00f3s seus seguidores negros), e cun goberno af\u00edn a outros gobernos socialistas (que por tanto non impedir\u00eda operar \u00f3 comunista Templo do Pobo).\nJones, quen hab\u00eda tempo que creara unha atmosfera de medo e permanente ameaza externa, empezou a fomentar entre os seus adeptos unha sensaci\u00f3n do \u00abfin de mundo\u00bb sostendo que a Apocalipse era un evento pr\u00f3ximo e que o Anticristo estaba encarnado no capitalismo que ansiaba destru\u00edr a congregaci\u00f3n.\nFoi un dos supostos maiores casos de suicidio colectivo ritual na historia da humanidade, elimin\u00e1ndose a m\u00e1is de 900 persoas. En novembro de 1978 viaxou a G\u00fciana o congresista estadounidense Leo J. Ryan, acompa\u00f1ado de xornalistas e alg\u00fans disidentes da seita, co fin de acudir a Jonestown para consultar se alg\u00fans fregueses de Jones desexaban abandonar a seita. Ryan quer\u00eda investigar tam\u00e9n se eran certas as novas sobre abusos sexuais de mulleres da seita por parte de Jones, malleiras \u00f3s descontentos, explotaci\u00f3n laboral, escravitude e torturas a nenos.\nJones tentou impedir a visita, pero \u00f3 fracasar viuse na obrigaci\u00f3n de organizar unha gran festa onde inicialmente o ambiente parec\u00eda de harmon\u00eda. O 17 de novembro de 1978, os membros da seita recib\u00edrono con aplausos fren\u00e9ticos. \u00abAqu\u00ed hai xente que cre que isto \u00e9 o mellor que xamais lle pasou na vida\u00bb, afirmou Ryan. Por\u00e9n, \u00e1 ma\u00f1\u00e1 seguinte (18 de novembro de 1978), antes de que Ryan regresase, o ambiente cambiou. Alg\u00fans poucos seguidores pediron abandonar a comunidade xunto con Ryan. O reverendo Jones considerouno unha traiz\u00f3n imperdoable. \u00abNon poden irse, vostedes son o meu pobo!\u00bb, berroulles Jones con desesperaci\u00f3n \u00f3s que quer\u00edan irse. \u00d3\u00a0notar que os descontentos se retiraban cara \u00e1 pista de aterraxe para seguir a Ryan, un membro da seita atacou a Ryan cun coitelo, e os homes de confianza de Jones abriron fogo contra o pol\u00edtico e os seus acompa\u00f1antes cando se dispu\u00f1an a abordar un pequeno avi\u00f3n. Cinco persoas foron asasinados a balazos, alg\u00fans deles a pelacorpo. Os seguidores descontentos foron forzados a volver a Jonestown.\nEsa mesma ma\u00f1\u00e1 do 18 de novembro, Jones reuniu \u00f3s l\u00edderes da congregaci\u00f3n e advertiu que tralo asasinato do congresista Ryan as forzas do fascismo destruir\u00edan inevitablemente o\u00a0Templo do Pobo, polo cal ordenou ese mesmo d\u00eda o suicidio masivo de todos os integrantes da seita que se atopaban en Jonestown. Jones dic\u00eda que \u00aba morte s\u00f3 era o tr\u00e1nsito a outro nivel\u00bb e \u00abisto non \u00e9 un suicidio, sen\u00f3n un acto revolucionario\u00bb.\nA maior\u00eda dos seus seguidores envelen\u00e1ronse con cianuro, polo cal se considera oficialmente que, no medio da \u00abhisteria suicida\u00bb, Jones \u2015no canto de suicidarse\u2015 pediulle a un dos seus seguidores que o asasinase. Jim Jones foi atopado morto dunha ferida de escopeta na cabeza, entre os 912 cad\u00e1veres achados en Jonestown.\nTim Carter, un exmembro da seita, no filme \"\", de Stanley Nelson, dic\u00eda que polo menos non hai d\u00fabida de que os aproximadamente 250\u00a0beb\u00e9s, nenos e mozos foron asasinados.\nA Jim Jones sobreviv\u00edronlle tres dos seus fillos adoptivos, Stephan, Jim Jr. e Tim, que se atopaban en Georgetown, a capital de G\u00fciana, como parte do equipo de baloncesto do Templo do Pobo."}
{"id": "443628", "revid": "23204", "url": "https://gl.wikipedia.org/wiki?curid=443628", "title": "James Warren Jones", "text": ""}
{"id": "443629", "revid": "23204", "url": "https://gl.wikipedia.org/wiki?curid=443629", "title": "Lin Carter", "text": "Linwood Vrooman Carter, nado o 9 de xu\u00f1o de 1930 e finado o 7 de febreiro de\u00a01988, foi un autor estadounidense de ciencia ficci\u00f3n e fantas\u00eda, as\u00ed como un editor, poeta e cr\u00edtico. Normalmente escribiu baixo o nome\u00a0Lin Carter, mais tam\u00e9n baixo os alcumes H. P. Lowcraft (como unha parodia de\u00a0H. P. Lovecraft) e Grail Undwin. \u00c9 co\u00f1ecido polo seu traballo na d\u00e9cada de 1970 como editor da serie de fantas\u00eda adulta\u00a0Ballantine, o cal introduciu a moitos lectores nos cl\u00e1sicos do x\u00e9nero de fantas\u00eda.\nCarter \u00e9 bastante co\u00f1ecido polas historias de Conan o b\u00e1rbaro de Robert E. Howard e pola s\u00faa propia creaci\u00f3n, Thongor of Lemuria."}
{"id": "443630", "revid": "23204", "url": "https://gl.wikipedia.org/wiki?curid=443630", "title": "Linwood Vrooman Carter", "text": ""}
{"id": "443631", "revid": "785", "url": "https://gl.wikipedia.org/wiki?curid=443631", "title": "Gregorio Aguirre Garc\u00eda", "text": "Gregorio Mar\u00eda Aguirre Garc\u00eda, O.F.M.Disc., nado en Pola de Gord\u00f3n (provincia de Le\u00f3n) o 12 de marzo de 1835 e finado en Toledo o 10 de outubro de 1913, foi un relixioso cat\u00f3lico latino leon\u00e9s, que foi sucesivamente bispo de Lugo (1885 - 1894), arcebispo de Burgos (1894 - 1909) e arcebispo de Toledo (1909 - 1913).\nTraxectoria.\nEn 1857 profesou como franciscano descalzo e en setembro de 1859 foi ordenado sacerdote polo arcebispo de Toledo Cirilo de Alameda Brea.\nO 27 de marzo de 1885 foi nomeado bispo de Lugo. Recibiu a consagraci\u00f3n episcopal o 21 de xu\u00f1o do mesmo ano de mans do nuncio Mariano Rampolla del Tindaro, e tivo como co-consagrantes principais ao arcebispo de Valladolid Benito Sanz y For\u00e9s e ao bispo de Salamanca Tom\u00e1s Jenaro de C\u00e1mara y Castro; a cerimonia tivo lugar na igrexa dos escolapios de San Fernando, en Madrid.\nO 21 de maio de 1894 foi nomeado arcebispo de Burgos. Durante o seu pontificado en Burgos, foi tam\u00e9n a partir do 2 de decembro de 1899 administrador apost\u00f3lico da diocese de Calahorra e La Calzada. No consistorio do 15 de abril de 1907 o papa P\u00edo X creouno cardeal, co t\u00edtulo de Cardeal-Presb\u00edtero de San Giovanni a Porta Latina.\nO 29 de abril de 1909 foi nomeado arcebispo de Toledo e patriarca das Indias Occidentais. Finou no cargo o 10 de outubro de 1913, e est\u00e1 enterrado na catedral de Toledo."}
{"id": "443635", "revid": "1131", "url": "https://gl.wikipedia.org/wiki?curid=443635", "title": "Premio Lu\u00eds Porteiro Garea", "text": "O Premio Lu\u00eds Porteiro Garea est\u00e1 convocado pola Universidade de Santiago de Compostela para reco\u00f1ecer o esforzo de persoas ou colectivos a prol da normalizaci\u00f3n ling\u00fc\u00edstica do galego na universidade e a figura de Lu\u00eds Porteiro Garea.\nA s\u00faa segunda edici\u00f3n convocouse no ano 2018."}
{"id": "443637", "revid": "23204", "url": "https://gl.wikipedia.org/wiki?curid=443637", "title": "Hugh Doak Rankin", "text": "Hugh Doak Rankin, nado como Hugh Dearborn Copp o 2 de xullo de 1878 e finado o 3 de xaneiro de 1956, foi un artista estadounidense que ilustrou a revista de ciencia ficci\u00f3n \"Weird Tales\"\u00a0nas d\u00e9cadas de 1920 e 1930.\nTraxectoria.\nHugh Dearborn Copp naceu en Loda, Illinois, o \u00fanico fillo de William H. Copp e Ellen Rankin Copp. A s\u00faa nai era escultora. Os seus tataraav\u00f3s Jean Lowry Rankin e John Rankin foron abolicionistas e h\u00f3spedes de Underground Railroad en Ohio. Cando os seus pais se separaron, Ellen e Hugh foron a M\u00fanic e el estudou arte. Empezou a usar o apelido da s\u00faa nai durante a s\u00faa mocidade, despois da separaci\u00f3n dos seus pais. Serviu no ex\u00e9rcito dos Estados Unidos durante a primeira guerra mundial."}
{"id": "443638", "revid": "23204", "url": "https://gl.wikipedia.org/wiki?curid=443638", "title": "Hugh Rankin", "text": ""}
{"id": "443639", "revid": "89787", "url": "https://gl.wikipedia.org/wiki?curid=443639", "title": "Danny Peary", "text": "Danny Peary, nado en 1949, \u00e9 un cr\u00edtico de cine estadounidense\u00a0e escritor de deportes. Escribiu e editou moitos libros en cinema\u00a0e temas relacionados co deporte.\nBibliograf\u00eda.\nLibros.\nCoautor:\nEditor:\nCoeditor:"}
{"id": "443641", "revid": "27155", "url": "https://gl.wikipedia.org/wiki?curid=443641", "title": "Caixa HMG", "text": "En biolox\u00eda molecular, a caixa HMG ou HMG-box (do ingl\u00e9s \"high mobility group box\", caixa do grupo de alta mobilidade) \u00e9 un dominio proteico que est\u00e1 implicado na uni\u00f3n ao ADN.\nEstrutura.\nA estrutura do dominio de caixa HMG cont\u00e9n tres h\u00e9lices alfa separadas por bucles (ver figura da dereita).\nFunci\u00f3n.\nAs prote\u00ednas que conte\u00f1en a caixa HMG s\u00f3 se unen a ADN que non est\u00e1 na conformaci\u00f3n de tipo B (retrocido ou desenroscado) con alta afinidade. Os dominios de caixa HMG enc\u00f3ntranse en prote\u00ednas do grupo de alta mobilidade, que est\u00e1n implicadas en procesos de regulaci\u00f3n dependentes do ADN como a transcrici\u00f3n, replicaci\u00f3n do ADN e reparaci\u00f3n do ADN, para todos os cales c\u00f3mpre un cambio de conformaci\u00f3n da cromatina.\nAs prote\u00ednas de caixa HMG simple ou dobre alteran a arquitectura do ADN ao induciren nel curvaturas unha vez que se unen."}
{"id": "443642", "revid": "27155", "url": "https://gl.wikipedia.org/wiki?curid=443642", "title": "HMG-box", "text": ""}
{"id": "443643", "revid": "4950", "url": "https://gl.wikipedia.org/wiki?curid=443643", "title": "Partido xudicial de Bande", "text": "O partido xudicial de Bande \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 8 da provincia de Ourense.\nComprende os concellos do Bande, Calvos de Rand\u00edn, Entrimo, Lobeira, Lobios, Mu\u00ed\u00f1os, Padrenda e Verea. A cabeza de partido, e por tanto sede das instituci\u00f3ns xudiciais, \u00e9 Bande. A direcci\u00f3n do partido sit\u00faase na R\u00faa Alf\u00e9rez Provisional da localidade. Bande conta cun Xulgado de Primeira Instancia e Instruci\u00f3n."}
{"id": "443646", "revid": "98629", "url": "https://gl.wikipedia.org/wiki?curid=443646", "title": "Pampall\u00edn", "text": "O pampall\u00edn \u00e9 unha festa tradicional galega celebrada historicamente no concello de Outes. Actualmente mantense pouco da tradici\u00f3n orixinal, e converteuse nun encontro xuvenil patrocinado polo consistorio. \u00c9 unha festa do ciclo da primavera relacionada co lume.\nOrixe.\nO nome v\u00e9n dos fachos de palla que antigamente empregaban os labregos para ver na noite. Non se sabe moi ben cando se comeza a celebrar, alg\u00fans cren que pode ser unha herdanza dalgunha festividade pag\u00e1, mais a tradici\u00f3n mant\u00edvose at\u00e9 fai poucos anos. Co comezo da primavera os labregos m\u00e1is novos recorr\u00edan \u00e1 noite as agras dos lugares, cada un co seu pampall\u00edn recitando ditos populares para \"invocar\" a fertilidade e celebrar a chegada da nova estaci\u00f3n\nSegundo anci\u00e1ns que viviron os \u00faltimos anos desta tradici\u00f3n en Outes, pod\u00edase ver na distancia os fachos das outras parroquias bailando e cami\u00f1ando arredor das agras.\nCultura tradicional.\nExiste moi pouca documentaci\u00f3n sobre a festa. Da tradici\u00f3n oral recolleuse o seguinte dito popular:"}
{"id": "443648", "revid": "1131", "url": "https://gl.wikipedia.org/wiki?curid=443648", "title": "Jos\u00e9 Rodr\u00edguez Cruz", "text": "Jos\u00e9 Rodr\u00edguez Cruz, nado na Gudi\u00f1a o 29 de novembro de 1956, \u00e9 un etn\u00f3grafo galego.\nTraxectoria.\nNas s\u00faas investigaci\u00f3ns ten recadado informaci\u00f3n sobre toponimia, refr\u00e1ns, cantigas, crenzas, lendas, ditos e adivi\u00f1as, contos, as\u00ed como sobre o Entroido e o traxe galego, desenvolvendo esta labor na s\u00faa comarca natal e na contorna do sueste da provincia de Ourense, Tras os Montes en Portugal e Seabra na provincia de Zamora.\nEntre setembro de 2000 e xu\u00f1o de 2006 foi impulsor da Asociaci\u00f3n Cultural Padroado da historia e das tradici\u00f3ns da Gudi\u00f1a, entidade que organizou actividades culturais, un concurso escolar sobre relatos curtos no \u00e1mbito da contorna de Conso-Frieiras.\nEn 2011 era membro da Asociaci\u00f3n de Amigos do Couto Mixto.\nTen realizado colaboraci\u00f3ns co sacerdote portugu\u00e9s Ant\u00f3nio Louren\u00e7o Fontes en traballos sobre A Raia Seca e no \"Congreso de Medicina Popular\" que el organiza en Vilar de Perd\u00edzes (Montalegre). Colaborou tam\u00e9n en diversos artigos con Xes\u00fas Ferro Ruibal.\nArtigos.\nAo longo do tempo ten publicado artigos de car\u00e1cter etnogr\u00e1fico en diversos xornais e revistas culturais: \"La Regi\u00f3n\", \"La Voz de Galicia\" (A Coru\u00f1a),\"Diario de Pontevedra\", \"Atl\u00e1ntico Diario\", \"Not\u00edcias de Barroso\" (Vilar de Perd\u00edzes-Portugal), \"El Norte de Castilla\", \"A Tempo\" (Ver\u00edn), \"O Irmandi\u00f1o\" (Ver\u00edn), \"Acibal\" (Mar\u00edn), \"A Nosa Bisbarra\" (Viana do Bolo), \"Lethes\", \"Arraianos\", \"Auria\" etc.\nDesde o ano 2008 ten realizado colaboraci\u00f3ns no xornal mensual \"O Sil\" sobre a Festa do Entroido e logo sobre temas etnogr\u00e1ficos relacionados co espazo fronteirizo con Portugal. Entre setembro de 2013 e maio de 2017 crea no devandito xornal a secci\u00f3n \"Cr\u00f3nicas Raianas\", publicando artigos relacionados co espazo fronteirizo e posteriormente, no mesmo xornal crea a secci\u00f3n \"Conversas entre arraianos\", cun contido etnogr\u00e1fico a modo de entrevista.\nPremios e reco\u00f1ecementos.\n2\u00ba Premio de investigaci\u00f3n Raigame na edici\u00f3n de 2007, outorgado polo Centro de Cultura Popular Xaqu\u00edn Lourenzo polo traballo de investigaci\u00f3n \"Cultura e fala popular de San Cipri\u00e1n de Hermisende, unha achega etnogr\u00e1fica e l\u00e9xica para o estudo do idioma galego en \u00e1reas perif\u00e9ricas da nosa Comunidade\""}
{"id": "443649", "revid": "89787", "url": "https://gl.wikipedia.org/wiki?curid=443649", "title": "Maltese Falcon Society", "text": "A Maltese Falcon Society \u00e9 unha organizaci\u00f3n para admiradores de Dashiell Hammett, a s\u00faa novela\u00a0\"The Maltese Falcon\", libros de misterio e escritores en xeral. Fundada en San Francisco en 1981, a organizaci\u00f3n xa non est\u00e1 activo nos Estados Unidos\u00a0mais no Xap\u00f3n\u00a0permance activa dende 1982. A p\u00f3la xaponesa da sociedade presenta o Premio\u00a0Falcon, a honra m\u00e1is alta do Xap\u00f3n no eido de misterio, para honrar as mellores novelas de misterio publicadas no Xap\u00f3n.\nOrixes.\nA Maltese Falcon Society foi fundada en San Francisco o 20 de maio de 1981 por historiadores literarios, o bi\u00f3grafo Don Herron e o investigador privado Jayson Wechter. A primeira reuni\u00f3n da sociedade celebrouse en \"John's Grill\", o restaurante onde com\u00eda Dashiell Hammett e que aparece en \"The Maltese Falcon\". Os voceiros na primeira reuni\u00f3n foron David Fechheimer, un investigador de Hammett, e E. Hoffmann Price, un autor de ficci\u00f3n pulp.\nA sociedade estabeleceu sedes en Nova York e no Xap\u00f3n. No ano 1982, a sociedade ti\u00f1a 110 membros en San Francisco, 55 no Xap\u00f3n e 50 en Nova York. Como lema oficial, a sociedade adoptou o usado por Sam Spade no cap\u00edtulo 2 de \"The Maltese Falcon\": \"Success to crime.\""}
{"id": "443650", "revid": "98629", "url": "https://gl.wikipedia.org/wiki?curid=443650", "title": "Cravos vermellos", "text": "Cravos vermellos (titulado orixinalmente en ingl\u00e9s \"Red Nails\") \u00e9 un relato escrito polo autor estadounidense Robert E. Howard para o seu personaxe de espada e bruxar\u00eda Conan o b\u00e1rbaro. Foi o primeiro relato de Conan en ser publicado postumamente (a revista \"pulp\" \"Weird Tales\" publicouno en outubro de 1936 despois de que Howard se suicidara en xu\u00f1o) e tam\u00e9n foi o primeiro, e o \u00fanico, no que aparece a personaxe feminina de Valeria, que m\u00e1is tarde, en 1982, ser\u00eda utilizada no filme\u00a0\"Conan o b\u00e1rbaro\", con Arnold Schwarzenegger no papel de Conan e Sandahl Bergman no papel de Valeria, a\u00ednda que a historia narrada no filme non coincidise coa historia narrada en \"Cravos vermellos\".\nFoi traducido \u00f3 galego por Tom\u00e1s Gonz\u00e1lez Ahola e foi publicado dentro da colecci\u00f3n \"Conan IV\" de Urco Editora no ano 2016.\nSinopse.\nLogo de evitar a violaci\u00f3n por un membro da tripulaci\u00f3n de Zarallo, capit\u00e1n pirata con quen se aliara, Valeria, a pirata da Irmandade Vermella, emprende unha fuxida desesperada polas selvas do sur do mundo hiborio. Durante a s\u00faa fuxida at\u00f3pase con Conan o b\u00e1rbaro, que naquel momento tam\u00e9n era parte da banda de Zarallo. Conan seguiulle o rastro non s\u00f3 para protexela dos seus perseguidores sen\u00f3n tam\u00e9n para tentar seducila, pois tam\u00e9n el se sente atra\u00eddo pola s\u00faa beleza. Ambos xa se co\u00f1ecen e a\u00ednda que Valeria desconf\u00eda de Conan, a aparici\u00f3n dun drag\u00f3n colosal obr\u00edgalles a correr a trav\u00e9s dunha mesta selva. Acaban por conseguir refuxio no alto dun risco elevado e escarpado, f\u00f3ra do alcance da besta, e dende al\u00ed divisan unha cidade, rodeada pola xungla, unha cidade cuxa existencia desco\u00f1ec\u00edan. Tras conseguir vencer \u00f3 drag\u00f3n, descenden do risco e disp\u00f3\u00f1ense a explorar a cidade que acaban de descubrir. Unha vez al\u00ed o primeiro que constatan \u00e9 que est\u00e1 medio en ru\u00ednas e abandonada, pero axi\u00f1an descobren tam\u00e9n que as aparencias enganan e que en realidade non est\u00e1n s\u00f3s no interior deses muros."}
{"id": "443651", "revid": "23204", "url": "https://gl.wikipedia.org/wiki?curid=443651", "title": "Red Nails", "text": ""}
{"id": "443654", "revid": "98629", "url": "https://gl.wikipedia.org/wiki?curid=443654", "title": "A ra\u00ed\u00f1a da Costa Negra", "text": "A ra\u00ed\u00f1a da Costa Negra (titulado orixinalmente en ingl\u00e9s \"Queen of the Black Coast\") \u00e9 un dos relatos protagonizados pola personaxe de espada e bruxar\u00eda Conan o b\u00e1rbaro. Escrito por Robert E. Howard e publicado por primeira vez na revista \"Weird Tales\" en 1934, o relato est\u00e1 ambientado na m\u00edtica Era Hiboria. Nel rel\u00e1tanse as aventuras que Conan viviu xunto \u00f3 seu grande amor B\u00ealit, cando asucaban xuntos os mares e se dedicaban \u00e1 piratar\u00eda.\nFoi traducido \u00f3 galego por Tom\u00e1s Gonz\u00e1lez Ahola e foi publicado dentro da colecci\u00f3n \"Conan II\" de Urco Editora no ano 2012.\nSinopse.\nA historia comeza nun porto de Argos, onde Conan esixe enerxicamente o paso a bordo dunha barcaza, o \"Argus\", e o capit\u00e1n acepta de mala gana \u00e1 petici\u00f3n de Conan despois de varias ameazas. Pronto se informa o capit\u00e1n que Conan est\u00e1 a fuxir das autoridades civ\u00eds de Argos debido a unha disputa xudicial na que Conan se negou a traizoar o paradoiro dun amigo.\nAo chegar \u00e1s augas infestadas de piratas de Kush, a nave comercial \u00e9 atacada polos piratas liderados por B\u00ealit, \"a ra\u00ed\u00f1a da Costa Negra.\" B\u00ealit e os seus homes masacran \u00e1 tripulaci\u00f3n sen preparaci\u00f3n do \"Argus\", deixando o b\u00e1rbaro con vida, debido \u00f3 seu aspecto \u00fanico. B\u00ealit ofrece a Conan a oportunidade de navegar con ela, ser o seu compa\u00f1eiro e axudar a dirixir os seus feroces guerreiros. Curiosamente ferido por esta muller ardente, Conan est\u00e1 de acordo e, por un tempo, navega pola Costa Negra realizando brutais saqueos nas vilas costeiras e de inculcar o medo nos habitantes supersticiosos."}
{"id": "443655", "revid": "23204", "url": "https://gl.wikipedia.org/wiki?curid=443655", "title": "Queen of the Black Coast", "text": ""}
{"id": "443656", "revid": "85894", "url": "https://gl.wikipedia.org/wiki?curid=443656", "title": "Esther Baamonde D\u00edaz", "text": "Mar\u00eda Esther Baamonde D\u00edaz, nada en Vilalba, \u00e9 unha mestra e pol\u00edtica galega.\nTraxectoria.\nMestra. Presentouse \u00e1s primeiras elecci\u00f3ns democr\u00e1ticas en Muras e foi elixida concelleira e foi concelleira de cultura. Nas municipais de 1983 encabezou a candidatura do PPdeG que obtivo maior\u00eda absoluta e foi elixida alcaldesa de Muras. Foi elixida representante dos concellos de Lugo para integrar o Consello de Educaci\u00f3n de Galicia. Nas municipais de 1987 foi a n\u00famero dous da candidatura do PPdeG e volveu ser elixida concelleira.\nVida persoal.\n\u00c9 irm\u00e1 de Agust\u00edn Baamonde D\u00edaz."}
{"id": "443658", "revid": "89787", "url": "https://gl.wikipedia.org/wiki?curid=443658", "title": "Rikke Schubart", "text": "Rikke Schubart, nada o 16 de novembro de 1966, \u00e9 unha\u00a0autora\u00a0dinamarquesa\u00a0e erudita do cinema, que ensina no Instituto para o Estudo da Cultura na\u00a0Universidade de Dinamarca do Sur en Odense, Dinamarca. As s\u00faas investigaci\u00f3ns c\u00e9ntranse nas emoci\u00f3ns e o x\u00e9nero no cinema e na televisi\u00f3n. O seu traballo centrouse no cinema de terror, de acci\u00f3n e b\u00e9lico."}
{"id": "443659", "revid": "89787", "url": "https://gl.wikipedia.org/wiki?curid=443659", "title": "Omphalodes", "text": "Omphalodes \u00e9 un x\u00e9nero de plantas pertencente \u00e1 familia Boraginaceae. At\u00f3panse amplamente distribu\u00eddas polas zonas temperadas do hemisferio norte. Durante a primavera botan flores de cor azul ou branca semellantes \u00e1s das nonmesquezas.\nO seu nome v\u00e9n do grego e fai referencia \u00e1 forma das s\u00faas sementes.\nLista de especies.\nA lista de especies segundo o IPNI (International Plant Names Index) e Tropicos (index du Jardin botanique du Missouri) a data de setembro de 2011 \u00e9: "}
{"id": "443660", "revid": "89787", "url": "https://gl.wikipedia.org/wiki?curid=443660", "title": "Fernando Clavijo Batlle", "text": "Fernando Clavijo Batlle, nado en\u00a0San Crist\u00f3bal de la Laguna, Tenerife, o 10 de agosto de 1971, \u00e9 un pol\u00edtico espa\u00f1ol, membro de Coalici\u00f3n Canaria, presidente do Goberno das Illas Canarias dende 2015.\nTraxectoria.\nNaceu en San Crist\u00f3bal de la Laguna, concello no que segue residindo desde ent\u00f3n e no que viviu en diversos barrios e vilas como San Roque, Los Bald\u00edos, Bajamar ou o Barrio del Timple. Cursou o Bacharelato no Instituto Vise y Clavijo, e m\u00e1is tarde licenciouse en Ciencias Econ\u00f3micas e Empresariais na Universidade de La Laguna. Traballou na empresa privada, tam\u00e9n mentres estudaba, e foi asesor do Organismo de Actividades Musicais do Concello de San Crist\u00f3bal de la Laguna, as\u00ed como concelleiro de Seguridade Cidad\u00e1 dende 2003 at\u00e9 2007 e alcalde entre 2008 e 2014.\nNo eido pol\u00edtico, Fernando Clavijo afiliouse a ATI (hoxe Coalici\u00f3n Canaria) en 1992, e dende ent\u00f3n ocupou diferentes cargos de responsabilidade interna no partido, entre os que salientan o de Secretario Xeral dos mozos de ATI na Laguna dende 1997 a 2003, e o mesmo cargo a nivel insular dende 2001. Dende ese ano at\u00e9 o seu nomeamento como alcalde (o m\u00e1is novo da historia do concello) foi primeiro tenente de alcalde e concelleiro de Urbanismo. Est\u00e1 en pol\u00edtica dende 1992, sendo secretario xeral das mocidades ATI-CC e, posteriormente, presidente da Agrupaci\u00f3n Local de Coalici\u00f3n Canaria na Laguna, ademais de pertencer \u00e1 Executiva Nacional do partido. Dende 2012 \u00e9 Secretario Xeral de Coalici\u00f3n Canaria en Tenerife.\nDurante a s\u00faa alcald\u00eda, a cidade cultivou varios premios internacionais, entre eles, os entregados polo Ministerio de Cultura, \u00e1 xesti\u00f3n do Plan Especial de Protecci\u00f3n do Centro Hist\u00f3rico, e o Ministerio de Industria, Turismo e Comercio ao modelo de Zona Comercial Aberta. Asemade, La Laguna obtivo o Premio Reina Sof\u00eda contra as Drogas.\nFoi o candidato de Coalici\u00f3n Canaria para a Presidencia do Goberno das Canarias nas elecci\u00f3ns auton\u00f3micas de 2015, tras derrotar a Paulino Rivero no Consello Pol\u00edtico do seu partido celebrado o 12 de setembro de 2014. Tras esas elecci\u00f3ns, nas que a s\u00faa coalici\u00f3n obtivo 18 deputados, e, tras unha coalici\u00f3n co PSOE (15 deputados), accedeu \u00e1 presidencia do Goberno da comunidade aut\u00f3noma o 9 de xullo de 2015."}
{"id": "443665", "revid": "25871", "url": "https://gl.wikipedia.org/wiki?curid=443665", "title": "Myositis", "text": ""}
{"id": "443666", "revid": "5863", "url": "https://gl.wikipedia.org/wiki?curid=443666", "title": "Carmen Beceiro", "text": "Carmen Beceiro, nada en Fene, foi unha escritora galega da segunda metade do s\u00e9culo XIX.\nTraxectoria.\nFilla de Manuel Beceiro Freire, contramestre maior. Casou con Eduardo Pato Mart\u00ednez e foi co\u00f1ecida como Carmen Beceiro de Pato. Colaborou en \"El Fin del Siglo\", \"El Compostelano\", \"Galicia Recreativa\", \"Revista Gallega\" e \"La Ilustraci\u00f3n Ib\u00e9rica\" e \"El Camarada\" (de Barcelona). Foi nomeada acad\u00e9mica correspondente da Real Academia Galega en 1906."}
{"id": "443667", "revid": "1888", "url": "https://gl.wikipedia.org/wiki?curid=443667", "title": "Carmen Beceiro de Pato", "text": ""}
{"id": "443668", "revid": "5863", "url": "https://gl.wikipedia.org/wiki?curid=443668", "title": "Asunci\u00f3n Bonet Correa", "text": ""}
{"id": "443669", "revid": "5863", "url": "https://gl.wikipedia.org/wiki?curid=443669", "title": "Mar\u00eda Asunci\u00f3n Bonet Correa", "text": ""}
{"id": "443670", "revid": "5863", "url": "https://gl.wikipedia.org/wiki?curid=443670", "title": "Asunci\u00f3n Bonet", "text": ""}
{"id": "443671", "revid": "98629", "url": "https://gl.wikipedia.org/wiki?curid=443671", "title": "Vivir sin permiso", "text": "Vivir sin permiso \u00e9 unha serie de televisi\u00f3n espa\u00f1ola producida por Mediaset Espa\u00f1a en colaboraci\u00f3n con Alea Media para Telecinco. Est\u00e1 rodada en Galicia e ambientada nun relato do escritor Manuel Rivas -\"Vivir sen permiso e outras historias de Oeste\" (2018)-, sobre o pasado e presente do narcotr\u00e1fico na costa galega.\nSinopse.\nNemesio 'Nemo' Bandeira (Jos\u00e9 Coronado) \u00e9 un home que se enriqueceu no pasado con actividades ilegais pero que conseguiu branquear a s\u00faa traxectoria ata erixirse nun dos empresarios m\u00e1is influentes de Galicia, a trav\u00e9s dunha importante compa\u00f1\u00eda conserveira. Cando a Nemo lle diagnostican alzheimer, tratar\u00e1 de ocultar a s\u00faa enfermidade para non mostrarse vulnerable mentres pon en marcha o proceso para elixir o seu sucesor, o que provoca unha hecatombe na familia. Os seus dous fillos lex\u00edtimos que nunca tiveron interese alg\u00fan polos negocios, Nina (Giulia Charm) e Carlos (\u00c0lex Monner), de s\u00fapeto tentan demostrar que cada cal \u00e9 o candidato m\u00e1is adecuado. O seu afillado, o brillante e implacable avogado Mario Mendoza (\u00c1lex Gonz\u00e1lez), \u00e9 obxectivamente o m\u00e1is preparado, a\u00ednda que carece de algo vital: levar o mesmo sangue que o seu padri\u00f1o. Ao saber que Nemo non o contempla como herdeiro do imperio, po\u00f1er\u00e1 en marcha o seu propio plan sen abandonar o seu encantador sorriso, o que o converter\u00e1 no m\u00e1is perigoso e desapiadado dos seus inimigos.\nLocalizaci\u00f3ns.\nA serie ser\u00e1 rodada integramente en Galicia e a s\u00faa costa, creando as\u00ed a ficticia comarca galega de Oeste. As impo\u00f1entes paisaxes, as xentes, os costumes, a gastronom\u00eda, o mar, o clima, as cores e a singular atmosfera de Galicia son parte fundamental da historia e imprimiren car\u00e1cter \u00e1 atmosfera e \u00e1 est\u00e9tica da produci\u00f3n. O Pazo Toxeiri\u00f1a en Mora\u00f1a, enclaves hist\u00f3ricos do Saln\u00e9s, A Illa de Arousa e Vilagarc\u00eda de Arousa, o porto de Vigo, Santiago de Compostela e o porto de Ribeira foron as localizaci\u00f3ns onde se desenvolveu a rodaxe.\nRepartimento.\nPapeis principais:\nSecundarios:\nTempadas e episodios.\nO primeiro episodio da serie estreouse simultaneamente en 5 canles do grupo Mediaset Espa\u00f1a: Telecinco, FDF, Energy, Divinity e Be Mad logrando un share de 22,3% (3 047 000) simult\u00e1neo. As audiencias do primeiro episodio foron; Telecinco: 2 590 000 (19,0%) ; Energy: 148 000 (1,1%), FDF: 147 000 (1,1%), Divinity: 128 000 (0,9%) e BeMad: 34 000 (0,2%).\nReportaxes asociadas.\nNa s\u00faa emisi\u00f3n en Telecinco, os primeiros episodios da serie foron acompa\u00f1ados dunha serie de reportaxes relacionadas co narcotr\u00e1fico nas r\u00edas galegas. "}
{"id": "443673", "revid": "89787", "url": "https://gl.wikipedia.org/wiki?curid=443673", "title": "Dorothy Parker", "text": "Dorothy Parker, de solteira Rothschild, nada en Long Branch (Nova Jersey) o 22 de agosto de 1893 e finada en Nova York o 7 de xu\u00f1o de 1967, foi unha contista, dramaturga, cr\u00edtica teatral, humorista, guionista e poeta estadounidense. Moi co\u00f1ecida polo seu c\u00e1ustico enxe\u00f1o, o seu sarcasmo e a s\u00faa afiada pluma \u00e1 hora de captar o lado escuro da vida urbana no s\u00e9culo XX.\nTraxectoria.\nMocidade.\nTam\u00e9n co\u00f1ecida como \"Dot\" ou \"Dottie\", o seu nome real era Dorothy Rothschild, filla de Jacob Henry e Eliza Annie Rothschild (de solteira Marston). A casualidade quixo que nacese nun d\u00eda en que a familia gozaba das s\u00faas vacaci\u00f3ns en Nova Jersey, pero ela consider\u00e1base puramente neoiorquina. A s\u00faa nai finou no West End en xullo de 1898, cando Parker estaba a piques de cumprir cinco anos.\nO seu pai volveu casar en 1900 con Eleanor Frances Lewis (1851\u20131903). Parker odiaba o seu pai, a que acusaba de abuso f\u00edsico e desprezaba a esposa deste, \u00e1 que non chamaba \"nai\", \"madrasta\" ou \"Eleanor\", sen\u00f3n que se refer\u00eda a ela como \"a ama de casa\" (\"the housekeeper\"). Creceu no Upper West Side, asistindo ao \"Blessed Sacrament Convent School\", a pesar de que o seu pai era xudeu e o seu madrasta protestante. A s\u00faa educaci\u00f3n formal terminou cando cumpriu trece anos.\nEn 1913 xa perdera toda a s\u00faa familia e a partir de ent\u00f3n tivo que ga\u00f1ar a vida tocando o piano nunha escola de baile, entre outros traballos. Logrou vender un poema \u00e1 revista \"Vanity Fair\" en 1914. Un ano m\u00e1is tarde foi contratada como axudante editorial pola revista \"Vogue\".\nCasou co corretor de bolsa de Wall Street Edwin Pond Parker II, mais separ\u00e1ronse ao comezo da primeira guerra mundial. Ela continuou a traballar para ambas as revistas; a escritora gardaba sentimentos ambiguos respecto da s\u00faa condici\u00f3n de xud\u00eda e adoitaba facer bromas asegurando que casou foi s\u00f3 para cambiar de apelido.\nA mesa redonda do Algonquin.\nDende 1919 foi a principal animadora do faladoiro de escritores, cr\u00edticos, dramaturgos, actores e xornalistas co\u00f1ecida como mesa redonda do Algonquin (1919-1929), chamada xocosamente \"c\u00edrculo vicioso do Algonquin\" porque se realizaba no Hotel Algonquin, un club consagrado a acu\u00f1ar maldades, chistes e epigramas c\u00e1usticos sobre estreas e temas de actualidade durante as s\u00faas comidas e partidas de p\u00f3ker.\nForon membros fixos do faladoiro do Algonquin, \u00e1 parte de Dorothy Parker, o columnista Franklin Pierce Adams, o humorista e actor Robert Benchley, probablemente o mellor amigo de Parker; o columnista deportivo Heywood Broun, o dramaturgo Marc Connelly, a feminista Ruth Ale, o dramaturgo e director George S. Kaufman, o produtor de Broadway Brock Pemberton, o editor do \"The New Yorker\" Harold Ross, o escritor e dramaturgo Robert E. Sherwood, o publicista John Peter Toohey e o cr\u00edtico e xornalista Alexander Woollcott. Outros membros mov\u00edanse m\u00e1is libremente e participaban dun modo m\u00e1is eventual: as actrices Tallulah Bankhead, Blyth Daly, Eva Le Gallienne, Margalo Gillmore, Estelle Winwood e Peggy Wood, os dramaturgos No\u00ebl Coward, Edna Ferber, Donald Ogden Stewart e Beatrice Kaufman; as escritoras Jane de Grant, Margaret Leech e Alice Duer Miller; a ilustradora de revistas Neysa McMein, os humoristas Harpo Marx e Frank Sullivan e o compositor Deems Taylor.\nNese ano de 1919, comezou a despuntar a s\u00faa carreira mediante a cr\u00edtica teatral elaborada para \"Vanity Fair\". Por\u00e9n, a s\u00faa extrema acidez sup\u00faxolle ser despedida en 1920 e empezou a traballar como escritora independente. Unha vez separada do seu marido, tivo diversos romances con outros homes. Ao fundarse a revista \"The New Yorker\", en 1925, formou parte do persoal fixo. Nesa \u00e9poca escrib\u00eda poes\u00eda humor\u00edstica, a\u00ednda que posteriormente refugou esa faceta.\nOs seguintes quince anos foron os m\u00e1is produtivos; publicou sete volumes de contos e poes\u00eda que foron moi ben recibidos pola cr\u00edtica, que destacou neles o seu forte contido autobiogr\u00e1fico. A parte m\u00e1is importante da obra de Parker constit\u00faena os seus contos. A\u00ednda que a mi\u00fado xocosos, eran sobrios e punzantes, e gardaban un fondo m\u00e1is agridoce que c\u00f3mico. As s\u00faas amizades atopaban neles fonte de gozo e de tristeza ao mesmo tempo.\nO seu relato m\u00e1is co\u00f1ecido apareceu en \"Bookman Magazine\" baixo o t\u00edtulo \"Big Blonde\" (\"A gran loura\"). Foi galardoado co prestixioso Premio O. Henry como o conto m\u00e1is sobresaliente de 1929. Este relato, entre outras obras mestras do x\u00e9nero, foi seleccionado por Augusto Monterroso para a s\u00faa c\u00e9lebre \"Antolog\u00eda del cuento triste.\" Ao mesmo tempo corr\u00eda a s\u00faa vida sementada de decepci\u00f3ns; divorciouse en 1928 e iniciou, entre outras, unha relaci\u00f3n sentimental co dramaturgo convertido en reporteiro Charles MacArthur; quedou embarazada mais perdeu o fillo e iso levouna a unha depresi\u00f3n que culminou co primeiro dos seus tres intentos de suicidio. En 1927 as execuci\u00f3ns dos anarquistas Sacco e Vanzetti espertaron para sempre a s\u00faa vocaci\u00f3n en favor dos dereitos civ\u00eds.\nContraeu matrimonio co actor aspirante a guionista Alan Campbell en 1934. O matrimonio trasladouse a Hollywood onde Parker escribiron con Robert Carson o gui\u00f3n do filme de William A. Wellman \"Naceu unha estrela\" (1937), polo que foron candidatos ao Oscar.\nActividade pol\u00edtica.\nDurante a d\u00e9cada de 1930, a autora, de tendencia esquerdista, desenvolveu unha intensa actividade pol\u00edtica axudando a fundar a \"Anti-Nazi League\" (\"Liga antinazi\") en Hollywood. Foi investigada pola FBI como sospeitosa de pertencer ao Partido Comunista, polo que chegou a aparecer na Lista Negra de Hollywood e tivo problemas para traballar como guionista. Durante o per\u00edodo da guerra civil espa\u00f1ola foi unha moi activa defensora da causa republicana, participando en campa\u00f1as de recadaci\u00f3n de fondos para dita causa e mesmo realizando unha viaxe a Espa\u00f1a. Testemu\u00f1a desa viaxe a Espa\u00f1a foi o conto \"Soldiers of the Republic\", ambientado nun caf\u00e9 de Valencia, conto de car\u00e1cter triste e melanc\u00f3lico publicado en \"The New Yorker\". A perda da guerra por parte dos republicanos deixou un triste sinal nela, facendo aumentar o seu xa de por si desmesurado pesimismo vital.\nO seu matrimonio con Campbell foi tempestuoso, con tensi\u00f3ns aumentadas polo crecente alcoholismo de Parker e o romance de Campbell cunha muller casada durante a segunda guerra mundial. Divorci\u00e1ronse en 1947, volveron casar en 1950, e separ\u00e1ronse en 1952 cando Parker volveu mudarse a Nova York. Entre 1957 e 1962, viviu no Volney Residential Hotel de Manhattan's Upper East Side e escribiu recesi\u00f3ns de libros para \"Esquire magazine\". A s\u00faa escritura volveuse err\u00e1tica debido ao abuso do alcohol. Volveu a Hollywood en 1961, reconciliouse con Campbell, e colaborou con el nun n\u00famero de proxectos sen producir ata o pasamento de Campbell por mor dunha sobredose de drogas en 1963.\nMorte.\nDefendendo sempre os dereitos civ\u00eds, morreu dun ataque card\u00edaco en 1967, aos 73 anos, en Nova York, nun cuarto de hotel co seu can e unha botella de alcol. A s\u00faa mellor amiga dende os anos 30, a dramaturga Lillian Hellman, moza de Dashiell Hammett, organizou o funeral. Legou todos os seus bens ao movemento de Martin Luther King, a NAACP (National Association for the Advancement of Colored People, \"Asociaci\u00f3n Nacional para o Desenvolvemento das Persoas de Raza Negra\"). Foi incinerada e durante dezasete anos ningu\u00e9n reclamou as s\u00faas cinzas, ata que a NAACP comprou para elas unha tumba en Baltimore; na l\u00e1pida loce o epitafio, como ela desexara, de \"Excuse My Dust\" (\"Perdoen polo po\")."}
{"id": "443676", "revid": "89787", "url": "https://gl.wikipedia.org/wiki?curid=443676", "title": "Eduardo o Confesor", "text": "Eduardo o Confesor, co\u00f1ecido tam\u00e9n como san Eduardo o Confesor, nado en 1003 e finado o 5 de xaneiro de 1066, foi rei de Inglaterra entre 1042 e 1066. Fillo de Etelredo II o Indeciso e Emma de Normand\u00eda, foi un dos \u00faltimos reis anglosax\u00f3ns de Inglaterra e \u00e9 xeralmente considerado como o \u00faltimo rei da casa de Wessex.\nEduardo foi o sucesor de Canuto Hardeknut, fillo de Canuto o Grande, e restaurou o goberno da casa de Wessex, despois do per\u00edodo do mandato dan\u00e9s desde que Canoto conquistou Inglaterra en 1016. Cando Eduardo morreu en 1066, foi sucedido por Haroldo Godwinson, que foi derrotado e asasinado ese mesmo ano polos normandos, comandados por Guillerme o Conquistador, durante a batalla de Hastings.\nTradicionalmente descr\u00edbeselle como inxenuo e piadoso e crese que o seu reinado foi notable pola desintegraci\u00f3n do poder real en Inglaterra e o avance no poder da familia Godwin. Con todo, os seus bi\u00f3grafos Frank Barlow e Peter Rex est\u00e1n en desacordo, para eles Eduardo foi un rei eficiente, din\u00e1mico, enxe\u00f1oso e \u00e1s veces implacable, pero cuxa reputaci\u00f3n foi inxustamente embazada pola conquista normanda que aconteceu pouco despois da s\u00faa morte. Outros historiadores consideran que esta imaxe \u00e9 s\u00f3 parcialmente certa, pero que non o \u00e9 en absoluto na \u00faltima fase do seu reinado. En opini\u00f3n de Richard Mortimer, o retorno dos Godwin desde o exilio en 1052, \u00absignificaba o fin efectivo do seu exercicio do poder\u00bb. A diferenza no seu nivel de actividade en comparaci\u00f3n coa primeira parte do seu reinado \u00abimplica unha retirada das responsabilidades\u00bb.\nA Eduardo ch\u00e1maselle confesor no sentido de confesor da fe, como se denomina na tradici\u00f3n cristi\u00e1 a algu\u00e9n que se cre que viviu unha vida santa pero que non foi un m\u00e1rtir, en lat\u00edn: \"S. Eduardus Confesor rex Anglorum\", en contraposici\u00f3n a S. Eduardus Martyr rex Anglorum. Foi canonizado polo papa Alexandre III en 1161 e \u00e9 conmemorado o 13 de outubro pola Igrexa de Inglaterra e a Igrexa cat\u00f3lica en Inglaterra e Gales. san Eduardo foi un dos santos nacionais de Inglaterra ata que o rei Eduardo III adoptou como patr\u00f3n a san Xurxo aproximadamente en 1350."}
{"id": "443678", "revid": "27155", "url": "https://gl.wikipedia.org/wiki?curid=443678", "title": "SOX9", "text": "O factor de transcrici\u00f3n SOX9 (ou SOX-9) \u00e9 unha prote\u00edna que nos humanos est\u00e1 codificada no xene \"SOX9\" do cromosoma 17. Ten grande influencia na determinaci\u00f3n do sexo masculino durante a etapa embrionaria.\nFunci\u00f3n.\nO factor SOX9 reco\u00f1ece a secuencia de nucle\u00f3tidos CCTTGAG xunto con outros membros da clase de caixa HMG de prote\u00ednas que se unen o ADN. Act\u00faa durante a diferenciaci\u00f3n dos condrocitos e, co factor esteroidox\u00e9nico 1 (Sf1), regula a transcrici\u00f3n do xene da hormona antim\u00fclleriana (AMH).\nO SOX9 desempe\u00f1a tam\u00e9n un papel central no desenvolvemento masculino. Actuando xunto con Sf1, SOX9 pode facer que se produza AMH nas c\u00e9lulas de Sertoli, o cal inhibe a formaci\u00f3n dun sistema reprodutor feminino. Tam\u00e9n interacciona con alg\u00fans outros xenes para promover o desenvolvemento dos \u00f3rganos sexuais masculinos. O proceso comeza cando o factor de transcrici\u00f3n factor determinante dos test\u00edculos (codificado na rexi\u00f3n determinante do sexo SRY do cromosoma Y) causa a actividade de \"SOX9\" ao unirse a unha secuencia amplificadora situada augas arriba do xene. Despois, SOX9 activa FGF9 e forma bucles de alimentaci\u00f3n con FGF9 e PGD2. Estes bucles son importantes para producir SOX9; sen estes bucles, as existencias de SOX9 esgotar\u00edanse e o resultado case seguro ser\u00eda o desenvolvemento dunha femia en lugar dun macho. A activaci\u00f3n de FGF9 por SOX9 d\u00e1 inicio a procesos vitais no desenvolvemento do macho, como a creaci\u00f3n dos cord\u00f3ns testiculares e a multiplicaci\u00f3n das c\u00e9lulas de Sertoli. A asociaci\u00f3n de SOX9 e Dax1 orixina a creaci\u00f3n de c\u00e9lulas de Sertoli, outro proceso vital no desenvolvemento do macho.\nImportancia cl\u00ednica.\nMutaci\u00f3ns neste xene causan a s\u00edndrome de malformaci\u00f3n esquel\u00e9tica chamada \"displasia campom\u00e9lica, inversi\u00f3n sexual autos\u00f3mica\" e beizo leporino.\nSOX9 est\u00e1 situado nun deserto x\u00e9nico no locus 17q24 en humanos. As deleci\u00f3ns, disrupci\u00f3ns por puntos de rotura de translocaci\u00f3n e un s\u00f3 punto de mutaci\u00f3n de elementos non codificantes altamente conservados localizados &gt; 1 Mb da unidade de transcrici\u00f3n a ambos os lados do xene \"SOX9\" foron asociados coa secuencia de Pierre Robin, a mi\u00fado acompa\u00f1ada de beizo leporino.\nPapel na inversi\u00f3n sexual.\nAs mutaci\u00f3ns en \"SOX9\" ou calquera xene asociado poden causar a inversi\u00f3n do sexo e o hermafroditismo (ou intersexualidade en humanos). Se Fgf9, que \u00e9 activado por SOX9, non est\u00e1 presente, un feto que ten os cromosomas X e Y pode desenvolver g\u00f3nadas femininas; e o mesmo \u00e9 certo se Dax1 non est\u00e1 presente. Os fen\u00f3menos relacionados do hermafroditismo poden ser causados por unha actividade non usual do xene SRY, xeralmente cando \u00e9 translocado ao cromosoma X e a s\u00faa actividade \u00e9 activada soamente nalgunhas c\u00e9lulas.\nInteracci\u00f3ns.\nSOX9 interacciona co factor esteroidox\u00e9nico 1, o MED12 e o MAF.\nV\u00e9xase tam\u00e9n.\nLigaz\u00f3ns externas.\n\"Este artigo incorpora textos da Biblioteca Nacional de Medicina dos Estados Unidos, que est\u00e1n en dominio p\u00fablico\"."}
{"id": "443679", "revid": "27155", "url": "https://gl.wikipedia.org/wiki?curid=443679", "title": "SOX-9", "text": ""}
{"id": "443684", "revid": "5863", "url": "https://gl.wikipedia.org/wiki?curid=443684", "title": "Bieita Moreno", "text": ""}
{"id": "443685", "revid": "5863", "url": "https://gl.wikipedia.org/wiki?curid=443685", "title": "Dulce Mar\u00eda B\u00e1rbara Orjales Valc\u00e1rcel", "text": ""}
{"id": "443686", "revid": "5863", "url": "https://gl.wikipedia.org/wiki?curid=443686", "title": "Agosti\u00f1a Carolina Otero Iglesias", "text": ""}
{"id": "443687", "revid": "5863", "url": "https://gl.wikipedia.org/wiki?curid=443687", "title": "Carmela Otero Tu\u00f1ez", "text": ""}
{"id": "443689", "revid": "5863", "url": "https://gl.wikipedia.org/wiki?curid=443689", "title": "Mar\u00eda Carmen Panero Menor", "text": ""}
{"id": "443690", "revid": "5863", "url": "https://gl.wikipedia.org/wiki?curid=443690", "title": "Cristina Pato Lorenzo", "text": ""}
{"id": "443691", "revid": "5863", "url": "https://gl.wikipedia.org/wiki?curid=443691", "title": "\u00c1nxeles Penas Garc\u00eda", "text": ""}
{"id": "443692", "revid": "5863", "url": "https://gl.wikipedia.org/wiki?curid=443692", "title": "Narcisa P\u00e9rez Reoyo e Soto de Boado", "text": ""}
{"id": "443693", "revid": "5863", "url": "https://gl.wikipedia.org/wiki?curid=443693", "title": "Mar\u00eda Teresa Portela Rivas", "text": ""}
{"id": "443695", "revid": "5863", "url": "https://gl.wikipedia.org/wiki?curid=443695", "title": "Pilar Rojo Nogueira", "text": ""}
{"id": "443696", "revid": "5863", "url": "https://gl.wikipedia.org/wiki?curid=443696", "title": "Margarita Romero Lorenzo", "text": ""}
{"id": "443698", "revid": "5863", "url": "https://gl.wikipedia.org/wiki?curid=443698", "title": "Concepci\u00f3n S\u00e1iz Otero", "text": ""}
{"id": "443700", "revid": "5863", "url": "https://gl.wikipedia.org/wiki?curid=443700", "title": "Beatriz Santana Gonz\u00e1lez-Dopeso", "text": ""}
{"id": "443701", "revid": "5863", "url": "https://gl.wikipedia.org/wiki?curid=443701", "title": "Mar\u00eda Lu\u00edsa Soto Meijomence", "text": ""}
{"id": "443702", "revid": "5863", "url": "https://gl.wikipedia.org/wiki?curid=443702", "title": "Elvira Souto Presedo", "text": ""}
{"id": "443704", "revid": "5863", "url": "https://gl.wikipedia.org/wiki?curid=443704", "title": "Antonia Vicente Rodr\u00edguez", "text": ""}
{"id": "443705", "revid": "27155", "url": "https://gl.wikipedia.org/wiki?curid=443705", "title": "Microsat\u00e9lite (xen\u00e9tica)", "text": ""}
{"id": "443706", "revid": "5863", "url": "https://gl.wikipedia.org/wiki?curid=443706", "title": "Xes\u00fas Alonso Pimentel", "text": ""}
{"id": "443707", "revid": "23204", "url": "https://gl.wikipedia.org/wiki?curid=443707", "title": "Raquel Casal", "text": "Raquel Casal Garc\u00eda, nada en Pontevedra o 16 de decembro de 1944, \u00e9 unha historiadora e arque\u00f3loga galega.\nTraxectoria.\nFixo o bacharelato en Pontevedra. Licenciada en Xeograf\u00eda e Historia pola Universidade de Santiago de Compostela (1967) coa tesi\u00f1a \"La imaginer\u00eda religiosa en Pontevedra\", \u00e9 doutora en Historia pola Universidade de Santiago de Compostela (1981). Foi profesora axudante de Arqueolox\u00eda (1969-1982) e profesora adxunta dende 1982.\nFormou parte do Instituto de Estudos Galegos Padre Sarmiento e do Seminario de Estudos Galegos\nFixo escavaci\u00f3ns nos castros de Neix\u00f3n (Boiro) e Tro\u00f1a (Ponteareas) e no castelo da Rocha (Padr\u00f3n).\nFoi subdirectora xeral do Patrimonio Hist\u00f3rico Art\u00edstico (1983-84), directora xeral do Patrimonio Art\u00edstico e Monumental (1984-86) e directora xeral de Cultura (1986-88).\nVida persoal.\nCasou con Jos\u00e9 Mart\u00ednez Couselo, xornalista, e tivo catro fillos, entre eles Pepe Mart\u00ednez, adestrador de baloncesto e Raquel Mart\u00ednez Casal, xornalista. O seu xenro \u00e9 Rafa Sisto, alcalde de Teo."}
{"id": "443708", "revid": "5863", "url": "https://gl.wikipedia.org/wiki?curid=443708", "title": "Choncha Bonet Correa", "text": ""}
{"id": "443712", "revid": "1410", "url": "https://gl.wikipedia.org/wiki?curid=443712", "title": "Club Pat\u00edn Alcobendas", "text": "O Club Pat\u00edn Alcobendas \u00e9 un equipo de h\u00f3ckey a pat\u00edns da cidade madrile\u00f1a de Alcobendas (Espa\u00f1a). Na tempada 2018-19 o seu primeiro equipo masculino xoga na m\u00e1xima categor\u00eda do h\u00f3ckey a pat\u00edns espa\u00f1ol, a OK Liga. Xoga os seus partidos como local no Pavill\u00f3n Amaya Valdemoro, un pavill\u00f3n con capacidade para 1\u00a0000 persoas."}
{"id": "443713", "revid": "1888", "url": "https://gl.wikipedia.org/wiki?curid=443713", "title": "Olga D\u00edaz L\u00f3pez", "text": "Olga D\u00edaz L\u00f3pez, nada en San Antonio (Texas) en 1961, \u00e9 unha profesora e escritora galega.\nTraxectoria.\nLicenciada en Filolox\u00eda inglesa. Foi profesora do Instituto As Mercedes, centro do que foi directora (1988-90). Foi profesora da Escola Oficial de Idiomas de Lugo e do IES A Piringalla. \u00c9 autora do \"Vocabulario galego de F.P.\" con Manuel Celso Matalobos. Foi premiada no I Certame Literario do Real Aeroclube de Lugo en 1987 coa narraci\u00f3n \"Volta a casa\". Colabora en \"El Progreso\"."}
{"id": "443716", "revid": "25871", "url": "https://gl.wikipedia.org/wiki?curid=443716", "title": "Shigeru Tsuyuguchi", "text": ", nado en Toquio o 8 de abril de 1932, \u00e9 un actor xapon\u00e9s de teatro e cine."}
{"id": "443730", "revid": "5132", "url": "https://gl.wikipedia.org/wiki?curid=443730", "title": "Telekom Baskets Bonn", "text": "O Telekom Baskets Bonn, tam\u00e9n co\u00f1ecido como Baskets Bonn, \u00e9 un equipo profesional de baloncesto alem\u00e1n con sede na cidade de Bonn (Renania do Norte-Westfalia). O club foi fundado en 1992, e actualmente compite na Basketball Bundesliga (BBL), m\u00e1xima categor\u00eda do baloncesto xermano. O principal patrocinador do club \u00e9 Deutsche Telekom, unha das m\u00e1is importantes compa\u00f1\u00edas de telefon\u00eda e Internet alem\u00e1s, a cal tam\u00e9n vende tel\u00e9fonos m\u00f3biles nos Estados Unidos. O equipo xoga os seus partidos como local no Telekom Dome, recinto inaugurado en 2008 con capacidade para 6.000 espectadores. A\u00ednda que o club non ga\u00f1ou ning\u00fan t\u00edtulo destac\u00e1bel, chegou a xogar at\u00e9 cinco veces a final da BBL (1997, 1999, 2001, 2008 e 2009).\nHistoria.\nO Telekom Baskets Bonn foi fundado no ano 1992 coa fusi\u00f3n dos clubs Godesberger Turnverein 1888 eV e SC Fortuna Bonn fusion\u00e1ronse. O Godesberger TV fora fundado en 1970, en canto o SC Fortuna Bonn en 1973. O Godesberger TV conseguira o ascenso \u00e1 Basketball Bundesliga en 1990. Por\u00e9n, Un ano despois, o club descendeu e os problemas econ\u00f3micos asociados conduciron \u00e1 fusi\u00f3n dos dous clubs nomeados. O nome escollido para o novo equipo foi o de BG Bonn 92. Ao ano seguinte, o club mudou de nome a Post SV Bonn e en 1995 a Telekom Baskets Bonn, patrocinado pola compa\u00f1\u00eda alem\u00e1 de telecomunicaci\u00f3ns Deutsche Telekom.\nEn abril de 1995 o Telekom Baskets Bonn declarou o seu obxectivo de ser ascender \u00e1 Bundesliga en 1997. Por\u00e9n, xa na tempada 1995\u221296 o equipo terminou a segunda divisi\u00f3n invicto e ascendeu \u00e1 principal liga de baloncesto de Alema\u00f1a. Na BBL o Baskets estabeleceuse de inmediato, destcando o apoio dos seareiros no novo pavill\u00f3n Hardtberghalle. Na s\u00faa primeira temporada, o Baskets chegou \u00e1s Finais da liga. Con todo, perderon 1\u22123 contra o Alba Berl\u00edn. Nos anos seguintes e at\u00e9 a temporada 2004\u221205, o equipo sempre disputou as eliminatorias polo t\u00edtulo. Na propia temporada 2005, o Baskets terminau a tempada regular no noveno posto, o que provocou que o ent\u00f3n o adestrador Predrag Kruni\u0107 fose despedido. Nesta \u00e9poca, entre 1998 e 2002, c\u00f3mpre destacar o acordo de cooperaci\u00f3n do club co SG Sechtem.\nEn 2005 chega o equipo un novo adestrador, o ex-capit\u00e1n da selecci\u00f3n alem\u00e1 Michael Koch. Con el o equipo volve chegar \u00e1s finais da liga en d\u00faas ocasi\u00f3ns. A primeira foi na temporada 2007\u221208. Nese ano o equipo acaba en s\u00e9timo lugar na liga regular, mais nos play-offs son capaces de eliminar con desvantaxe de campo ao Artland Dragons Quakenbr\u00fcck, que acabaran en segundo lugar, e ao Skyliners Frankfurt, que acabaran sextos. Xa na final perden contra os campi\u00f3ns da liga regular, o Alba Berlin, de novo por 1\u22123. Na seguinte temporada o equipo acaba en cuarto lugar en liga. Nos play-offs eliminan en cuartos ao ratiopharm Ulm (3\u22120) e en semifinais ao seus verdugos do Alba Berl\u00edn, que acabaran primeiros, por un axustado 2\u22123. Por\u00e9n, de novo caen nas finais, esta vez ante o EWE Baskets Oldenburg. A final decidiuse nun axustado quinto partido onde perderon por 70\u221271. Na etapa Koch o equipo disputa ademais d\u00faas finais de Copa (2009 e 2012), ambas saldadas con derrotas.\nPavill\u00f3ns.\nO Telekom Baskets Bonn ten xogado como local nos seguintes pavill\u00f3ns:\nT\u00edtulos.\nA\u00ednda que o club non conseguiu ga\u00f1ar ning\u00fan t\u00edtulo, participou en m\u00faltiples finais de competici\u00f3ns.\nLiga de Alema\u00f1a\nCopa de Alema\u00f1a"}
{"id": "443733", "revid": "5132", "url": "https://gl.wikipedia.org/wiki?curid=443733", "title": "Baskets Bonn", "text": ""}
{"id": "443734", "revid": "5132", "url": "https://gl.wikipedia.org/wiki?curid=443734", "title": "BG Bonn 92", "text": ""}
{"id": "443736", "revid": "1131", "url": "https://gl.wikipedia.org/wiki?curid=443736", "title": "Certame de Poes\u00eda Francisco A\u00f1\u00f3n", "text": "O Certame de Poes\u00eda Francisco A\u00f1\u00f3n cel\u00e9brase anualmente no D\u00eda das Letras Galegas, convocado polo concello de Outes.\nConta con 6 categor\u00edas, clasificando as obras pola idade dos autores (5 categor\u00edas dende os 6 aos 18 anos e \u00faltima categor\u00eda para a maior\u00eda de idade). \nO galard\u00f3n entr\u00e9gase na Casa da Cultura municipal, e amais da dotaci\u00f3n econ\u00f3mica, a persoa ga\u00f1adora de cada categor\u00eda ten a opci\u00f3n de publicar a obra."}
{"id": "443737", "revid": "85894", "url": "https://gl.wikipedia.org/wiki?curid=443737", "title": "Asociaci\u00f3n Cultural Terra de Outes", "text": "A Asociaci\u00f3n C\u00edvico Cultural Terra de Outes \u00e9 unha plataforma c\u00edvica e cultural residente no concello de Outes.\nHistoria.\nXurdiu coma desexo de continuar coa actividade da Plataforma Nunca M\u00e1is de Outes, que nos anos anteriores \u00e1 creaci\u00f3n da Asociaci\u00f3n tivera unha grande incidencia no concello. A intenci\u00f3n expresada por un dos seus fundadores, actualmente presidente, Xo\u00e1n Mari\u00f1o era \"a de manter unha estrutura estable de cidad\u00e1ns dispostos a reaccionar diante de calquera alarma medioambiental ou na demanda de dereitos e liberdades sociais e, mentres non se producise tal circunstancia, actuar na dinamizaci\u00f3n da vida cultural de Outes ou a protecci\u00f3n do patrimonio hist\u00f3rico e etnogr\u00e1fico\".\nPublica unha revista de periodicidade trimestral, con entrevistas a persoeiros do municipio, artigos de opini\u00f3n e investigaci\u00f3ns culturais."}
{"id": "443741", "revid": "15490", "url": "https://gl.wikipedia.org/wiki?curid=443741", "title": "Araceli Filgueira Iglesias", "text": "Mar\u00eda Araceli Filgueira Iglesias, nada en Lugo o 26 de maio de 1939, \u00e9 unha profesora e escritora galega.\nTraxectoria.\nFilla de Xos\u00e9 Filgueira Valverde. Cursou o bacharelato en Pontevedra. Fixo os estudos universitarios en Navarra e na Facultade de Filosof\u00eda e Letras da Universidade de Santiago de Compostela. Foi coordinadora de Estudos do Colexio Fomento de Centros de Ense\u00f1anza de Vigo (1966-67), despois marchou a Oviedo e en 1970 foi profesora do Instituto de Pontevedra. En 1972 foi encargada da biblioteca da UNED en Pontevedra. En 1979 incorporouse \u00e1 Xunta de Galicia para dirixir o Servizo de Bibliotecas e logo foi nomeada directora xeral de Bibliotecas e Patrimonio Documental."}
{"id": "443746", "revid": "6374545", "url": "https://gl.wikipedia.org/wiki?curid=443746", "title": "Equipos Industriales de Manutenci\u00f3n S.A.", "text": "Equipos Industriales de Manutenci\u00f3n S.A. (EINSA) \u00e9 unha empresa espa\u00f1ola con sede en Madrid adicada ao dese\u00f1o e fabricaci\u00f3n de equipamento para movemento de avi\u00f3ns e helic\u00f3pteros civ\u00eds e militares.\nHistoria.\nFoi fundada en 1979 para o dese\u00f1o e fabricaci\u00f3n de equipamento para movemento de avi\u00f3ns e helic\u00f3pteros, equipamento para aeroportos e movemento de cargas. A empresa e subministradora de equipamento a empresas aeron\u00e1uticas civ\u00eds e militares. \u00c9 subministradora de equipamento para as Forzas Armadas de Espa\u00f1a, Armada dos Estados Unidos de Am\u00e9rica, Royal Air Force e outros ex\u00e9rcitos.\nEinsa dese\u00f1a e fabrica:"}
{"id": "443749", "revid": "1131", "url": "https://gl.wikipedia.org/wiki?curid=443749", "title": "Parador de Ferrol", "text": "O Parador de Ferrol \u00e9 un establecemento de hostaler\u00eda da cidade de Ferrol.\nCaracter\u00edsticas.\nInaugurouno Francisco Franco o 12 de setembro de 1960. O edificio, un pazo mari\u00f1eiro, est\u00e1 situado fronte \u00e1s instalaci\u00f3ns da Armada Espa\u00f1ola en Navantia, e ao car\u00f3n da que fora Capitan\u00eda Mar\u00edtima, nos xard\u00edns cami\u00f1o do porto e v\u00e9n sendo acceso a Ferrol Vello. Foi modernizado en 2001. Ten tres estrelas e 36 habitaci\u00f3ns."}
{"id": "443751", "revid": "89787", "url": "https://gl.wikipedia.org/wiki?curid=443751", "title": "Subutai", "text": "Subutai (en mongol cl\u00e1sico: \"S\u00fcb\u00fcg\u00e4t\u00e4i\" ou \"S\u00fcb\u00fc'\u00e4t\u00e4i\"; en ; mongol moderno: \u0421\u04af\u0431\u044d\u044d\u0434\u044d\u0439, \"S\u00fcbedei\"; ) nado en 1176 e finado en 1248, foi o principal estratego e tenente de Xenxis Kan e de \u00d6g\u00f6dei Khan. Axudou a Gengis Khan coas s\u00faas campa\u00f1as militares en Mongolia, a\u00a0China, Asia central e leste de Europa. Posteriormente, baixo \u00d6g\u00f6dei, dirixiu \u00e1s forzas mongois na s\u00faa m\u00e1xima expansi\u00f3n cara a occidente e o centro de Europa.\nAlg\u00fans historiadores afirman que Gengis Khan, receloso do incremento do seu poder, solicitou o seu regreso \u00e1 capital do Imperio Mongol. Isto queda en d\u00fabida polo feito de que Subutai estivo a mandar continuamente os ex\u00e9rcitos mongois en campa\u00f1as a partir da \u00e9poca do mesmo Gengis Khan, at\u00e9 case o ano da s\u00faa morte en 1248. Tam\u00e9n invadiu Crimea, o\u00a0Rus de K\u00ediv, Bulgaria do Volga, Bohemia, Turqu\u00eda, e Hungr\u00eda con Batu Khan."}
{"id": "443753", "revid": "51526", "url": "https://gl.wikipedia.org/wiki?curid=443753", "title": "Thoth-Amon", "text": "Thoth-Amon \u00e9 unha personaxe ficticia do mundo de \"Conan o b\u00e1rbaro\", creado por Robert E. Howard, sendo habitualmente antagonista do heroe. Aparece por vez primeira en \"O f\u00e9nix na espada\", a primeira das historias de Conan, e \u00e9 un feiticeiro adorador do deus serpe Set, e en d\u00faas ocasi\u00f3ns (\"O reino salvaxe de Conan\" 3 e 4) dirixiu un ex\u00e9rcito de homes-serpe \u00f3s que Conan e o seu fillo Conn tiveron que aniquilar.\nNome.\nPresumiblemente Howard derivou o nome da personaxe a partir das deidades exipcias Tot e Am\u00f3n.\nDescrici\u00f3n.\nThoth Am\u00f3n \u00e9 un feiticeiro moi poderoso que leva unha t\u00fanica vermella con carapucha e \u00f3 que se lle supo\u00f1en uns 180 anos. Mantense con vida grazas \u00e1 s\u00faa maxia.\nCos seus poderes pode crear obxectos do nada, facer aparecer monstros e feras, invocar tornados, b\u00f3las de enerx\u00eda, provocar explosi\u00f3ns, ver o futuro e invocar \u00f3 deus \"Set\", que se materializa en forma de serpe xigante.\nMorreu no \"Reino salvaxe de Conan 4\", tras unha batalla con \"Conan\" nunha praia de Zembabwei."}
{"id": "443755", "revid": "98629", "url": "https://gl.wikipedia.org/wiki?curid=443755", "title": "O f\u00e9nix na espada", "text": "O f\u00e9nix na espada (titulado orixinalmente en ingl\u00e9s \"The Phoenix on the Sword\") \u00e9 un relato de espada e bruxar\u00eda que o escritor estadounidense Robert E. Howard escribiu en febreiro de 1932. Publicado por primeira vez pola revista \"pulp\" \"Weird Tales\" en decembro dese mesmo ano, foi o relato de Howard co que por primeira vez a revista \"Weird Tales\" presentaba \u00f3 p\u00fablico o hoxe en d\u00eda soado personaxe de ficci\u00f3n Conan o b\u00e1rbaro.\nFoi traducido \u00f3 galego por Tom\u00e1s Gonz\u00e1lez Ahola e foi publicado dentro da colecci\u00f3n \"Conan IV\" de Urco Editora no ano 2016.\nSinopse.\nA historia comeza cun Conan de idade madura, gobernando xa o reino de Aquilonia despois de que lograse matar no seu trono \u00f3 tirano Numedides, a\u00ednda cando prefire utilizar a s\u00faa espada en combate que encargarse de aburridos asuntos administrativos. A\u00ednda que aclamado en principio por lograr liberar \u00f3 pobo de Numedides, axi\u00f1a a poboaci\u00f3n v\u00f3lvese contra Conan por ser estranxeiro e unha estatua do rei \u00e9 colocada no templo do divos Mitra e r\u00e9ndeselle culto.\nDecididos a conspirar contra Conan para entregarlle a coroa a algu\u00e9n de sangue aquilonia f\u00f3rmase un grupo chamado Os Catro Rebeldes conformado por Volmana, o anano conde de Karaban; Gromel, o xigantesco comandante da Lexi\u00f3n Negra; Dion, o gordo bar\u00f3n de Attalus; e Rinaldo, o xograr disparatado. Os catro recrutan \u00f3 fuxido sure\u00f1o Ascalante quen secretamente quere o trono para si mesmo. Ascalante ten un significativo escravo estixio, o mago ca\u00eddo Thoth-Am\u00f3n quen tempo atr\u00e1s perdeu o seu anel m\u00e1xico, fonte do seu poder, que lle foi roubado por un ladr\u00f3n e que agora \u00e9 perseguido polo resto dos magos estixios que queren acabar con el."}
{"id": "443756", "revid": "23204", "url": "https://gl.wikipedia.org/wiki?curid=443756", "title": "The Phoenix on the Sword", "text": ""}
{"id": "443757", "revid": "1131", "url": "https://gl.wikipedia.org/wiki?curid=443757", "title": "Lancer Books", "text": "Lancer Books\u00a0foi unha editorial\u00a0fundada por Irwin Stein e Walter Zacharius que estivo en activo dende 1961 at\u00e9 1973.\u00a0Malia que publicou historias de moitos tipos e x\u00e9neros, salientou pola publicaci\u00f3n en ciencia ficci\u00f3n e fantas\u00eda, particularmente a serie de Conan o b\u00e1rbaro escrita por Robert E. Howard, sendo a primeira publicaci\u00f3n de moitas en formato de formato de peto. Tam\u00e9n publicou a controvertida novela \"Candy\" de Terry Southern e Mason Hoffenberg, e a serie \"The Man from O.R.G.Y.\" de Ted Mark. Os libros de peto de Lancer ti\u00f1an un aspecto distintivo, moitos dos cales ti\u00f1an bordos malva ou verde."}
{"id": "443759", "revid": "1131", "url": "https://gl.wikipedia.org/wiki?curid=443759", "title": "Glenn Lord", "text": "Glenn Lord, nado en Pelican (De Soto Parish, Luisiana) o 17 de novembro de 1931 e finado en Texas o 31 de decembro de 2011, foi un axente literario e editor estadounidense, al\u00e9n de editor de prosa e poes\u00eda de Robert E. Howard (1906\u20131936), e o primeiro e m\u00e1is salientable investigador sobre a vida e as escrituras de Howard.\nTraxectoria.\nFoi veterano da guerra de Corea e xerente de almac\u00e9n de papel para o comercio. Descubriu a Robert E. Howard a trav\u00e9s de \"Skull-Face and Others\" (1946) por volta do ano 1951. Fixo investigaci\u00f3ns sobre as publicaci\u00f3ns anteriores de Howard, especialmente as revistas pulp das d\u00e9cadas de 1920 e 1930. En 1956, percorreu o pa\u00eds na busca de t\u00f3dalas historias, poemas e cartas de Howard. \u00d3 longo da s\u00faa vida, reuniu a meirande colecci\u00f3n do mundo de manuscritos e publicaci\u00f3ns orixinais."}
{"id": "443761", "revid": "23204", "url": "https://gl.wikipedia.org/wiki?curid=443761", "title": "Conan Properties International", "text": ""}
{"id": "443762", "revid": "23204", "url": "https://gl.wikipedia.org/wiki?curid=443762", "title": "Cabinet Entertainment", "text": "Cabinet Entertainment, anteriormente co\u00f1ecida como Paradox Entertainment, \u00e9 unha empresa que xestiona propiedades intelectuais e que produce os seus propios filmes. Todos os negocios son conducidos a partir da oficina principal nos \u00c1nxeles, Estados Unidos. A empresa ten os dereitos de autor de varios RPG de mesa, inclu\u00edndo \"Bran Mak Morn\", \"Kull of Atlantis\", \"Solomon Kane\", \"Mutant\", \"Mutant Chronicles\", \"Warzone\", \"Kult\" e \"Chronopia\", al\u00e9n de \"Conan o b\u00e1rbaro\".\nHistoria.\nA empresa comezou facendo xogos baseados no remanescente da compa\u00f1\u00eda Target Games, que se converteu nunha fabricante de softwares de xogos de estratexia a partir de 1995. Nun principio, comezou a facer un software baseado no xogo de taboleiro \"Svea Rike\". Co \u00e9xito do xogo, a compa\u00f1\u00eda continuou a investir en software de entretemento, e en 1999 a empresa dividiuse en d\u00faas entidades: Paradox Interactive, que se centraba na produci\u00f3n de xogos de computador, e Paradox Entertainment, que ti\u00f1a o seu foco en producir taboleiros para xogos de rol.\nEn 2004, a empresa trasladou os seus negocios para Os \u00c1nxeles. Neste momento, a operaci\u00f3n de Estocolmo cambiou a sede de Paradox Interactive.\nO 21 de agosto de 2011, o d\u00eda en que foi lanzado o filme \"Conan the Barbarian\" de 2011, a SLMI (Stan Lee Med\u00eda Inc) procesou (sen \u00e9xito) Paradox Entertainment, Conan Sales Co., Arthur Lieberman e outros sobre os dereitos de Conan mentres afirman que Conan estaba indebidamente trasladado para a Conan Sales Co. e vendido para o Paradox.\nA nova empresa do Fredrik Malmberg, Cabinet Entertainment, (a trav\u00e9s da Cabinet Holdings) adquiriu a Paradox Entertainment Inc. e todas as subsidiarias e as s\u00faas propiedades, inclu\u00edndo as propiedades de Robert E. Howard: Conan, Kull e Solomon Kane, as\u00ed como as propiedades orixinais da Target/Paradox como Mutant Chronicles/Warzone, Kult, Chronopia e Mutant. O prezo de compra de todas as acci\u00f3ns no PEINC foi de US$ 7 mill\u00f3ns."}
{"id": "443763", "revid": "23204", "url": "https://gl.wikipedia.org/wiki?curid=443763", "title": "Paradox Entertainment", "text": ""}
{"id": "443764", "revid": "82637", "url": "https://gl.wikipedia.org/wiki?curid=443764", "title": "David \u00c1lvarez Mart\u00ednez", "text": "David A. \u00c1lvarez Mart\u00ednez, nado na Estrada en 1972, \u00e9 un xermanista e tradutor galego.\nTraxectoria.\nLicenciouse en Filolox\u00eda inglesa e alem\u00e1 pola Universidade de Santiago de Compostela. Por outra banda, formouse en lingua sueca durante a s\u00faa etapa en Madrid (na Escola de Idiomas Jes\u00fas Maestro) e m\u00e1is tarde durante a s\u00faa estad\u00eda entre 2013 e 2015 en Estocolmo.\n\u00c9 membro e secretario da Asociaci\u00f3n Galega de Xermanistas.\nExerce a docencia no departamento de alem\u00e1n da EOI de Santiago de Compostela, en paralelo ao labor como tradutor dende o sueco."}
{"id": "443766", "revid": "6939", "url": "https://gl.wikipedia.org/wiki?curid=443766", "title": "Listaxe de voces dos animais", "text": ""}
{"id": "443767", "revid": "85894", "url": "https://gl.wikipedia.org/wiki?curid=443767", "title": "Ux\u00eda Garc\u00eda Sabariz", "text": "Ux\u00eda Garc\u00eda Sabariz, nada en Antas de Ulla en 1912 e finada o 3 de decembro de 2008, foi unha mestra e escritora galega.\nTraxectoria.\nMestra nacional, exerceu en Vilamaior, Argoz\u00f3n, A Laxe (Lourenz\u00e1), Pedraza e Lucindos, at\u00e9 1973, cando se integrou no Colexio Nacional Mixto Comarcal de Monterroso. Xubilouse en 1982. En 1991 publicou a novela \"El se\u00f1orito Piepito\" asinada co pseud\u00f3nimo Eugasa, que despois traduciu ao galego. Tam\u00e9n \u00e9 autora da novela \"As vent\u00e1s sen luz\" e do poemario \"Reflexi\u00f3ns po\u00e9ticas\"."}
{"id": "443768", "revid": "197", "url": "https://gl.wikipedia.org/wiki?curid=443768", "title": "Conan (Marvel Comics)", "text": "Conan \u00e9 unha personaxe ficticia creada por Robert E. Howard para os relatos de Conan o b\u00e1rbaro. Estes relatos de Howard foron adaptados m\u00e1is ou menos de maneira fiel por Marvel Comics da man do guionista Roy Thomas e o debuxante Barry Windsor-Smith. Smith foi substitu\u00eddo posteriormente por John Buscema, mentres Thomas seguiu escribindo durante moitos anos. Outros escritores sobre Conan o b\u00e1rbaro foron Stan Le, Wally Wood, Jim Owsley (tam\u00e9n chamado Christopher Priest) ou Michael Fleisher. O escritor de \"A espada salvaxe de Conan\" foi Thomas e a maior parte dos debuxos foron realizados por Buscema, Alfredo Alcala ou Gil Kane. Tam\u00e9n foron adaptadas como tira de prensa dominical dende o 4 de setembro de 1978 at\u00e9 o 12 de abril de 1981. \u00d3\u00a0principio escrito por Thomas e ilustrado por Buscema, despois foi continuado por outros debuxantes e escritores. Marvel abandonou a personaxe a finais de 2000.\nOutros t\u00edtulos Marvel sobre Conan foron \"Savage Tales\" (1971 \u2013 1975), \"Giant-Size Conan\" (1974\u20131975), \"King Conan/Conan the King\" (1980\u20131989), \"Conan the Adventurer\" (1994 \u2013 1995), Conan (1995 \u2013 1996), e \"Conan the Savage\" (1995 \u2013 1996)."}
{"id": "443769", "revid": "23204", "url": "https://gl.wikipedia.org/wiki?curid=443769", "title": "Big Wednesday", "text": "Big Wednesday\u00a0\u00e9 un filme estadounidense de 1978 dirixido por John Milius. Escrito por Milius e Dennis Aaberg, est\u00e1 vagamente baseado nas s\u00faas propias experiencias en Malib\u00fa. Est\u00e1 protagonizado por Jan-Michael Vincent, William Katt e Gary Busey que interpretan uns surfeiros californianos que afrontan a s\u00faa vida e a guerra de Vietnam no contexto do seu amor polo surf."}
{"id": "443771", "revid": "89787", "url": "https://gl.wikipedia.org/wiki?curid=443771", "title": "Joe Alves", "text": "Joseph M. Alves, nado en San Leandro o 21 de maio de 1936, \u00e9 un dese\u00f1ador de produci\u00f3n de cinema estadounidense. \u00c9 co\u00f1ecido polo seu traballo na serie de filmes \"Tibur\u00f3n\". Dirixiu \"Jaws 3-D.\nFoi nomeado \u00f3 Oscar \u00f3 mellor dese\u00f1o de produci\u00f3n na 50\u00aa edici\u00f3n dos premios e \u00f3 BAFTA \u00e1 mellor direcci\u00f3n de arte por \"Encontros na terceira fase\"."}
{"id": "443772", "revid": "98629", "url": "https://gl.wikipedia.org/wiki?curid=443772", "title": "D\u00edbatag", "text": "O d\u00edbatag (\"Ammodorcas clarkei)\" \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos. \nTr\u00e1tase dunha especie monot\u00edpica, isto \u00e9, a \u00fanica do seu x\u00e9nero, e non se reco\u00f1ecen subespecies. \nTaxonom\u00eda.\nDescrici\u00f3n.\nA especie foi descrita en 1891 polo zo\u00f3logo brit\u00e1nico Michael Rogers Oldfield Thomas, en \n\"Ann. Mag. Nat. Hist\"., ser. 6, 7: 304. \nEtimolox\u00eda.\nX\u00e9nero.\nO nome do x\u00e9nero, \"Ammodorcas\", est\u00e1 formado pola ra\u00edz \"Ammo-\" e \"dorcas\". \"Ammo-\" deriva do lat\u00edn cient\u00edfico \"Amm\u014dn\u012bt\u0113s\", derivado do lat\u00edn medieval \"corn\u016b Amm\u014dnis\", literalmente 'o corno de Am\u00f3n'. \"Amm\u014dnis\" era o nome do deus \"Amun\" do antigo Exipto (Am\u00f3n, ou Am\u00f3n-Ra) en grego antigo \u1f0c\u03bc\u03bc\u03c9\u03bd, \"Amm\u014dn\" (equivalente ao deus romano X\u00fapiter), adorado en \u00c1frica baixo a forma dun carneiro. E \"dorcas\" \u00e9 a daptaci\u00f3n ao lat\u00edn do grego antigo \u03b4\u03bf\u03c1\u03ba\u03ac\u03c2, dork\u00e1s, 'gacela'. \nEspecie.\nO nome espec\u00edfico, \"clarkei\" \u00e9 unha homenaxe que Thomas dedicou ao cazador austriano T. W. H. Clarke, que recolectou o esp\u00e9cime tipo no norte de Somalia.\nOutros nomes vulgares.\nNa bibliograf\u00eda internacional \u00e9 com\u00fan denominalo \"dibatag\", adaptado en galego como d\u00edbatag, nome que procede do somal\u00ed, fomado polas palabras \"dabu\" ('cola') e \"tag\" ('ergueita'), xa que cando o animal est\u00e1 alarmado foxe erguendo a cabeza e a cola e tam\u00e9n como ant\u00edlope de Clarke.\nCaracter\u00edsticas.\nAparencia xeral.\n\u00c9 un ant\u00edlope con aparencia de gacela, semellante ao \"Litocranius walleri\", de tama\u00f1o mediano e constituci\u00f3n gr\u00e1cil, coas patas e o pescozo moi longos e finos, adaptados aos seus costumes de comer ramallos de \u00e1rbores e arbustos. Ten os ollos grandes, as orellas longas e un foci\u00f1o alongado, c\u00f3nico. A cola \u00e9 moi longa, fina, e remata nunha borla arredondada; cando o animal est\u00e1 alarmado e corre coa cabeza levantada, levananta tesa a cola cara a arriba ou cara a adiante. Os cornos son moderadamente longos (de entre 25 e 32 cm), fortemente curvados na base, suavemente diverxentes, falciformes, curvados cara a arriba e cara a atr\u00e1s, e despois cara a adiante. Este ant\u00edlope presenta dimorfismo sexual, xa que as femias, a\u00ednda que son semellantes aos machos, adoitan seren m\u00e1is pequenas e carecen de cornos.\nColoraci\u00f3n.\nA coloraci\u00f3n da s\u00faa pelaxe, polas partes superiores, \u00e9 gris purp\u00farea escura, con tonalidads rubias, sen ningunha banda lateral; as partes inferiores e as n\u00e1degas son brancas. A cara ten unha mancha central de cor casta\u00f1a escura e, a cada lado, unha lista branca desde a base de cada corno at\u00e9 o foci\u00f1o; a \u00e1rea ao redor dos ollos \u00e9 branca e, desde o ollo at\u00e9 o foi\u00f1o presenta unha lista escura. A cola \u00e9 totamente negra. \nDimensi\u00f3ns.\nA lonxitude de cabeza e tronco e de 103 a 117 cm, cunha altura na cruz de 80 a 90 cm. O macho pesa entre 20 e 35 kg, mentres que a femia oscila entre os 22 e os 29 kg. A longa cola mide de 30 a 36 cm. \nH\u00e1bitat e distribuci\u00f3n.\nH\u00e1bitat.\nVive en chairas con arbustos espi\u00f1entos baixos (non en zonas de matogueiras densas, diferenci\u00e1ndose nisto do ant\u00edlope xirafa), que alternan con matas de herba e, algunhas veces, en chairas herbosas. \nDistribuci\u00f3n.\nEste ant\u00edlope habita en paraxes semides\u00e9rticos do norte de Somalia e do leste de Etiop\u00eda, na rexi\u00f3n do Ogad\u00e9n. \nBiolox\u00eda.\nCostumes.\nO ant\u00edlope de Clark vive usualmente en pequenos grupos de 3 a 5 individuos e, algunhas veces, en agrupaci\u00f3ns failiares de at\u00e9 9 cabezas. \u00c9 un animal moi t\u00edmido, e est\u00e1 sempre alerta, mov\u00e9ndose en zonas amplas. \nAlimentaci\u00f3n.\nComen fundamentalmente ramas de pequenos arbustos, preferentemente dos x\u00e9neros \"Acacia\" e \"Comminphora\", alcanzando os brotes tenros grazas ao seu longo pesozo; ao igual que o ant\u00edlope xirafa \u00e9 quen de sosterse en p\u00e9 sobre as patas traseiras, coas dianteiras apoiadas nun tronco ou unha rama. Tam\u00e9n se alimentan de bagas de varias especies do x\u00e9nero \"Solanum\" e, \u00e1s veces, pastan herba, cando est\u00e1 verde.\nRepoduci\u00f3n.\nAlcanzan a madurez sexual contra os 12 ou os 18 meses de idade. A xestaci\u00f3n dura 204 d\u00edas, e as femias paren unha cr\u00eda (\u00e1s veces d\u00faas) unha vez ao ano. A s\u00faa lonxevidade \u00e9 de 10 e 12 anos. \nStatus.\n\"Ammodorcas clarkei\" \u00e9 unha especie escasa, a\u00ednda que localmente poden ser bastante com\u00fans. A pesar de estar protexida, \u00e9 obxecto de caza furtiva para aproveitar a s\u00fae pel. Por outra parte, a destruci\u00f3n do seu h\u00e1bitat natural a causa do progresivo aumento do gando dom\u00e9stico \u00e9 tam\u00e9n unha seria ameaza para a s\u00faa supervivencia. Por iso a UICN cualifica o seu status como \"vulner\u00e1bel\".\nInimigos naturais.\nSon obxecto de depredaci\u00f3n por parte de le\u00f3ns, hienas, lica\u00f3ns, guepardos, servais, caracais e, para os inmaturos, tam\u00e9n o ratel e varias aguias, a\u00ednda que os leopardos son os seus depredadores principais."}
{"id": "443775", "revid": "17467", "url": "https://gl.wikipedia.org/wiki?curid=443775", "title": "Ammodorcas", "text": ""}
{"id": "443776", "revid": "98629", "url": "https://gl.wikipedia.org/wiki?curid=443776", "title": "Harry o forte", "text": "Harry o forte\u00a0(en ) \u00e9 un filme estadounidense de 1973 dirixido por Ted Post. \u00c9 un suspense e o segundo filme protagonizado por Clint Eastwood como o personaxe de Harry Callahan]] despois do filme \"Harry o sucio\". O gui\u00f3n foi escrito por John Milius (que achegou unha rescritura non acreditada do gui\u00f3n) e Michael Cimino. A banda sonora foi composta por Lalo Schifrin. O filme tam\u00e9n conta coas aparici\u00f3ns de David Soul, Tim Matheson e Robert Urich. Con 124 minutos, \u00e9 o filme m\u00e1is longo da serie de \"Harry o sucio\"."}
{"id": "443777", "revid": "17467", "url": "https://gl.wikipedia.org/wiki?curid=443777", "title": "Dibatag", "text": ""}
{"id": "443778", "revid": "23204", "url": "https://gl.wikipedia.org/wiki?curid=443778", "title": "Magnum Force", "text": ""}
{"id": "443779", "revid": "89787", "url": "https://gl.wikipedia.org/wiki?curid=443779", "title": "Karl Friedrich Schinkel", "text": "Karl Friedrich Schinkel, nado en Neuruppin o 13 de marzo de 1781 e finado en Berl\u00edn o 9 de outubro de 1841, foi un arquitecto e pintor alem\u00e1n.\nSchinkel foi o arquitecto m\u00e1is destacado do neoclasicismo en Alema\u00f1a, sendo un dos art\u00edfices da cidade de Berl\u00edn no seu per\u00edodo prusiano. Como xefe do departamento de obras o estado prusiano e arquitecto da familia real, dese\u00f1ou a maior\u00eda dos edificios importantes da \u00e9poca en Berl\u00edn. As s\u00faas obras e proxectos exerceron unha notable influencia en numerosos arquitectos do movemento moderno.\nTraxectoria.\nNaceu en 1781 en Neuruppin (Brandeburgo), fillo dun superintendente militar no Margraviato de Brandeburgo falecido en 1784, tras un grande incendio que arrasou a cidade e queimou a casa familiar. A s\u00faa nai, decidida a proporcionar unha boa educaci\u00f3n aos seus fillos, trasladouse a Berl\u00edn en 1794, asistindo nesa cidade ao instituto de ensino medio \"Zum Grauen Kloster\". Aos dezaseis anos de idade, durante a exposici\u00f3n da Escola de Arquitectura de Berl\u00edn en 1797, descubriu un esbozo para un monumento a Frederico o Grande, realizado polo arquitecto Friedrich Gilly, tralo que decidiu converterse en arquitecto. Tras abandonar o instituto, f\u00edxose pupilo do arquitecto David Gilly, pai de Friedrich Gilly, que fundara unha academia privada de arquitectura. Al\u00ed trabou amizade coa famlia Gilly.\nEn 1799 incorporouse \u00e1 Escola Xeral de Construci\u00f3n, que constitu\u00eda a Academia de Arquitectura recentemente creada. Un ano despois faleceron a s\u00faa nai e Friedrich Gilly e Schinkel decidiu executar os proxectos do seu amigo.\nCando chegou \u00e1 maior\u00eda de idade en 1803 emprendeu unha viaxe por Europa en que percorreu Bohemia, Austria, Italia e Francia. Durante esta viaxe desenvolveu a s\u00faa actividade como debuxante e iniciou a s\u00faa actividade como pintor. Ao regresar a Berl\u00edn, en 1805, comezou a traballar como pintor.\nEn 1810, durante unha exposici\u00f3n de arte en Berl\u00edn viu o cadro \"Monxe no mar\" de Caspar David Friedrich e pensou que el, como pintor, nunca alcanzar\u00eda a realizar unha obra mestra semellante, polo que decidiu regresar \u00e1 arquitectura. Nese mesmo ano foi nomeado funcionario de construci\u00f3ns e en 1815 membro da Deputaci\u00f3n T\u00e9cnica de Construci\u00f3ns.\nTrala derrota de Napole\u00f3n Bonaparte, Schinkel foi supervisor do departamento de obras p\u00fablicas, onde era responsable non s\u00f3 da reforma da cidade de Berl\u00edn para convertela na capital de Prusia, sen\u00f3n tam\u00e9n de supervisar os proxectos nos territorios onde o reino se expandira, Renania e K\u00f6nigsberg.\nEn 1839, Schinkel sufriu os primeiros s\u00edntomas de par\u00e1lise e ao ano seguinte padeceu un accidente cerebrovascular e tivo unha perda de co\u00f1ecemento case permanente. Morreu o 9 de outubro de 1841 e os seus restos est\u00e1n sepultados no cemiterio Dorotheenst\u00e4dtischen Friedhof da capital alem\u00e1.\nObra.\nPasou por varios estilos e pola etapa rom\u00e1ntica. Na s\u00faa etapa m\u00e1is frut\u00edfera volveuse cara \u00e1 arte grega en lugar do estilo imperial romano para afastarse do estilo ao que eran proclives os ocupantes franceses. Foi ademais un notable defensor do estilo neogrego.\nBerl\u00edn.\nS\u00f3 a partir de 1816 Schinkel puido acometer funci\u00f3ns arquitect\u00f3nicas concretas. Os seus edificios m\u00e1is famosos local\u00edzanse en Berl\u00edn e nos seus arredores, como o \"Neue Wache\" (1816-1818), o \"Schauspielhaus\" (1819-1821), o \"Gendarmenmarkt\", que substitu\u00edu un anterior teatro que foi destru\u00eddo polo lume en 1817, e o Altes Museum na Illa dos Museos (1823-1830), que influ\u00edu noutros arquitectos, como Robert Smirke, James Gandon e William Wilkins.\nM\u00e1is tarde, Schinkel moveuse do clasicismo para asumir o neog\u00f3tico coa igrexa de Friedrichswerder (1824-1831).\nO seu edificio m\u00e1is innovador foi a Bauakademie (Academia de Arquitectura de Berl\u00edn) (1832-1836), que evitou as convenci\u00f3ns historicistas e que parece sinalar o cami\u00f1o a unha li\u00f1a de arquitectura \"moderna\" que s\u00f3 chegou a ser prominente en Alema\u00f1a a comezos do s\u00e9culo XX.\nObra non constru\u00edda.\nSchinkel \u00e9 moito m\u00e1is co\u00f1ecido polos seus traballos te\u00f3ricos e os seus debuxos de arquitectura que pola s\u00faa relativamente escasa obra, xa que moi poucos dos seus esbozos chegaron a ser constru\u00eddos.\nOs seus m\u00e9ritos apr\u00e9cianse nos seus dese\u00f1os non executados para a transformaci\u00f3n da Acr\u00f3pole de Atenas nun palacio para o novo reino de Grecia ou polo irrealizado palacio de Orianda na pen\u00ednsula de Crimea. Estes e outros dese\u00f1os foron recompilados en \"Sammlung architektonischer Entw\u00fcrfe\" (\"Colecci\u00f3n de proxectos arquitect\u00f3nicos\") (1820-1837), cat\u00e1logo que cont\u00e9n obras constru\u00eddas e proxectos, proxectos alternativos, plantas, alzados e secci\u00f3ns, perspectivas de interiores e de v\u00edas p\u00fablicas, detalles arquitect\u00f3nicos e xard\u00edns, proxectos de monumentos, pontes, mobles, ornamentos e obxectos de artesan\u00eda.\nDese\u00f1o.\nSchinkel dese\u00f1ou a medalla de Prusia e posteriormente de Alema\u00f1a, a famosa Cruz de Ferro. Tam\u00e9n exerceu a profesi\u00f3n de escen\u00f3grafo de obras de teatro e \u00f3pera, realizando un palacio neoexipcio para a Ra\u00ed\u00f1a da Noite nunha produci\u00f3n de \"Die Zauberfl\u00f6te\" en 1815."}
{"id": "443781", "revid": "89787", "url": "https://gl.wikipedia.org/wiki?curid=443781", "title": "Barreira de Weismann", "text": "A barreira de Weismann \u00e9 un concepto proposto por August Weismann a finais do s\u00e9culo XIX que consiste en facer unha estritra distinci\u00f3n en canto \u00e1 capacidade de herdar os xenes entre a li\u00f1axe das c\u00e9lulas xerminais \"immortais\" que producen gametos e as c\u00e9lulas som\u00e1ticas \"desbotables\", e est\u00e1 en contraste co mecanismo de herdanza da parax\u00e9nese proposto por Charles Darwin. En terminolox\u00eda m\u00e1is precisa, a informaci\u00f3n hereditaria pasa s\u00f3 desde as c\u00e9lulas xerminais \u00e1s c\u00e9lulas som\u00e1ticas, \u00e9 dicir, as mutaci\u00f3ns som\u00e1ticas non se herdan. Isto non se refire ao chamado dogma central da biolox\u00eda molecular, formulado no s\u00e9culo XX, que afirma que ningunha informaci\u00f3n secuencial pode pasar desde as prote\u00ednas ao ADN ou ARN, pero ambas as hip\u00f3teses te\u00f1en unha visi\u00f3n da vida centrada nos xenes.\nWeismann desenvolveu este concepto no seu libro de 1892 \"Das Keimplasma: eine Theorie der Vererbung\" (O plasma xerminal: unha teor\u00eda da herdanza).\nA barreira de Weismann foi de grande importancia no seu momento e entre outras influencias que tivo contribu\u00edu a desterrar certos conceptos lamarckistas: en concreto, fac\u00eda que a herdanza lamarckista dos cambios producidos no corpo (o soma) fose dif\u00edcil ou imposible. Segue sendo importante, pero necesitou ser cualificada \u00e1 luz do co\u00f1ecemento moderno da transferencia horizontal de xenes e alg\u00fans outros desenvolvementos xen\u00e9ticos e histol\u00f3xicos. O uso desta teor\u00eda, xeralmente no contexto da teor\u00eda do plasma xerminal de finais do s\u00e9culo XIX, antes do desenvolvemento de conceptos xen\u00e9ticos m\u00e1is sofisticados e m\u00e1is fundamentados a inicios do s\u00e9culo XX, denom\u00ednase \u00e1s veces weismannismo. Alg\u00fans autores denominan desenvolvemento weismannista (sexa este preformista ou epixen\u00e9tico) a aquel no que hai unha li\u00f1a xerminal claramente definida, e diferente da embriox\u00e9nese som\u00e1tica. Este tipo de desenvolvemento est\u00e1 correlacionado coa evoluci\u00f3n da morte que se produciu na li\u00f1a som\u00e1tica.\nPlantas e animais basais.\nNas plantas, os cambios xen\u00e9ticos na li\u00f1a som\u00e1tica poden orixinar cambios nas li\u00f1as xerminais, porque as li\u00f1as xerminais orix\u00ednanse a partir de li\u00f1as som\u00e1ticas (meristemas vexetativos), que poden chegar a ser o bastante vellos (de moitos anos) como para acumular mutaci\u00f3ns m\u00faltiples desde a xerminaci\u00f3n da semente, algunhas delas suxeitas a selecci\u00f3n natural. Igualmente, os animais basais como as esponxas (Porifera) e os corais (Anthozoa) conte\u00f1en li\u00f1as de c\u00e9lulas nai multipotentes, que dan lugar tanto a c\u00e9lulas som\u00e1ticas coma reprodutoras. Tendo en conta isto, parece que a barreira de Weismann ten unha orixe evolutiva posterior."}
{"id": "443782", "revid": "72012", "url": "https://gl.wikipedia.org/wiki?curid=443782", "title": "Thomas William Henric Clarke", "text": "Thomas William Henric Clarke, nado en Campbell Town (Tasmania) en 1860 e finado en Hobart en 1945, foi un fil\u00e1ntropo, criador de ovellas meiri\u00f1as e cazador de caza maior australiano.\nTraxectoria.\nAos 22 anos comezou a cazar. Segundo as s\u00faas palabras, chegou a reunir a segunda colecci\u00f3n privada de trofeos de caza maior m\u00e1is grande do mundo. A s\u00faa colecci\u00f3n inclu\u00eda esp\u00e9cimes da maior\u00eda das especies africanas e das Monta\u00f1as Rochosas dos Estados Unidos, excepto elefantes e xirafas. \nAfirmou ser o primeiro home branco que entrou en Somalilandia. Pasou \u00e1 historia da zoolox\u00eda porque, na s\u00faa colecci\u00f3n, incl\u00faese unha especie de gacela cazada no norte de Somalia, que capturou en 1890 e \u00e1 que describiu por primeira vez. Este animal \u00e9 a especie-tipo, e \u00fanica, do x\u00e9nero \"Ammodorcas\", descrito polo zo\u00f3logo brit\u00e1nico Oldfield Thomas en 1891, en \"Ann. Mag. Nat. Hist\"., ser. 6, 7: 304. quen bautizou a especie, na s\u00faa honra, como \"Ammodorcas clarkei\"."}
{"id": "443783", "revid": "72012", "url": "https://gl.wikipedia.org/wiki?curid=443783", "title": "T. W. H. Clarke", "text": ""}
{"id": "443784", "revid": "15490", "url": "https://gl.wikipedia.org/wiki?curid=443784", "title": "Maya Plisetskaya", "text": "Maya Mikhailovna Plisetskaya (en ), nada en Moscova (Uni\u00f3n Sovi\u00e9tica) o 20 de novembro de 1925 e finada en M\u00fanic (Alema\u00f1a) o 2 de maio de 2015, foi unha das m\u00e1ximas bailarinas de ballet do Teatro Bolshoi, \u00e1 cal se lle outorgou o t\u00edtulo de \"prima ballerina assoluta\". Destacou por ser a mellor da s\u00faa \u00e9poca en papeis como \"Lebed\u00ednoye \u00f3ziero\", \"Don Quixote\", \"Carmen Suite\" (ballet feito para ela) e a peza musical \"La Mort du cygne\". En 1993 conced\u00e9uselle a cidadan\u00eda espa\u00f1ola.\nUn dos s\u00edmbolos indiscutibles da danza cl\u00e1sica, foi a \"prima ballerina assoluta\" dunha xeraci\u00f3n que inclu\u00edu a Margot Fonteyn, Alicia Alonso e Yvette Chauvir\u00e9. Est\u00e1 considerada pola maior\u00eda dos especialistas en danza a bailarina m\u00e1is destacada da segunda metade do s\u00e9culo XX.\nTraxectoria.\nPlisetskaya naceu o 20 de novembro de 1925 en Moscova, nunha prominente familia de ascendencia xud\u00eda lituana, a maior\u00eda de cuxos membros estaban involucrados no teatro ou no cinema. A s\u00faa nai, Rachel Messerer, era actriz do cinema mudo. O bailar\u00edn Asaf Messerer era o seu t\u00edo materno e bailar\u00edn de Bolshoi. Sulamith Messerer era a s\u00faa t\u00eda materna. O seu pai, Mikhail Plisetski (Misha), era un diplom\u00e1tico, enxe\u00f1eiro e director de minas, e non involucrado nas artes, a\u00ednda que era un fan\u00e1tico do ballet. O seu irm\u00e1n m\u00e1is novo Azari Plisetski converteuse nun famoso bailar\u00edn e core\u00f3grafo, e a s\u00faa sobri\u00f1a Anna Plisetskaya tam\u00e9n se converteu en bailarina.\nMaya Plisetskaya entrou no mundo da danza \u00e1 idade de tres anos na Escola de Danza de Moscova e, a pesar dun dif\u00edcil ambiente familiar (o seu pai Mikhail Plisetski, foi executado por orde de Stalin en 1938 e a s\u00faa nai, Rachel Messerer, foi deportada co seu irm\u00e1n Azari ao gulag), destacou rapidamente na escola do Teatro Bolshoi, baixo a influencia dos seus t\u00edos Asaf e Sulamith Messerer, bailar\u00edns dese teatro, compa\u00f1\u00eda \u00e1 que se uniu Maya en 1943 e da que se converteu en primeira bailarina con s\u00f3 18 anos. Comezou a s\u00faa carreira profesional interpretando \"La Mort du cygne\".\nDespois de anos de veto, emprendeu xiras internacionais durante as que visitou pa\u00edses como os Estados Unidos, Francia, o Reino Unido, Italia (onde foi directora do Ballet da \u00d3pera de Roma), a Arxentina (actuou con \u00e9xito clamoroso no Teatro Col\u00f3n e no Teatro Juan de Beira, da cidade de Corrientes, en 1975\u20131976 onde regresou en varias oportunidades) e en Espa\u00f1a (onde dirixiu a Compa\u00f1\u00eda Nacional de Danza), que lle permitiron co\u00f1ecer e colaborar con grandes personalidades e obter reco\u00f1ecemento internacional nos m\u00e1is importantes teatros.\nAtreveuse a romper a rutina sovi\u00e9tica incorporando danza moderna e traballando cos core\u00f3grafos Alberto Alonso, Maurice B\u00e9jart e Roland Petit, que crearon varias pezas para ela como \"Carmen\", \"Isadora\" e \"La rose malade\".\nEn conmemoraci\u00f3n dos seus 80 anos celebrouse en Moscova unha semana de actividades.\nPrincipais interpretaci\u00f3ns.\nPosuidora dun soberbio \"port-des-bras\", a s\u00faa interpretaci\u00f3n do dobre rol de Odette\u2013Odile en \"Lebed\u00ednoye \u00f3ziero\" as\u00ed como de \"La Mort du cygne\" son vistas por alg\u00fans como \"definitivas\". Foi unha incomparable int\u00e9rprete de Kitri en \"Don Quixote\", \"A noite de Valpurgis\" e \"Raymonda\". En cambio, foron moi espor\u00e1dicas as s\u00faas actuaci\u00f3ns como Giselle e Aurora de \"Spyashchaya krasavitsa\".\nUnha das pioneiras da danza moderna en Rusia, foi aclamada no ballet \"Carmen Suite\" con coreograf\u00eda do cubano Alberto Alonso e na coreograf\u00eda de Maurice B\u00e9jart do Bolero de Ravel."}
{"id": "443785", "revid": "1888", "url": "https://gl.wikipedia.org/wiki?curid=443785", "title": "Eugenia Garc\u00eda Sabariz", "text": ""}
{"id": "443786", "revid": "1888", "url": "https://gl.wikipedia.org/wiki?curid=443786", "title": "Eugasa", "text": ""}
{"id": "443789", "revid": "27155", "url": "https://gl.wikipedia.org/wiki?curid=443789", "title": "Weismannismo", "text": ""}
{"id": "443809", "revid": "89787", "url": "https://gl.wikipedia.org/wiki?curid=443809", "title": "Campbell Town", "text": "Campbell Town \u00e9 unha pequena vila de Tasmania, Australia. Esta situada na \"Midland Highway\", parte da autoestrada nacional que conecta as d\u00faas cidades m\u00e1is grandes de Tasmania (Hobart e Launceston). Dista 34 km de Hobart. \nNo censo de 2006, ti\u00f1a unha poboaci\u00f3n de 772 habitantes.\nFundada en 1821, un dos seus atractivos \u00e9 a \"Red Bridge\" (Ponte vermella), constru\u00edda por convictos, que \u00e9 a ponte m\u00e1is antiga da estrada nacional. Foi chamado polo gobernador Macquarie polo nome da s\u00faa esposa, Elizabeth Campbell, as\u00ed como tam\u00e9n o r\u00edo que cruza a vila, o r\u00edo Elizabeth. \nA construci\u00f3n da ponte iniciouse en 1836 e foi completada en 1838. Consta de tres arcos de 7,6 m cada un. Constaba de piares de pedra e un taboleiro de madeira. A\u00ednda que o taboleiro foi substitu\u00eddo, os contrafusos son orixinais, polo que \u00e9 un exemplo raro das primeiras obras de pedra de Australia."}
{"id": "443813", "revid": "27155", "url": "https://gl.wikipedia.org/wiki?curid=443813", "title": "Rod\u00f3fitas", "text": ""}
{"id": "443814", "revid": "5863", "url": "https://gl.wikipedia.org/wiki?curid=443814", "title": "Castros de Neix\u00f3n", "text": ""}
{"id": "443815", "revid": "1576", "url": "https://gl.wikipedia.org/wiki?curid=443815", "title": "Era mesozoica", "text": ""}
{"id": "443820", "revid": "23204", "url": "https://gl.wikipedia.org/wiki?curid=443820", "title": "22 July", "text": "22 July\u00a0\u00e9 un filme estadounidense de 2018 que representa os atentados de Noruega de 2011 e as s\u00faas consecuencias, baseado en \"One of Us\" de \u00c5sne Seierstad. O filme foi escrito, dirixido e coproducido por Paul Greengrass e consta dun equipo e actores completamente noruegueses. O filme foi escollido para a s\u00faa estrea mundial o 5 de setembro de 2018 na competici\u00f3n principal do Festival Internacional de Cinema de Venecia. Foi estreado o 10 de outubro de 2018 a trav\u00e9s de Netflix."}
{"id": "443821", "revid": "23204", "url": "https://gl.wikipedia.org/wiki?curid=443821", "title": "Festival Internacional de Cine de Venecia", "text": ""}
{"id": "443831", "revid": "1888", "url": "https://gl.wikipedia.org/wiki?curid=443831", "title": "Luisa Gayoso", "text": "Luisa Gayoso foi unha poeta e propagandista galega, probablemente nada en Santiago de Compostela, quen puido usar este nome como pseud\u00f3nimo e cuxa identidade real se desco\u00f1ece.\nTraxectoria.\nPertenceu \u00e1 Juventud Cat\u00f3lica Femenina de Santiago de Compostela, na que consta como asociada polo menos desde xaneiro de 1928. A s\u00faa actividade po\u00e9tica nas reuni\u00f3ns e actos que desenvolv\u00eda esta asociaci\u00f3n era declamada sempre por outros, polo que este \u00e9 outro motivo para pensar que Luisa Gayoso non era o seu nome real. \u00c1 parte dos seus poemas, destaca o seu \u00abestudo comparativo dos dereitos civ\u00eds reco\u00f1ecidos \u00e1 muller nas distintas lexislaci\u00f3ns\u00bb, nunha reuni\u00f3n celebrada no Sal\u00f3n Teatro en decembro de 1929 , tem\u00e1tica na que semella estivo comprometida firmemente.\nEntre 1928 e 1929 publicou alg\u00fans dos seus poemas no bolet\u00edn da referida asociaci\u00f3n cat\u00f3lica e, finalmente, a finais de 1930 publicou na Imprenta do Seminario Conciliar Central de Santiago o poemario \"Myosotis. Poes\u00edas\", cun total de 52 poemas. Ant\u00f3n de Pepi\u00f1o fixo nas p\u00e1xinas de \"El Ideal Gallego\" unha cr\u00edtica favorable.\nEntre outubro de 1932 e outubro de 1939 public\u00e1ronse en \"El Compostelano\" varios dos seus poemas contidos en \"Myosotis\". Tam\u00e9n apareceu no xornal \"El Eco de Santiago\", en xu\u00f1o de 1933, un poema seu titulado \"A Mosquera P\u00e9rez\", in\u00e9dito ata ese momento. Tam\u00e9n mantivo correspondencia no ano 1933 con Xos\u00e9 Mosquera P\u00e9rez, co\u00f1ecido como \"O vello dos contos\", a prop\u00f3sito da s\u00faa actividade radiof\u00f3nica.\nA s\u00faa obra foi citada nos anos da posguerra, entre 1941 e 1949 por autores como Diego de Muros, quen parec\u00eda co\u00f1ecela ben."}
{"id": "443836", "revid": "1131", "url": "https://gl.wikipedia.org/wiki?curid=443836", "title": "Voadora", "text": "Voadora \u00e9 unha compa\u00f1\u00eda de teatro galega que naceu en 2007.\nV\u00e9xase tam\u00e9n.\nLigaz\u00f3ns externas.\nP\u00e1xina web"}
{"id": "443837", "revid": "15490", "url": "https://gl.wikipedia.org/wiki?curid=443837", "title": "Marta Pazos", "text": "Marta Pazos Antas, nada en Vigo en 1976, \u00e9 unha directora de escena, actriz e escen\u00f3grafa galega.\nTraxectoria.\nO seu pai \u00e9 m\u00fasico de jazz e a s\u00faa nai enfermeira. Naceu por azar en Vigo, durante un concerto do pai nesa cidade, pero a cidade onde pasou a infancia foi Pontevedra. \nLicenciouse en Belas Artes na Universidade de Barcelona, na especialidade de pintura. Tam\u00e9n estudou na Scuola C\u00f2nia da Societas Rafaello Sanzio, de Cesena, onde aprendeu de Claudia Castellucci. \nA comezos do s\u00e9culo XXI estaba dirixindo e actuando en Santiago de Compostela. Fixo parella art\u00edstica con Borja Fern\u00e1ndez en Belmondo, un d\u00fao que naceu en 1999 ao redor dos espect\u00e1culos mensuais que se celebraban na Sala Nasa, en Santiago. En 2007 fundou a compa\u00f1\u00eda Voadora en Santiago de Compostela, co actor Hugo Torres e o produtor Jose D\u00edaz. Voadora ser\u00eda unha das compa\u00f1\u00edas fundamental do teatro galego a partir dese momento. Dirixindo Voadora que conseguiu dous premios Mar\u00eda Casares \u00e1 mellor directora, en 2011 por \"Super8\" e en 2013 por \"Tokio3\", espect\u00e1culo co que foi finalista ao mellor espect\u00e1culo revelaci\u00f3n dos premios Max.\nTraballou co Centro Dram\u00e1tico Nacional, co Centro Dram\u00e1tico Galego e co Teatre Lliure, e levou os seus espect\u00e1culos aos festivais m\u00e1is importantes de Espa\u00f1a (Temporada Alta, Festival de Almagro, Cl\u00e1sicos en Alcal\u00e1, Olmedo Cl\u00e1sicos, Fringe-Matadero Madrid, Tercera Setmana, FIOT e Festival Escenas do Cambio), do Brasil, Mozambique, Rep\u00fablica Checa, Francia e Portugal, ademais de Galicia.\nNa tempada 2018/2019 traballou na direcci\u00f3n de escena da \u00f3pera \"Je suis narcissiste\" no Teatro Real de Madrid.\nEstreou no Teatre Lliure de Barcelona, o de 2 de febreiro de 2021, unha adaptaci\u00f3n ao teatro de \"Viaxe \u00e1 l\u00faa\", o \u00fanico gui\u00f3n cinematogr\u00e1fico que deixou Federico Garc\u00eda Lorca. En 2021 dirixiu no Centro Dram\u00e1tico Nacional en Madrid (Teatro Mar\u00eda Guerrero) \"Comedia sin t\u00edtulo\" de Garc\u00eda Lorca. E no mesmo ano tam\u00e9n dirixiu para o Centro Dram\u00e1tico Galego \"\u00c1s oito da tarde cando morren as nais.\"\nEn 2022 dirixiu a \u00f3pera \"Alexina B\", de Raquel Garc\u00eda-Tom\u00e1s, no Teatre del Liceu de Barcelona, a segunda estrea dunha \u00f3pera realizada por unha muller en 175 anos de historia da instituci\u00f3n."}
{"id": "443838", "revid": "98629", "url": "https://gl.wikipedia.org/wiki?curid=443838", "title": "Pumping Iron", "text": "Pumping Iron\u00a0\u00e9 un filme estadounidense de 1977 sobre o mundo do culturismo profesional, centr\u00e1ndose nas competici\u00f3ns de 1975 IFBB Mr. Universe e Mr. Olympia. Dirixido por George Butler e Robert Fiore e editado por Geof Bartz e Larry Silk, bas\u00e9ase no libro hom\u00f3nimo de Butler e Charles Gaines, enfoc\u00e1ndose na competici\u00f3n entre Arnold Schwarzenegger e un dos seus principais competidores de Mr. Olympia, Lou Ferrigno. O filme tam\u00e9n conta coas aparici\u00f3ns dos culturistas Franco Columbu e Mike Katz, ademais de Ken Waller, Ed Corney e Serge Nubret."}
{"id": "443839", "revid": "98629", "url": "https://gl.wikipedia.org/wiki?curid=443839", "title": "Cinefantastique", "text": "Cinefantastique foi unha revista de cinema de\u00a0terror, fantas\u00eda\u00a0e\u00a0ciencia ficci\u00f3n.\nHistoria.\nA revista empezou orixinalmente como un fanzine mimeogr\u00e1fico en 1967, despois relanzado como un trimestral en 1970 polo publicador e editor Frederick S. Clarke. Creada como unha publicaci\u00f3n cr\u00edtica e seria do x\u00e9nero, a revista distinguiuse inmediatamente de competidores como \"Famous Monsters of Filmland\" e \"The Monster Times\" polo seu papel pu\u00eddo e o uso de fotogramas de filmes para interiores a toda cor. Os artigos e recensi\u00f3ns de \"Cinefantastique\" enfatizaron un enfoque intelixente, case acad\u00e9mico, unha inclinaci\u00f3n daquela infrecuente para unha revista tan espec\u00edfica do x\u00e9nero. Os anuncios eran poucos, e na s\u00faa maior\u00eda eran anuncios doutros t\u00edtulos e materiais da editorial. Esta falta de \"recheo de p\u00e1xina\" asegurou \u00f3 lector unha gran proporci\u00f3n de contido editorial orixinal."}
{"id": "443841", "revid": "23204", "url": "https://gl.wikipedia.org/wiki?curid=443841", "title": "Empeza o espect\u00e1culo", "text": "Empeza o espect\u00e1culo (en ) \u00e9 un filme musical estadounidense de 1979 dirixido por Bob Fosse. O gui\u00f3n, de Robert Alan Aurthur e Fosse, \u00e9 unha semiautobiograf\u00eda fant\u00e1stica baseada en aspectos da vida e a carreira de Fosse como bailar\u00edn, core\u00f3grafo e director. O filme foi inspirados polos esforzos de Fosse en editar o seu filme \"Lenny\" mentres actuaba simultaneamente no musical de Broadway \"Chicago\". Leva o nome do tema de Kander and Ebb \"All That Jazz\". O filme ga\u00f1ou a Palma de Ouro no Festival Internacional de Cine de Cannes.\nEn 2001, \"Empeza o espect\u00e1culo\" foi considerado \"cultural, hist\u00f3rico ou esteticamente significativo\" pola Biblioteca do Congreso dos Estados Unidos e foi escollido para a s\u00faa preservaci\u00f3n na National Film Registry.\nEstreouse en galego o 18 de febreiro de 1989 a trav\u00e9s da TVG."}
{"id": "443844", "revid": "98629", "url": "https://gl.wikipedia.org/wiki?curid=443844", "title": "Julieta G\u00f3mez Paz", "text": "Julieta G\u00f3mez Paz, nada en Buenos Aires en 1909 e finada na mesma cidade en 1995, foi unha escritora e tradutora arxentina filla de galegos.\nTraxectoria.\nFilla da escritora Mar\u00eda de los \u00c1ngeles V\u00e1zquez, emigrada \u00e1 Arxentina, onde casou cun dos fundadores do Centro Galego de Buenos Aires. Foi profesora de Filosof\u00eda na Universidade de Buenos Aires. Como investigadora e cr\u00edtica literaria estudou a obra de Alfonsina Storni, Mar\u00eda Elena Walsh, Olga Orozco, Alejandra Pizarnik, Rosal\u00eda de Castro e Elizabeth Barrett Browning. Foi colaboradora de \"La Prensa\" de Buenos Aires, \"\u00cdnsula\" de Madrid, e diversos peri\u00f3dicos e revistas de Am\u00e9rica. Ditou conferencias en B\u00e9lxica, Holanda, Su\u00edza e Espa\u00f1a.\nFalou sobre poes\u00eda galega e ditou cursos no Centro Galego de Buenos Aires, Centro Galicia, Centro Orensano, Ateneo Cultural de la Casa de Ribadumia, Instituto Argentino de Cultura Hisp\u00e1nica, Club Espa\u00f1ol, Asociaci\u00f3n Patri\u00f3tica espa\u00f1ola e outras instituci\u00f3ns. Participou no acto acad\u00e9mico na Facultade de Filosof\u00eda e Letras de Buenos Aires, en ocasi\u00f3n de celebrarse o Primeiro Congreso da Emigraci\u00f3n galega en 1956 e en diversos homenaxes a Castelao en 1986."}
{"id": "443845", "revid": "23204", "url": "https://gl.wikipedia.org/wiki?curid=443845", "title": "All That Jazz (filme)", "text": ""}
{"id": "443846", "revid": "89787", "url": "https://gl.wikipedia.org/wiki?curid=443846", "title": "Barclay Vincent Head", "text": "Barclay Vincent Head, nado na localidade inglesa de Ipswich, no condado de Suffolk, o 2 de xaneiro de 1844, e finado en Londres o 12 de xu\u00f1o de 1914, foi un historiador e un numism\u00e1tico ingl\u00e9s.\nTraxectoria.\nBarclay Vincent Head fixo os seus estudos na Escola de Gram\u00e1tica de Ipswich e en 1864, aos 20 anos, e ingresou como auxiliar no Museo Brit\u00e1nico.\nEn 1908 foi elixido vicepresidente da \"Royal Numismatic Society\".\nEntre 1869 e 1910 exerceu como adxunto \u00e1 direcci\u00f3n da redacci\u00f3n da revista \"Numismatic Chronicle\", e nese per\u00edodo casou con mary Harley Corkran. \nXa como conservador do Departamento de Moedas e Medallas do Museo Brit\u00e1nico, de 1893 a 1906, o seu traballo principal est\u00e1 representado polos \"Catalogues of Greek Coins in the British Museum\" (\"Cat\u00e1logos de Moedas Gregas no Museo Brit\u00e1nico\"), aos que contribu\u00edu en 8 dos 10 volumes de que se comp\u00f3n (publicados entre 1873 e 1906). Esta publicaci\u00f3n est\u00e1 considerada como o elemento b\u00e1sico para o estudo da moeda da Antiga Grecia.\nEn 1887 publica a s\u00faa obra \"Historia Numorum\", reeditada aumentada en 1911, considerada como a s\u00faa achega m\u00e1is importante ao terreo da numism\u00e1tica e unha gu\u00eda fundamental para os arque\u00f3logos e investigadores ata o momento pouco introducidos nesa discipilina. \nA\u00ednda que Head se xubilou en 1905, o seu labor foi continuado por George Hill, que chegou a ser director do Museo Brit\u00e1nico. Na s\u00faa carreira, Head acadou t\u00edtulos honorarios polas universidades de Oxford, Durham e Heidelberg.\nFoi tam\u00e9n correspondente do \"Institut de France\", da Academia Prusiana das Ciencias e da \"Acad\u00e9mie des Inscriptions et Belles-Lettres\" de Par\u00eds; esta \u00faltima reco\u00f1eceuno en d\u00faas ocasi\u00f3ns co seu premio Hallier de Hauteroche: en 1875, polo seu estudo sobre a cronolox\u00eda das moedas de Siracusa, e en 1879, pola s\u00faa obra sobre a moeda de Lidia e Persia.\nEn 1907 foi reco\u00f1ecido coa medalla da \"Royal Numismatic Society\" de Londres.\nEn 2001, publicouse unha edici\u00f3n ampliada de \"Historia Numorum\" s\u00f3 para a moeda grega de Italia.\nPublicaci\u00f3ns.\nEsta \u00e9 unha listaxe da bibliograf\u00eda de Head publicada na revista \"Numismatic Chronicle\" en 1914."}
{"id": "443847", "revid": "65337", "url": "https://gl.wikipedia.org/wiki?curid=443847", "title": "Barclay V. Head", "text": ""}
{"id": "443848", "revid": "65337", "url": "https://gl.wikipedia.org/wiki?curid=443848", "title": "Barclay Head", "text": ""}
{"id": "443849", "revid": "98629", "url": "https://gl.wikipedia.org/wiki?curid=443849", "title": "Santiago Basanta Silva", "text": "Santiago Basanta Silva, nado en Vilalba o 10 de xaneiro de 1899 e finado en Madrid o 30 de decembro de 1974, foi un avogado e xurisconsulto galego.\nTraxectoria.\nFoi fillo de Andr\u00e9s Basanta Olano (fillo \u00e1 s\u00faa vez do avogado Francisco Basanta Cornide, de Outeiro, Castro de Rei, e da vilalbesa Carmen Olano Silva) e de Concepci\u00f3n Silva Posada, de Mondo\u00f1edo, filla do avogado Eugenio Silva Villaronte e de Dominica Posada Villapol.\nLogo de facer Bacharelato no Instituto de Lugo, estudou Dereito na Universidade Central por libre, e en 1921 aprobou as oposici\u00f3ns ao corpo de avogados do estado.\nFoi destinado \u00e1s Delegaci\u00f3ns de Facenda de Girona, Palencia, Segovia, \u00c1vila, Alacant, Lugo e Madrid. En 1925 foi destinado \u00e1 asesor\u00eda xur\u00eddica do Ministerio da Gobernaci\u00f3n, e en 1934 \u00e1 do Ministerio de Traballo, Sanidad e Previsi\u00f3n. En 1937 destin\u00e1rono ao Goberno Xeral do Estado, en 1938 pasou ao Servizo Nacional do Contencioso e en 1939 \u00e1 asesor\u00eda xur\u00eddica da Direcci\u00f3n Xeral do Timbre e Monopolios.\nEn 1942 foi nomeado subdirector 3.\u00ba do Contencioso e xefe da Secci\u00f3n do Consultivo, pasando posteriormente a ser subdirector 1.\u00ba. En 1945 foi nomeado conselleiro e vicepresidente 2\u00ba de Tabacalera SA, cargo que ocupou at\u00e9 1968. Entre 1951 e 1957 foi subsecretario de Facienda, amais de presidente da Comisi\u00f3n de Presupostos das Cortes Espa\u00f1olas. Con este cargo interveu ante o pleno para defender ditames de leis, como a do Timbre do Estado de 1955, a de Protecci\u00f3n \u00e1 Mari\u00f1a Mercante de 1956 e diversas modificaci\u00f3ns tributarias e orzamentarias.\nRetomou o posto de avogado do Estado na asesor\u00eda xur\u00eddica do Ministerio da Vivenda. Foi o n\u00famero 1 da s\u00faa escala at\u00e9 febreiro de 1968, cando pasou \u00e1 situaci\u00f3n de supernumerario. O d\u00eda 15 dese mes foi nomeado conselleiro permanente de Estado e presidente da secci\u00f3n Quinta de Facenda.\nOcupou a presidencia da Asociaci\u00f3n Espa\u00f1ola de Dereito Financeiro, e formou parte do consello de administraci\u00f3n da International Fiscal Association, con sede en \u00c1msterdan. Foi membro do Instituto Internacional de Facenda P\u00fablica, con sede en Sarrebruken, e presidiu o Padroado do Centro de Estudos Tributarios e Econ\u00f3micos. Foi vogal do Instituto de Estudos Fiscais, e interveu nos Congresos de Knoke Zutte, Basilea, Hamburgo, Par\u00eds, Atenas, Budapest, Londres, Estocolmo e Montevideo, as\u00ed como nas Xornadas luso-hispano-americanas de Estudos Tributarios de Co\u00edmbra, Santiago de Compostela e R\u00edo de Xaneiro. En 1952 representou o Estado no Congreso Internacional de Tribunais de Contas, celebrado na Habana.\nTam\u00e9n tivo cargos na banca e a industria privada, como o de secretario xeral do Banco de Cr\u00e9dito Local e conselleiro de La Maquinista Terrestre y Mar\u00edtima, Fefasa, Inquitex, Electr\u00f3lisis del cobre ou Qu\u00edmica de Bayas entre outras empresas.\nMorreu por mor dunha embolia, e foi soterrado no cemiterio de La Almudena de Madrid.\nReco\u00f1ecementos.\nO 5 de xullo de 1972 leu o seu discurso de investidura como membro da Real Academia Espa\u00f1ola de Xurisprudencia e Lexislaci\u00f3n, en substituci\u00f3n de Jes\u00fas Mara\u00f1\u00f3n Ru\u00edz Zorrilla. O seu discurso, \"La tributaci\u00f3n sobre la tierra y su funci\u00f3n social\", foi contestado por Jos\u00e9 Larraz L\u00f3pez.\nFoi nomeado Cabaleiro Gran Cruz das ordes do M\u00e9rito Civil, Cardenal Cisneros e Isabel la Cat\u00f3lica.\nFillo predilecto de Vilalba e socio de honra do Racing Club Vilalb\u00e9s, na s\u00faa vila natal levan o seu nome unha r\u00faa e o IES Santiago Basanta Silva."}
{"id": "443850", "revid": "23204", "url": "https://gl.wikipedia.org/wiki?curid=443850", "title": "Cassandra Gava", "text": "Cassandra Gava, nada en San Francisco, California o 28 de abril de 1959, \u00e9 unha actriz e produtora estadounidense. \u00c9 co\u00f1ecida pola s\u00faa interpretaci\u00f3n da bruxa no filme de 1982 \"Conan o b\u00e1rbaro\", e como a escrava Alessa en \"High Road to China\". Apareceu en 21 filmes entre 1979 e 1998. Tam\u00e9n aparece nun cover do \u00e1lbum de Jefferson Starship \"Spitfire\", e aparece acreditada como \"princesa drag\u00f3n\"."}
{"id": "443851", "revid": "89787", "url": "https://gl.wikipedia.org/wiki?curid=443851", "title": "Val\u00e9rie Quennessen", "text": "Val\u00e9rie Quennessen, nada o 3 de decembro de 1957 e finada o 19 de marzo de 1989, foi unha actriz francesa de cinema e teatro."}
{"id": "443853", "revid": "23204", "url": "https://gl.wikipedia.org/wiki?curid=443853", "title": "Robert Easton (actor)", "text": "Robert Easton, nado como Robert Easton Burke o 23 de novembro de 1930 e finado o 16 de decembro de 2011, foi un actor estadounidense de radio, cinema e televisi\u00f3n cuxa carreira abrangue m\u00e1is de 60 anos. A s\u00faa mestr\u00eda nos dialectos do ingl\u00e9s valeulle o ep\u00edteto de \"O home das mil voces\". Durante d\u00e9cadas foi a adestrador de voz de referencia de Hollywood para a mellor dos acentos e a pronunciaci\u00f3n dos di\u00e1logos."}
{"id": "443854", "revid": "624", "url": "https://gl.wikipedia.org/wiki?curid=443854", "title": "Duque de Normand\u00eda", "text": ""}
{"id": "443855", "revid": "624", "url": "https://gl.wikipedia.org/wiki?curid=443855", "title": "Duque de Aquitania", "text": ""}
{"id": "443857", "revid": "56817", "url": "https://gl.wikipedia.org/wiki?curid=443857", "title": "Jorge Sanz Miranda", "text": "Jorge Sanz Miranda, nado en\u00a0Madrid\u00a0o\u00a026 de agosto de 1969,\u00a0\u00e9 un actor espa\u00f1ol.\nTraxectoria.\nDebuta profesionalmente con nove anos no filme\u00a0\"La miel\" (1979), de Pedro Mas\u00f3. En 1982, tras aparecer en \"Conan o b\u00e1rbaro\", protagoniza con \u00e9xito \"Cr\u00f3nica del alba.\" \"Valentina\" \u00e1s ordes de Antonio Betancor. A s\u00faa fotoxenia e naturalidade ante a c\u00e1mara conv\u00e9rteno nese momento nun dos actores novos m\u00e1is prol\u00edficos do cinema espa\u00f1ol.\nA\u00ednda na adolescencia, destaca en pel\u00edculas como \"Mambr\u00fa se fue a la guerra\", de Fernando Fern\u00e1n G\u00f3mez e \"El a\u00f1o de las luces\", de Fernando Trueba, onde coincide por primeira vez con Maribel Verd\u00fa, unha das s\u00faas parellas art\u00edsticas m\u00e1is adoitas.\nCon Vicente Aranda roda alg\u00fans dos seus filmes m\u00e1is relevantes, xa en personaxes adultos, entre elas \"Si te dicen que ca\u00ed\", \"Amantes\" e \"Libertarias\", ademais da serie de televisi\u00f3n \"Los ginetes del alba.\" En todas elas comparte protagonismo con Victoria Abril.\nO seu traballo en \"Belle \u00c9poque\" (1992) conf\u00edrmano como int\u00e9rprete de proxecci\u00f3n internacional. Dende ent\u00f3n encadea traballos de calidade e demostra a s\u00faa versatilidade en comedias como \"Los peores a\u00f1os de nuestra vida\", de Emilio Mart\u00ednez L\u00e1zaro, \"Cha-cha-ch\u00e1\", de Antonio del Real ou\u00a0\"Oviedo Express\", de Gonzalo Su\u00e1rez. Con Fernando Trueba e Pen\u00e9lope Cruz repite en \"La ni\u00f1a des tus ojos\" (1998). M\u00e1is tarde interv\u00e9n, entre outras, en \"Tuno negro\", \"El Lobo\" e \"Bienvenido a casa\"."}
{"id": "443858", "revid": "23204", "url": "https://gl.wikipedia.org/wiki?curid=443858", "title": "Cimeria (continente)", "text": "Cimeria foi un antigo continente, ou, probablemente, un conxunto de microcontinentes ou terreos ali\u00f1ados, que se moveron \u00e1 deriva desde Gondwana no hemisferio sur e acabaron chocando e acrecion\u00e1ndose con Eurasia no hemisferio norte. Constaba de partes do que hoxe son Turqu\u00eda, Ir\u00e1n, Afganist\u00e1n, o T\u00edbet, Shan\u2013Thai e pen\u00ednsula de Malaisia. Cimeria empezou a separarse das costas de Gondwanan do Oc\u00e9ano Paleo-Tetis durante o Carbon\u00edfero ou inicios do Permiano e a medida que se abr\u00eda detr\u00e1s del o oc\u00e9ano Neo-Tetis, durante o Permiano, o Paleo-Tetis foise pechando por diante de Cimeria. Cimeria separouse \u00e1 deriva de Gondwana do leste ao oeste, desde Australia ao leste do Mediterr\u00e1neo.\nComo era moi alongada, Cimeria estend\u00edase ao longo dun amplo intervalo de lonxitudes, latitudes e zonas clim\u00e1ticas.\nHistoria do concepto.\nPrimeiros conceptos.\nA existencia dun \"gran, mar Mediterr\u00e1neo antigo\" foi proposta por primeira vez polo pleont\u00f3logo austr\u00edaco Melchior Neumayr en 1883. Estudando a distribuci\u00f3n das faunas xur\u00e1sicas, conclu\u00edu que existiu un oc\u00e9ano ecuatorial que se estend\u00eda desde a India a Am\u00e9rica Central que separaba un gran continente do hemisferio norte doutros do hemisferio sur. O xe\u00f3logo austr\u00edaco Eduard Suess denominou este oc\u00e9ano mesozoico de Tetis, o oc\u00e9ano antigo que separaba o antigo continente de Gondwana, onde crec\u00eda a flora de \"Glossopteris\", dun continente boreal. O xeof\u00edsico alem\u00e1n Alfred Wegener desenvolveu o concepto dun s\u00f3 continente global, chamado Panxea, que para el non deixaba espazo para un oc\u00e9ano ecuatorial. Por\u00e9n, o xe\u00f3logo australiano Samuel Warren Carey propuxo en 1958 un mar de Tetis ao leste da Panxea, que se introduc\u00eda como unha cu\u00f1a ou gran golfo no continente. Este oc\u00e9ano foi despois identificado como unha sucesi\u00f3n de oc\u00e9anos separados por terreos ou bloques continentais que migraban cara ao norte, un dos cales era Cimeria.\nMicrocontinente iraniano.\nEn 1974, despois dun amplo traballo de campo en Oriente Pr\u00f3ximo, o xe\u00f3logo su\u00edzo Jovan St\u00f6cklin identificou unha parte do norte dos montes Alborz no norte de Ir\u00e1n como unha sutura que no Paleozoico era a costa norte de Gondwana e os restos do oc\u00e9ano Paleo-Tetis. St\u00f6cklin tam\u00e9n se decatou de que un rift de inicios do Mesozoico ou finais do Paleozoico separaba a placa Iraniana da placa de Arabia, e que outra sutura no sur deb\u00eda ser os restos do oc\u00e9ano Neo-Tetis. A apertura deste \u00faltimo debeu transformar, segundo St\u00f6cklin, Ir\u00e1n nun microcontinente. Con estas observaci\u00f3ns St\u00f6cklin foi o primeiro que identificou unha pequena parte do que despois ser\u00eda co\u00f1ecido como Cimeria.\nSt\u00f6cklin tam\u00e9n sinalou que a s\u00faa proposta lembraba o vello concepto do mundo no cal hab\u00eda dous grandes continentes, Angaralandia no norte e Gondwana no sur, separados por un oc\u00e9ano alongado, o Tetis. Ir\u00e1n non pertenc\u00eda a ning\u00fan dos continentes pero formaba parte dos dominios do Tetis. A sutura do sur de St\u00f6cklin foi confirmada despois por observaci\u00f3ns da evoluci\u00f3n da microflora de Ir\u00e1n, que ti\u00f1a unha afinidade coa de Gondwana durante o Carbon\u00edfero, pero que pasou a ter afinidade coa euroasi\u00e1tica durante o Tri\u00e1sico tard\u00edo, polo que Ir\u00e1n claramente fora \u00e1 deriva desde Gondwana a Laurasia.\nSuperterreo de Eurasia.\nNa d\u00e9cada de 1980 o xe\u00f3logo turco Cel\u00e2l \u015eeng\u00f6r ampliou finalmente o microcontinente iraniano de St\u00f6cklin m\u00e1is ao oeste, ata Turqu\u00eda e m\u00e1is ao leste, ata o T\u00edbet e o oriente distante. \u015eeng\u00f6r tam\u00e9n reutilizou o nome introducido por Suess en 1901, as \"Kimmerisches Gebirge\"\u00a0\u2013 as monta\u00f1as de \"Crimea\" ou \"monta\u00f1as Cim\u00e9ricas\".\nNa cadea monta\u00f1osa que agora se estende desde os Alpes a Indonesia, \u015eeng\u00f6r identificou, usando un esquema simplificado, dous sistemas orox\u00e9nicos distintos pero superpostos que conti\u00f1an unha gran cantidade de suturas anastomosadas: as Cim\u00e9rides m\u00e1is vellas e as Alp\u00eddicas m\u00e1is novas, que xuntas formaban o que \u015eeng\u00f6r chamou o sistema superorox\u00e9nico das Tet\u00edsides. Estes dous sistemas orox\u00e9nicos est\u00e1n as\u00ed asociados con dous per\u00edodos principais de peche oce\u00e1nico: o inicial, ao norte e moito maior das Cim\u00e9ridas, e o posterior, ao sur e de menor dimensi\u00f3n das \u00c1lpides. Cimeria era o longo \"arquip\u00e9lago\" continental que separaba os dous oc\u00e9anos antes de que se pechase o Paleo-Tetis.\nDeste xeito, o \u00e1mbito do Tetis comprend\u00eda a maior parte de Eurasia e un dilatado per\u00edodo de tempo (de norte a sur):\nPor\u00e9n, este esquema simple en parte agocha a complexa natureza dos ciclos Tetianos e a mi\u00fado \u00fasanse termos como \"Eocim\u00e9rico\" e \"Neocim\u00e9rico\" para os eventos acontecidos no Tri\u00e1sico tard\u00edo e Xur\u00e1sico tard\u00edo, respectivamente. Ademais, adoita facerse unha distinci\u00f3n entre dous dominios tetianos m\u00e1is recentes: o Tetis alpino e o Neo-Tetis. O Tetis alpino, que \u00e9 o dominio occidental neste esquema, separaba a Europa suroccidental da \u00c1frica noroccidental e estaba conectado co Atl\u00e1ntico cental. Est\u00e1 agora completamente pechado e a s\u00faa sutura comprende as Magr\u00e9bides (que se estenden desde Xibraltar a Sicilia) e os Apeninos e os Alpes. O Neo-Tethis, que \u00e9 o dominio oriental, abriuse entre Arabia e os terreos cim\u00e9ricos. A cunca leste do Mediterr\u00e1neo e o golfo de Om\u00e1n son considerados relictos do Neo-Tetis, que, por tanto, est\u00e1 a\u00ednda hoxe pech\u00e1ndose. Estes dous dominios estiveron conectados co leste de Sicilia ata o final do Xur\u00e1sico.\nHistoria tect\u00f3nica.\nNo Paleozoico tard\u00edo, cando os bloques de CImeria estaban a\u00ednda localizados na marxe norte de Gondwana, estaban lonxe de calquera marxe activa o cinto orox\u00e9nico, pero foron afectados pola subsidencia t\u00e9rmica desde a apertura no Sil\u00farico do Paleo-Tetis. As ofiolitas do Carbon\u00edferos ao Permiano ao longo de zonas de sutura atopadas no T\u00edbet e nordeste de Ir\u00e1n indican que a marxe activa do Paleo-Tetis estaba localizada al\u00ed. Forzas creadas polo tir\u00f3n da subduci\u00f3n das placas no Paleo-Tetis separaron Cimeria de Gondwana e abriron o Neo-Tetis. A dorsal mesooce\u00e1nica do Paleo-Tetis subduciu baixo Eurasia, como proban os basaltos de dorsal mesooce\u00e1nica do Permiano de Ir\u00e1n. O xiro e retroceso da placa subducente (\"slab roll-back\") no Paleo-Tetis abriu unha serie de cuncas tras arco ao longo da marxe euroasi\u00e1tica e tivo como resltado o colapso da cordilleira varisca. A medida que subduc\u00eda o Paleo-Tetis por debaixo da marxe sur de Eurasia, os oc\u00e9anos tras arco formados desde Austria a China. Alg\u00fans destes tras arcos pech\u00e1ronse durante a oroxenia cim\u00e9rica (por exemplo, a secuencia Karakaya-K\u00fcre de oc\u00e9anos tras arco en Turqu\u00eda), outros permaneceron abertos (por exemplo, os oc\u00e9anos tras arco Meliata-Maliac-Pindos na parte leste do Mediterr\u00e1neo) que orixinaron a formaci\u00f3n de oc\u00e9anos tras arco m\u00e1is novos.\nTurqu\u00eda.\nTurqu\u00eda \u00e9 un ensamblaxe de bloques continentais que durante o Permiano formaban parte da marxe norte de Gondwana. Durante o Permiano-Tri\u00e1sico, a medida que subduc\u00eda o Paleo-Tetis baixo esta marxe (no que hoxe \u00e9 o norte de Turqu\u00eda) abriuse un mar marxinal e rapidamente quedou cheo de sedimentos (que hoxe son o basamento do terreo composto de Sakarya nas P\u00f3ntides). Durante o Tri\u00e1sico tard\u00edo o Neo-Tetis empezou a abrirse detr\u00e1s de Cimeria cando o Mediterr\u00e1neo oriental e as s\u00faas d\u00faas ramas orientais se abriron no oc\u00e9ano de Bitlis-Zagros (a rama sur do Neo-Tetis).\nDurante o Xur\u00e1sico temper\u00e1n Cimeria empezou a desintegrarse detr\u00e1s do arco volc\u00e1nico do Paleo-Tetis. Isto abriu a rama norte do Neo-Tetis: os oc\u00e9anos Intra-P\u00f3ntido, de Izmh-Ancara e o T\u00e1urido interior. O peche do Paleo-Tetis no Xur\u00e1sico medio reduciu o arquip\u00e9lago cim\u00e9rico en Anatolia. Ao sur dos bloques cim\u00e9ricos hab\u00eda agora d\u00faas ramas do Neo-Tetis, a do norte, m\u00e1is grande e complexa, e a do sur, m\u00e1is reducida; separ\u00e1baas o continente Anat\u00f3lido-T\u00e1urido, e o pequeno continente de Sakarya estaba localizado na rama norte. O continente de Apulia estaba conectado co continente Anat\u00f3lido-T\u00e1urido.\nEstas d\u00faas ramas do Neo-Tetis chegaron \u00e1 s\u00faa m\u00e1ximo amplitude durante o Cret\u00e1ceo temper\u00e1n, despois do cal a subduci\u00f3n baixo Eurasia os foi consumindo gradualmente. Durante o Cret\u00e1ceo medio e tard\u00edo esta subduci\u00f3n abriu unha cunca tras arco, a cunca do mar Negro occidental, que se estend\u00eda polo oeste ata os Balc\u00e1ns ao norte do arco de illas Rhodopo-P\u00f3ntido. No Cret\u00e1ceo, esta cunca empurrou o terreo de Istanbul (preto do Istanbul de hoxe en d\u00eda) cara ao sur en fronte del, desde a plataforma de Odesa no mar Negro noroccidental. No Eoceno, o terreo finalmente chocou con Cimeria rematando as\u00ed a extensi\u00f3n do mar Negro occidental. Contemporaneamente a estes acontecementos, abriuse a cunca do mar Negro oriental cando o bloque do mar Negro oriental foi rotado en direcci\u00f3n contraria \u00e1s agullas do reloxo cara ao C\u00e1ucaso.\nNo Cret\u00e1ceo tard\u00edo a subduci\u00f3n intraoce\u00e1nica cara ao norte no Neo-Tetis deu paso \u00e1 obduci\u00f3n de mantos al\u00f3ctonos (\"nappes\") ofiol\u00edticos sobre a plataforma de Arabia desde Turqu\u00eda \u00e1 rexi\u00f3n de Om\u00e1n. Ao norte desta zona de subduci\u00f3n, os restos do oc\u00e9ano Neo-Tetis empezaron a subducir cara ao norte e orixinaron a colisi\u00f3n do bloque T\u00e1urido coa placa de Arabia durante os tempos postoligocenos. Ao norte destes sistemas, o bloque T\u00e1urido chocou coa marxe sur de Eurasia ao final do Cret\u00e1ceo. A converxencia continuou ata o final do Oligoceno. A colisi\u00f3n Arabia-Eurasia no leste de Turqu\u00eda durante o Eoceno tard\u00edo pechou as d\u00faas cuncas.\nDurante o Paleoxeno a codia oce\u00e1nica do Neo-Tetis unida \u00e1 placa Africana subduciu ao longo das fosas de Creta e Chipre. O continente Anat\u00f3lido-T\u00e1urido chocou cos bloques P\u00f3ntido e de K\u0131r\u015fehir no Paleoceno tard\u00edo-Eoceno temper\u00e1n. Isto pechou as ramas Ancara-Erzincana do norte de Neo-Tetis. Durante este peche, o xiro e retroceso da placa subducente (\"slab roll-back\") e o seu desprendemento no Eoceno tivo como resultado a inversi\u00f3n nas P\u00f3ntides e un amplo magmatismo no norte de Turqu\u00eda. Despois houbo unha extensi\u00f3n e erguemento, causando a fusi\u00f3n do material litosf\u00e9rico por debaixo das P\u00f3ntides.\nNo sur de Turqu\u00eda a subduci\u00f3n cara ao norte do Neo-Tetis ao longo da zona de subduci\u00f3n de Bitlis-Zagros orixinou magmatismo no arco de Maden-Helete (sueste de Turqu\u00eda) durante o Cret\u00e1ceo tard\u00edo-Eoceno e magmatismo tras arco nas T\u00e1uridas. A zona de subduci\u00f3n de Bitlis-Zagros pechouse finalmente no Mioceno e ao longo do Oligoceno-Neoxeno e Cuaternario o volcanismo foise facendo cada vez m\u00e1is localizado. No Oligoceno tard\u00edo, o retroceso da placa subducente na fosa hel\u00e9nica causou extensi\u00f3n no Exeo e Turqu\u00eda occidental.\nIr\u00e1n.\nA subduci\u00f3n do Neo-Tetis occidental baixo Eurasia causou un extenso magmatismo no que agora \u00e9 o nore de Ir\u00e1n. No Xur\u00e1sico temper\u00e1n este magmatismo orixinou unha forza creada polo tir\u00f3n da placa que subduc\u00eda que contribu\u00edu \u00e1 rotura da Panxea e a apertura inicial do Atl\u00e1ntico. Durante o Xur\u00e1sico tard\u00edo-Cret\u00e1ceo temper\u00e1n a subduci\u00f3n da dorsal mesooce\u00e1nica do Neo-Tetis contribu\u00edu \u00e1 rotura de Gondwana, inclu\u00edndo a separaci\u00f3n do terreo de Argo-Birmania de Australia. O microcontinente Iraniano do centro-leste suturouse con Eurasia no Tri\u00e1sico tard\u00edo durante o evento orox\u00e9nico \"eocim\u00e9rico\" rexional no norte de Ir\u00e1n, pero Ir\u00e1n est\u00e1 formado por varios bloques continentais e a \u00e1rea debeu de experimentar varios peches oce\u00e1nicos no Paleozoico tard\u00edo e Mesozoico temper\u00e1n.\nC\u00e1ucaso.\nO Gran C\u00e1ucaso e o C\u00e1ucaso menor te\u00f1en unha historia xeol\u00f3xica complicada na que se produciu a acreci\u00f3n dunha serie de terreos e microcontinentes desde o Prec\u00e1mbrico tard\u00edo ao Xur\u00e1sico dentro do armaz\u00f3n do Tetis. Estes incl\u00faen os terreos e arcos de illas do Gran C\u00e1ucaso, o mar Negro-Transcaucasia central, o Baiburt-Sevaniano, e o de Ir\u00e1n-Afganist\u00e1n.\nNa rexi\u00f3n do C\u00e1ucaso poden encontrarse restos da sutura do Paleo-Tetis no macizo de Dzirula que aforan en secuencias do Xur\u00e1sico temper\u00e1n en Xeorxia central. Constan de rochas oce\u00e1nicas do C\u00e1mbrico temper\u00e1n e os posibles restos dun arco magm\u00e1tico; as s\u00faas xeometr\u00edas suxiren que a suturaci\u00f3n foi seguida da formaci\u00f3n de fallas de desgarre. As ofiolitas tam\u00e9n afloran no macizo de Khrami no sur de Xeorxia e outro posible segmento da sutura est\u00e1 presente na rexi\u00f3n de Svanetia. A sutura \u00e9 m\u00e1is vella ao leste do C\u00e1ucaso (norte de Ir\u00e1n\u2013Turkmenist\u00e1n) pero \u00e9 m\u00e1is recente tanto ao oeste do C\u00e1ucaso coma m\u00e1is ao leste en Afganist\u00e1n e na parte norte dos montes Pamir.\nSibumasu.\nA parte m\u00e1is oriental de Cimeria, o terreo de Sibumasu, permaneceu unido ao noroeste de Australia ata hai 295\u2013290\u00a0Ma cando empezou a derivar cara ao norte, como apoian os datos paleomagn\u00e9ticos e bioxeogr\u00e1ficos. O terreo de Qiangtang estaba localizado ao oeste de Sibumasu e contiguo a el. Os estratos do Permiano inferior de Sibumasu conte\u00f1en diamictitas glacial-mari\u00f1as e faunas e floras de Gondwana, que despois se desenvolveron independentemente antes de que Sibumasu atracase en Cataisia. A r\u00e1pida viaxe cara ao norte de Sibumasu \u00e9 especialmente evidente no desenvolvemento de braqui\u00f3podos e fusul\u00ednidos.\nO terreo de Baoshan no oeste de Yunnan, China, forma a parte norte de Sibumasu. Est\u00e1 separado do bloque de Birmania pola zona de sutura de Gaoligong ao oeste, e o l\u00edmite cos continentes de China do Sur e Indochina no leste \u00e9 a zona de sutura de Chongshan e o cinto de Changning-Menglian. Igual que outras partes do leste de Cimeria, foi moi deformado polas fallas intracontinentais de desgarre formadas despois da colisi\u00f3n da India e Asia.\nOs datos paleomagn\u00e9ticos indican que o China do Sur e Indochina se moveron desde preto do ecuador ata os 20\u00b0N desde o Permiano temper\u00e1n ao Tri\u00e1sico tard\u00edo. Pola s\u00faa parte, Baoshan moveuse de forma diferente, desde os 42\u00b0S nos que estaba no Permiano temper\u00e1n aos 15\u00b0N nos que acabou no Tri\u00e1sico tard\u00edo. Estes bloques e terreos ocupaban paleolatitudes similares desde o Tri\u00e1sico tard\u00edo ao Xur\u00e1sico, o cal indica que probablemente chocaron no Tri\u00e1sico tard\u00edo. Isto est\u00e1 tam\u00e9n apoiado por probas xeol\u00f3xicas: os granitos de hai 200-230\u00a0Ma en Lincang, preto da sutura de Changning-Menglian, indican un choque continente-continente que tivo lugar no Tri\u00e1sico tard\u00edo; os sedimentos pel\u00e1xicos no cinto de ofiolitas de Changning-Menglian-Inthanon (entre Sibumasu e Indochina) te\u00f1en unha idade que vai desde o Dev\u00f3nico medio ao Tri\u00e1sico medio, mentres que, ao contrario, na sutura de Inthanon, as rochas do Tri\u00e1sico tard\u00edo non son pel\u00e1xicas e te\u00f1en chert de radiolarios e clastos turbid\u00edticos que indican que os dous bloques como m\u00ednimo se aproximaran un ao outro naquela \u00e9poca; as secuencias volc\u00e1nicas da zona \u00edgnea de Lancangjiang indican un escenario poscolisional que se desenvolveu antes das erupci\u00f3ns que houbo al\u00ed hai arredor de 210\u00a0Ma; e a fauna de Sibumasu desenvolveuse desde unha ensamblaxe non mari\u00f1a perigondw\u00e1nica no Permiano temper\u00e1n, a unha fauna end\u00e9mica de Sibumasu no Permiano medio, e a unha fauna ecuatorial-cataisiana no Permiano tard\u00edo.\nDurante o Paleozoico temper\u00e1n e medio Cimeria estaba localizada nunha marxe activa de estilo andino. Os dep\u00f3sitos glaciais e os datos paleomagn\u00e9ticos indican que Qiangtang e Shan Thai-Malaia estaban a\u00ednda localizados moi ao sur, adxacentes a Gondwana durante o Carbon\u00edfero. A fauna e flora ecuatorial da China indican que se separou de Gondwana durante o Carbon\u00edfero.\nLhasa.\nO terreo de Lhasa foi interpretado como parte de Cimeria e, se este \u00e9 o caso, debeu ir \u00e1 deriva desde Gondwana xunto con Sibumasu e Qiantang. Por\u00e9n, o momento en que Lhasa se moveu cara ao norte a\u00ednda \u00e9 moi discutido, e os datos paleomagn\u00e9ticos son extremadamente escasos. As probas sedimentol\u00f3xicas e estratigr\u00e1ficas, por exemplo, suxiren que se separaron de Gondwana no Tri\u00e1sico tard\u00edo cando Qiantang estaba xa acrecion\u00e1ndose con Eurasia.\nEsta deriva no Tri\u00e1sico tard\u00edo proposta de Lhasa tam\u00e9n foi documentada ao longo da plataforma noroeste de Australia, de onde os terreos de Birmania occidental e Woyla finalmente se separaron de Gondwana no Xur\u00e1sico tard\u00edo.\nHoxe a sutura de Bangong separa os terreos de Lhasa do terreo de Qiangtang."}
{"id": "443859", "revid": "27155", "url": "https://gl.wikipedia.org/wiki?curid=443859", "title": "Placa de Cimeria", "text": ""}
{"id": "443860", "revid": "56817", "url": "https://gl.wikipedia.org/wiki?curid=443860", "title": "Nadiuska", "text": "Roswicha Bertasha Smid Honczar, co\u00f1ecida artisticamente como Nadiuska, nada en\u00a0Schierling, Alema\u00f1a\u00a0o\u00a019 de xaneiro de 1952, \u00e9 unha actriz que desenvolveu a maior parte da s\u00faa carreira en Espa\u00f1a.\nTraxectoria.\nDe nai polaca e de pai ruso, chegou a Barcelona en 1971 e comezou a traballar como modelo. O seu salto \u00f3\u00a0cinema chegou en 1972, debutando baixo o nome de \"Nadiuska\", moito m\u00e1is f\u00e1cil que o seu nome aut\u00e9ntico. En 1973, contraeu matrimonio con Fernando Montalb\u00e1n S\u00e1nchez, chatarreiro, co fin de obter a nacionalidade espa\u00f1ola. Este matrimonio foi anulado polo Tribunal de la Rota o 14 de xullo de 1981. Participou en numerosos filmes de grande \u00e9xito, sobre todo na \u00e9poca do destape. A s\u00faa \u00faltima interpretaci\u00f3n sucedeu en 1998. En 1978 protagonizou co arxentino Alberto Olmedo o filme humor\u00edstico \"Mi mujer no es mi se\u00f1ora\" e 1982 tivo un curto papel especial en \"Conan o b\u00e1rbaro\", protagonizado por Arnold Schwarzenegger.\nA finais dos 90\u00a0sufriu graves problemas econ\u00f3micos e comezou a padecer trastornos mentais, de xeito que en 1999 foi traslada da pensi\u00f3n na que resid\u00eda \u00f3 hospital psiqui\u00e1trico Alonso Vega, onde lle diagnosticaron esquizofrenia. Unha vez cumprido o seu tratamento con mellor\u00eda, en 2002 d\u00e9ronlle o alta. Sen poder recuperarse economicamente, comezou a vagabundear por diversas zonas de Madrid e no programa de TVE presentado por Concha Velasco \"Tiempo al tiempo\" relataron a s\u00faa historia sen lograr axudala."}
{"id": "443861", "revid": "23204", "url": "https://gl.wikipedia.org/wiki?curid=443861", "title": "Roswicha Bertasha Smid Honczar", "text": ""}
{"id": "443862", "revid": "22570", "url": "https://gl.wikipedia.org/wiki?curid=443862", "title": "Sab Shimono", "text": "Sab Shimono, nado como\u00a0Saburo Shimono en Sacramento o 31 de xullo de 1937, \u00e9 un actor estadounidense de ascendencia xaponesa que apareceu en ducias de filmes e programas televisivos.\nVida persoal.\nMantivo unha relaci\u00f3n co escritor Steve Alden Nelson dende 2001. A parella rexistrouse como parella dom\u00e9stica en abril de 2005 e casou en San Diego o 23 de xu\u00f1o de 2008."}
{"id": "443863", "revid": "23204", "url": "https://gl.wikipedia.org/wiki?curid=443863", "title": "Saburo Shimono", "text": ""}
{"id": "443864", "revid": "98629", "url": "https://gl.wikipedia.org/wiki?curid=443864", "title": "Premio Bego\u00f1a Caama\u00f1o", "text": "O Premio \"Bego\u00f1a Caama\u00f1o\" \u00e1 acci\u00f3n cultural pola igualdade de x\u00e9nero \u00e9 un reco\u00f1ecemento \u00e1s persoas e iniciativas culturais e art\u00edsticas que promoven socialmente a igualdade de x\u00e9nero desde o campo da cultura. Est\u00e1 convocada pola Deputaci\u00f3n da Coru\u00f1a en memoria da xornalista, escritora, activista cultural e feminista galega Bego\u00f1a Caama\u00f1o. \nComezou a convocarse no ano 2017 e est\u00e1 dotado con 6.500 euros \nIniciativas premiadas.\nEstes son os premios outorgados nas distintas edici\u00f3ns:\nV premio: 2021.\nAsociaci\u00f3n Ambar\nPolo seu labor para eliminar a dupla discriminaci\u00f3n de ser muller e ter diversidade funcional.\nIV premio: 2020.\nA Panadar\u00eda Teatro \nO xurado outorgoulle este reco\u00f1ecemento \u00e1 compa\u00f1\u00eda que levou a escena, entre outros proxectos, a historia do matrimonio de Elisa e Marcela. O premio reco\u00f1ece o \"car\u00e1cter intrinsecamente feminista desde a s\u00faa configuraci\u00f3n empresarial at\u00e9 as s\u00faas pr\u00e1cticas laborais e est\u00e9ticas, pasando polo seu traballo de creaci\u00f3n de redes con diversos colectivos, nun contexto de estruturas fondamente patriarcais\". Do mesmo xeito, o fallo salienta a \"proposta arriscada e innovadora que explora o efecto multiplicador do teatro e a capacidade que este ten para a transformaci\u00f3n social\", e apunta que A Panadar\u00eda leva a s\u00faa creaci\u00f3n por diferentes espazos, non sempre am\u00e1beis, e amosa unha est\u00e9tica fondamente feminista de traballo corporal comprometida coa diversidade sexual e cun aproveitamento extremo de escasos recursos\". Areta Bolado, Ail\u00e9n Kendelman e Noelia Castro conforman esta compa\u00f1\u00eda fundada en 2013 e que obtivo xa m\u00faltiplos reco\u00f1ecementos polo seu traballo.\nIII premio: 2019.\nAsociaci\u00f3n Observatorio da Mari\u00f1a pola Igualdade\nO xurado destaca a \"longa traxectoria do Observatorio da Mari\u00f1a pola Igualdade, a s\u00faa interseccionalidade, a pluralidade e o impacto directo e amplo do seu labor en todos os \u00e1mbitos da sociedade\". Tam\u00e9n destaca a necesidade de \"reco\u00f1ecer iniciativas como esta que nacen na periferia, \u00e1 marxe do \u00e1mbito urbano de referencia que parece ser o eixo atl\u00e1ntico. Valorouse o traballo feito por mulleres que desenvolven unha actividade intensa pola igualdade sen se atopar nos centros de decisi\u00f3n m\u00e1is vis\u00edbeis\". Desde o 8 de marzo de 2008 o Observatorio da Mari\u00f1a pola Igualdade traballa de maneira continuada a favor da promoci\u00f3n da igualdade de x\u00e9nero tam\u00e9n desde o eido cultural, contribu\u00edndo coas s\u00faas actividades a visualizar as mulleres en sectores de relevancia econ\u00f3mica, social e cultural.\nII premio: 2018.\nPremio ex aequo: o xurado destacou que as d\u00faas candidaturas defenden, desde o \u00e1mbito da cultura, unha \"perspectiva feminista cun grande impacto\"\nreco\u00f1\u00e9ceselle \"unha traxectoria s\u00f3lida de vinte anos no \u00e1mbito da cooperaci\u00f3n cultural, con proxectos de especial interese no encontro de culturas\". Tr\u00e1tase, segundo anotan na explicaci\u00f3n do fallo, dunha \"proposta que crea pontes culturais mediante a relaci\u00f3n de actividades de Galicia con colectivos do Sul, po\u00f1endo en cuesti\u00f3n as relaci\u00f3ns de poder e hexemon\u00eda cultural\".\no xurado destacou \"unha iniciativa promovida por xente nova que, mesmo cunha traxectoria a\u00ednda curta, presenta unha aposta clara nun \u00e1mbito moi novidoso e atractivo en que levan a ilustraci\u00f3n \u00e1s r\u00faas cunha presenza importante das mulleres e a implicaci\u00f3n dos barrios en que act\u00faan\".\nI premio: 2017.\nLibrar\u00eda de Mulleres Lila de Lilith\nO xurado destacou que a Lila de Lilith, promovida por Patricia Porto Paderne, sup\u00f3n \u201cun punto de encontro e traballo dos feminismos, unha aposta econ\u00f3mica en momento de crise en que a actividade feminista e cultural era escasa, que contribu\u00edu a dinamizar urban\u00edstica e economicamente a s\u00faa contorna demostrando que o feminismo \u00e9 unha alternativa que xera traballo e riqueza cunha demanda consolidada no tempo\u201d. Insistiu na s\u00faa condici\u00f3n de \u201c\u00fanica librar\u00eda feminista de Galiza que \u00e9 xa un referente na cultura pola igualdade\u201d."}
{"id": "443865", "revid": "5863", "url": "https://gl.wikipedia.org/wiki?curid=443865", "title": "John Gardner (escritor)", "text": "John Champlin Gardner Jr., nado o 21 de xullo de 1933 e finado o 14 de setembro de 1982, foi un novelista, ensa\u00edsta, cr\u00edtico literario e profesor universitario estadounidense. \u00c9 co\u00f1ecido pola s\u00faa novela \"Grendel\", que conta a historia do mito de \"Beowulf\" dende o punto de vista do monstro."}
{"id": "443866", "revid": "23204", "url": "https://gl.wikipedia.org/wiki?curid=443866", "title": "John Champlin Gardner Jr.", "text": ""}
{"id": "443869", "revid": "54334", "url": "https://gl.wikipedia.org/wiki?curid=443869", "title": "Implicadas no Desenvolvemento", "text": "Implicadas no Desenvolvemento \u00e9 unha organizaci\u00f3n feminista de cooperaci\u00f3n ao desenvolvemento fundada en 1998 en Galicia que traballa na procura da igualdade de x\u00e9nero como piar para o desenvolvemento humano perdurable.\nFoi fundada pola escritora e int\u00e9rprete Mar\u00eda Reim\u00f3ndez e forma parte da Coordinadora Galega de ONGD.\nObxectivos e acci\u00f3ns.\nImplicadas entende a loita contra a pobreza como un exercicio de responsabilidade da cidadan\u00eda do norte en busca de espazos para que a cidadan\u00eda do Sur, e en concreto as mulleres, poidan tomar decisi\u00f3ns sobre as s\u00faas vidas. Defende que a cooperaci\u00f3n ao desenvolvemento comeza cambiando as estruturas de explotaci\u00f3n entre o Norte e o Sur e entre homes e mulleres; que o cambio ten que acontecer dende Galicia abrindo v\u00edas para que a cidadan\u00eda poida participar na presi\u00f3n mundial para o cambio; que non se pode falar de desenvolvemento cando o 50% da poboaci\u00f3n vive en situaci\u00f3n de discriminaci\u00f3n. \nPor todo iso, traballa para superar primeiro a discriminaci\u00f3n que padecen as mulleres con distintas acci\u00f3ns: traballa na sensibilizaci\u00f3n da cidadan\u00eda, nas acci\u00f3ns de presi\u00f3n pol\u00edtica, na visibilizaci\u00f3n da situaci\u00f3n das mulleres dos pa\u00edses en v\u00edas de desenvolvemento; abre portas \u00e1 participaci\u00f3n da cidadan\u00eda a trav\u00e9s do voluntariado e do apoio a campa\u00f1as internacionais. \nImplicadas \u00e9 a \u00fanica organizaci\u00f3n galega que forma parte do Cumio do Microcr\u00e9dito e pon en marcha proxectos de cooperaci\u00f3n baseados na igualdade de x\u00e9nero e na autosuficiencia das comunidades, traballando man a man coas organizaci\u00f3ns civ\u00eds do Sur.\nPublicaci\u00f3ns.\nLibros:.\nO proxecto O son das buguinas, xermolouse como unha das respostas de IND \u00e1 tsunami do 26 de decembro de 2004 na India e noutros pa\u00edses de Asia. IND realizou un chamamento solidario a diversoas narradoras/es co obxecto de editar un libro solidario que axudase a reflexionar ao p\u00fablico xuvenil galego sobre as tr\u00e1xicas consecuencias desta cat\u00e1strofe.O DVD, que acompa\u00f1a ao libro, preparado por Francisco Vila Barros, incl\u00fae un documental sobre o labor de IND en Tiruchy (India ) e Abdis Abeba (Etiop\u00eda), unha pel\u00edcula de animaci\u00f3n sobre o labor das ONGs e as pol\u00edticas de voluntariado e cooperaci\u00f3n, un documental sobre a tsunami e un xogo interactivo sobre a cooperaci\u00f3n \nLibro e CD solidarios que recolle poemas de autoras tamiles (Andal, Kutti Revathi, Malathi Maithri, Salma e Sukirtharani) e galegas (Marilar Aleixandre, Yolanda Casta\u00f1o, Marta Dacosta, Mar\u00eda do Carme Kruckenberg, Yolanda L\u00f3pez, Chus Pato e Mar\u00eda Reim\u00f3ndez).\nLibro solidario que recolle poemas de autoras et\u00edopes (Yemoddish Bekele; Mihret Kebede; Tigist Mitiku; Misrak Tefere; Azeb Yosef; Abebech Diriba) e galegas (Mar\u00eda Reim\u00f3ndez; Ant\u00eda Otero; Luc\u00eda Aldao; Est\u00edbaliz Espinosa; Marga do Val; Mar\u00eda Lado; Mar\u00eda do Cebreiro).\nAudiovisuais:.\nEst\u00e1 formado por d\u00faas curtametraxes localizadas na India e en Etiop\u00eda respectivamente. O traballo trata o tema do microcr\u00e9dito, unha metodolox\u00eda de traballo en cooperaci\u00f3n ao desenvolvemento. As d\u00faas curtas parten, ademais, da solidariedade feita dende Galicia a trav\u00e9s da organizaci\u00f3n galega Implicadas no Desenvolvemento.\nNa obra, o actor galego Luis Tosar viaxa ata T\u00e1mil Nadu, na India, para facer un obradoiro de teatro \u201ccon mulleres poderosas que intentan cada d\u00eda cambiar unha realidade inxusta\u201d, e de diferentes mulleres, como Saritha, Vanitha e Premalatha, que nalg\u00fan momento da s\u00faa vida padeceron as duras consecuencias da discriminaci\u00f3n de x\u00e9nero nese pa\u00eds. O audiovual recolle os efectos positivos nesta comunidade do traballo de Implicadas polo Desenvolvemento e doutras organizaci\u00f3n de cooperaci\u00f3n en eidos como a erradicaci\u00f3n do infanticidio feminino, o control da natalidade, a sexualidade e outros aspectos en prol da igualdade de sexos.\nFestival Impl\u00edcate! Noite de m\u00fasica e palabra solidaria.\nDesde o ano 2005, Implicadas/os no Desenvolvemento organiza este festival na temporada de Nadal. Tr\u00e1tase dunha cita anual coa cultura e a solidariedade, xa que \u00e9 un espect\u00e1culo no que se intercala m\u00fasica, teatro, danza e literatura, con audiovisuais sobre o traballo que leva a cabo Implicadas no Sur e en Galicia.Cel\u00e9brase para dar a co\u00f1ecer a filosof\u00eda de traballo de Implicadas, os seus proxectos de cooperaci\u00f3n ao desenvolvemento e as actividades de concienciaci\u00f3n. As artistas colaboran de xeito desinteresado e os cartos recadados dest\u00ednanse integramente a financiar os proxectos de cooperaci\u00f3n que a organizaci\u00f3n est\u00e1 a desenvolver.\nReco\u00f1ecemento.\nEn 2018 foi reco\u00f1ecido o seu labor a prol da igualdade pola Deputaci\u00f3n da Coru\u00f1a co Premio Bego\u00f1a Caama\u00f1o. O xurado reco\u00f1eceulle \"unha traxectoria s\u00f3lida de vinte anos no \u00e1mbito da cooperaci\u00f3n cultural, con proxectos de especial interese no encontro de culturas\" ao tratarse dunha \"proposta que crea pontes culturais mediante a relaci\u00f3n de actividades de Galicia con colectivos do Sul, po\u00f1endo en cuesti\u00f3n as relaci\u00f3ns de poder e hexemon\u00eda cultural\"."}
{"id": "443870", "revid": "23204", "url": "https://gl.wikipedia.org/wiki?curid=443870", "title": "Prokip Khmelovskyi", "text": "Prokip Khmelovskyi (en ; en ), nado en 1600 ou 1603 en Mazovia e finado o 22 de febreiro de 1664 en Derman (hoxe no distrito de Zdolbuniv, Ucra\u00edna), foi un relixioso grecocat\u00f3lico ucra\u00edno, bispo de Przemy\u015bl, Sambor e Sanok dende 1652 at\u00e9 o seu pasamento.\nTraxectoria.\nProkip Khmelovskyi naceu en Mazovia nunha familia da nobreza cat\u00f3lica latina, arredor do ano 1600. Quedou orfo a temper\u00e1 idade, pasou ao rito bizantino, e entrou nos basilianos. En 1620 comezou os seus estudos no colexio xesu\u00edta de Braunsberg, e entre 1627 e 1631 estudou no colexio xesu\u00edta de Praga. Logo de ser ordenado sacerdote predicou en Minsk e en \u017dyrovicy. Posteriormente foi reitor do colexio de Volodymyr dende 1639.\nO 24 de agosto de 1639 Kasiian Sakovych renunciou ao cargo de arquimandrita do mosteiro da Exaltaci\u00f3n da Santa Cruz de Dubno, e Khmelovskyi pasou a ser o abade do mosteiro.\nFoi nomeado bispo coadxutor de Przemy\u015bl, Sambor e Sanok xunto a Atanasii Krupetskyi en 1651, e o 2 de marzo do mesmo ano foi consagrado bispo en Polack polo metropolita Antin Seliava. No mesmo ano foi tam\u00e9n nomeado administrador de Lutsk-Ostroh. Como coadxutor de Krupetsyi loitou por garantir os seus dereitos episcopais fronte ao ortodoxo Antonii Vynnytskyi; logo do pasamento de Krupetskyi sucedeuno como bispo diocesano, recibindo a aprobaci\u00f3n real o 21 de setembro de 1652, o que reavivou a disputa con Vynnytskyi. Non foi quen de tomar posesi\u00f3n da s\u00e9 de Przemy\u015bl, e estabeleceuse en Walawa, adic\u00e1ndose sobre todo \u00e1 restauraci\u00f3n da eparqu\u00eda de Ostroh. \nEn 1662 tomou como coadxutor a Antin Terletskyi. Enfermo e agotado, retirouse da vida activa e estabeleceuse en Derman, onde finou o 22 de febreiro de 1664."}
{"id": "443871", "revid": "1131", "url": "https://gl.wikipedia.org/wiki?curid=443871", "title": "Zeeland", "text": ""}
{"id": "443872", "revid": "1131", "url": "https://gl.wikipedia.org/wiki?curid=443872", "title": "Ze\u00ealand", "text": ""}
{"id": "443873", "revid": "98629", "url": "https://gl.wikipedia.org/wiki?curid=443873", "title": "Litocranius walleri", "text": "Litocranius walleri \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos.\n\u00c9 unha especie monot\u00edpica, isto \u00e9, a \u00fanica do seu x\u00e9nero, na que se reco\u00f1ecen d\u00faas subespecies. \nTaxonom\u00eda.\nDescrici\u00f3n.\nX\u00e9nero.\nO x\u00e9nero describiuno en 1886 o entom\u00f3logo austr\u00edaco Franz Friedrich Kohl, en \"Ann. K. K. Naturhist. Hofmus. Wien\", 1: 79.\nEspecie.\nA especie fora descrita varios anos antes, en 1878, polo naturalista anglo-irland\u00e9s Victor Brooke, baixo o nome de \"Gazella walleri\", no traballo publicado en \"Proc. Zool. Soc. Lond\"., 1878: 929. Posteriormente foi reclasificada no x\u00e9nero descrito por Kohl.\nEtimolox\u00eda.\nX\u00e9nero.\nO nome do x\u00e9nero, \"Litocranius\", est\u00e1 formado polos elmentos \"Lito-\" e \"-cranius\", adaptaci\u00f3ns ao lat\u00edn cient\u00edfico dos termos do grego antigo \u03bb\u03af\u03b8\u03bf\u03c2 \"l\u00edthos\" ('pedra', 'rocha') e \u03ba\u03c1\u03ac\u03bd\u03b9\u03bf\u03bd \"kr\u00e1nion\" ('cranio'), en alusi\u00f3n ao espesor e dureza do cranio deste animal. \nEspecie.\nO nome espec\u00edfico, \"walleri\" \u00e9 unha homenaxe que Brooke lle fixo a Horace Waller, superintendente laico das Misi\u00f3ns de Africa Central baixo o liderado do bispo Charles F. Mackenzie, e que era amigo do doutor Livingstone.\nSubespecies.\nA maior\u00eda dos autores reco\u00f1ecen d\u00faas subespecies, a\u00ednda que alg\u00fans consideran estas como especies separadas.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nNomes vulgares.\nO seu nome en suahili \u00e9 \"swala twiga\", que significa 'gacela xirafa', polo que na bibliograf\u00eda en castel\u00e1n e noutras linguas rom\u00e1nicas a especie \u00e9 co\u00f1ecida con este nome, gacela xirafa (coas modificaci\u00f3ns pertinentes en cada lingua). Ademais, na bibliograf\u00eda internacional \u00e9 com\u00fan denominala gerenuc ou gerenuk, nome vern\u00e1culo que procede do somal\u00ed, \"g\u00e1r\u00e1n\u00faug\", que significa \"pescozo de xirafa\".\nCaracter\u00edsticas.\nAparencia xeral.\n\u00c9 un ant\u00edlope de tama\u00f1o mediano, esvelto e gr\u00e1cil, coas patas finas e longas, con guedellas de longos pelos nos xeonllos, que lles confiren gran velocidade na carreira. A s\u00faa caracter\u00edstica m\u00e1is salient\u00e1bel \u00e9 a de presentar un colo excepcionalmente longo, caracter\u00edstica da cal recibe varios dos seus nomes vulgares. A cabeza \u00e9 pequena e estreita, pero os seus ollos e as s\u00faas orellas son grandes; o foci\u00f1o presenta unha tira estreita espida entre as fosas nasais, e remata nuns labios con moita mobilidade.&lt;br&gt; S\u00f3 os machos presentan cornos, que son robustos e presentan moitos aneis, amplamente separados na base, de secci\u00f3n oval, tendendo a adoptar unha forma de lira, curvados ao principio cara a f\u00f3ra e cara a arriba, despois cara a atr\u00e1s e cara a dentro, coas puntas reurvadas cara a arriba ou cara a diante; ademais, os machos pos\u00faen un colo m\u00e1is musculado que as femias que, en lugar de cornos, exhiben unha guedella esura no curuto, e son dun tama\u00f1o e peso algo menores cos dos machos.&lt;br&gt; A cola e m\u00e1is ben curta, ensanchada e esmagada na base, afus\u00e1ndose despois at\u00e9 a geudella de pelo negro terminal, polo que parece m\u00e1is longa a simple vista. \nComo moitas outras gacelas, as de Weller pos\u00faen gl\u00e1ndulas preorbitais (diante dos ollos) que segregan unha substancia olorosa similar ao alcatr\u00e1n. Tam\u00e9n presentan gl\u00e1ndulas de olor nos xeonllos, ocultas polas guedellas de pelo, e entre as fendas dos pezu\u00f1os. Non te\u00f1en gl\u00e1ndulas inguinais.\nColoraci\u00f3n.\nA coloraci\u00f3n xeral, nas partes superiores, \u00e9 parda avermellada, coa parte superior do lombo m\u00e1is escura, contrastando coa parda m\u00e1is clara dos flancos, non presentan ningunha banda lateral, e as partes inferiores son brancas, a li\u00f1a de separaci\u00f3n entre os flancos e o ventre branco est\u00e1 definida claramente. A parte media da face \u00e9 avermellada escura, sen marcas faciais, e presentan un anel branco ao redor os ollos, que se estende como unha delgada lista cara ao foci\u00f1o. \nDimensi\u00f3ns.\nOs machos miden entre 155 e 160 cm de lonxitude de cabeza e tronco, e as femias, de entre 140 e 155 cm; a altura na cruz \u00e9 de entre 95 e 105 cm nos machos, e de entre 90 a 100 cm nas femias; a cola mide entre 23 e 25 cm. O peso oscila entre 35 e os 50 kg nos machos , e entre os 30 e os 40 kg nas femias. \nH\u00e1bitat e distribuci\u00f3n.\nH\u00e1bitat.\n\"Litocranius walleri\" vive en chairas semi\u00e1ridas con matogueiras secas e espi\u00f1entas do Corno de \u00c1frica, mesmo en zonas des\u00e9rticas chegando polo sur at\u00e9 Tanzania, o que representa un dos casos de sepervivencia en terras secas entre os ant\u00edlopes. \nDistribuci\u00f3n.\nAntigamente ocupaba amplamente as zonas de matogueiras semi\u00e1ridas do nordeste de \u00c1frica, desde o sur de Djibuti at\u00e9 o nordeste de Tanzania. O l\u00edmite norte da s\u00faa \u00e1rea de dispersi\u00f3n era aproximadamente os 11\u00ba 30' N en Djibuti, e o l\u00edmite sur situ\u00e1base ao redor do Parque Nacional Tarangire, en Tanzania. \nA\u00ednda hoxe ocupa gran parte da s\u00faa distribuci\u00f3n hist\u00f3rica. Funaioli e Simonetta indicaron, en 1966, que era a especie de ant\u00edlope m\u00e1is com\u00fan e estendida en toda Somalia, pero hai pouca informaci\u00f3n recente dispo\u00f1\u00edbel sobre a s\u00faa distribuci\u00f3n actual al\u00ed, e se sup\u00f3n que a s\u00faa \u00e1rea se reducira en gran medida. Segundo Mallon e Jama, a especie mantense amplamente difundida, pero pouco estendida en Somalilandia (norte de Somalia).\nDistribuci\u00f3n da subespecies.\nA \u00e1rea de dispersi\u00f3n da subespecie setentrional, \"Litocranius walleri sclateri\", est\u00e1 restrinxida ao sur de Djibuti, o nordeste de Somalia (distrito de Berbera) e partes adxacentes do leste de Etiop\u00eda, e s\u00f3 est\u00e1 presente en moi poucas zonas protexidas.\nA distribuci\u00f3n da subespecie meridional \u00e9 m\u00e1is ampla, xe que se encontra no nordeste de Tanzania, en toda Kenya, no sur de Somalia e no sur de Etiop\u00eda.\nBiolox\u00eda.\nCostumes.\n\"Litocranius walleri\" vive solitario ou formando pequenos grupos de at\u00e9 sete cabezas.\nAlimentaci\u00f3n.\n\u00c9 un dos varios e exemplos dunha especie adecu\u00e1ndose a un nicho especializado nun ecosistema complexo. A pesar de que alg\u00fans animais compiten pola mesma comida, moitas das diferentes especies que habitan xuntas non se alimentan das mesmas plantas, ou as comen en diferentes estadios do seu desenvolvemento, ou en diferentes alturas. Alim\u00e9ntase a distancias m\u00e1is elevadas do chan que outras gacelas e moitos outros ant\u00edlopes, mant\u00e9ndose levantado sobre as s\u00faas patas traseiras, co longos pescozos estendido, para comer as ramas dos arbustos altos. A\u00ednda que outras gacelas poden tam\u00e9n levantarse sobre as s\u00faas patas traseiras, como \"Ammodorcas clarkei\", o generuc \u00e9 \u00fanico ant\u00edlope que pode manterse nesta posici\u00f3n e mesmo cami\u00f1ar unha certa distancia desta maneira. \nA principal vantaxe do seu comportamento alimentario, altamente selectivo, \u00e9 que s\u00f3 inxire as partes m\u00e1is sucosas e nutritivas das plantas; probabelmente esta \u00e9 a causa de que se independizaran da auga (mesmo en catividade apenas beben nunca), o que lle permite habitar en terras moi secas que para moitos b\u00f3vidos ser\u00edan inh\u00f3pitas. Come sobre todo follas, xunto algunhas flores e froitos dunha gran variedade de \u00e1rbores e arbustos (tense calculado que no Parque Nacional de Tsavo, en Kenya, alim\u00e9ntase de m\u00e1is de 80 especies diferentes). Utiliza as patas dianteiras para baixar as ramas m\u00e1is altas, e pode alcanzar follas situadas at\u00e9 uns 3 m do chan. As follas m\u00e1is tenras e os abrochos das \u00e1rbores e os arbustos espi\u00f1entos conforman a maior parte da s\u00faa dieta, xunto cunha nutritiva mestura de insectos. Non comen pasto, nin requiren auga, xa que obte\u00f1en suficiente l\u00edquido das plantas das que se alimenta, polo que pode sobrevivir en zonas moi secas e at\u00e9 en desertos.\nA s\u00faa dieta var\u00eda substancialmente nas estaci\u00f3ns chuviosas e secas, cando a dispo\u00f1ibilidade de plantas tam\u00e9n cambia. Algunhas das plantas das que comen son perennifolias, que te\u00f1en follas grosas, bastante duras e cubertas por unha espesa cut\u00edcula que evita a evaporaci\u00f3n da auga; nestas plantas perennes os \"litocranius walleri\" son moi selectivos, que olen coidadosamente a planta antes arrincarlle as follas e os abrochos pequenos e tenros cos seus labios extraordinariamente m\u00f3biles; estes, xunto co seu afiado foci\u00f1o, perm\u00edtenlles tam\u00e9n apa\u00f1ar as delicadas folli\u00f1as das acacias evitando as perigosa espi\u00f1as. Por\u00e9n, estas vantaxes te\u00f1en tam\u00e9n os seus custos, pois nas secas zonas en que habita as plantas con alimentos adecuados est\u00e1n moi espalladas, especialmente na estaci\u00f3n seca, e recoller os suficientes para satisfacer tanto as s\u00faas necesidades de enerx\u00eda como de auga exixe dedicar \u00e1 s\u00faa busca un tempo consider\u00e1bel. Isto ten dous inconvenientes principais: en primeiro lugar, o animal debe gastar o m\u00ednimo de enerx\u00eda, o que consegue \u2014en parte\u2014 evitando actividades arduas, como as loitas e as viaxes estacionais a grandes distancias; en segundo lugar, as s\u00faas poboaci\u00f3ns non poden alcanzar altas densidades de biomasa en comparaci\u00f3n con outras especies de ungulados.\nReproduci\u00f3n.\nO per\u00edodo de xestaci\u00f3n non se co\u00f1ece exactamente, e se calcula que pode durar de 6 a 7 meses, polo que son pos\u00edbeis dous partos ao ano. \nCando est\u00e1 lista para dar a luz, a femia deixa o grupo dirix\u00edndose a un lugar apartado. Logo de parir unha soa cr\u00eda, l\u00e1mea para limpala e come a placenta, para aproveitar os nutrientes que pos\u00fae e para evitar que o olor atraia a predadores. Ao estaren adaptados para alimentarse de plantas que se encontran todo o ano perm\u00edtelles teren cr\u00edas en calquera momento, en vez de s\u00f3 antes da temporada de chuvias, como sucede nos animais que se alimentan de pasto.\nDurante a s\u00faa primeira semana de vida, ou at\u00e9 que poida cami\u00f1ar ao paso dos adultos, a cr\u00eda pasa o tempo agochada entre os arbustos. A nai acode a onde se agocha a cr\u00eda 3 ou 4 veces ao d\u00eda para aleitala, e limpar ou comer coidadosamente os seus refugallos para non deixar rastros de olor. As femias \"choran\" suavemente para comunicarse coas s\u00faas cr\u00edas.\nFiloxenia.\nEn 1999, un estudo filoxen\u00e9tico baseado no citocromo b e no citocromo c oxidase (subunidade III) mostrou que a tribo dos antilopinos, \u00e1 que pertence \"Litocranius walleri\", \u00e9 monofil\u00e9tica.\nEn 2013, Eva Verena B\u00e4rmann (da Universidade de Cambridge) e os seus colegas revisaron a filoxenia do antilopinos en base a datos de ADN nuclear e mitocondrial.\nO cladograma efectuado por eles demostrou que o \"Antidorcas marsupialis\" forma un clado con \"Litocranius walleri\".\nEste clado \u00e9 irm\u00e1n da saiga (\"Saiga tartarica\", da tribo dos saiguinos) e dos x\u00e9neros \"Antilope\" (Ant\u00edlope da India), \"Eudorcas\", \"Gazella\" e \"Nanger\" (da tribo dos antilopinos).\nStatus.\nEst\u00edmase que especie est\u00e1 moi cerca de alcanzar o limiar de \"vulner\u00e1bel\", segundo o criterio baseado nunha diminuci\u00f3n da s\u00faa poboaci\u00f3n de polo menos un 25 % nos \u00faltimos 14 anos (tres xeraci\u00f3ns) calculada desde 2002 a 2016. Esta diminuci\u00f3n contin\u00faa debido \u00e1 caza e \u00e1 degradaci\u00f3n do seu h\u00e1bitat causado polo pastoreo de gando e a talacorte de \u00e1rbores. Por iso a UICN cualifica o seu status xa como \"vulner\u00e1bel\"."}
{"id": "443874", "revid": "1131", "url": "https://gl.wikipedia.org/wiki?curid=443874", "title": "Crown Resources", "text": "Crown Resources \u00e9 unha empresa de orixe rusa propiedade de Alfa Group, co fundada por Mikhail Fridman en 1992 e con sede na cidade su\u00edza de Zug. Crown Resources era a empresa propietaria da carga do Prestige. Alfa Group con sede en Xibraltar, as illas Virxes Brit\u00e1nicas e Luxemburgo, vendeu t\u00f3dalas acci\u00f3ns de Crown Resources pola mala imaxe que daba \u00e1 corporaci\u00f3n. A nova petroleira foi renomeada como \"Energy, Resources and Commodities Trading Company (ERC).\""}
{"id": "443875", "revid": "96271", "url": "https://gl.wikipedia.org/wiki?curid=443875", "title": "Mikhail Fridman", "text": "Mikhail Fridman, nado en Lviv (Ucra\u00edna) o 21 de abril de 1964, \u00e9 un empresario e banqueiro ruso.\nTraxectoria.\nNado nunha familia xud\u00eda de enxe\u00f1eiros, \u00e9 o fundador e propietario de Alfa Group, propietario de Crown Resources empresa propietaria da carga do \"Prestige\"."}
{"id": "443887", "revid": "25871", "url": "https://gl.wikipedia.org/wiki?curid=443887", "title": "Franco Columbu", "text": "Franco Columbu, nado en\u00a0Ollolai, na\u00a0provincia de Nuoro, o\u00a07 de agosto de 1941,\u00a0e finado en San Teodoro (Nuoro) o 30 de agosto de 2019, foi un culturista e actor\u00a0italiano. Ga\u00f1ou o t\u00edtulo de Mr. Olympia en 1976 e 1981.\nEra co\u00f1ecido dentro do culturismo como \"The Sardinian Strongman\". Foi o segundo culturista europeo en ga\u00f1ar a competici\u00f3n de M\u00edster Olympia, despois do austr\u00edaco Arnold Schwarzenegger.\nTraxectoria.\nColumbu naceu en Ollolai, Sarde\u00f1a, Italia. Comezando a s\u00faa carreira deportiva como boxeador, Columbu progresou no deporte ol\u00edmpico do levantamento de pesas e o culturismo despois de ga\u00f1ar o t\u00edtulo de M\u00edster Olympia en 1976 e 1981.\nColumbu \u00e9 bo amigo de Arnold Schwarzenegger, \u00f3 que co\u00f1eceu en M\u00fanic en 1965 e participou en varias competici\u00f3ns de culturismo a nivel internacional. Para as competici\u00f3ns de M\u00edster Olympia, competiu na categor\u00eda das 200 libras (90,7\u00a0kg), mentres que Schwarzenegger estaba na categor\u00eda de m\u00e1is de 200 libras.\nColumbu serviu de padri\u00f1o na voda de Schwarzenegger e Mar\u00eda Shriver en 1986, ambos chegaron aos Estados Unidos polo gur\u00fa do culturismo Joe Weider en 1969. Os dous culturistas europeos comezaron un negocio de albanelar\u00eda chamado \"European Brick Works\", en 1969, segundo un informe publicado polo xornal estadounidense \"The New York Times\".\nMorreu na praia de San Teodoro (Nuoro) por un colapso, o 30 de agosto de 2019."}
{"id": "443888", "revid": "23204", "url": "https://gl.wikipedia.org/wiki?curid=443888", "title": "Jack Taylor", "text": "Jack Taylor, nado como George Brown Randall o 21 de outubro de 1936 \u00e9 un actor estadounidense."}
{"id": "443889", "revid": "23204", "url": "https://gl.wikipedia.org/wiki?curid=443889", "title": "George Brown Randall", "text": ""}
{"id": "443890", "revid": "1131", "url": "https://gl.wikipedia.org/wiki?curid=443890", "title": "Roy Thomas", "text": "Roy Thomas, nado en Missouri o 22 de novembro de 1940, \u00e9 un guionista e editor de banda dese\u00f1ada estadounidense.\nTraxectproa.\nFoi o primeiro en suceder Stan Lee como redactor xefe de Marvel Comics. \u00c9 co\u00f1ecido especialmente por levar a Conan o b\u00e1rbaro \u00e1 banda dese\u00f1ada, cunha serie de historias que ampliaban a cronolox\u00eda estabelecida polo seu creador (Robert E. Howard) para a personaxe, o que puxo de moda as historias de espada e hechicer\u00eda nas bandas dese\u00f1adas.\nHerdou de Stan Lee os gui\u00f3ns de boa parte das colecci\u00f3ns de superheroes orixinais de Marvel, realizando longas etapas en \"Avengers\" e \"X-Men\", entre outras. Tam\u00e9n \u00e9 co\u00f1ecido pola s\u00faa defensa das personaxes da Idade de ouro de banda dese\u00f1ada, especialmente do grupo de superheroes dos anos 1940s \"A Sociedade da Xustiza de Am\u00e9rica\", destacando no seu traballo para DC Comics a s\u00faa etapa en \"All-Star Squadron\"."}
{"id": "443892", "revid": "23204", "url": "https://gl.wikipedia.org/wiki?curid=443892", "title": "Ladr\u00f3ns na casa", "text": "Ladr\u00f3ns na casa (titulado orixinalmente en ingl\u00e9s \"Rogues in the House\") \u00e9 un dos relatos protagonizados polo personaxe de espada e bruxar\u00eda Conan o b\u00e1rbaro, escrito por Robert E. Howard e publicado por primeira vez na revista \"pulp\" \"Weird Tales\" en 1934. Est\u00e1 ambientado na m\u00edtica Era Hiboria, o universo de ficci\u00f3n que Howard creou para os relatos da s\u00faa personaxe, e nel Conan verase involucrado no xogo de poder entre dous homes influentes, que loitan polo control dunha cidade.\nFoi traducido \u00f3 galego por Tom\u00e1s Gonz\u00e1lez Ahola e foi publicado dentro da colecci\u00f3n \"Conan I\" de Urco Editora no ano 2011."}
{"id": "443893", "revid": "23204", "url": "https://gl.wikipedia.org/wiki?curid=443893", "title": "Rogues in the House", "text": ""}
{"id": "443894", "revid": "98629", "url": "https://gl.wikipedia.org/wiki?curid=443894", "title": "O coloso negro", "text": "O coloso negro (titulado orixinalmente en ingl\u00e9s \"Black Colossus\") \u00e9 un dos primeiros relatos protagonizados pola personaxe ficticia de espada e bruxar\u00eda Conan o b\u00e1rbaro. Foi escrito por Robert E. Howard e publicado por primeira vez na revista \"pulp\" \"Weird Tales\" en 1933. O relato est\u00e1 ambientado na m\u00edtica Era Hiboria e narra a historia de Conan liderando o ex\u00e9rcito desmoralizado de Khoraja contra un malvado feiticeiro chamado Natohk.\nFoi traducido \u00f3 galego por Tom\u00e1s Gonz\u00e1lez Ahola e foi publicado dentro da colecci\u00f3n \"Conan IV\" de Urco Editora no ano 2011.\nSinopse.\nUn poderoso meigo chamado Thugra Khotan \u00e9 espertado do seu so\u00f1o de tres mil anos por un desafortunado ladr\u00f3n chamado Shevatas (que non sobreviviu \u00e1 experiencia). Thugra esperta con ansias de dominar o mundo, adopta o nome de Natohk e re\u00fane un ex\u00e9rcito de tribos do deserto coa intenci\u00f3n de conquistar as naci\u00f3ns de Hiboria. Por\u00e9n, o pequeno reino de Khoraja interponse no seu cami\u00f1o, un pa\u00eds gobernado nese momento por Yasmela, irm\u00e1 do rei, que est\u00e1 cativo no reino veci\u00f1o de Ofir. No temor da invasi\u00f3n de Natohk, Yasmela p\u00eddelle consello \u00f3 deus dos seus devanceiros, Mitra, e este dille que debe aventurarse nas r\u00faas e entregar a defensa do seu reino \u00f3 primeiro home que atope.\nO primeiro home que atopa \u00e9 Conan o b\u00e1rbaro. Este xa ten un posto no seu ex\u00e9rcito, pero agora d\u00e1lle plenos poderes, con gran desgusto dos outros comandantes. Conan demostra habilidade nas t\u00e1cticas militares, pero os seus esforzos son socavados por nobres arrogantes, quen en realidade son v\u00edtimas da maxia de Natohk. Mentres tanto, o feiticeiro xa manifestou que a conquista do mundo non \u00e9 o \u00fanico que quere: tam\u00e9n desexa a Yasmela para el.\nA historia culmina cunha gran batalla no paso de Shamla. Conan derrota \u00f3 ex\u00e9rcito e Natohk fai un \u00faltimo intento para estar con Yasmela. Conan pers\u00e9gueo e combaten nas ru\u00ednas dun templo estixio."}
{"id": "443895", "revid": "23204", "url": "https://gl.wikipedia.org/wiki?curid=443895", "title": "Black Colossus", "text": ""}
{"id": "443896", "revid": "22570", "url": "https://gl.wikipedia.org/wiki?curid=443896", "title": "Nacer\u00e1 unha bruxa", "text": "Nacer\u00e1 unha bruxa (titulado orixinalmente en ingl\u00e9s \"A Witch Shall Be Born\") \u00e9 un dos relatos orixinais que Robert E. Howard escribiu para a s\u00faa personaxe de espada e bruxar\u00eda, Conan o b\u00e1rbaro. Escrito e publicado en 1934 na revista \"Weird Tales\" o relato trata dunha bruxa que substit\u00fae \u00e1 s\u00faa irm\u00e1 xemelga como ra\u00ed\u00f1a dunha cidade-estado, o que a fai entrar en conflito con Conan, quen at\u00e9 ent\u00f3n fora o capit\u00e1n da garda da ra\u00ed\u00f1a. Temas da paranoia e a dualidade das irm\u00e1s xemelgas son de suma importancia nesta historia, pero tam\u00e9n a te\u00f1en elementos do conflito entre a barbarie e a civilizaci\u00f3n, unha tem\u00e1tica com\u00fan a todas as historias de Conan.\nFoi traducido \u00f3 galego por Tom\u00e1s Gonz\u00e1lez Ahola e foi publicado dentro da colecci\u00f3n \"Conan II\" de Urco Editora no ano 2012."}
{"id": "443897", "revid": "23204", "url": "https://gl.wikipedia.org/wiki?curid=443897", "title": "A Witch Shall Be Born", "text": ""}
{"id": "443898", "revid": "22570", "url": "https://gl.wikipedia.org/wiki?curid=443898", "title": "A torre do elefante", "text": "A torre do elefante (titulado orixinalmente en ingl\u00e9s \"The Tower of the Elephant\") \u00e9 un dos relatos protagonizados polo personaxe de ficci\u00f3n Conan o Cimerio. Foi escrito polo autor \"pulp\" estadounidense Robert E. Howard e est\u00e1 ambientado na m\u00edtica Era Hiboria, un universo de ficci\u00f3n de espada e bruxar\u00eda tam\u00e9n creado por Howard. Este relato constit\u00fae a primeira gran aventura da vida do cimerio, un cl\u00e1sico a mi\u00fado citado tanto por Howard como polos seus estudosos como un dos mellores relatos de Conan.\nFoi traducido \u00f3 galego por Tom\u00e1s Gonz\u00e1lez Ahola e foi publicado dentro da colecci\u00f3n \"Conan I\" de Urco Editora no ano 2011.\nTrama.\nA historia desenv\u00f3lvese na cidade de Zamora, chamada por alg\u00fans Arenjun, ou a Cidade dos Ladr\u00f3ns. No texto orixinal de Howard nunca chamou \u00e1 cidade Arenjun - isto foi engadido por Lyon Sprague de Camp na s\u00faa introduci\u00f3n \u00e1 historia.\nUn mozo Conan est\u00e1 a beber nunha taberna cando oe por casualidade describir unha fabulosa xoia chamada o \u00abCoraz\u00f3n do Elefante\u00bb. A xoia est\u00e1 custodiada, nunha torre do mesmo nome, por un malvado bruxo chamado Yara. Cando Conan tenta sacarlle \u00f3 home m\u00e1is informaci\u00f3n, prod\u00facese unha pelexa. A medida que comezan a pelexar, unha candea \u00e9 derrubada polos espectadores desconcertados afundindo a taberna na escuridade. Na confusi\u00f3n resultante, Conan mata o home e escapa polas r\u00faas da cidade.\nDespois desta pelexa de taberna, o cimerio disponse a roubar a xoia mencionada e cr\u00fazase no cami\u00f1o de Taurus de Nemedia, co\u00f1ecido como o \u00abpr\u00edncipe dos ladr\u00f3ns\u00bb, que conta con prop\u00f3sitos semellantes. Os dous ladr\u00f3ns comprom\u00e9tense a traballar xuntos e, despois de loitar contra uns le\u00f3ns nos xard\u00edns da torre, escalan dita torre lendaria. \u00d3\u00a0chegar \u00f3 cumio, Tauro morre pola mordedura velenosa dunha xigantesca ara\u00f1a que Conan \u00e1 s\u00faa vez mata nunha batalla fren\u00e9tica."}
{"id": "443899", "revid": "23204", "url": "https://gl.wikipedia.org/wiki?curid=443899", "title": "The Tower of the Elephant", "text": ""}
{"id": "443900", "revid": "27155", "url": "https://gl.wikipedia.org/wiki?curid=443900", "title": "Gris\u00f3n", "text": ""}
{"id": "443901", "revid": "23204", "url": "https://gl.wikipedia.org/wiki?curid=443901", "title": "Hoichi o desorellado", "text": " \u00e9 un personaxe da mitolox\u00eda xaponesa. A s\u00faa historia \u00e9 ben co\u00f1ecida no\u00a0Xap\u00f3n, e \u00e9 co\u00f1ecida tam\u00e9n en occidente grazas \u00f3 libro \"Kwaidan\" de Lafcadio Hearn.\nHoichi adoita ser asociado co santuario Akama en Shimonoseki, xa que a s\u00faa historia ten lugar no templo budista Amidaji, que precedeu \u00f3 santuario antes de que o\u00a0xinto\u00edsmo\u00a0se convertese na relixi\u00f3n estatal do Xap\u00f3n.\nLenda.\nDe acordo coa lenda, Hoichi era un m\u00fasico e bardo cego (\"biwa h\u014dshi\"), o cal posu\u00eda unha maxistral habilidade coa biwa. Era particularmente bo tocando a historia de Heike, un poema \u00e9pico describindo a ca\u00edda do emperador Antoku, quen est\u00e1 soterrado no templo Amidaji. As s\u00faas melod\u00edas eran tan marabillosas que nin kijin nin yokai pod\u00edan conter as b\u00e1goas \u00f3 escoitalas. Malia\u00a0o seu talento, Hoichi era moi pobre e non ti\u00f1a outro fogar que a hospedaxe en Amidaji que un sacerdote lle dispensaba.\nUnha noite, mentres tocaba a biwa no p\u00f3rtico do templo, Hoichi foi visitado por un escuro samurai, que explicou que o seu se\u00f1or, un rico e poderoso nobre hospedado nas proximidades, ouvira falar da s\u00faa destreza musical e enviouno a buscalo para que tocase para el. O guerreiro levou \u00f3 cego Hoichi at\u00e9 o que parec\u00eda ser unha luxosa casa, o cal estra\u00f1ou \u00f3 m\u00fasico, que non sab\u00eda que houbese tal mansi\u00f3n na rexi\u00f3n. Xa dentro, Hoichi foi recibido con entusiasmo, e ped\u00eduselle que tocase a historia de Heike. A actuaci\u00f3n de Hoichi foi encomiada por t\u00f3dolos presentes, quen se desfixeron en loanzas sobre el e a s\u00faa m\u00fasica, e convid\u00e1rono a volver a seguinte tarde para continuar tocando. Antes de ser guiado de volta \u00f3 seu templo, os habitantes da casa advert\u00edronlle que o se\u00f1or para quen tocara estaba a viaxar de inc\u00f3gnito, e non deb\u00eda falarlle a ningu\u00e9n do sucedido al\u00ed.\nDurante os d\u00edas seguintes, o samurai visitou a Hoichi cada noite e levouno at\u00e9 a casa do nobre para tocar. Por\u00e9n, nunha ocasi\u00f3n a ausencia de Hoichi foi descuberta polo seu amigo, o sacerdote de Amidaji, quen comezou a sospeitar sobre o asunto, polo que ordenou a dous dos seus serventes seguir \u00f3 m\u00fasico a seguinte noite. Cando os improvisados esp\u00edas o viron deixar o templo, aparentemente s\u00f3, fixeron como se lles mandou e seguiron con sixilo a Hoichi. Pero cando este chegou \u00f3 seu destino e comezou a tocar, o d\u00fao viu abraiado que Hoichi estaba a interpretar a s\u00faa m\u00fasica no medio do cemiterio de Amidaji, perante a tumba do emperador Antoku, e \u00f3 seu arredor, unha infinidade de lumes espectrais rebul\u00edan como p\u00e1lidas candeas na noite escura. Cheos de espanto, os serventes tom\u00e1rono e lev\u00e1rono de volta \u00f3 templo sen tempo que perder. Al\u00ed, a\u00ednda estra\u00f1ado pola interrupci\u00f3n do seu recital, Hoichi explicou a historia da noite anterior \u00f3 sacerdote. Este decatouse de que as personaxes para as que o cego tocaba non foran sen\u00f3n as pantasmas dos Heike, que enmeigaran a Hoichi e que levar\u00edan a s\u00faa alma tanto se acud\u00eda \u00e1s citas coma se as interromp\u00eda. Sabendo iso, o sacerdote urdiu un plan para salvar \u00f3 seu amigo. Pintou todo o corpo de Hoichi con sutras en kanji (\"shakyo\") para protexelo, e instru\u00eduno para permanecer silencioso e inm\u00f3bil cando o samurai pantasma volvese buscalo, sen facerlle caso.\nTal e como se agardaba, o esp\u00edrito chegou para buscar a Hoichi. Estra\u00f1ado por non obter resposta \u00f3 chamar, entrou na sala, pero atopouna baleira. O corpo de Hoichi \u00e9ralle invisible grazas \u00e1s escrituras sacras pintadas na s\u00faa pel, que o protex\u00edan da fantasmal mirada do samurai. Por\u00e9n, o sacerdote esquecera pintar tam\u00e9n as orellas de Hoichi, e estas foron a \u00fanica parte da s\u00faa fisionom\u00eda que a pantasma pod\u00eda ver. Indeciso \u00f3 ver as orellas suspendidas no ar, e desexando cumprir coas s\u00faas ordes de traer a Hoichi a presenza do seu se\u00f1or, o samurai cortounas coa s\u00faa\u00a0catana e levoullas \u00f3 nobre, como proba de que foran a \u00fanica porci\u00f3n do bardo que estaba dispo\u00f1ible.\nCando a pantasma marchou, Hoichi segu\u00eda paralizado polo terror, malia o sangue que pingaba polos seus ombreiros dende o lugar onde estiveran as s\u00faas orellas. Cando o sacerdote volveu, deuse conta consternado do erro que cometera, e curou as feridas do bardo. Malia a experiencia, Hoichi fora liberado do enmeigo das pantasmas, e co tempo converteuse nun dos m\u00fasicos m\u00e1is famosos do Xap\u00f3n."}
{"id": "443902", "revid": "23204", "url": "https://gl.wikipedia.org/wiki?curid=443902", "title": "Hoichi", "text": ""}
{"id": "443903", "revid": "25871", "url": "https://gl.wikipedia.org/wiki?curid=443903", "title": "Masaki Kobayashi", "text": ", nado o 14 de febreiro de 1916 e finado o 4 de outubro de 1996, foi un destacado director de cine xapon\u00e9s.\nEntre as s\u00faas pel\u00edculas est\u00e1 \"Kwaidan\" (1964), unha colecci\u00f3n de catro historias sobre pantasmas extra\u00eddas do libro \"Kwaidan: Stories and Studies of Strange Things\" (1903) escrito por Lafcadio Hearn, cada unha das cales ten un sorprendente final.\nKobayashi tam\u00e9n dirixiu \"A Condici\u00f3n Humana\", unha trilox\u00eda acerca dos efectos da segunda guerra mundial sobre un xapon\u00e9s pacifista e socialista. A duraci\u00f3n total das tres pel\u00edculas \u00e9 dunhas nove horas. Outras notables pel\u00edculas son \"Harakiri\" (1962) e \"Samurai Rebellion\" (1967). \"Harakiri\" deulle o premio do xurado no Festival Internacional de Cinema de Cannes.\nFoi tam\u00e9n candidato a dirixir as secuencias xaponesas de \"Tora! Tora! Tora!\" (1970), pero no seu lugar foron escollidos Kinji Fukasaku e Toshio Masuda.\nKobayashi, abertamente pacifista, foi recrutado polo ex\u00e9rcito imperial xapon\u00e9s durante a segunda guerra mundial, mais negouse a combater ou a ser promovido a ning\u00fan rango maior que soldado."}
{"id": "443904", "revid": "56817", "url": "https://gl.wikipedia.org/wiki?curid=443904", "title": "The Thing in the Crypt", "text": "\"The Thing in the Crypt\" \u00e9 unha historia curta\u00a0escrita polos escritores estadounidenses\u00a0\u00a0L. Sprague de Camp\u00a0e Lin Carter, protagonizada pola personaxe ficticia\u00a0de\u00a0Conan o b\u00e1rbaro,\u00a0creado por Robert E. Howard. Est\u00e1 baseada nun borrador dunha historia de Carter coa personaxe de Carter,\u00a0\u00a0Thongor, como protagonista.\nFoi orixinalmente publicada en 1967 na colecci\u00f3n \"Conan\"."}
{"id": "443905", "revid": "98629", "url": "https://gl.wikipedia.org/wiki?curid=443905", "title": "Shepperton Studios", "text": "Shepperton Studios \u00e9 un estudo de cinema localizado en Shepperton, Surrey, Inglaterra, cunha historia que se remonta a 1931. Forma parte de\u00a0Pinewood Group. Nos inicios da s\u00faa existencia, o estudo foi chamado\u00a0Sound City.\nHistoria.\n1930\u20131960.\nAntes de que Shepperton Studios fose constru\u00eddo, exist\u00eda o Littleton Park, constru\u00eddo no S\u00e9culo XVII polo nobre local Thomas Wood. A vella mansi\u00f3n a\u00ednda est\u00e1 na p\u00e1xina web. O empresario escoc\u00e9s,\u00a0Norman Loudon, adquiriu Littleton Park en 1931 para usalo para o seu novo estudio de cinema, Sound Film Producing &amp; Recording Studios, inaugurado en 1932. O estudio, que produciu tanto longas coma curtametraxes, axi\u00f1a se converteu nun \u00e9xito. A proximidade coa f\u00e1brica de avi\u00f3ns Vickers-Armstrongs en Brooklands, que atraeu os bombardeiros alem\u00e1ns, interrompeu as rodaxes durante a segunda guerra mundial. OS estudos foron requisados en 1941 polo goberno, primeira para o almacenamento de azucre e, m\u00e1is tarde, para crear reclamo de aeronaves e de munici\u00f3ns para o posicionamento no Oriente Medio. O Ministerio da Produci\u00f3n de Aeronaves tam\u00e9n asumiu parte dos estudos para a produci\u00f3n do bombardeiro de\u00a0Vickers Wellington\u00a0e compo\u00f1entes no inicio da guerra.\nTrala reapertura, en 1945, os estudos cambiaron de mans. Cando Alexander Korda adquiriu British Lion Films, el tam\u00e9n adquiriu unha participaci\u00f3n na Sound City e Shepperton Studios. Entre os filmes creados durante este per\u00edodo at\u00f3panse \"The Fallen Idol\" (1948) e \"The Third Man\" (1949), que foron filmados tanto nos estudos como noutras localizaci\u00f3ns, e est\u00e1n considerados entre o mellor do\u00a0cinema negro\u00a0brit\u00e1nico.\nMalia os seus \u00e9xitos, British Lion correu en dificultades financeiras na d\u00e9cada de 1950, cando foi incapaz de pagar un pr\u00e9stamo da\u00a0National Film Finance Corporation en 1949 e entrou en concordata o 1 de xullo de 1954. En xaneiro de 1955, unha nova empresa, a British Lion Filmes Ltd, foi formada e Roy e John Boulting asumiron Shepperton Studios. As s\u00faas comedias, como \"I'm All Right Jack\"\u00a0(1959), foron producidas al\u00ed, as\u00ed como dramas doutros cineastas, como \"The Guns of Navarone\" (1961) de J. Lee Thompson. Outros proxectos do estudo na mesma d\u00e9cada incl\u00faen\u00a0\"Tel\u00e9fono vermello, voamos cara a Moscova\" (1964) e o musical\u00a0\"Oliver!\" (1968), que ga\u00f1ou o Oscar \u00f3 mellor son.\n1970 at\u00e9 o presente.\nA pesar dos altos e baixos financeiros da British Lion e a mudanza de mans, os estudos permaneceron activos at\u00e9 o inicio da d\u00e9cada de 1970. En 1969, os estudos produciron 27 filmes; en 1971, este n\u00famero caeu a sete. A produci\u00f3n en toda a d\u00e9cada de 1970 foi irregular, atinxindo un m\u00ednimo de dous filmes en 1979. Entre os problemas afrontados por Shepperton Studios durante este tempo estiveron o desexo do novo director da British Lion, John Bentley, por vender os terreos para inmobiliarias. Realizouse unha proposta e en 1973 a \u00e1rea dos estudos foi reducida de 60\u00a0acre(s)s (240\u00a0000 m2) a 20\u00a0acre(s)s (81\u00a0000 m2).\nOs cr\u00e9ditos do estudo os anos 70 incl\u00faen\u00a0\"A Clockwork Orange\", \"Dad's Army\"\u00a0(1971), \"Young Winston\" (1972) e \"Chacal\". En 1975, os estudos cambiaron de novo de propietario e, a pesar da escasa produci\u00f3n de axendas, serviu como set de rodaxe dalgunhas produci\u00f3ns de alto orzamento, inclu\u00edndo\u00a0\"The Omen\" (1976),\u00a0\u00a0\"The Boys from Brazil\" (1978),\u00a0\"Alien\" (1979),\u00a0\"The Elephant Man\" (1980), \"Gandhi\" (1982) e\u00a0\"A Passage to India\" (1984). En 1978, a banda de rock The Who,\u00a0 filmou escenas de shows \u00f3 vivo en Shepperton especialmente para o seu documental, \"The Kids Are Alright\".\nEn 1984, Shepperton Studios mudou de mans unha vez m\u00e1is, quedando baixo o control dos irm\u00e1ns John e Benny Lee, que renovaron os estudos, mais axi\u00f1a perderon o control como resultado do \"luns negro\" de 1987, e a folga dos guionistas americanos de 1988 e\u00a0cuesti\u00f3ns internas dentro da compa\u00f1\u00eda,\u00a0Lee Internacional. O banqueiro\u00a0Warburg Pincus adquiriu o estudo, que rodou filmes como\u00a0\"Hamlet\" (1990), \"Robin Hood, pr\u00edncipe dos ladr\u00f3ns\" (1991) e \"The Madness of King George\" (1994). En 1995, os estudos foron adquiridos por un consorcio liderado por Ridley e Tony Scott, o que levaron a unha extensa renovaci\u00f3n dos estudos, ben como a expansi\u00f3n e mellor\u00eda dos seus fundamentos.\nEn 2001, Shepperton Studios foron sometidos a outra fusi\u00f3n para se tornar parte de Pinewood Studios Grupo, que tam\u00e9n \u00e9 dono de Pinewood\u00a0e Teddington Studios\u00a0no Reino Unido, ben como outras empresas f\u00f3ra do pa\u00eds."}
{"id": "443924", "revid": "6939", "url": "https://gl.wikipedia.org/wiki?curid=443924", "title": "Ungeduld des Herzens", "text": ""}
{"id": "443927", "revid": "108621", "url": "https://gl.wikipedia.org/wiki?curid=443927", "title": "J. P. Morgan", "text": "John Pierpont Morgan nado en Hartford (Connecticut) o 17 de abril de 1837 e finado en Roma (Italia) o 31 de marzo de 1913, foi un empresario, banqueiro e coleccionista de arte estadounidense que dominou as finanzas corporativas e a consolidaci\u00f3n industrial da s\u00faa \u00e9poca.\nEntre as s\u00faas actividades destacaron a fusi\u00f3n de Edison General Electric e Thompson-Houston Electric Company para formar a General Electric Company en 1891, o financiamento para a creaci\u00f3n da Federal Steel Company (Compa\u00f1\u00eda Federal de Aceiro) e a fusi\u00f3n da Carnegie Steel Company e varias compa\u00f1\u00edas m\u00e1is do sector do ferro e do aceiro para formar en 1901 a Corporaci\u00f3n dos Aceiro dos Estados Unidos. Asociouse co empresario irland\u00e9s William Pirrie, dos estaleiros Harland and Wolff, para a fundaci\u00f3n do trust navieiro International Mercantile Marine Company.\nLegou a maior\u00eda da s\u00faa colecci\u00f3n de arte ao Museo Metropolitano de Arte da cidade de Nova York. A finais da s\u00faa carreira, a principios da primeira d\u00e9cada de 1900, el e os seus socios ti\u00f1an cuantiosos investimentos financeiros en moitas grandes corporaci\u00f3ns. En 1901 era un dos homes m\u00e1is ricos do mundo. Morreu en Roma, Italia, en 1913, deixando a s\u00faa fortuna e negocios ao seu fillo, Jack Pierpont Morgan.\nTraxectoria.\nMorgan comezou a traballar en 1857 na empresa do seu pai, Junius S. Morgan, na sucursal de Londres, e emigrou \u00e1 cidade de Nova York un ano despois. Al\u00ed traballou na firma Duncan, Sherman &amp; Company, os representantes nos Estados Unidos de George Peabody &amp; Company. De 1860 a 1864 traballou como axente en Nova York para a firma do seu pai como J. Pierpont Morgan &amp; Company. Entre 1864 e 1871 foi membro da Dabney, Morgan &amp; Company, que en 1871 se aliou coa Drexels of Philadelphia para formar a firma neoiorquina Drexel, Morgan &amp; Company.\nDurante a guerra civil estadounidense, Morgan entrou en contacto co goberno para adquirir rifles anticuados do ex\u00e9rcito por s\u00f3 3,50 d\u00f3lares cada un. O socio de Morgan arranxounos para revendelos posteriormente por 22 d\u00f3lares. O ex\u00e9rcito decatouse de que estaba recomprando as s\u00faas propias armas, pero o que se chegou a denominar esc\u00e1ndalo resultou ser m\u00e1is un caso de ineficiencia gobernamental que un acto fraudulento de Morgan (o cal, entre outras cousas, non chegara a ver os rifles en ning\u00fan momento, e s\u00f3 actuaba como financeiro). Morgan, pola s\u00faa banda, do mesmo xeito que moitos cidad\u00e1ns da clase alta (por exemplo o que foi m\u00e1is tarde presidente, Grover Cleveland), evitou o servizo militar mediante o pago de 300 d\u00f3lares en substituci\u00f3n.\nEn 1985, trala morte de Tony Drexel, a compa\u00f1\u00eda pasou a chamarse J. P. Morgan &amp; Company. Segu\u00eda a conservar os seus lazos coa Drexel &amp; Company en Filadelfia, a Morgan, Harjes &amp; Company en Par\u00eds e a J. S. Morgan &amp; Company (a partir de 1910 chamada Morgan, Grenfell &amp; Company) en Londres. Para o ano 1900, era unha das entidades bancarias m\u00e1is importantes do mundo, levando a cabo grandes negocios, especialmente fusi\u00f3ns e adquisici\u00f3ns. Morgan tivo moitos socios ao longo dos anos, pero mant\u00edvose sempre ao mando.\nO ascenso ao poder de Morgan estivo acompa\u00f1ado por dram\u00e1ticas batallas financeiras; quitoulle o control dos ferrocarr\u00eds Albany and Susquehanna a Jay Gould e Jim Fisk en 1869; dirixiu o \"lobby\" que rompeu os privilexios para as finanzas gobernamentais de Jay Cooke, e axi\u00f1a viuse involucrado en desenvolver e financiar un imperio ferroviario a trav\u00e9s de operaci\u00f3ns mercant\u00eds en todas as partes dos Estados Unidos.\nAcumulou grandes sumas de di\u00f1eiro en Europa, mais, en lugar de limitarse a reinvestir os fondos, axudou os ferrocarr\u00eds a reorganizarse e lograr un maior rendemento. Loitou contra os especuladores, interesados en simples ganancias a curto prazo, e creou unha nova visi\u00f3n dun sistema integrado do transporte. En 1885, reorganizou o ferrocarril de Nova York, a Costa Occidental e Buffalo, arrend\u00e1ndollo despois \u00e1 New York Central. En 1886, reorganizou a compa\u00f1\u00eda Philadelphia and Reading, e, en 1888, o Chesapeake and Ohio.\nDespois de que o Congreso aprobase a \"Interstate Commerce Act\" de 1887, Morgan organizou conferencias en 1889 e 1890 que reuniron presidentes ferroviarios para axudar \u00e1 industria a seguir as novas leis e acordos establecidos para o mantemento dunhas \"taxas p\u00fablicas, razoables, uniformes e estables\". As conferencias foron as primeiras da s\u00faa clase, e crearon unha comunidade cun interese com\u00fan entre as compa\u00f1\u00edas do sector, preparando o terreo para as grandes fusi\u00f3ns de principios do s\u00e9culo XX.\nMorgan especializouse en comprar empresas con problemas e reorganizar as s\u00faas estruturas de negocio e a s\u00faa xesti\u00f3n para volver facelas rendibles. A s\u00faa reputaci\u00f3n como banqueiro e financeiro era xa tan alta que o axudaba a atraer o interese dos investidores nos negocios que compraba.\nNo ano 1900 financiou con 150\u00a0000 d\u00f3lares e cedeu un predio en Long Island a Nikola Tesla para facer a Torre Wanderclyffe, o que promet\u00eda ser un transmisor de radio de alta potencia para comunicaci\u00f3ns transatl\u00e1nticas. En 1903, Tesla gastara todo o investimento inicial sen completar o proxecto; ademais Marconi realizara unha transmisi\u00f3n transatl\u00e1ntica cun equipo moito m\u00e1is barato. Ent\u00f3n Morgan declinou refinanciar m\u00e1is este proxecto. Tesla tentou xerar maior interese na Torre Wanderclyffe revelando a capacidade de transmitir electricidade de forma inal\u00e1mbrica, pero coa perda dos fondos de Morgan, e a situaci\u00f3n de Wall Street en 1903, o seu proxecto nunca foi completado.\nEn 1895, no momento econ\u00f3mico m\u00e1is baixo trala depresi\u00f3n econ\u00f3mica de 1893, o Tesouro Federal estaba case sen ouro nos seus reservas. O presidente Grover Cleveland chegou a un acordo con Morgan para crear un sindicato privado en Wall Street para prover o Tesouro dos Estados Unidos con 65 mill\u00f3ns de d\u00f3lares en ouro, a metade procedente de Europa, para emitir d\u00e9beda do tesouro que permitise recuperar as arcas do tesouro ata un super\u00e1vit de 100 mill\u00f3ns. O episodio salvou o tesouro, pero danou politicamente a Cleveland a trav\u00e9s da \u00e1 agraria do seu partido, o Partido Dem\u00f3crata, e converteuse nun tema clave das elecci\u00f3ns de 1896, cando os bancos se converteron no obxecto dos ataques de William Jennings Bryan. Morgan e o resto de banqueiros de Wall Street fixeron fortes doaz\u00f3ns ao candidato republicano, William McKinley, que resultou elixido en 1896 e reelixido en 1900.\nEn calquera caso, os inimigos da banca atacaron a Morgan polos termos do seu pr\u00e9stamo de ouro ao goberno federal, inclu\u00edndo entre os seus ataques provocar a crise financeira de Nova York. En 1912, Morgan apareceu e defendeuse publicamente ante un comit\u00e9 do congreso presidido por Ars\u00e8ne Pujo, que investigaba o trust bancario de Wall Street e que foi dirixido especialmente contra el.\nFaleceu en Roma en 1913, mentres durm\u00eda. A s\u00faa morte causou gran conmoci\u00f3n nos Estados Unidos, Wall Street pechou un d\u00eda por duelo, algo pouco com\u00fan xa que ese suceso s\u00f3 pasaba polo falecemento dun presidente."}
{"id": "443928", "revid": "47401", "url": "https://gl.wikipedia.org/wiki?curid=443928", "title": "J.P. Morgan", "text": ""}
{"id": "443929", "revid": "47401", "url": "https://gl.wikipedia.org/wiki?curid=443929", "title": "John Pierpont Morgan", "text": ""}
{"id": "443931", "revid": "89787", "url": "https://gl.wikipedia.org/wiki?curid=443931", "title": "Emma Bonino", "text": "Emma Bonino OMRI, CdrLH, nada en Bra o 9 de marzo de 1948 \u00e9 unha pol\u00edtica italiana, senadora por Roma, tam\u00e9n serviu como ministra de Asuntos Estranxeiros. Anteriormente, foi membro do Parlamento europeo e do Senado italiano. Serviu no goberno de Italia como ministra de Comercio Internacional dende 2006 a 2008. \u00c9 unha membro principal dos Radicais italianos, un partido pol\u00edtico que se describe como \"liberale, liberista e libertario\" (onde \"liberista\" denota liberalismo econ\u00f3mico e \"libertario\" unha forma de liberalismo cultural respecto dos asuntos morais, con algunhas conexi\u00f3ns ideol\u00f3xicas co esquerdismo-libertarianismo hist\u00f3rico). Graduouse en literatura e linguas modernas pola Universidade de Bocconi de Mil\u00e1n en 1972.\nLexisladora veterana na pol\u00edtica italiana e activista a favor de varias pol\u00edticas de reforma, foi elixida como unha das catro vicepresidentas do Senado o 6 de maio de 2008.\nTraxectoria.\nCarreira pol\u00edtica nacional.\nBonino Foi elixida deputada en 1976 e reelixida en 1979, 1983, 1987, 1992, 1994 e 2006. En 1975, fundou o Centro de Informaci\u00f3n sobre Esterilizaci\u00f3n e Aborto e promoveu o referendo que levou \u00e1 legalizaci\u00f3n do aborto en Italia. En 1986, estivo entre os promotores dun referendo contra a enerx\u00eda nuclear que levou ao rexeitamento do programa de enerx\u00eda nuclear civil en Italia.\nO 17 de maio de 2006, Bonino foi nomeada ministra de Comercio Internacional no goberno de Romano Prodi. Dimitiu da oficina o 7 de maio de 2008 cando foi elixida vicepresidenta do Senado o d\u00eda anterior. En 2008, nas elecci\u00f3ns do 13 e do 14 de abril, foi elixida para un asento no Senado na lista do Partido Dem\u00f3crata pola circunscrici\u00f3n electoral de Piemonte.\nO 28 de abril de 2013, xurou como ministra de Asuntos Exteriores no goberno liderado por Enrico Letta.\nEn xu\u00f1o de 2017, as enquisas de opini\u00f3n p\u00fablica d\u00e1banlle un apoio do 43 por cento, segunda s\u00f3 tralo primeiro ministro Paolo Gentiloni. A pesar da opini\u00f3n p\u00fablica positiva, o seu partido caeu por debaixo do 3 por cento requirido para obter un escano no Parlamento. En resposta, adoptou o lema \"\u00c1mame menos, v\u00f3tame m\u00e1is\".\nCarreira pol\u00edtica internacional.\nBonino foi elixida para o Parlamento Europeo en 1979 e reelixida en 1984 e 1999. Serviu como Secretario do Partido Radical Transnacional en 1993\u201394 e como presidenta do partido en 1991\u20131993. En outubro de 1994, foi nomeada cabeza da delegaci\u00f3n do Goberno italiano na Asemblea Xeral da ONU para a \"Iniciativa para a moratoria da pena de morte\". Dende 1994 a 1999, foi responsable do Comisario europeo para a Pol\u00edtica do Consumidor, a Pesca e a Oficina Humanitaria da Comunidade Europea (ECO). En 1997, o seu campo de competencia foi ampliado para inclu\u00edr a protecci\u00f3n da sa\u00fade do consumidor e a seguridade alimentaria.\nO 15 de marzo de 1999, dimitiu xunto con toda a comisi\u00f3n Santer debido \u00e1s acusaci\u00f3ns de fraude e desgoberno contra a comisaria \u00c9dith Cresson. O informe final nivelou os cargos contra a maior\u00eda de comisarios, inclu\u00edda Bonino. En novembro de 2002, foi nomeada xefa da delegaci\u00f3n de Goberno italiano na Conferencia Intergobernamental da Comunidade de Democracias en Se\u00fal.\nXunto con Marco Pannella, outro membro do Partido Radical, Bonino loitou polos dereitos civ\u00eds e a liberdade individual, preocup\u00e1ndose principalmente polo divorcio, a legalizaci\u00f3n do aborto, a legalizaci\u00f3n das drogas, e para a liberdade sexual e relixiosa. Loitou contra a fin da pena capital, contra a mutilaci\u00f3n xenital feminina e a erradicaci\u00f3n da fame mundial.\nEn xu\u00f1o de 1999, obtivo unha porcentaxe hist\u00f3rica de votos (8.5%) nas elecci\u00f3ns europeas (contra o habitual 2\u20133% que os radicais lograron nas elecci\u00f3ns anteriores e seguintes). A s\u00faa lista (Lista Bonino) ga\u00f1ou sete dos 78 escanos italianos nesta elecci\u00f3n.\nEmma Bonino apoiou a intervenci\u00f3n de OTAN en Kosovo na primavera de 1999. Dende 1999 a 2004, a Lista Bonino era non afiliada e dende 2004, formou parte do grupo de ALDE. En decembro de 2001, mudouse ao Cairo co obxectivo de aprender a lingua e a cultura \u00e1rabes. En marzo de 2003, iniciou unha secci\u00f3n diaria na prensa \u00e1rabe en Radical Radio. En xaneiro de 2004, organizou a Conferencia Rexional sobre Democracia, Dereitos humanos e a funci\u00f3n do Tribunal Penal Internacional, primeira nun pa\u00eds \u00e1rabe. \u00c9 membro de cadro da Fundaci\u00f3n de Democracia \u00c1rabe.\nBonino foi membro de cadro de DARA ata decembro de 2012. En 2016, foi nomeada por Erik Solheim, Presidente do Comit\u00e9 de Asistencia do Desenvolvemento, para servir no Cadro de Alto Nivel sobre o Futuro do Comit\u00e9 de Asistencia do Desenvolvemento baixo o liderado de Mary Robinson.\nLoita polos dereitos das mulleres.\nBonino destacou especialmente pola defensa dos dereitos humanos das mulleres e recibiu varios premios por iso.\nEn outubro de 1998, ao recibir o premio Pr\u00edncipe de Asturias de Cooperaci\u00f3n Internacional dedicouno \u00e1 l\u00edder da oposici\u00f3n birmana Aung San Suu Kyi. Compartiu o premio cun grupo de mulleres especialmente activas no campo dos dereitos humanos: Fatiha Boudiaf, vi\u00fava do presidente alxeriano asesinado en 1992, Olayinka Koso-Thomas, nixeriana que loita pola abolici\u00f3n da mutilaci\u00f3n feminina, Gra\u00e7a Machel, presidenta da Comisi\u00f3n da ONU pola defensa dos nenos v\u00edtimas da guerra, Rigoberta Mench\u00fa, Premio Nobel da Paz 1992, Fatana Ishaq Gailani, fundadora do Consello das Mulleres Afg\u00e1s, e Somaly Mam, Presidenta da asociaci\u00f3n camboxana que combate a prostituci\u00f3n infantil. Na d\u00e9cada de 2000 traballou especialmente en campa\u00f1as contra as mutilaci\u00f3ns xenitais femininas, os dereitos das mulleres afg\u00e1s e aloita contra a prostituci\u00f3n infantil.\nEn 2001 loitou pola incorporaci\u00f3n de mulleres no novo goberno de Afganist\u00e1n tralos talib\u00e1ns e apoiou a \"carta afg\u00e1 dos dereitos da muller\" que deb\u00eda proporse \u00e1 asemblea de xefes tradicionais encargada de escribir a nova constituci\u00f3n."}
{"id": "443933", "revid": "1505", "url": "https://gl.wikipedia.org/wiki?curid=443933", "title": "Gerenuc", "text": ""}
{"id": "443943", "revid": "5863", "url": "https://gl.wikipedia.org/wiki?curid=443943", "title": "Xos\u00e9 Mar\u00eda Brea Segade", "text": ""}
{"id": "443946", "revid": "5863", "url": "https://gl.wikipedia.org/wiki?curid=443946", "title": "\u00c1nxel Sevillano Garc\u00eda", "text": ""}
{"id": "443947", "revid": "89787", "url": "https://gl.wikipedia.org/wiki?curid=443947", "title": "Campionato de Europa de h\u00f3ckey a pat\u00edns feminino 2013", "text": "O Campionato de Europa de h\u00f3ckey a pat\u00edns feminino 2013, foi a 12\u00aa edici\u00f3n do Campionato de Europa de h\u00f3ckey a pat\u00edns feminino. A competici\u00f3n disputouse na cidade asturiana de Mieres (Espa\u00f1a), que acolleu o torneo por primeira vez. O campionato comezou o 17 de decembro de 2018 e finalizou o 21 de decembro coa disputa da final.\nNesta edici\u00f3n participaron un total de 4 equipos, un menos que na edici\u00f3n anterior. Aos combinados de Espa\u00f1a, Portugal e Francia, participantes nesta edici\u00f3n estiveron presentes na edici\u00f3n anterior disputada dous anos antes en Wuppertal (Alema\u00f1a), uniuse a selecci\u00f3n de Italia. Disput\u00e1ronse un total de 6 partidos nos tres d\u00edas de competici\u00f3n.\nAo final da competici\u00f3n a selecci\u00f3n espa\u00f1ola revalidou o t\u00edtulo conseguido na edici\u00f3n anterior, fac\u00e9ndose as\u00ed co seu cuarto t\u00edtulo continental, e terceiro consecutivo, algo que ata o momento s\u00f3 conseguira a selecci\u00f3n portuguesa entre 1995 e 1999.\nOrganizaci\u00f3n.\nEn xu\u00f1o de 2013 anunciouse a designaci\u00f3n do Pavill\u00f3n Visiola Roll\u00e1n, na localidade asturiana de Mieres como sede da 12\u00aa edici\u00f3n do Campionato de Europa Feminino. A competici\u00f3n foi organizada pola Real Federaci\u00f3n Espa\u00f1ola de Patinaxe coa colaboraci\u00f3n de Assyssport, CyC e Grupo Asturema.\nA\u00ednda que inicialmente o campionato deb\u00eda terse celebrado entre os d\u00edas 9 e 14 de setembro, o d\u00eda 20 de xullo a executiva do CERH tomou a decisi\u00f3n de suspender o campionato de acordo co disposto no artigo 1.1 do regulamento de eventos deportivos da CERS, que sinala:\nAnte o malestar da Real Federaci\u00f3n Espa\u00f1ola de Patinaxe pola suspensi\u00f3n do Campionato, para cuxa celebraci\u00f3n xa se destinaran recursos, o CERH informou de que realizar\u00eda as xesti\u00f3ns necesarias para que se puidera realizar no mes de novembro ou decembro dese mesmo ano. Finalmente, a finais do mes de novembro, o CERH comunicou o calendario do Campionato de Europa, que contar\u00eda finalmente con catro equipos (Espa\u00f1a, Francia, Italia e Portugal), e que se disputar\u00eda entre os d\u00edas 17 de 21 de decembro de 2013. No mesmo comunicado o m\u00e1ximo organismo do h\u00f3ckey a pat\u00edns europeo sinalou o sistema de competici\u00f3n, que constou de d\u00faas fases:\nNo mediod\u00eda do 17 de decembro, poucas horas antes do inicio da competici\u00f3n, tivo lugar a recepci\u00f3n da alcald\u00eda da cidade de Mieres \u00e1s catro selecci\u00f3ns participantes, as\u00ed como aos corpos t\u00e9cnicos, \u00e1rbitros e membros do CERH. O acto, que tivo lugar na casa do concello da cidade asturiana, estivo presidido polo alcalde An\u00edbal V\u00e1zquez, no mesmo acto, o presidente do CERH Fernando Gra\u00e7a salientou a importancia do h\u00f3ckey a pat\u00edns feminino:\nEse mesmo d\u00eda, \u00e1s 19:00 h ti\u00f1a lugar a cerimonia de inauguraci\u00f3n. Unha hora m\u00e1i tarde, \u00e1s 20:00 h, as selecci\u00f3ns de Portugal e Italia abriron o campionato.\nSede.\nTodos os partidos do campionato celebr\u00e1ronse no Pavill\u00f3n Visiola Roll\u00e1n, un recinto cuberto con capacidade para 1\u00a0100 persoas e unha pista de xogo de parquet, e que \u00e9 o fogar do equipo de h\u00f3ckey a pat\u00edns da cidade, o Club Pat\u00edn Mieres.\nO pavill\u00f3n foi inaugurado o 29 de decembro de 2008 cun partido entre a selecci\u00f3n asturiana masculina e un combinado de xogadores estranxeiros da OK Liga. Esta foi a primeira ocasi\u00f3n na que o Pavill\u00f3n Municipal de Mieres acolleu unha competici\u00f3n internacional de selecci\u00f3ns absolutas de h\u00f3ckey a pat\u00edns, se ben xa acollera o primeiro OK Stars en 2010 e a Copa da Ra\u00ed\u00f1a 2009.\nEquipos.\nNesta edici\u00f3n participaron un total de catro equipos, a participaci\u00f3n m\u00e1is baixa da historia. Nesta edici\u00f3n salientou o retorno do combinado italiano, que reapareceu na competici\u00f3n logo de catro edici\u00f3ns sen competir. Pola s\u00faa banda as selecci\u00f3ns de Alema\u00f1a e Su\u00edza tomaron parte na competici\u00f3n en Wuppertal en 2011, mais non en Mieres.\nOs catro equipos participantes foron os seguintes:\nCadros de xogadoras.\nA preparaci\u00f3n de selecci\u00f3n espa\u00f1ola estivo caracterizada pola intermitencia das sesi\u00f3ns de adestramento a causa de coincidir coa disputa da OK Liga Feminina, m\u00e1xima categor\u00eda do h\u00f3ckey a pat\u00edns feminino espa\u00f1ol. O 9 de decembro o seleccionador espa\u00f1ola Alberto Maz\u00f3n, na concentraci\u00f3n espa\u00f1ola no CAR de Sant Cugat, facilitou a lista das dez xogadoras que participar\u00edan no Campionato de Europa. O combinado espa\u00f1ol desprazouse \u00e1 localidade asturiana de Mieres o domingo 15 de decembro. As dez xogadoras seleccionadas foron as seguintes:\nA selecci\u00f3n francesa chegou a Mieres como campioa do mundo tras derrotar na final do Campionato do Mundo de 2012 disputado en Recife (Brasil) a Espa\u00f1a. A chegada das francesas \u00e1 cidade asturiana tivo lugar o luns 16 de decembro.\nA selecci\u00f3n italiana, campioa das d\u00faas primeiras edici\u00f3ns da competici\u00f3n en 1991 e 1993, regresou \u00e1 cita continental logo de sete anos afastada da competici\u00f3n. chegou a Mieres o domingo 15 de decembro.\nA selecci\u00f3n portuguesa chegou a Mieres cun equipo consolidado logo de anos de rexeneraci\u00f3n co obxectivo de recuperar un t\u00edtulo que non ga\u00f1aban dende 2001. O luns 16 de decembro tivo lugar a chegada do equipo luso a Mieres.\nEstat\u00edsticas.\nGoleadoras.\nA m\u00e1xima goleadora da competici\u00f3n foi a portuguesa Marlene Sousa, que anotou 6 goles en cinco encontros. A continuaci\u00f3n am\u00f3sanse as nove m\u00e1ximas goleadoras da competici\u00f3n, as\u00ed como os goles marcados e o n\u00famero de partidos disputados:\nTarxetas.\nNos 10 partidos disputados no Campionato de Europa Feminino de 2018 non se amosou o cart\u00f3n vermello a ningunha xogadora. Si se amosaron tarxetas azuis a sete xogadoras. As xogadoras que m\u00e1is cart\u00f3ns azuis viron foron a espa\u00f1ola Natasha Lee e a francesa Nolwenn Bena, cun total de d\u00faas tarxetas azuis nos cinco partidos que disputou coa s\u00faa selecci\u00f3n en Mieres. A continuaci\u00f3n am\u00f3sanse as xogadoras amoestadas na competici\u00f3n, as\u00ed como o n\u00famero de tarxetas azuis:\nReivindicaci\u00f3ns do deporte feminino.\nParalelamente \u00e1 celebraci\u00f3n do Campionato de Europa, a cidade de Mieres acolleu varios eventos de reivindicaci\u00f3n do deporte feminino no d\u00eda da disputa da final. A xornada abriuse \u00e1s 10:00 h cun cl\u00ednic no que participaron os seleccionadores dos catro pa\u00edses participantes coa moderaci\u00f3n do presidente do Comit\u00e9 Nacional de H\u00f3ckey Pat\u00edns e vicepresidente do CERH Llu\u00eds Ferrer. Ese d\u00eda o CERH asumiu o compromiso de recuperar a categor\u00eda sub-17 feminina, as\u00ed como a imcorporaci\u00f3n dunha muller na c\u00fapula directiva do organismo, que se propuxo as\u00ed mesmo afondar nas dificultades que ten o deporte feminino e as posibles soluci\u00f3ns soluci\u00f3ns.\nEse mesmo d\u00eda, a Concellar\u00eda da Muller de Mieres organizou unha marcha popular polas r\u00faas da cidade que comezou as 12:00 h e que levou a un centenar de persoas ata as portas do Pavill\u00f3n Visiola Roll\u00e1n, onde as capit\u00e1s das selecci\u00f3ns participantes leron un manifesto escrito nas linguas oficiais dos catro pa\u00edses no que defend\u00edan o trato igualitario do deporte feminino en relaci\u00f3n ao masculino:"}
{"id": "443949", "revid": "785", "url": "https://gl.wikipedia.org/wiki?curid=443949", "title": "Fernando II de Galiza", "text": ""}
{"id": "443970", "revid": "1131", "url": "https://gl.wikipedia.org/wiki?curid=443970", "title": "Xunta do Reino de Galiza", "text": ""}
{"id": "443971", "revid": "89787", "url": "https://gl.wikipedia.org/wiki?curid=443971", "title": "Simone Saibene", "text": "Simone G. Saibene, nado en Busto Arsizio, Lombard\u00eda, o 29 de outubro de 1977, \u00e9 un director de cine galego de orixe italiana.\nTraxectoria.\nEstudou Ciencias da Comunicaci\u00f3n na Universidade Libre de Lingua e Comunicaci\u00f3n de Mil\u00e1n (Libera Universit\u00e0 di Lingue e Comunicazione, IULM). Licenciouse con matr\u00edcula de honra en 2003 coa tese \"Para unha xeograf\u00eda do cine. A rexionalizaci\u00f3n do cine espa\u00f1ol: o caso de Galicia\".\nEntre 2006 e 2010 traballou como programador, animador cultural e redactor de publicaci\u00f3ns na Fundaci\u00f3n Cultural San Fedele de Mil\u00e1n. Dende 2010 vive en Ourense, onde fundou a produtora e distribuidora Noveolas Producciones.\nAsistiu a cursos de teatro, m\u00fasica e fotograf\u00eda. Docente e coordinador de ciclos de cine, xornalista publicista e cr\u00edtico audiovisual, colabora e colaborou con medios e instituci\u00f3ns como a revista de cine \"Duellanti\", o Instituto Cervantes de Mil\u00e1n, o Centro Galego de Artes da Imaxe da Coru\u00f1a, a ESAP do Porto e a Universidade de Vigo. Formou parte do xurado na XV edici\u00f3n do Festival Internacional de cine de Ourense, na VIII Mostra Internacional de Escolas de Cinema de Porto e no 17\u00ba Avanca Film Festival.\nEn 2006 ga\u00f1ou o Premio Artivisive San Fedele (Mil\u00e1n) coa curtametraxe experimental \"Il furto della zucca\", gravada entre Su\u00edza e Italia.\nEn 2013 estreou a s\u00faa primeira longametraxe, titulada \"9 ondas\", que foi nomeada ao Premio Mestre Mateo ao mellor filme na 12\u00aa edici\u00f3n dos premios. En 2016 dirixiu o filme \"Pelerinaxes\", con Carmen M\u00e9ndez, Alfonso M\u00edguez, Isabel Risco e Ruth Sabucedo, baseado no libro \"Pelerinaxes I\" de Ram\u00f3n Otero Pedrayo."}
{"id": "443977", "revid": "77437", "url": "https://gl.wikipedia.org/wiki?curid=443977", "title": "Acerinox", "text": "Acerinox (bolsa de Madrid ACX) \u00e9 unha empresa espa\u00f1ola fundada en 1970 con sede en Madrid e adicada \u00e1 produci\u00f3n de aceiro inoxidable.\nAccidente radiol\u00f3xico.\nNo ano 1998 a f\u00e1brica de Acerinox en Los Barrios (C\u00e1diz) fund\u00edu unha c\u00e1psula de cesio-137 que se atopaba nunha consigna de ferralla. As substancias radioactiva liber\u00e1ronse na atmosfera e estend\u00e9ronse por toda Euorpa. As autoridades nucleares de Francia, Alema\u00f1a, Italia e Su\u00edza detectaron ata 2400\u00a0\u03bcBq de radiaci\u00f3n ionizante no aire, un valor 1000 veces maior do normal. Outras d\u00faas factor\u00edas en Huelva e Badaxoz tiveron tam\u00e9n contaminaci\u00f3n debido aos residuos que se transportaron al\u00ed dende a f\u00e1brica de Acerinox, e durante o proceseo de limpeza bot\u00e1ronse unhas 7000\u00a0toneladas de residuos radioactivos nas marismas de Menda\u00f1a, en Huelva. Os custos totais deste accidente estim\u00e1ronse nuns 18\u00a0mill\u00f3ns de euros por m\u00f3r da perda de produci\u00f3n na factor\u00eda, 3 mill\u00f3ns de euros para a limpeza e outros 3 mill\u00f3ns de euros para o almacenamento dos residuos."}
{"id": "443986", "revid": "1131", "url": "https://gl.wikipedia.org/wiki?curid=443986", "title": "Toro\u00f1o", "text": ""}
{"id": "443993", "revid": "62432", "url": "https://gl.wikipedia.org/wiki?curid=443993", "title": "Estaci\u00f3n de Perbes", "text": ""}
{"id": "443996", "revid": "41568", "url": "https://gl.wikipedia.org/wiki?curid=443996", "title": "Avoceta", "text": "A\u00a0avoceta,\u00a0ou tam\u00e9n avoceta com\u00fan, (\"Recurvirostra avosetta\") \u00e9 unha especie de ave caradriforme da familia Recurvirostridae propia de Eurasia e \u00c1frica. \u00c9 unha ave zancuda de plumaxe branca e negra que se caracteriza por ter o peteiro curvado cara a arriba."}
{"id": "443997", "revid": "23204", "url": "https://gl.wikipedia.org/wiki?curid=443997", "title": "Recurvirostra avosetta", "text": ""}
{"id": "443998", "revid": "23204", "url": "https://gl.wikipedia.org/wiki?curid=443998", "title": "Ilia Repin", "text": "Ilia Efimovich Repin, (), nado en Chuguiev (Ucra\u00edna, Imperio Ruso), o 24 de xullo de 1844 e finado en Kuokkala (Finlandia, actualmente Repino, no distrito de Kurortny de San Petersburgo), o 29 de setembro de 1930, foi un destacado pintor e escultor ruso do movemento art\u00edstico dos \"Itinerantes\". As s\u00faas obras, enmarcadas no realismo, conte\u00f1en a mi\u00fado unha gran profundidade psicol\u00f3xica e exhiben as tensi\u00f3ns da orde social existente. A finais dos anos vinte comezaron a publicarse na Uni\u00f3n Sovi\u00e9tica detallados traballos sobre a s\u00faa obra e ao redor de dez anos despois foi posto como exemplo para ser imitado polos artistas do realismo socialista.\nTraxectoria.\nPrimeiros anos.\nO seu pai, Efim, era un militar e tam\u00e9n un colono que se dedicaba ao cultivo da terra. Aos 13 anos, Repin entrou de aprendiz no taller dun artista local dedicado \u00e1s iconas chamado Ivan Bunakov. Igualmente comezou a estudar a t\u00e9cnica do retrato. En 1866 trasladouse a San Petersburgo e ingresou na Academia Imperial das Artes.\nCoa s\u00faa primeira obra mestra, \"A resurrecci\u00f3n da filla de Xairo\", ga\u00f1ou a medalla de ouro dun concurso da Academia, e con ela unha bolsa para estudar en Francia e Italia. As\u00ed \u00e9 como Repin viviu en Par\u00eds, onde recibiu a influencia dos impresionistas, o que influ\u00edu decisivamente na s\u00faa forma de usar a luz e a cor. Con todo, o seu estilo continuou a ser m\u00e1is af\u00edn ao dos mestres da vella escola, especialmente Rembrandt, e nunca chegou a converterse nun impresionista. Ao longo da s\u00faa carreira retratou xente com\u00fan, tanto ucra\u00edna como rusa, a\u00ednda que nos seus \u00faltimos anos tam\u00e9n representou nas s\u00faas obras membros da elite do Imperio Ruso, a \"intelligentsia\", a aristocracia e o propio tsar Nicol\u00e1s II.\nOs Itinerantes.\nEn 1878 Repin uniuse \u00e1 Sociedade de Exposici\u00f3ns Art\u00edsticas Itinerantes, xeralmente co\u00f1ecida como os \"Itinerantes\" (\"Peredvizhniki\"), que na \u00e9poca na que Repin chegou \u00e1, por ent\u00f3n, capital rusa se rebelaron contra o formalismo da Academia. A fama chegoulle a Repin coa s\u00faa pintura \"Os sirgadores do Volga\", unha obra que denunciaba dun modo impactante o duro fado desas persoas. Dende 1882 viviu en San Petersburgo, realizando frecuentes visitas \u00e1 s\u00faa terra natal ucra\u00edna e ocasionais viaxes ao estranxeiro.\nTemas hist\u00f3ricos e contempor\u00e1neos.\nPouco antes do asasinato do tsar Alexandre II en 1881, Repin empezou a pintar unha serie de cadros relacionados co movemento revolucionario ruso: \"Negativa a confesarse\", \"Arresto dun propagandista\", \"O encontro dos revolucionarios\" e \"Non o esperaban\", sendo esta \u00faltima a s\u00faa obra mestra sobre este tema. Nela repres\u00e9ntase a sorpresa dunha familia ante a volta ao fogar dun dos seus membros, exiliado pol\u00edtico.\nA s\u00faa obra \"Procesi\u00f3n de Pascua na provincia de Kursk\" \u00e9 con frecuencia considerada un arquetipo do \"estilo nacional ruso\", mostrando diversas clases sociais e as tensi\u00f3ns entre elas, dentro do contexto da pr\u00e1ctica dunha tradici\u00f3n relixiosa e unidas nun avance lento pero continuo.\nEn 1885 Repin rematou unha das s\u00faas pinturas de maior intensidade psicol\u00f3xica: \"Iv\u00e1n o Terrible e o seu fillo\". Este \u00f3leo mostra un arrepiado Iv\u00e1n que abraza o seu fillo agonizante, a quen acaba de golpear e ferir mortalmente nun acceso de furia. A mirada de espanto de Iv\u00e1n contrasta profundamente coa serena expresi\u00f3n do seu fillo.\nUnha das pinturas m\u00e1is complexas de Repin, \"Cosacos zaporogos escribindo unha carta ao Sult\u00e1n\" (Mehmed IV) ocupou o artista durante moitos anos e, en gran medida, foi froito dunha concienzuda investigaci\u00f3n levada a cabo conxuntamente co historiador Dmytro Yavornitski, que inclu\u00edu numerosas viaxes \u00e1 rexi\u00f3n que habitaban os cosacos de Zaporozhia. Repin concibiu esta obra como un estudo en clave de humor, pero tam\u00e9n pensaba que recoll\u00eda o ideal de liberdade, igualdade e fraternidade, \u00e9 dicir, o republicanismo dos cosacos ucra\u00ednos. Comezou este cadro en 1880 e non o completou ata 1891. Ironicamente foi adquirido de forma inmediata polo tsar, quen pagou por el a cantidade desorbitada de trinta e cinco mil rublos. Outra versi\u00f3n deste cadro realizada entre os anos 1889 e 1896 cons\u00e9rvase no Museo de Belas Artes de Kh\u00e1rkiv. Ademais, Repin pintou dous esbozos ao \u00f3leo para este cadro: un at\u00f3pase na Galer\u00eda Tretiakov e o outro, no Museo Nacional de Arte de Belar\u00fas, en Minsk.\nNa s\u00faa madurez, Repin retratou moitos dos seus m\u00e1is ilustres compatriotas, inclu\u00edndo o novelista Lev Tolstoi, o cient\u00edfico Dmitri Mendeleiev, o xurista e pol\u00edtico Konstantin Pobedonostsev, o fil\u00e1ntropo e mecenas Pavel Tretiakov, os compositores Modest Musorgskii, Aleksandr Borodin, Aleksandr Glazunov, Mikhail Glinka e Anton Rubinstein e o poeta e pintor ucra\u00edno Taras Schevchenko.\nEn 1900, o goberno ruso encargoulle a s\u00faa maior obra: un \u00f3leo de 400 por 877 cent\u00edmetros que representa unha sesi\u00f3n solemne do Consello de Estado do Imperio Ruso.\nVida posterior.\nO propio Repin dese\u00f1ou a s\u00faa casa, situada a uns corenta quil\u00f3metros ao noroeste de San Petersburgo, no istmo de Carelia. A leira \"Os Penates\" debe o seu nome aos \u00eddolos romanos protectores da familia e do fogar. Trala Revoluci\u00f3n de Outubro (1917), a zona foi incorporada a Finlandia. Diversas instituci\u00f3ns sovi\u00e9ticas convid\u00e1rono a regresar \u00e1 s\u00faa terra natal, pero el rexeitou os ofrecementos argumentando que era moi anci\u00e1n. Durante esta \u00e9poca, Repin dedicou moito tempo a pintar temas relixiosos, a\u00ednda que en xeral o tratamento que fixo dos mesmos non foi tradicional, sen\u00f3n innovador.\nCoa excepci\u00f3n do retrato do primeiro ministro do goberno provisional, Aleksandr Kerenskii, Repin non pintou nada relevante en relaci\u00f3n coas revoluci\u00f3ns de 1917 ou o goberno sovi\u00e9tico que as seguiu. O seu \u00faltimo cadro, un festivo e exuberante \u00f3leo chamado \"Gopak\" dedicado \u00e1 danza popular ucra\u00edna jopak.\nFaleceu en 1930, nos Penates e os seus restos est\u00e1n enterrados no xard\u00edn da casa. O terreo est\u00e1 inclu\u00eddo no Patrimonio da Humanidade \"San Petersburgo e conxuntos monumentais anexos\" e en 1940 a residencia abriu ao p\u00fablico como casa-museo.\nLegado.\nRepin foi o primeiro artista ruso que acadou fama en Europa empregando especificamente temas rusos. A s\u00faa pintura de 1873 \"Os sirgadores do Volga\", radicalmente diferente das pinturas rusas anteriores, converteuno no l\u00edder do novo movemento de realismo cr\u00edtico na arte rusa. Escolleu a natureza e o car\u00e1cter por riba do formalismo acad\u00e9mico. O \u00e9xito desta obra foi enorme e recibiu eloxios de contempor\u00e1neos como Vladimir Stasov e Fi\u00f3dor Dostoievski. As s\u00faas pinturas amosas o seu sentimento de responsabilidade persoal para a dura vida da xente com\u00fan e o destino de Rusia.\nA Academia Imperial das Artes de San Petersburgo, na que Repin estudou, cambiou de nome trala Revoluci\u00f3n de Outubro e en 1947 foi trasladada a Moscova. Dende ent\u00f3n, o edificio alberga o Instituto Acad\u00e9mico de San Petersburgo de Pintura, Escultura e Arquitectura Ilia Repin.\nA \"Rapsodia Oriental\" op. 29 de Aleksandr Glazunov (1889) est\u00e1 dedicada a Ilia Repin."}
{"id": "444002", "revid": "7523", "url": "https://gl.wikipedia.org/wiki?curid=444002", "title": "Robin Benzing", "text": "Robin Clemens Benzing, nado o 1 de maio de 1989 en Seeheim-Jugenheim, \u00e9 un xogador alem\u00e1n de baloncesto profesional que xoga no Fortitudo Bologna da Lega Basket Serie A.\nTraxectoria.\nEntre 2009 e 2011, Benzing xogou para o Ratiopharm Ulm da Basketball Bundesliga, seguido dunha etapa de catro anos no FC Bayern M\u00fcnchen. O 30 de xu\u00f1o de 2015, Benzing asinou un contrato de dous anos co CAI Zaragoza da Liga ACB. Tras dous anos en Zaragoza, volveu \u00f3 seu pa\u00eds natal tras asinar un contrato de catro anos co S.Oliver W\u00fcrzburg."}
{"id": "444003", "revid": "1131", "url": "https://gl.wikipedia.org/wiki?curid=444003", "title": "Apeadoiro da Ponte Pasaxe", "text": "Ponte da Pasaxe foi un apeadoiro de RENFE no p. k. 544 da li\u00f1a Le\u00f3n - A Coru\u00f1a, constru\u00eddo na aldea da Pasaxe, na Coru\u00f1a, pr\u00f3ximo \u00e1 ponte do mesmo nome.\nHistoria.\nA instalaci\u00f3n foi constru\u00edda para dar servizo \u00e1s aldeas da zona e, grazas a construci\u00f3n da ponte da Pasaxe, ao concello de Oleiros, que se estaban a converter en \u00e1reas para o espallamento e lecer da burgues\u00eda coru\u00f1esa.\nA degradaci\u00f3n padecida na d\u00e9cada de 1980, de servizos e infraestrutura ferroviaria as\u00ed como a da zona, abafada entre infravivendas e a autoestrada urbana AC-12, motivou o descenso de viaxeiros e finalmente a supresi\u00f3n desta parada."}
{"id": "444004", "revid": "62432", "url": "https://gl.wikipedia.org/wiki?curid=444004", "title": "Estaci\u00f3n de Garga", "text": ""}
{"id": "444006", "revid": "47401", "url": "https://gl.wikipedia.org/wiki?curid=444006", "title": "Ilya Repin", "text": ""}
{"id": "444008", "revid": "839", "url": "https://gl.wikipedia.org/wiki?curid=444008", "title": "Diocese cat\u00f3lica latina de Osaca", "text": ""}
{"id": "444012", "revid": "55340", "url": "https://gl.wikipedia.org/wiki?curid=444012", "title": "Ux\u00eda de York", "text": ""}
{"id": "444013", "revid": "55340", "url": "https://gl.wikipedia.org/wiki?curid=444013", "title": "Ciudad Encantada", "text": "A Ciudad Encantada \u00e9 unha paraxe natural de formaci\u00f3ns rochosas\u00a0calcarias formadas \u00f3 longo de miles de anos. Local\u00edzase preto de Valdecabras, no termo municipal de Cuenca (Espa\u00f1a), nunha ampla zona de pi\u00f1eirais da parte meridional da serran\u00eda conquense e a unha altitude de 1.500 metros. Est\u00e1 situada nunha leira privada \u00e1 cal se pode acceder previo pago de 5\u20ac.\nFoi declarada Sitio Natural de Interese Nacional o 11 de xu\u00f1o de 1929. A acci\u00f3n da auga, o vento e o xeo fixo posible este fen\u00f3meno c\u00e1rstico. A heteroxeneidade das rochas en canto \u00e1 s\u00faa morfolox\u00eda, composici\u00f3n qu\u00edmica e grao de dureza \u00e9 o que permitiu o desgaste desigual das mesmas polos elementos atmosf\u00e9ricos. \u00c1s caprichosas e espectaculares formaci\u00f3ns existentes hai que sumar lapiaces, dolinas e sumidoiros.\nComparte estas caracter\u00edsticas especialmente con \"Los Callejones\", paraxe situada no termo municipal de Las Majadas. Ambos os lugares forman parte do Parque natural Serran\u00eda de Cuenca, creado mediante a Lei da Comunidade Aut\u00f3noma de Castela-A Mancha 5/2007."}
{"id": "444014", "revid": "22570", "url": "https://gl.wikipedia.org/wiki?curid=444014", "title": "Partido xudicial de Tui", "text": "O Partido xudicial de Tui \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 6 da provincia de Pontevedra.\nComprende os concellos da Guarda, Oia, O Rosal, Tomi\u00f1o e Tui. A cabeza de partido, e por tanto sede das instituci\u00f3ns xudiciais, \u00e9 Tui. A direcci\u00f3n do partido sit\u00faase na Praza da Inmaculada da localidade. Tui conta con tres Xulgados de Primeira Instancia e Instruci\u00f3n."}
{"id": "444016", "revid": "1131", "url": "https://gl.wikipedia.org/wiki?curid=444016", "title": "Apeadoiro de Paderne", "text": "Paderne foi un apeadoiro de RENFE arredor do p. k. 9,5 da li\u00f1a Betanzos-Infesta - Ferrol, para dar servizo ao concello de Paderne.\nHistoria.\nFoi constru\u00eddo a medio cami\u00f1o entre as estaci\u00f3ns de Betanzos-Cidade e Mi\u00f1o-Castro a\u00ednda que afastado das aldeas da zona, condici\u00f3n imposta pola Lei de Polic\u00eda de Ferrocarr\u00eds da \u00e9poca, que dispu\u00f1a que estas paradas hab\u00edan de se instalar en puntos nos que pudiera dar servizo a varios n\u00facleos de poboaci\u00f3n e que, asemade, non pod\u00eda estar a m\u00e1is de 3 quil\u00f3metros de cada un dos mesmos.\nGozaba dun predio de viaxeiros constru\u00eddo en pedra con tellado a d\u00faas augas do que a\u00ednda se poden ollar os muros en ru\u00ednas a car\u00f3n da v\u00eda. O auxe deste apeadoiro tivo lugar entre as d\u00e9cadas de 1930 e 1970, grazas a que constitu\u00eda o punto de partida dos produtos do agro da zona principalmente cara a cidade de Ferrol."}
{"id": "444017", "revid": "56817", "url": "https://gl.wikipedia.org/wiki?curid=444017", "title": "Clima semi\u00e1rido", "text": "O clima semi\u00e1rido ou semides\u00e9rtico \u00e9 un subtipo de clima seco e unha expresi\u00f3n comunmente utilizada para designar o clima dunha rexi\u00f3n do planeta onde as choivas anuais est\u00e1n entre os 500 e os 800\u00a0mm. Unha cantidade de choiva inferior aos 400\u00a0mm anuais caracteriza \u00f3s semidesiertos. Na clasificaci\u00f3n clim\u00e1tica de K\u00f6ppen \u00e9 o \"BS\" (\"BSh\" semi\u00e1rido c\u00e1lido e \"BSk\" semi\u00e1rido fr\u00edo).\nA vexetaci\u00f3n dunha rexi\u00f3n semi\u00e1rida est\u00e1 composta normalmente de matogueiras e estepas que perden as follas nos meses m\u00e1is secos, as\u00ed como de paisaxes que tam\u00e9n secan nos per\u00edodos de estiaxe.\nUn tipo de clima semi\u00e1rido \u00e9 o mediterr\u00e1neo seco, que \u00e9 o de transici\u00f3n entre o mediterr\u00e1neo t\u00edpico \"Csa\" e o des\u00e9rtico BW. D\u00e1se no sueste de Espa\u00f1a, norte de \u00c1frica e costa mediterr\u00e1nea asi\u00e1tica e caracter\u00edzase por precipitaci\u00f3ns escasas, entre 200\u00a0mm e 400\u00a0mm, forte seca estival e temperaturas c\u00e1lidas que superan os 22\u00a0\u00b0C no ver\u00e1n."}
{"id": "444019", "revid": "23204", "url": "https://gl.wikipedia.org/wiki?curid=444019", "title": "Clima semides\u00e9rtico", "text": ""}
{"id": "444020", "revid": "65337", "url": "https://gl.wikipedia.org/wiki?curid=444020", "title": "Jean Babelon", "text": "Jean Babelon, nado en Par\u00eds o 19 de xaneiro de 1889 e finado na mesma cidade o 20 de abril de 1978, foi un bibliotecario, historiador e numism\u00e1tico franc\u00e9s.\nTraxectoria.\nJean herdou a s\u00faa paix\u00f3n polos libros, pola historia e pola numism\u00e1tica do seu pai, Ernest Babelon (1854-1924).\nLogo de cursar os seus estudos no prestixioso centro de ensino superior \"\u00c9cole Nationale des Chartes\", especializado na formaci\u00f3n en ciencias auxiliares da Historia (fundamentalmente a biblioteconom\u00eda e a arquiv\u00edstica), elaborou as s\u00faas teses cos t\u00edtulos de \"Jacopo da Trezzo et la Construction de l'Escurial. Essai sur les arts \u00e0 la cour de Philippe II. 1519-1589\", como tese principal, e \"La moralit\u00e9 de Bien Advis\u00e9 et Mal Advis\u00e9, pr\u00e9c\u00e9d\u00e9e d'une \u00e9tude sur les moralit\u00e9s en g\u00e9n\u00e9ral\", como tese secundaria, o que lle permitiu a obtenci\u00f3n do t\u00edtulo de Arquiveiro Pale\u00f3grafo en 1910.\nPosteriormente entrou a traballar no Gabinete de Medallas da Biblioteca Nacional de Francia, naquela \u00e9poca dirixido polo seu pai. Nesa instituci\u00f3n, quechegou tam\u00e9n a dirixir entre os anos 1937 e 1961, desenvolveu toda a s\u00faa carreira profesional.\nJean Babelon \u00e9 autor dunha produci\u00f3n cient\u00edfica baseada fundamentalmente no terreo da numism\u00e1tica, onde destacan o \"Catalogue de monnaies grecques de la collection de Luynes\" (\"Cat\u00e1logo das moedas gregas da colecci\u00f3n de Luynes\"\"\"), en catro volumes publicados entre 1924 e 1936, e o \"Catalogue de la Collection de monnaies et m\u00e9dailles de M. Carlos de Beistegui\" (\"Cat\u00e1logo da colecci\u00f3n de moedas e medallas de M. Carlos Beistegui\"), editado en 1934. Tam\u00e9n \u00e9 salientable a s\u00faa obra acerca da arte e da literatura espa\u00f1olas.\nEntre 1923 de 1931 dirixiu, xunto con Pierre d'Ezpezel, a revista trimestral de arqueolox\u00eda e numism\u00e1tica \"Ar\u00e9thuse\", na que o escritor Georges Bataille, daquela bibliotecario do Gabinete de Medallas, publicou os seus primeiros artigos da numism\u00e1tica. Esta revista cesou a s\u00faa actividade en 1931 e retomouse novamente entre 1934 e 1935 co nome de Demareteion, tam\u00e9n dirixida por Jean Babelon.\nJean Babelon obtivo ao longo da s\u00faa carreira tres distinci\u00f3ns da Academia Francesa, da que formaba parte: o premio Montyon en 1916 e en 1948, e o premio Broquette-Gonin de literatura, en 1964, polo seu traballo titulado \"Les Monnaies racontent l'Histoire\" (\"As moedas contan a Historia\").\nPrincipais obras.\n\u00c1 parte dos sueus numeros\u00edsimos artigos, fundamentalmente numism\u00e1ticos, c\u00f3mpre salientar as seguintes publicaci\u00f3ns de Jean Babelon:"}
{"id": "444021", "revid": "65337", "url": "https://gl.wikipedia.org/wiki?curid=444021", "title": "Head", "text": "A palabra Head pode estar referida a:"}
{"id": "444023", "revid": "98629", "url": "https://gl.wikipedia.org/wiki?curid=444023", "title": "Mar de Bismarck", "text": "O Mar de Bismarck () at\u00f3pase no suroeste do Oc\u00e9ano Pac\u00edfico dentro da naci\u00f3n de Pap\u00faa Nova Guinea. At\u00f3pase ao nord\u00e9s da illa de Nova Guinea e ao sur do Arquip\u00e9lago de Bismarck e \u00e1s Illas do Almirantado. Ten costas nos distritos da Rexi\u00f3n das Illas, Rexi\u00f3n de Momase e Rexi\u00f3n de Pap\u00faa.\nXeograf\u00eda.\nDo mesmo xeito que o arquip\u00e9lago de Bismarck, \u00e9 nomeado en homenaxe ao primeiro chanceler alem\u00e1n Otto von Bismarck. O arquip\u00e9lago de Bismarck est\u00e9ndese ao leste e ao norte do mar, que ocupa o mar de Bismarck e sep\u00e1rao do sur do oc\u00e9ano Pac\u00edfico. Ao sur est\u00e1 unido ao mar de Salom\u00f3n polo estreito Vitiaz.\nL\u00edmites oficiais.\nA Organizaci\u00f3n Hidrogr\u00e1fica Internacional define o Mar de Bismarck como \"esa \u00e1rea do no oc\u00e9ano Pac\u00edfico meridional da costa nord\u00e9s de Nova Guinea\", cos seguintes l\u00edmites:\nRiqueza mineral.\nExploraci\u00f3ns recentes no fondo do mar de Bismarck produciron descubrimentos de leitos de sulfuros, cobre, zinc, prata e ouro. Estes resultados son especialmente importantes porque se atopan en augas superficiais e tranquilas. Pap\u00faa Nova Guinea pos\u00fae os dereitos mineiros destes minerales en virtude do dereito internacional.\nHistoria.\nFoi o sitio dunha gran derrota naval xaponesa na batalla do Mar de Bismarck durante a segunda guerra mundial o 3 e 4 de marzo de 1943."}
{"id": "444024", "revid": "65337", "url": "https://gl.wikipedia.org/wiki?curid=444024", "title": "Babelon", "text": "O apelido Babelon pode estar referido a:"}
{"id": "444025", "revid": "785", "url": "https://gl.wikipedia.org/wiki?curid=444025", "title": "Santa Mar\u00eda da Ciadella", "text": ""}
{"id": "444027", "revid": "785", "url": "https://gl.wikipedia.org/wiki?curid=444027", "title": "Santa Mar\u00eda da Ciadella de Curtis", "text": ""}
{"id": "444028", "revid": "89787", "url": "https://gl.wikipedia.org/wiki?curid=444028", "title": "Wallis Simpson", "text": "Wallis, duquesa de Windsor, rexistrada ao nacer como Bessie Wallis Warfield e m\u00e1is tarde, por matrimonio, chamada Wallis Spencer e despois Wallis Simpson, nada en Blue Ridge Summit (Pensilvania) o 19 de xu\u00f1o de 1896 e finada en Par\u00eds o 24 de abril de 1986, foi unha \"socialite\" estadounidense que, despois de divorciarse d\u00faas veces, casou en terceiras nupcias, o 3 de xu\u00f1o de 1937, co pr\u00edncipe Eduardo, duque de Windsor, quen antes do seu matrimonio fora Eduardo VIII, rei do Reino Unido de Gran Breta\u00f1a e Irlanda do Norte e Emperador da India.\nO pai de Wallis morreu pouco despois do seu nacemento, e Wallis, xunto \u00e1 s\u00faa nai vi\u00fava, recibiu o apoio dalg\u00fans parentes ricos. O seu primeiro matrimonio, cun oficial da Armada dos Estados Unidos, caracterizouse por varios per\u00edodos de separaci\u00f3n e finalmente terminou en divorcio. En 1934, durante o transcurso do seu segundo matrimonio, supostamente f\u00edxose amante de Eduardo, por ent\u00f3n pr\u00edncipe de Gales. Dous anos m\u00e1is tarde, despois da morte de Xurxo V e o ascenso ao trono de Eduardo VIII, Wallis divorciouse do seu segundo marido e Eduardo prop\u00faxolle matrimonio. O desexo do rei de contraer nupcias cunha muller que ti\u00f1a dous ex-maridos vivos provocou unha crise constitucional no Reino Unido e os seus dominios, o que finalmente conduciu a que abdicase ao trono en decembro de 1936 e casase, segundo as s\u00faas propias palabras, coa \"muller que amo\". Despois da abdicaci\u00f3n, o antigo rei foi nomeado duque de Windsor polo seu irm\u00e1n, o rei Xurxo VI. Eduardo casou con Wallis seis meses m\u00e1is tarde, despois do cal ela foi co\u00f1ecida formalmente como a duquesa de Windsor, sen o tratamento de \"A S\u00faa Alteza Real\".\nAntes, durante e despois da segunda guerra mundial, moitas persoas do goberno e da sociedade sospeitaban que o duque e a duquesa de Windsor simpatizaban cos nazis. No transcurso das d\u00e9cadas de 1950 e 1960, a parella viviu entre Europa e os Estados Unidos, gozando dunha vida de lecer como celebridades sociais. Ao morrer o duque en 1972, a duquesa reclu\u00eduse e s\u00f3 de cando en vez volveu ser vista en p\u00fablico. A s\u00faa vida privada foi fonte de m\u00faltiples especulaci\u00f3ns e a\u00ednda segue a ser unha figura controvertida na historia brit\u00e1nica.\nTraxectoria.\nPrimeiros anos.\nBessie Wallis Warfield era filla \u00fanica e naceu en Square Cottage, no Monterey Inn, un hotel situado al\u00e9n da estrada fronte ao Monterey Country Club, en Blue Ridge Summit, Pensilvania, Estados Unidos. Como centro de vacaci\u00f3ns estival situado preto da fronteira entre Maryland e Pensilvania, Blue Ridge Summit era popular entre os membros da sociedade de Baltimore que desexaban escapar da calor da tempada, e o Monterey Inn, que ti\u00f1a un edificio central e tam\u00e9n cabanas individuais, era o hotel m\u00e1is grande da cidade. O seu pai foi Teackle Wallis Warfield, o menor dos cinco fillos de Henry Mactier Warfield, comerciante de fari\u00f1a descrito como \u00abun dos m\u00e1is co\u00f1ecidos e persoalmente un dos m\u00e1is populares cidad\u00e1ns de Baltimore\u00bb, que se postulou para alcalde en 1875. A s\u00faa nai era Alice Montague, filla de William Montague, vendedor de seguros. En honra ao seu pai e \u00e1 irm\u00e1 m\u00e1is vella da s\u00faa nai, Wallis recibiu o nome de Bessie \u2014a se\u00f1ora D. Buchanan Merryman\u2014 e era chamada Bessie Wallis, ata que nalg\u00fan momento durante a s\u00faa mocidade \u00abo Bessie perdeuse e a nena foi chamada simplemente Wallis\u00bb.\nAs datas do matrimonio dos seus pais e do seu nacemento permanecen confusas. Ning\u00fan destes acontecementos parece ser rexistrado, pero as datas aceptadas polo xeral son o 19 de novembro de 1895 e o 19 de xu\u00f1o de 1896, respectivamente. O seu pai morreu de tuberculose o 15 de novembro de 1896. Nos seus primeiros anos, Wallis e a s\u00faa nai dependeron da caridade do irm\u00e1n rico do seu pai, Solomon Warfield Davies, presidente e fundador da Continental Trust Company. Ao principio viviron na gran casa que Solomon compart\u00eda coa s\u00faa nai, en East Preston Street, 34.\nA s\u00faa t\u00eda Bessie Merryman quedou vi\u00fava en 1901 e ao ano seguinte Alice e Wallis mud\u00e1ronse \u00e1 s\u00faa mansi\u00f3n en West Chase Street, 9 en Baltimore. Alice volveu casar en 1908 con John Freeman Rasin, Jr., fillo dun prominente membro do Partido Dem\u00f3crata dos Estados Unidos. O 17 de abril de 1910, Wallis foi confirmada na Igrexa Episcopal de Cristo en Baltimore, e de 1912 a 1914, Solomon Warfield pagou pola s\u00faa asistencia a Oldfields School, a escola de nenas m\u00e1is cara de Maryland. Al\u00ed trab\u00f3 amizade coa herdeira Ren\u00e9e du Pont, filla do senador T. Coleman du Pont, da familia du Pont, e con Mary Kirk, cuxa familia fundou Kirk Silverware. Un compa\u00f1eiro dunha das escolas \u00e1s que asistiu lembra: \u00abEra brillante, m\u00e1is brillante que todos n\u00f3s. Tomou a decisi\u00f3n de ir \u00e1 cabeza da clase e f\u00edxoo\u00bb. Wallis sempre estaba impecablemente vestida e met\u00edase bastante presi\u00f3n para facer ben as cousas.\nPrimeiro matrimonio.\nEn maio de 1916, durante a visita que fixo \u00e1 s\u00faa prima Corinne Mustin en Pensacola, Florida, Wallis co\u00f1eceu a Earl Winfield Spencer, Jr., piloto da Armada dos Estados Unidos. Por esas datas foi ademais testemu\u00f1a de dous accidentes de aviaci\u00f3n con aproximadamente d\u00faas semanas de diferenza, o que lle causou un medo permanente a voar. O 8 de novembro de 1916, a parella casou na Igrexa Episcopal de Cristo en Baltimore, que fora a parroquia de Wallis. O seu marido era alcoh\u00f3lico, beb\u00eda mesmo antes de voar e unha vez estrelouse no mar pero logrou sa\u00edr case ileso. Despois de que os Estados Unidos entrasen na primeira guerra mundial en 1917, Spencer foi enviado a San Diego como primeiro oficial ao mando dunha base de adestramento en Coronado, onde permaneceron ata 1920. En 1920, Eduardo, pr\u00edncipe de Gales, visitou San Diego, pero non co\u00f1eceu a Wallis nesa \u00e9poca. Pouco despois, Spencer deixou a s\u00faa esposa por un per\u00edodo de catro meses, pero reun\u00edronse en Washington, D.C. na primavera de 1921, a\u00ednda que pronto se separaron de novo. En 1923, cando Spencer foi enviado ao Extremo Oriente como comandante do Pampanga, Wallis quedou nos Estados Unidos e mantivo unha relaci\u00f3n amorosa co diplom\u00e1tico arxentino Felipe Aja Espil. En xaneiro de 1924, visitou Par\u00eds acompa\u00f1ada da s\u00faa curm\u00e1 Corinne Mustin, quen acababa de enviuvar, antes de partir cara ao Oriente a bordo dun transporte para tropas. Os Spencer reun\u00edronse por un breve per\u00edodo ata que Wallis enfermou por beber auga contaminada, despois do cal foi evacuada a Hong Kong.\nUn diplom\u00e1tico italiano lembr\u00e1baa do tempo que permaneceu na\u00a0China: \u00abA s\u00faa charla era brillante e ti\u00f1a o costume de traer a colaci\u00f3n o tema correcto de conversaci\u00f3n con calquera persoa que entrase en contacto con ela e entretelos con ese tema\u00bb. Segundo Hui lan-Koo, a segunda esposa do diplom\u00e1tico e pol\u00edtico chin\u00e9s Wellington Koo, a \u00fanica frase que Wallis aprendeu en mandar\u00edn durante a s\u00faa estancia en Asia foi: \u00abMozo, p\u00e1seme o champa\u00f1a\u00bb\nWallis realizou un percorrido pola China e hospedouse con Katherine e Herman Rogers, quen seguir\u00edan a ser os seus amigos mentres estivo en Pequ\u00edn. De acordo coa esposa de Milton E. Miles, un dos compa\u00f1eiros do seu marido, foi al\u00ed onde Wallis co\u00f1eceu o conde Galeazzo Ciano, m\u00e1is tarde xenro de Benito Mussolini e ministro de Relaci\u00f3ns Exteriores italiano, con quen tivo un romance, como resultado do cal quedou embarazada; a consecuencia dun aborto mal practicado, perdeu para sempre a capacidade de concibir. Este rumor estendeuse posteriormente, pero nunca puido demostrarse, e a esposa de Ciano, Edda Mussolini, neg\u00e1bao. Para setembro de 1925, Wallis e o seu marido estaban de regreso nos Estados Unidos, a\u00ednda que viv\u00edan separados. A parella divorciouse finalmente o 10 de decembro de 1927.\nSegundo matrimonio.\nPara o momento en que se disolveu o seu matrimonio con Spencer, Wallis xa se involucrou con Ernest Aldrich Simpson, un angloestadounidense executivo de transporte mar\u00edtimo e excapit\u00e1n da Garda Coldstream. Simpson divorciouse da s\u00faa primeira esposa, Dorothea \u2014con quen tivera unha filla chamada Audrey\u2014, para casar con Wallis Spencer o 21 de xullo de 1928, na Oficina de Rexistro de Chelsea, Londres. Dende Cannes, onde se aloxaba cos seus amigos, o se\u00f1or e a se\u00f1ora Rogers, Wallis telegraf\u00e1ralle que aceptaba a s\u00faa proposta de matrimonio.\nOs Simpson instal\u00e1ronse temporalmente nunha casa amoblada con catro criados en Mayfair. En 1929, Wallis navegou de regreso aos Estados Unidos para visitar a s\u00faa nai enferma, que nese momento estaba casada con Charles Gordon Allen. Durante a viaxe, os investimentos de Wallis fix\u00e9ronse po no \"crack\" de Wall Street e a s\u00faa nai morreu sen un centavo o 2 de novembro de 1929. Wallis regresou a Inglaterra e como o negocio navieiro continuaba florecente, os Simpson mud\u00e1ronse a un apartamento grande cun persoal de criados.\nA trav\u00e9s dunha amiga s\u00faa, Consuelo Thaw, Wallis co\u00f1eceu a Lady Thelma Furness, irm\u00e1 de Consuelo e nese ent\u00f3n amante de Eduardo, pr\u00edncipe de Gales. O 10 de xaneiro de 1931, Lady Furness presentouna ao pr\u00edncipe. Eduardo era o fillo m\u00e1is vello do rei Xurxo V e a ra\u00ed\u00f1a Mar\u00eda e herdeiro ao trono brit\u00e1nico. Entre 1931 e 1934, reuniuse cos Simpson en diversas festas e Wallis foi presentada na Corte. Ernest comezaba a ter dificultades financeiras debido a que viv\u00edan f\u00f3ra do alcance dos seus medios e por ese motivo tiveron que despedir o persoal.\nRelaci\u00f3n con Eduardo, pr\u00edncipe de Gales.\nEn decembro de 1933, mentres Lady Furness se atopaba en Nova York, Wallis converteuse ao parecer en amante do pr\u00edncipe. Eduardo negouno ante o seu pai, a pesar de que o seu persoal chegou a velos xuntos na cama, as\u00ed como atopar \u00abevidencia f\u00edsica dun acto sexual\u00bb. Wallis pronto derrocou a Lady Furness e distanciou o pr\u00edncipe dunha antiga amante e confidente, a herdeira angloestadounidense de t\u00e9xtiles Freda Dudley Ward.\nPara 1934, o pr\u00edncipe estaba perdidamente namorado, atopaba atractivas as s\u00faas maneiras dominantes e a abrasiva irreverencia cara \u00e1 s\u00faa posici\u00f3n; en palabras do seu bi\u00f3grafo oficial, converteuse en \u00abservilmente dependente\u00bb dela. De acordo con Wallis, foi durante un cruceiro en 1934, no iate privado de Walter Guinness, primeiro bar\u00f3n de Moyne, chamado \"Rosaura\", que ela se namorou de Eduardo. Nunha velada no palacio de Buckingham, o pr\u00edncipe presentouna \u00e1 s\u00faa nai, o que causou a indignaci\u00f3n do seu pai, principalmente pola s\u00faa historia marital, xa que os divorciados xeralmente eran exclu\u00eddos da Corte. Eduardo cubr\u00eda a Wallis con di\u00f1eiro e xoias, ademais en febreiro de 1935 e m\u00e1is tarde ese mesmo ano, viaxaron xuntos por Europa. Os cortes\u00e1ns estaban cada vez m\u00e1is alarmados porque o romance comezou a interferir coas actividades oficiais do pr\u00edncipe.\nEn 1935, o xefe da Secci\u00f3n Especial da Polic\u00eda Metropolitana de Londres informou o comisionado de que Wallis tam\u00e9n ti\u00f1a un romance con Guy Marcus Trundle, que \"se dic\u00eda era empregado da Ford Motor Company\". Estes informes fix\u00e9ronse p\u00fablicos por primeira vez en 2003. Con todo, a tese sobre un romance \u00e9 posta en d\u00fabida polo capit\u00e1n Val Bailey, que co\u00f1ec\u00eda ben a Trundle e cuxa nai tivo un romance con este durante case d\u00faas d\u00e9cadas, e tam\u00e9n pola historiadora Susan Williams.\nCrise de abdicaci\u00f3n.\nXurxo V morreu o 20 de xaneiro de 1936 e o pr\u00edncipe de Gales subiu ao trono como Eduardo VIII. Ao d\u00eda seguinte rompeu o protocolo real cando observou a proclamaci\u00f3n do seu ascenso ao trono dende unha xanela do palacio de St. James en compa\u00f1\u00eda de Wallis, que naquel momento permanec\u00eda casada. Cada vez era m\u00e1is evidente para a corte e os c\u00edrculos gobernamentais que Eduardo ti\u00f1a a intenci\u00f3n de casar con ela. O comportamento do rei e a s\u00faa relaci\u00f3n con Wallis volveuno impopular co Partido Conservador que nese momento dirix\u00eda o goberno brit\u00e1nico e angustiaba a s\u00faa nai e o seu irm\u00e1n. A pesar de que os medios brit\u00e1nicos da \u00e9poca preb\u00e9lica se manti\u00f1an respectuosos coa monarqu\u00eda e non se publicaban historias sobre o romance na prensa nacional, os medios de comunicaci\u00f3n estranxeiros informaron amplamente da relaci\u00f3n.\nO monarca do Reino Unido \u00e9 tam\u00e9n o gobernador supremo da igrexa de Inglaterra e ao momento da proposta de matrimonio \u2014e ata o ano 2002\u2014 a igrexa de Inglaterra non permit\u00eda que volvesen casar as persoas divorciadas cuxo exc\u00f3nxuxe seguise vivo. En consecuencia, a\u00ednda que non hab\u00eda unha barreira imposta pola lei civil para que Eduardo casase, a posici\u00f3n constitucional era que un rei non pod\u00eda casar cunha divorciada e permanecer como rei; de facelo entrar\u00eda en conflito co seu papel de gobernador supremo. Por outra banda, o goberno brit\u00e1nico e os gobernos dos dominios estaban en contra da idea do matrimonio entre o rei e unha estadounidense divorciada d\u00faas veces por outras raz\u00f3ns, consider\u00e1bana pol\u00edtica, social e moralmente inadecuada como consorte. No Imperio Brit\u00e1nico era percibida por moitos como unha muller de \u00abambici\u00f3n ilimitada\u00bb, que persegu\u00eda o rei pola s\u00faa riqueza e posici\u00f3n.\nWallis present\u00e1ralle unha demanda de divorcio ao seu segundo marido alegando que cometera adulterio coa s\u00faa amiga da infancia Mary Kirk e a sentenza condicional foille concedida o 27 de outubro de 1936. A s\u00faa relaci\u00f3n co rei volveuse do dominio p\u00fablico no Reino Unido a principios de decembro e Wallis decidiu fuxir do pa\u00eds no momento en que estalou o esc\u00e1ndalo. Foi levada ao sur de Francia nunha dram\u00e1tica carreira por escapar da prensa e permaneceu asediada polos medios de comunicaci\u00f3n durante os seguintes tres meses na Vila Lou Viei, casa dos seus amigos Herman e Katherine Rogers situada preto de Cannes.\nDe volta no Reino Unido, Eduardo consultou co primeiro ministro Stanley Baldwin tratando de atopar a forma de casar con Wallis e conservar no trono. Propuxo un matrimonio morgan\u00e1tico, onde el seguir\u00eda a ser rei a\u00ednda que a s\u00faa esposa non ser\u00eda ra\u00ed\u00f1a, pero isto foi rexeitado por Baldwin e os primeiros ministros de Australia e Sur\u00e1frica. Se Eduardo casase en contra do consello de Baldwin, o goberno estar\u00eda obrigado a dimitir, causando unha crise constitucional.\nMentres tanto, Peregrine Cust, sexto bar\u00f3n Brownlow e \"Lord in Waiting\" do rei, presionaba a Wallis no seu agocho no sur de Francia, para que renunciase a Eduardo. O 7 de decembro de 1936, Lord Brownlow leu \u00e1 prensa a declaraci\u00f3n que axudara a redactar e que anunciaba a resoluci\u00f3n de Wallis de renunciar ao rei. Con todo, Eduardo estaba decidido a casar. Como o asunto da abdicaci\u00f3n cobrou forza, John Theodore Goddard, procurador de Wallis, declarou que: \u00ab[a s\u00faa] clienta estaba disposta a facer algo para aliviar a situaci\u00f3n, pero o outro extremo da cancha [Eduardo VIII] estaba decidido\u00bb. Isto indicaba, aparentemente, que o rei decidira que non ti\u00f1a m\u00e1is remedio que abdicar se quer\u00eda casar.\nO 10 de decembro de 1936, Eduardo VIII asinou o instrumento de abdicaci\u00f3n en presenza dos seus tres irm\u00e1ns sobreviventes, o duque de York \u2014que ascendeu ao trono ao d\u00eda seguinte como Xurxo VI\u2014, o duque de Gloucester e o duque de Kent. Algunhas leis especiais aprobadas polos parlamentos dos dominios finalizaron o proceso da abdicaci\u00f3n ao d\u00eda seguinte e no caso de Irlanda, un d\u00eda despois. O 11 de decembro de 1936, Eduardo emitiu unha declaraci\u00f3n p\u00fablica que dic\u00eda:\nEduardo partiu de Gran Breta\u00f1a a Austria, onde se aloxou no castelo Enzesfeld, casa do bar\u00f3n e a baronesa Eugen e Kitty de Rothschild. Tivo que permanecer afastado de Wallis ata que non houbese perigo de comprometer a concesi\u00f3n dun decreto absoluto no proceso de divorcio. Cando o divorcio se resolveu en maio de 1937, Wallis volveu empregar o seu nome de solteira Wallis Warfield. A parella reuniuse no castelo de Cand\u00e9, en Monts, Francia, o 4 de maio de 1937.\nTerceiro matrimonio: duquesa de Windsor.\nUn mes m\u00e1is tarde, o 3 de xu\u00f1o de 1937, Wallis e Eduardo casaron no castelo de Cand\u00e9, que lles prestou Charles Bedaux, quen m\u00e1is tarde traballou activamente en favor da Alema\u00f1a nazi na segunda guerra mundial. A data coincid\u00eda co que ser\u00eda o 72.\u00ba aniversario do rei Xurxo V; ra\u00ed\u00f1a Mar\u00eda pensou que a voda foi programada nesa data como un desaire deliberado. Ning\u00fan membro da familia real brit\u00e1nica asistiu.\nEduardo foi nomeado duque de Windsor polo seu irm\u00e1n, Xurxo VI; con todo, a patente real aprobada polo novo rei e apoiada por unanimidade polos gobernos dos dominios, imped\u00eda a Wallis, agora duquesa de Windsor, usar o tratamento de \"A S\u00faa Alteza Real\". O rei ti\u00f1a a firme idea de que Wallis non deb\u00eda recibir un tratamento real e esta opini\u00f3n era compartida pola s\u00faa nai, a ra\u00ed\u00f1a Mar\u00eda, e pola s\u00faa esposa, a ra\u00ed\u00f1a Isabel. Ao principio, a familia real non aceptou a duquesa e non a recibiu formalmente, a\u00ednda que Eduardo se reuniu varias veces coa s\u00faa nai e os seus irm\u00e1ns despois da s\u00faa abdicaci\u00f3n. Alg\u00fans bi\u00f3grafos suxeriron que a ra\u00ed\u00f1a Isabel, cu\u00f1ada de Eduardo, estaba resentida con Wallis polo papel que desempe\u00f1ou na chegada ao trono de Xurxo VI \u2014que puido ver como un factor influente na temper\u00e1 morte deste\u2014, e por comportarse prematuramente como o consorte de Eduardo, cando s\u00f3 era a s\u00faa amante. Estas afirmaci\u00f3ns foron negadas por amigos pr\u00f3ximos da ra\u00ed\u00f1a Isabel; por exemplo, o duque de Grafton escribiu que \"nunca dixo algo desagradable sobre a duquesa de Windsor, con excepci\u00f3n de que realmente non ti\u00f1a nin idea de con que estaba a tratar\". Por outra banda, a duquesa de Windsor refer\u00edase \u00e1 ra\u00ed\u00f1a Isabel como a \"se\u00f1ora Temple\" (Se\u00f1ora Templo) e \"Cookies\" (Galletas), en alusi\u00f3n \u00e1 s\u00faa figura s\u00f3lida e o seu gusto polos alimentos, e \u00e1 s\u00faa filla, a princesa Isabel, como \"Shirley\", en alusi\u00f3n a Shirley Temple. A duquesa resentiu amargamente que lle negasen o tratamento real e que os familiares de Eduardo non a aceptasen como parte da familia. Con todo, dentro do c\u00edrculo dos duques de Windsor, o tratamento de \"A S\u00faa Alteza Real\" era utilizado por aqueles que estaban preto da parella.\nSegundo Diana Mitford, esposa do ex-l\u00edder da Uni\u00f3n Brit\u00e1nica de Fascistas, Oswald Mosley, que co\u00f1ec\u00eda a futura ra\u00ed\u00f1a nai e a Wallis, pero s\u00f3 era amiga desta \u00faltima, a antipat\u00eda da ra\u00ed\u00f1a cara \u00e1 s\u00faa concu\u00f1ada pod\u00eda ter unha fonte m\u00e1is profunda. Lady Mosley escribiu \u00e1 s\u00faa irm\u00e1, a duquesa de Devonshire, trala morte do duque de Windsor, \"probablemente a teor\u00eda dos seus contempor\u00e1neos [dos Windsor] de que \"Cake\" [un alcume de Mitford para a ra\u00ed\u00f1a nai, que derivaba da s\u00faa exclamaci\u00f3n de alegr\u00eda na festa na que Deborah Devonshire a co\u00f1eceu] estaba m\u00e1is ben namorada del [o duque] \u2014como unha nena\u2014 e levou ao segundo mellor, pode explicar moitas cousas\".\nOs duques viviron en Francia os anos anteriores \u00e1 guerra. En 1937, realizaron unha visita de alto perfil a Alema\u00f1a e reun\u00edronse co l\u00edder nazi Adolf Hitler, quen, segundo informes, dixo da duquesa que \"ser\u00eda unha boa ra\u00ed\u00f1a\". Esa visita apoiaba as fortes sospeitas que ti\u00f1an moitas persoas no goberno e na sociedade, de que a duquesa era unha axente alem\u00e1, afirmaci\u00f3n que Wallis ridiculizou nas s\u00faas cartas a Eduardo. Os arquivos do FBI recompilados na d\u00e9cada de 1930, tam\u00e9n a retratan como posible simpatizante nazi. O ex-duque Carlos Alexandre de W\u00fcrttemberg d\u00edxolle ao FBI que Wallis e o l\u00edder nazi Joachim von Ribbentrop foran amantes en Londres. Mesmo houbo informes a\u00ednda m\u00e1is inveros\u00edmiles sobre as s\u00faas circunstancias na segunda guerra mundial, como que Wallis conservaba unha fotograf\u00eda asinada de Ribbentrop na s\u00faa mesa de noite, e que seguira pas\u00e1ndolle informaci\u00f3n, mesmo durante a invasi\u00f3n de Francia.\nSegunda guerra mundial.\nTralo estalido da guerra en 1939, a Eduardo asign\u00f3uselle un posto militar no ex\u00e9rcito brit\u00e1nico destinado en Francia. Segundo o fillo de William Edmund Ironside, primeiro bar\u00f3n Ironside, Wallis seguiu a recibir os seus amigos relacionados co movemento fascista e filtroulles detalles das defensas francesas e belgas que obti\u00f1a do duque. Cando os alem\u00e1ns invadiron o norte de Francia e bombardearon Gran Breta\u00f1a en maio de 1940, a duquesa d\u00edxolle a un xornalista estadounidense: \u00abnon podo dicir que sinto m\u00e1goa por eles\u00bb. Como as tropas alem\u00e1s avanzaban, os duques fuxiron da s\u00faa casa en Par\u00eds con destino cara ao sur, primeiro a Biarritz e logo en xu\u00f1o a Espa\u00f1a. Al\u00ed, Wallis d\u00edxolle ao embaixador dos Estados Unidos, Alexander W. Weddell, que Francia perdera porque estaba \u00abinternamente enferma\u00bb. En xullo a parella mudouse a Lisboa, Portugal, onde se aloxaron na casa de Ricardo Esp\u00edrito Santo Silva, un banqueiro que era sospeitoso de ser axente alem\u00e1n. En agosto, un buque de guerra brit\u00e1nico trasladou a parella \u00e1s Bahamas, onde Eduardo foi instalado como gobernador.\nWallis realizou competentemente o seu papel como esposa do gobernador durante cinco anos. Con todo, odiaba Nassau, que cualificou de \"a nosa Santa Helena\", en referencia ao \u00faltimo lugar de exilio de Napole\u00f3n. Foi duramente criticada polas s\u00faas extravagantes viaxes de compras aos Estados Unidos, que levaron a cabo cando Gran Breta\u00f1a estaba a soportar privaci\u00f3ns como racionamentos e cortes de luz nas v\u00edas p\u00fablicas. As s\u00faas actitudes racistas cara \u00e1 poboaci\u00f3n local \u2014aos que chamaba \u00abnegros vagos e pr\u00f3speros\u00bb en cartas \u00e1 s\u00faa t\u00eda\u2014 eran reflexo da s\u00faa educaci\u00f3n. En 1941, o primeiro ministro Winston Churchill op\u00faxose enerxicamente cando a parella planeaba visitar o Caribe a bordo dun iate que pertenc\u00eda ao magnate sueco Axel Wenner-Gren, a quen Churchill declarou \"proalem\u00e1n\". Churchill viuse obrigado a queixarse de novo cando o duque outorgou unha entrevista de ton \"derrotista\". O \"establishment\" brit\u00e1nico desconfiaba da duquesa; sir Alexander Hardinge escribiu que as s\u00faas actividades antibrit\u00e1nicas estaban motivadas por un desexo de vinganza contra un pa\u00eds que a rexeitou como ra\u00ed\u00f1a. Despois da derrota da Alema\u00f1a nazi, a parella regresou a Francia e retirouse.\nVida posterior e falecemento.\nEn 1946, Wallis alox\u00e1base en Ednam Lodge, a casa do conde de Dudley, cando algunhas das s\u00faas xoias foron roubadas. Houbo rumores de que o roubo fora planeado pola familia real brit\u00e1nica, nun intento por recuperar as xoias que Eduardo tomara da Royal Collection, ou polos propios duques de Windsor, como parte dunha fraude contra a aseguradora, xa que o ano seguinte a parella realizou un gran dep\u00f3sito de pedras soltas en Cartier. Con todo, en 1960, Richard Dunphie confesou o delito. As pezas roubadas eran s\u00f3 unha pequena parte das xoias dos Windsor que foran compradas de forma privada, herdadas polo duque ou que lle foran regaladas cando era pr\u00edncipe de Gales.\nEduardo regresou a Inglaterra en febreiro de 1952, para asistir ao funeral de Xurxo VI. Wallis non quixo asistir; na s\u00faa estad\u00eda previa en Londres, o mes de outubro anterior, dix\u00e9ralle ao seu marido: \"odio este pa\u00eds. Seguirei odi\u00e1ndoo ata a tumba\". M\u00e1is tarde ese ano, as autoridades municipais de Par\u00eds ofrec\u00e9ronlles o uso dunha casa. A parella viviu no n\u00famero 4 da rue du Champ d'Entra\u00eenement en Neuilly-sur-Seine a maior parte do resto das s\u00faas vidas; en esencia tiveron unha vida c\u00f3moda. Tam\u00e9n compraron unha segunda residencia no pa\u00eds, onde pronto se converteron en amigos \u00edntimos dos seus veci\u00f1os Oswald e Diana Mosley. Anos m\u00e1is tarde, Diana Mosley afirmou que os duques de Windsor compart\u00edan o punto de vista dela e do seu home de que a Hitler se lle deb\u00eda dar man libre para destru\u00edr o comunismo. O propio Eduardo escribiu no \"New York Daily News\" o 13 de decembro de 1966, \"[...] era do interese de Gran Breta\u00f1a e de Europa tam\u00e9n, que Alema\u00f1a se animase a atacar o Leste e esmagase o comunismo para sempre [...]. Pensei que o resto de n\u00f3s poder\u00eda manterse neutral, mentres que os nazis e os vermellos pelexaban\".\nEn 1965, cando os duques de Windsor visitaron Londres porque Eduardo necesitaba unha cirurx\u00eda ocular, a ra\u00ed\u00f1a Isabel II e a princesa Mari\u00f1a, duquesa de Kent, os visitaron. M\u00e1is tarde, en 1967, a parella uniuse \u00e1 familia real en Londres cando Isabel II desvelou unha placa para conmemorar o centenario do nacemento da ra\u00ed\u00f1a Mar\u00eda. Isabel II e o pr\u00edncipe Carlos visitaron os Windsor en Par\u00eds nos \u00faltimos anos do duque; de feito a visita ocorreu pouco antes da s\u00faa morte.\nCando Eduardo morreu de cancro en 1972, Wallis viaxou a Inglaterra para asistir ao funeral e durante a s\u00faa visita aloxouse no palacio de Buckingham. Cada vez m\u00e1is senil e fr\u00e1xil, viviu o resto da s\u00faa vida como reclu\u00edda, co apoio do patrimonio do seu marido e dun subsidio da ra\u00ed\u00f1a. En outubro de 1976, esper\u00e1base que recibise a ra\u00ed\u00f1a nai Isabel, pero estaba demasiado enferma de demencia e o seu persoal cancelou a visita no \u00faltimo minuto. A ra\u00ed\u00f1a nai enviou flores cun cart\u00f3n en que se l\u00eda, \u00abCon amizade, \"Elizabeth\u00bb.\" Despois da morte do seu home, a duquesa outorgoulle a s\u00faa autoridade legal \u00e1 avogada francesa Suzanne Blum. Esta relaci\u00f3n de potencial explotaci\u00f3n foi explorada en libro de Caroline Blackwood, \"The Last of the Duchess\", escrito en 1980, pero que non se publicou ata despois da morte de Blum en 1995. En 1980, Wallis perdeu a capacidade de falar. Ao final permaneceu confinada na s\u00faa cama e non recib\u00eda visitas f\u00f3ra do seu m\u00e9dico e enfermeiras.\nA duquesa de Windsor morreu na s\u00faa casa no Bois de Boulogne de Par\u00eds o 24 de abril de 1986. O seu funeral celebrouse na capela de San Xurxo do castelo de Windsor e contou coa asistencia das s\u00faas d\u00faas cu\u00f1adas sobreviventes: a ra\u00ed\u00f1a nai e a princesa Alicia, duquesa de Gloucester. Isabel II, o pr\u00edncipe Felipe, o pr\u00edncipe e a princesa de Gales asistiron \u00e1 cerimonia f\u00fanebre e ao enterro. Foi sepultada xunto a Eduardo no cemiterio real pr\u00f3ximo ao castelo de Windsor, como \u00abWallis, duquesa de Windsor\u00bb. Ata que chegaron a un acordo con Isabel II en 1965, os duques ti\u00f1an planeado que o seu enterro se realizase nunha parcela do Green Mount Cemetery en Baltimore, lugar onde foi sepultado o pai de Wallis.\nA maior parte da s\u00faa herdanza foi \u00e1 fundaci\u00f3n para a investigaci\u00f3n m\u00e9dica do Instituto Pasteur, segundo as instruci\u00f3ns de Suzanne Blum. A decisi\u00f3n colleu por sorpresa a familia real e os amigos da duquesa, porque durante a s\u00faa vida nunca mostrara alg\u00fan interese na caridade. En abril de 1987, a notable colecci\u00f3n de xoiar\u00eda de Wallis recadou 45 mill\u00f3ns de d\u00f3lares para o instituto nunha poxa en Sotheby's, aproximadamente sete veces o seu prezo estimado; ademais atraeu ofertas de famosas personalidades como Elizabeth Taylor, Calvin Klein e Jacqueline Onassis. En reco\u00f1ecemento \u00e1 axuda que Francia lles brindou fornec\u00e9ndoos dunha casa, en lugar dos impostos por defunci\u00f3n, a colecci\u00f3n de mobles estilo Lu\u00eds XVI, algunhas pezas de porcelana e pinturas pasaron a ser propiedade do estado franc\u00e9s. A familia real brit\u00e1nica non recibiu legados importantes. O empresario exipcio Mohamed Al-Fayed comprou gran parte do patrimonio non financeiro, inclu\u00edndo o usufruto da mansi\u00f3n de Par\u00eds. A maior parte da s\u00faa colecci\u00f3n vendeuse en 1998, un ano despois da morte do seu fillo no accidente automobil\u00edstico que tam\u00e9n cobrou a vida de Diana, princesa de Gales. A venda recadou m\u00e1is de 14 mill\u00f3ns de libras para a caridade.\nLegado.\nA vida de Wallis estivo chea de rumores de que ti\u00f1a outros amantes. O \"playboy\" estadounidense Jimmy Donahue, herdeiro da fortuna Woolworth, que ademais era homosexual, afirmou que tivo unha relaci\u00f3n coa duquesa na d\u00e9cada de 1950, pero Donahue era co\u00f1ecido polas s\u00faas bromas enxe\u00f1osas e a s\u00faa afecci\u00f3n a facer circular rumores. Case todos os historiadores e bi\u00f3grafos negaron a existencia do chamado \"expediente da China\", que se sup\u00f3n detalla as faza\u00f1as sexuais e criminais de Wallis nese pa\u00eds. A\u00ednda que houbo certos rumores sobre un embarazo e posterior aborto mentres Wallis viviu na China, especialmente aqueles relacionados co conde Ciano, non hai probas contundentes de que quedase embarazada de calquera dos seus amantes ou dos seus tres maridos. As afirmaci\u00f3ns de que sufr\u00eda de s\u00edndrome de insensibilidade aos andr\u00f3xenos, tam\u00e9n co\u00f1ecido como feminizaci\u00f3n testicular, parecen improbables, por non dicir imposibles, tendo en conta da s\u00faa cirurx\u00eda por miomas uterinos en 1951.\nEn 1956, a duquesa publicou as s\u00faas memorias realizadas por un escritor pantasma, \"The Heart Has Its Reasons\". O autor Charles Higham dixo do libro, \u00abos feitos foron reordenados sen remorsos no que equival\u00eda a un \"lifting\" facial autorrealizado [...] reflectindo en abundancia a personalidade da s\u00faa autora, politicamente equivocada pero encantadora e conveniente\u00bb. Higham describiu a duquesa como \u00abcarism\u00e1tica, electrizante e compulsivamente ambiciosa\u00bb. A avaliaci\u00f3n da vida da duquesa de Windsor foi enturbada por rumores, conxecturas e propaganda politicamente motivada, sen que fose necesaria a axuda da s\u00faa propia manipulaci\u00f3n da verdade; pero non existe ning\u00fan documento que probe directamente que Wallis sexa outra cousa m\u00e1is que unha v\u00edtima da s\u00faa propia ambici\u00f3n, que viviu un gran romance que se converteu nunha gran traxedia. En opini\u00f3n dos seus bi\u00f3grafos, \"experimentou o supremo conto de fadas, convert\u00e9ndose na adorada favorita do solteiro con m\u00e1is \"glamour\" do seu tempo. O idilio tomou o cami\u00f1o equivocado cando facendo caso omiso das s\u00faas s\u00faplicas, el abandonou a s\u00faa posici\u00f3n para pasar o resto da s\u00faa vida con ela\". Os acad\u00e9micos coinciden en que Wallis ascendeu ao bordo dun precipicio que:\nDise que Wallis resumiu a s\u00faa vida nunha frase: \u00abNon tes idea do dif\u00edcil que \u00e9 vivir un gran romance\u00bb.\nA duquesa de Windsor na cultura popular.\nA personaxe de Wallis foi interpretado por Faye Dunaway en \"The Woman I Love\" (telefilme de 1972), Cynthia Harris en \"Edward and\" Mrs. \"Simpson\" (miniserie de sete cap\u00edtulos de 1978), Jane Seymour en \"The Woman He Loved\" (telefilme de 1988), Amber Sealey en \"Bertie and Elizabeth\" (telefilme de 2002), Joely Richardson en \"Wallis and Edward\" (telefilme de 2005), Gillian Anderson en \"Any Human Heart\" (miniserie do 2010), Emma Clifford en \"Upstairs, Downstairs\" (miniserie de 2010), Eve Best en \"The King's Speech\" (filme de 2010) e Andrea Riseborough en \"W.E.\" (filme de 2011). Jane Hartley representouna en \"Always\", un musical do West End de 1997.\nO galardoado escritor canadense Timothy Findley, na s\u00faa novela \"Famous Last Words\" de 1981, presentou unha \"se\u00f1ora Simpson\" manipuladora, pero tam\u00e9n tr\u00e1xica. En 1991, Anne Edwards escribiu un emp\u00e1tico relato dos primeiros anos de Wallis que culmina cando contrae matrimonio con Eduardo no seu libro \"Wallis: The Novel\". Wallis tam\u00e9n aparece nun relato curto de Rose Tremain, chamado \"The Darkness of Wallis Simpson\"; nunha obra chamada \"The Duchess\" de Linda Griffith; no suspense ucr\u00f3nico de 1992, \"Fatherland\", de Robert Harris; e nun libro da serie \"Young Bond\" de Charlie Higson, \"By Royal Command.\" En 2001, o xornalista Christopher Wilson publicou o libro \"Dancing with the Devil\", no que relata a suposta relaci\u00f3n de Wallis con Jimmy Donahue. Kate Auspitz, na s\u00faa novela de 2010, \"The War Memoirs of HRH Wallis, Duchess of Windsor\", retr\u00e1taa como un instrumento dos aliados, que a empregaron para facer que o rei Eduardo VIII, simpatizante fascista, abandonase o trono."}
{"id": "444029", "revid": "23204", "url": "https://gl.wikipedia.org/wiki?curid=444029", "title": "Oc\u00e9anos e mares do mundo segundo a OHI", "text": "Esta t\u00e1boa incl\u00fae todos os mares do mundo que a Organizaci\u00f3n Hidrogr\u00e1fica Internacional (\u00abInternational Hydrographic Organization\u00bb, IHO), na s\u00faa publicaci\u00f3n \"L\u00edmites de oc\u00e9anos e mares\" (3\u00aa edici\u00f3n de 1953) recolle como tal. Nesta publicaci\u00f3n, todos os mares e oc\u00e9anos te\u00f1en un n\u00famero de identificaci\u00f3n e hai unha descrici\u00f3n literaria precisa dos seus l\u00edmites. Ese n\u00famero de identificaci\u00f3n \u00e9 o que ordena a seguinte t\u00e1boa."}
{"id": "444030", "revid": "55340", "url": "https://gl.wikipedia.org/wiki?curid=444030", "title": "Princesa Ux\u00eda", "text": ""}
{"id": "444031", "revid": "5863", "url": "https://gl.wikipedia.org/wiki?curid=444031", "title": "Benito Jer\u00f3nimo Feij\u00f3o y Montenegro Puga", "text": ""}
{"id": "444032", "revid": "5863", "url": "https://gl.wikipedia.org/wiki?curid=444032", "title": "Frei Benito Jer\u00f3nimo Feij\u00f3o y Montenegro", "text": ""}
{"id": "444033", "revid": "5863", "url": "https://gl.wikipedia.org/wiki?curid=444033", "title": "Gran enciclop\u00e8dia catalana", "text": ""}
{"id": "444038", "revid": "23204", "url": "https://gl.wikipedia.org/wiki?curid=444038", "title": "Franz Friedrich Kohl", "text": "Franz Friedrich Kohl, nado en St. Valentin auf der Haide, Tirol do Sur (Imperio Austro-H\u00fangaro), o 13 de xaneiro de 1851 e finado en Traismauer, Baixa Austria (Rep\u00fablica de Austria), o 15 de decembro de 1924, foi un entom\u00f3logo e investigador da m\u00fasica folcl\u00f3rica austr\u00edaco.\nTraxectoria.\nNaceu en St. Valentin auf der Haide, Tirol do Sur, vila daquela pertencente ao Imperio austroh\u00fangaro e hoxe pertencente \u00e1 provincia aut\u00f3noma de Bolzano de Italia.\nKohl foi inicialmente docente de ensino secundario en Bolzano e despois en Innsbruck, como profesor de m\u00fasica.\nPosteriormente traballou no departamento de entomolox\u00eda do Museo de Historia Natural de Viena (\"Naturhistorisches Museum. Wien\"). Especializouse en himen\u00f3pteros, especialmente na familia dos esf\u00e9cidos. Publicou unhas 75 obras sobre entomolox\u00eda, inclu\u00eddas 12 monograf\u00edas, \u00e9 dicir, aquelas nas que m\u00e1is se fomenta a sistem\u00e1tica desta rama da ciencia.\n\u00c9 co\u00f1ecido pola s\u00faa monograf\u00eda \"Die Crabronen der pal\u00e4arktischen Region monographisch bearbeitet\", publicada en 1915 en \"Ann. Hofmus. Wien\" 29: 1-453. F\u00f3ra do \u00e1mbito entomol\u00f3xico \u00e9 tam\u00e9n co\u00f1ecido pola descrici\u00f3n, en 1886, do x\u00e9nero \"Litocranius\", ant\u00edlope da subfamilia dos antilopinos, que publicou en \"Ann. K. K. Naturhist. Hofmus. Wien\", 1: 79.\nAbreviatura.\nA abreviatura Kohl empr\u00e9gase para reco\u00f1ecer a Franz Friedrich Kohl como autoridade na descrici\u00f3n e clasificaci\u00f3n taxon\u00f3mica en zoolox\u00eda."}
{"id": "444046", "revid": "51526", "url": "https://gl.wikipedia.org/wiki?curid=444046", "title": "Alcazaba de Almer\u00eda", "text": "A Alcazaba e Murallas do Cerro de San Crist\u00f3bal da cidade espa\u00f1ola de Almer\u00eda \u00e9 un dos conxuntos monumentais e arqueol\u00f3xicos \u00e1rabes m\u00e1is importantes da Pen\u00ednsula Ib\u00e9rica. Os seus case mil anos de historia permitiunos co\u00f1ecer a evoluci\u00f3n experimentada na arquitectura civil e militar durante a dominaci\u00f3n \u00e1rabe en Andaluc\u00eda, debido \u00e1 s\u00faa construci\u00f3n en diferentes fases e \u00e9pocas, as\u00ed como a orixe e evoluci\u00f3n da cidade.\nSituadas nun cerro illado, a Alcazaba \u00e9 unha s\u00f3lida e extensa fortaleza con murallas de m\u00e1is de tres metros de anchura e cinco de altura, formando un recinto pechado sobre si mesmo, pero conectado cos lenzos da muralla que configuran e dan sentido \u00f3 seu propio desenvolvemento, dentro dunha unidade m\u00e1is complexa, como \u00e9 a fortificaci\u00f3n da cidade, no que o barranco da Hoya e o cerro de San Crist\u00f3bal mante\u00f1en unha conexi\u00f3n directa coa \"Alcazaba\", tanto f\u00edsica como visual, creando un conxunto de extraordinaria magnitude. A Alcazaba queda \u00f3 sur conectada coa cidade, e \u00f3 norte o \"Cerro de San Crist\u00f3bal\".\nNo ano 2010 a F\u00e1brica Nacional de Moeda e Timbre - Real Casa da Moeda de Espa\u00f1a, como parte do \u00abPrograma Capitais de Provincia e Cidades Aut\u00f3nomas\u00bb acu\u00f1ou na moeda de 5 euros correspondente a Almer\u00eda unha imaxe deste monumento.\nDescrici\u00f3n.\nA contorna que describe a este Ben de Interese Cultural, denominado \u00abConxunto Monumental da Alcazaba de Almer\u00eda e Murallas do Cerro de San Crist\u00f3bal\u00bb, abrangue as parcelas, inmobles, elementos e espazos p\u00fablicos e privados comprendidos dentro da li\u00f1a de delimitaci\u00f3n que figura no plano de delimitaci\u00f3n da contorna afectada. Devandita contorna delimitada, en li\u00f1as xerais, non se atopa moi alterada xa que se trata do \"Barranco da Hoya\", que \u00e9 un amplo espazo sen ning\u00fan tipo de edificaci\u00f3n, que reforza a imaxe da Alcazaba e Murallas. O resultado \u00e9 unha contorna poligonal de tendencia cuadrangular, cunha superficie de 37,652\u00a0hect\u00e1reas, cuxo eixo, en direcci\u00f3n leste-oeste, queda constitu\u00eddo pola Hoya."}
{"id": "444047", "revid": "98629", "url": "https://gl.wikipedia.org/wiki?curid=444047", "title": "Operation Finale", "text": "Operation Finale \u00e9\u00a0un filme estadounidense de 2018 dirixido por Chris Weitz, a partir dun gui\u00f3n de Matthew Orton. Est\u00e1 protagonizado por Oscar Isaac (que tam\u00e9n \u00e9 produtor), Ben Kingsley, Lior Raz, M\u00e9lanie Laurent, Nick Kroll e Haley Lu Richardson, e conta os esforzos da intelixencia israel\u00ed por capturar \u00f3 antigo oficial das SS Adolf Eichmann en 1960. Numerosos materiais, inclu\u00edndo \"Eichmann in My Hands\", as memorias do oficial israel\u00ed Peter Malkin, foron as bases da historia. A fotograf\u00eda principal comezou na Arxentina en outubro de 2017. Foi estreado nos cinemas dos Estados Unidos de Am\u00e9rica o 29 de agosto de 2018, e recibiu valoraci\u00f3ns diversas por parte da cr\u00edtica."}
{"id": "444048", "revid": "23204", "url": "https://gl.wikipedia.org/wiki?curid=444048", "title": "El Condor (filme)", "text": "El Condor\u00a0\u00e9 un filme estadounidense de 1970 dirixido por John Guillermin.\nO filme foi rodado en 35mm en Technicolor en Almer\u00eda, Espa\u00f1a, e para a rodaxe creouse unha gran fortaleza de adobe que foi reutilizada para outros filmes, como \"Conan o b\u00e1rbaro\" (1982) e \"March or Die \"(1977)\"\"."}
{"id": "444049", "revid": "5863", "url": "https://gl.wikipedia.org/wiki?curid=444049", "title": "Itziar Pascual Ortiz", "text": "Itziar Pascual Ortiz, nada en Madrid o 13 de maio de 1967, \u00e9 unha dramaturga espa\u00f1ola. En 2013 ga\u00f1ou a VII edici\u00f3n do Certame Internacional Leopoldo Alas M\u00ednguez (LAM) da Fundaci\u00f3n SGAE, para textos teatrais sobre a comunidade de Lesbianas, Gais, Transexuais, Bisexuais. Intersexuais e Queer (LGTBIQ) coa obra de teatro \"EUDY\".\nTraxectoria.\nPascual doutorouse na Facultade de Ciencias da Informaci\u00f3n da Universidade Complutense de Madrid, tam\u00e9n \u00e9 licenciada en Dramaturxia pola Real Escola Superior de Arte Dram\u00e1tica (RESAD). Desde 1999, traballa como profesora de Literatura Dram\u00e1tica e Dramaturxia na RESAD. Ademais, desenvolveu o seu traballo como xornalista en diferentes medios como a Cadena SER, en prensa escrita sobre todo en revistas teatrais especializadas como \"El P\u00fablico\", \"Primer Acto\", \"Revista ADE-Teatro\", \"Acotaciones\" e \"Las Puertas del Drama\".\nFoi asistente de direcci\u00f3n en d\u00faas obras do director teatral Guillermo Heras no Centro Nacional de Novas Tendencias Esc\u00e9nicas: \"Como los griegos\", de Steven Berkoff e \"Nosferatu\" de Francisco Nieva. Foi presidenta, entre 2000 e 2003, de Mar\u00edas Guerreras, Asociaci\u00f3n de Mujeres en las Artes Esc\u00e9nicas de Madrid (AMAEM), entidade da que \u00e9 socia fundadora e na que realizou a edici\u00f3n do volume \"I Ciclo de las Mar\u00edas Guerreras\" na Casa de Am\u00e9rica en Madrid.\nPremios e reco\u00f1ecementos.\nPascual, con m\u00e1is de cincuenta obras teatrais escritas, foi galardoada en 2007 co Premio Vitoria Kent na s\u00faa XVII edici\u00f3n pola obra \"Un escenario de mujeres invisibles? El caso de las Mar\u00edas Guerreras\", que foi publicada pola Universidade de M\u00e1laga (UMA).\nEn 2013, ga\u00f1ou o premio anual Leopoldo Alas M\u00ednguez (Premio LAM) por \"Eudy\", unha obra que conta a vida da futbolista da selecci\u00f3n feminina de Sur\u00e1frica Eudy Simelane, loitadora polos dereitos do colectivo LGTB, que foi asasinada e violada en 2008 por 20 homes. O Premio LAM \u00e9 organizado anualmente pola Fundaci\u00f3n SGAE e a Asociaci\u00f3n Cultural Visible para estimular a creaci\u00f3n teatral contempor\u00e1nea en lingua espa\u00f1ola do colectivo LGTBIQ. Ao mesmo tempo, \u00e9 unha homenaxe ao escritor e xornalista rioxano Leopoldo Alas M\u00ednguez, referente cultural do colectivo LGTBI, falecido en Madrid en 2008. \u00c1 parte da dotaci\u00f3n econ\u00f3mica, as obras son inclu\u00eddas nas Lecturas Dramatizadas do Ciclo SGAE e publ\u00edcanse na serie editorial Premios LAM que edita a Fundaci\u00f3n SGAE.\nTam\u00e9n escribiu en 2013 \"Un aroma de vainilla\", obra ga\u00f1adora do Premio do XXIV Cert\u00e1men de Textos Teatrales para P\u00fablico Infantil da Escola Navarra de Teatro de Pamplona. Esta obra publicouse xunto con outro dos seus textos titulado \"Ainhara \"no ano 2015, un poema dram\u00e1tico que ga\u00f1ou o Premio Morales Mart\u00ednez para Textos Infant\u00eds.. Seguiulle \"La vida de los salmones\" no ano 2015, que conseguiu o Premio SGAE de Teatro Infantil.\nNo ano 2016 comezou a s\u00faa colaboraci\u00f3n de escritura teatral xunto \u00e1 actriz e dramaturga Amaranta Osorio. Primeiro coa obra \"Moje Holka, Moje Holka\", ga\u00f1adora do Premio Jes\u00fas Dom\u00ednguez da Deputaci\u00f3n de Huelva. Un ano despois, en 2017, con \"Click. Cuando todo cambia\", Pascual foi galardoada co Premio Fundaci\u00f3n Teatro Calder\u00f3n de Literatura Dram\u00e1tica."}
{"id": "444050", "revid": "98629", "url": "https://gl.wikipedia.org/wiki?curid=444050", "title": "Victor Brooke", "text": "Sir Victor Alexander Brooke, 3\u00ba bar\u00f3n de Brooke, nado o 5 de xaneiro de 1843 e finado o 27 de novembro de 1891 en Pau, foi un arist\u00f3crata anglo-irland\u00e9s, co\u00f1ecido cazador da caza maior e naturalista.\nTraxectoria.\nEra fillo de Sir Arthur Brooke, 2\u00ba Bar\u00f3n de Brooke, arist\u00f3crata do Ulster, do condado de Fermanagh en Irlanda do Norte, a quen sucedeu no t\u00edtulo e na propiedade de Colebrooke en 1854.\nEstudou en Harrow, Londres, e logo viaxou ao estranxeiro, sendo un deportista entusiasta que gozaba coa caza maior.\nFoi maxistrado, tenente adxunto e sh\u00e9riff de Fermanagh.\nCazador apaixonado, especialmente da caza maior, esta afecci\u00f3n fixo que se interesara na historia natural. Viaxou moito, e pouco a pouco foi arruinando a fortuna familiar.\nPhilip Lutley Sclater (1829-1913) e Michael Rogers Oldfield Thomas (1858-1929) publicaron os catro volumes de \"The Book of Antelopes\" (O libro dos ant\u00edlopes) desde 1894 at\u00e9 1900. As l\u00e1minas estaban a cargo de Victor Brooke, pero a s\u00faa prematura morte, a causa dun accidente de caza, detivo este proxecto.\nComo naturalista, \u00e9 co\u00f1ecido por ser o primeiro descritor, en 1878, da nova especie \"Gazella walleri\", ant\u00edlope do Corno de \u00c1frica da subfamilia dos antilopinos, no traballo publicado en \"Proc. Zool. Soc. Lond\"., 1878: 929. A especie foi posteriormente reclasificada no x\u00e9nero \"Litocranius\", creado en 1886 por Franz Friedrich Kohl.\nOs seus recordos de caza public\u00e1ronse postumamente: \"Sir Victor Brooke: deportista e naturalista\", en 1896.\nVida familiar.\nCasou con Alice Sophia Bellingham, filla de Sir Alan Edward Bellingham, 3 Bar\u00f3n de Bellingham, en 1864. Despois de casar, establec\u00e9ronse na cidade de Pau Francia, onde tiveron polo menos seis fillos. O m\u00e1is novo foi Alan, m\u00e1is tarde mariscal de campo e 1\u00ba Vizconde de Alanbrooke. As\u00ed mesmo, foi o av\u00f3 do 1\u00ba Vizconde de Brookeborough, terceiro primeiro ministro de Irlanda do Norte.\nAbreviatura.\nA abreviatura Brooke empr\u00e9gase para reco\u00f1ecer o autor como autoridade na descrici\u00f3n e clasificaci\u00f3n taxon\u00f3mica en zoolox\u00eda."}
{"id": "444051", "revid": "839", "url": "https://gl.wikipedia.org/wiki?curid=444051", "title": "Sociedade dos Misioneiros de San Paulo", "text": "A Sociedade dos Misioneiros de San Paulo (en ; en , \"Xamaiah Mursilin al-Qudis Bulus\") \u00e9 unha sociedade de vida apost\u00f3lica de dereito diocesano, dependente do patriarcado greco-melquita de Antioqu\u00eda. Os membros da sociedade, co\u00f1ecidos popularmente como paulistas, engaden ao seu nome as siglas S.M.S.P.\nHistoria.\nA congregaci\u00f3n foi fundada en Harisa polo bispo de Balbik Xirmanus Muaqad: constatando a grande ignorancia relixiosa dos seus fieis, tivo a idea de estabelecer un grupo de sacerdotes que predicasen en misi\u00f3ns populares nas zonas rurais do L\u00edbano. O patriarca de Antioqu\u00eda Gregorio II Yusif apoiou o proxecto, e o papa Le\u00f3n XIII aconselloulle po\u00f1er a s\u00faa obra baixo a intercesi\u00f3n de san Paulo.\nO 15 de agosto de 1903 Muaqad comezou el mesmo a vida en com\u00fan xunto a un sacerdote, un di\u00e1cono e un laico. O 5 de agosto de 1925 a sociedade foi aprobada polo patriarca Demetrio I Qadi.\nActividade e difusi\u00f3n.\nOs padres paulistas ded\u00edcanse \u00e1s misi\u00f3ns populares, ao apostolado da prensa, e ao di\u00e1logo ecum\u00e9nico cos ortodoxos antioquenos. Dende 1968, por iniciativa do Pontificio Consello para o Di\u00e1logo Interrelixioso, tam\u00e9n se ocupan das relaci\u00f3ns cos musulm\u00e1ns.\nEn 1974 a sociedade contaba con 55 membros repartidos en 6 casas."}
{"id": "444052", "revid": "72012", "url": "https://gl.wikipedia.org/wiki?curid=444052", "title": "Victor Alexander Brooke", "text": ""}
{"id": "444053", "revid": "98629", "url": "https://gl.wikipedia.org/wiki?curid=444053", "title": "\u00c1cido nonanoico", "text": "O \u00e1cido nonanoico, tam\u00e9n chamado \u00e1cido pelarg\u00f3nico, \u00e9 un \u00e1cido carbox\u00edlico composto por nove carbonos coa f\u00f3rmula estrutural CH3(CH2)7COOH. Os \u00e9steres e sales do \u00e1cido nonanoico denom\u00ednanse nonanoatos. O \u00e1cido nonanoicos \u00e9 un l\u00edquido oleoso claro de cheiro desgradable. \u00c9 case insoluble en auga, pero moi soluble en cloroformo, \u00e9ter e hexano. \u00dasase frecuentemente xunto co herbicida non selectivo glifosato para que este te\u00f1a un efecto m\u00e1is r\u00e1pido no control das malas herbas en c\u00e9spedes.\nO seu \u00edndice de refracci\u00f3n \u00e9 de 1,4322. O seu punto cr\u00edtico \u00e9 de 712 K (439\u00a0\u00b0C) e 2,35 MPa.\nO nome de \u00e1cido pelarg\u00f3nico v\u00e9n de que abunda no aceite de \"Pelargonium roseum\", unha planta da familia dos xeranios.\nDistribuci\u00f3n e uso.\nO \u00e1cido nonanoico \u00e9 un \u00e1cido graxo pequeno que aparece na natureza en forma de \u00e9steres no aceite de pelargonio. Os \u00e9steres sint\u00e9ticos, como o metil nonanoato, son utilizados como saborizantes.\nTam\u00e9n se usa na preparaci\u00f3n de plastificantes e lacas.\nO seu derivado 4-nonanoilmorfolino \u00e9 un ingrediente dalg\u00fans sprays de pementa.\nO sal am\u00f3nico do \u00e1cido nonanoico, o nanoato am\u00f3nico, \u00e9 un herbicida.\nEfectos farmacol\u00f3xicos potenciais.\nO \u00e1cido nonanoico pode ser m\u00e1is potente que o \u00e1cido valp\u00f3rico para tratar a epilepsia. Ademais, a diferenza do \u00e1cido valp\u00f3rico, o \u00e1cido nonanoico non ten efecto sobre a inhibici\u00f3n de HDAC (histona desacetilase), o que suxire que \u00e9 improbable que mostre teratoxenicidade asociada coa inhibici\u00f3n de HDAC."}
{"id": "444054", "revid": "27155", "url": "https://gl.wikipedia.org/wiki?curid=444054", "title": "\u00c1cido pelarg\u00f3nico", "text": ""}
{"id": "444055", "revid": "27155", "url": "https://gl.wikipedia.org/wiki?curid=444055", "title": "Nonanoato", "text": ""}
{"id": "444056", "revid": "23204", "url": "https://gl.wikipedia.org/wiki?curid=444056", "title": "Emilio Ruiz del R\u00edo", "text": "Emilio Ruiz del R\u00edo, nado en\u00a0Madrid\u00a0o\u00a011 de abril de 1923\u00a0e finado o\u00a014 de setembro de 2007, foi un pintor, decorador, maquetista, experto en efectos especiais e visuais e director art\u00edstico espa\u00f1ol, considerado entre os mellores do mundo na especialidade de pintura sobre cristal e un dos grandes xenios da utilizaci\u00f3n de miniaturas e maquetas.\nTraxectoria.\nNado en Madrid, dende neno descubriu a s\u00faa vocaci\u00f3n facendo espect\u00e1culos de marionetas; estudou na Escola de Belas Artes de San Fernando.Comezou nos estudos Chamartin como debuxante e pintor de decorados e forillos. Nos sesenta comezou a traballar en Italia e a partir do oitenta con Dino de Laurentiis en superproduci\u00f3ns estadounidenses. Foi dez veces nomeado \u00f3s premios Goya, sete delas de forma consecutiva, e conquistou tres. Faleceu \u00f3s 84 anos, no hospital San Rafael de Madrid a consecuencia dunha insuficiencia respiratoria o 14 de setembro de 2007.\nPremios.\nConseguiu 3 goyas:"}
{"id": "444058", "revid": "72012", "url": "https://gl.wikipedia.org/wiki?curid=444058", "title": "Cera perdida", "text": "A\u00a0cera perdida, fundici\u00f3n \u00e1 cera perdida ou baleirado \u00e1 cera perdida \u00e9 un procedemento escult\u00f3rico que permite obter figuras de metal (xeralmente bronce e ouro) por medio dun molde que se elabora a partir dun prototipo tradicionalmente modelado en cera de abella. Esta tecnolox\u00eda foi desenvolvida na Antig\u00fcidade de maneira independente e paralela polos sumerios, indios, chineses, mesoamericanos e incas, a cal foi adoptada por civilizaci\u00f3ns contempor\u00e1neas ou posteriores.\nPara a fabricaci\u00f3n de obxectos coa t\u00e9cnica de cera perdida, util\u00edzase un modelo en cera. Este modelo previo \u00e9 rodeado dunha grosa capa de material refractario que se solidifica; unha vez endurecido, m\u00e9tese nun forno, que derrite a figura de cera, sa\u00edndo esta por uns orificios creados ao efecto (de a\u00ed a s\u00faa denominaci\u00f3n) e, no seu lugar, inx\u00e9ctase o metal fundido, que adopta a forma exacta do modelo. Para extraer a figura \u00e9 preciso retirar o molde.\nA principal vantaxe deste procedemento \u00e9 a estreita tolerancia dimensional, a cal non pode conseguirse mediante outros procesos. \u00c9 posible conseguir dimensi\u00f3ns axustadas de 0,002\u00a0mm por mm. \u00c9 un proceso no que \u00e9 preciso controlar numerosas variables, pero co cal se obt\u00e9n un bo acabado superficial.\nEsta forma de traballar o metal (bronce), require un longo, custoso e complicado proceso xunto cunha perfecta e axeitada combinaci\u00f3n de diversos oficios: para o proxecto xeral e a coordinaci\u00f3n, os escultores; para os primeiros pasos, os moldeadores; para o labor de enfornado, os fundidores e para o acabado, os cinceladores e patinadores."}
{"id": "444059", "revid": "839", "url": "https://gl.wikipedia.org/wiki?curid=444059", "title": "Xusif Absi", "text": ""}
