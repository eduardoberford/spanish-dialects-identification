{"id": "406725", "revid": "1131", "url": "https://gl.wikipedia.org/wiki?curid=406725", "title": "Castro de Riba", "text": "Castro de Riba \u00e9 un castro situado no concello de Cedeira.\n\u00c9 un castro de cumio fortificado cunha s\u00f3a li\u00f1a defensiva e foxo. Ten forma circular duns 80 metros de di\u00e1metro e antecastro ao leste."}
{"id": "406726", "revid": "1410", "url": "https://gl.wikipedia.org/wiki?curid=406726", "title": "Rodinia", "text": "Rodinia (do ruso \u0440\u043e\u0434\u0438\u043d\u0430, r\u00f3dina, patria) foi un supercontinente que existiu fai 1100 mill\u00f3ns de anos, durante o Proterozoico. Reun\u00eda gran parte da terra emerxida do planeta. Empezou a fracturarse hai 800 mill\u00f3ns de anos debido a movementos magm\u00e1ticos na codia terrestre, acompa\u00f1ados por unha forte actividade volc\u00e1nica. A existencia de Rodinia bas\u00e9ase en probas de paleomagnetismo que permiten obter a paleolatitud dos fragmentos, pero non a s\u00faa lonxitude, que os ge\u00f3logos determinaron mediante a comparaci\u00f3n de estratos similares, actualmente moi dispersos.\nFormaci\u00f3n.\nRodinia formouse e desf\u00edxose durante o Neoproterozoico. Probablemente existiu como un \u00fanico continente desde hai 1.100 mill\u00f3ns de anos ata que comezou a fragmentarse en oito pequenos continentes hai ao redor de 800 mill\u00f3ns de anos. Crese que foi responsable en gran parte do clima fr\u00edo do Neoproterozoico. Rodinia comezou a formarse fai ao redor de 1.300 mill\u00f3ns de anos a partir de tres ou catro continentes preexistentes, un acontecemento co\u00f1ecido como a oroxenia Grenville. A ausencia de f\u00f3siles con cuncha ou esqueleto e os de datos paleomagn\u00e9ticos fiables fan incerto o movemento dos continentes no Prec\u00e1mbrico. Unha posible reconstruci\u00f3n do anterior supercontinente \u00e9 Columbia\nA existencia de Rodinia bas\u00e9ase en datos paleomagn\u00e9ticos utilizando datos das Illas Seychelles, a India e os Montes Grenville, que se formaron durante a oroxenia Grenville e que actualmente se distrib\u00faen en varios continentes. A\u00ednda que os detalles est\u00e1n en discusi\u00f3n polos paleoge\u00f3grafos, os cratones continentais que formaban parte de Rodinia parecen haberse agrupado ao redor de Laurentia (proto-Norteam\u00e9rica), que constit\u00fae o n\u00facleo de Rodinia.\nPaleoxeograf\u00eda.\nRodinia centr\u00e1base probablemente ao sur do ecuador. Posto que a Terra nese momento experimentaba a glaciaci\u00f3n do Per\u00edodo criox\u00e9nico e as temperaturas eran polo menos tan fr\u00edas como actualmente, gran parte de Rodinia puido estar cuberta por glaciares ou formando parte do casquete de xeo do Polo sur. O interior do continente, distante dos efectos moderadores do oc\u00e9ano, \u00e9 probable que fose estacionalmente moi fr\u00edo (clima continental). Rodinia estaba rodeado polo superoc\u00e9ano que os ge\u00f3logos denominan Mirovia (de Mir, a palabra rusa que significa \u00abpaz\u00bb).\nSeparaci\u00f3n.\nEn contraste coa formaci\u00f3n de Rodinia, os movementos das masas continentais durante a s\u00faa ruptura ent\u00e9ndense bastante ben. Probas de amplos fluxos de lava e de erupciones volc\u00e1nicas durante o l\u00edmite Prec\u00e1mbrico-C\u00e1mbrico, especialmente en Norteam\u00e9rica, suxiren que Rodinia comezou a fragmentarse como moi tarde hai 750 mill\u00f3ns de anos. Outros continentes, inclu\u00edndo B\u00e1ltica e Amazonia, se dislocaron de Laurentia hai 600-550 mill\u00f3ns de anos, abrindo o oc\u00e9ano de X\u00e1peto entre eles. A separaci\u00f3n tam\u00e9n levou ao nacemento de oc\u00e9ano Pantalassa (ou Paleo-Pac\u00edfico). Os oito continentes que formaban parte de Rodinia m\u00e1is tarde volveron reunirse no supercontinente global denominado Pannotia, e despois unha vez m\u00e1is como Panxea"}
{"id": "406729", "revid": "27155", "url": "https://gl.wikipedia.org/wiki?curid=406729", "title": "Pannotia", "text": "Pannotia \u00e9 un supercontinente que probablemente existiu desde hai uns 600 mill\u00f3ns de anos at\u00e9 hai uns 540 mill\u00f3ns de anos, a finais do per\u00edodo Prec\u00e1mbrico. Antes de Pannotia, o anterior supercontinente foi Rodinia, e o posterior (e \u00faltimo at\u00e9 a data), Panxea. Pannotia foi descrito por primeira vez por Ian W. D. Dalziel en 1997. Tam\u00e9n se co\u00f1ece como Supercontinente Vendiano e Gran Gondwana. Este \u00faltimo termo foi proposto por Stern en 1994 e reco\u00f1ece que o supercontinente Gondwana, que se formou a finais do Prec\u00e1mbrico, foi unha vez moito m\u00e1is grande.\nFormaci\u00f3n.\nO anterior supercontinente Rodinia\u00a0fragmentouse hai uns 750 mill\u00f3ns de anos en tres continentes: Proto-Laurasia (que \u00e1 s\u00faa vez fragmentouse, a\u00ednda que finalmente se reensamblou como Laurasia), o crat\u00f3n continental do Congo e Proto-Gondwana (toda Gondwana excepto o crat\u00f3n do Congo e Atl\u00e1ntica). Proto-Laurasia virou cara ao Polo sur, mentres que Proto-Gondwana fixo o propio e o crat\u00f3n do Congo situouse entre ambos, fai ao redor de 600 mill\u00f3ns de anos. Isto formou Pannotia. Con tanta masa de terra en torno ao Polo sur, probablemente foi unha das \u00e9pocas da historia xeol\u00f3xica con m\u00e1is glaciares.\nPannotia ti\u00f1a forma de \"V\" orientada cara ao nord\u00e9s. Dentro da \"V\" atop\u00e1base o oc\u00e9ano Panthalassa, que no futuro converter\u00edase no oc\u00e9ano Pac\u00edfico. Hab\u00eda unha dorsal oce\u00e1nica no medio do oc\u00e9ano Panthalassa. F\u00f3ra da \"V\", rodeando a Pannotia, localiz\u00e1base un gran oc\u00e9ano antigo, o denominado oc\u00e9ano Panafricano.\nFragmentaci\u00f3n.\nPannotia tivo unha curta duraci\u00f3n. Os movementos que formaron Pannotia continuaron, producindo a s\u00faa dislocaci\u00f3n. Hai uns 540 mill\u00f3ns de anos, s\u00f3 uns 60 mill\u00f3ns de anos despois de terse formado, Pannotia desintegrouse en catro continentes: Laurentia, B\u00e1ltica, Siberia e Gondwana M\u00e1is tarde, estes continentes se recombinar\u00edan para formar o m\u00e1is recente dos supercontinentes, Panxea"}
{"id": "406730", "revid": "1131", "url": "https://gl.wikipedia.org/wiki?curid=406730", "title": "Os Castros (Montoxo, Cedeira)", "text": "Os Castros ou Castro de Alcai\u00e1s \u00e9 un castro situado en Montoxo, Cedeira.\n\u00c9 un castro de cumio fortificado cunha soa li\u00f1a defensiva e foxo. Ten forma circular duns 50 metros de di\u00e1metro e antecastro ao norte.\nAtop\u00e1ronse un pu\u00f1al de entenas, un machado da Idade do Bronce, e un torque de ouro (Torque da Capelada). Segundo Federico Maci\u00f1eira foi descuberto por un labrego no ano 1919 ou 1920 no lugar co\u00f1ecido como Chao do Agueiro, preto da Pena do Sol."}
{"id": "406733", "revid": "1888", "url": "https://gl.wikipedia.org/wiki?curid=406733", "title": "\u00c1ngel L\u00e1zaro Machado", "text": ""}
{"id": "406736", "revid": "89787", "url": "https://gl.wikipedia.org/wiki?curid=406736", "title": "Peso colombiano", "text": "O peso colombiano \u00e9 a unidade monetaria de curso legal na Rep\u00fablica de Colombia. A s\u00faa abreviaci\u00f3n formal \u00e9 COP (ISO 4217), e informalmente \u00e9 abreviada COL$. Localmente \u00fasase o signo peso. A s\u00faa circulaci\u00f3n \u00e9 controlada polo Banco da Rep\u00fablica de Colombia. En 2017, a moeda emitida de menor valor \u00e9 a de cincuenta pesos ($50) e o billete de maior valor \u00e9 o de cen mil pesos ($100\u00a0000).\nHistoria da moeda colombiana.\nO peso foi a moeda colombiana dende 1810. En 1837, o peso substitu\u00edu \u00f3\u00a0real a unha taxa de cambio de 1 peso = 8 reais, estando dividido inicialmente en 8 reais. En 1847, Colombia decimalizou a s\u00faa moeda, dividindo o peso en 10 reais, cada un dos cales se divid\u00eda en 10 d\u00e9cimos de reais. O real foi renomeado d\u00e9cimo en 1853, a\u00ednda que as \u00faltimas moedas de real foron cu\u00f1adas en 1880. O sistema actual de 100 centavos para o peso utilizouse por primeira vez en 1819 aparecendo nos billetes, pero non reaparece at\u00e9 principios de 1860 sobre os billetes e non se utilizou na moeda at\u00e9 o ano de 1872.\nEn 1871, Colombia adoptou o padr\u00f3n ouro, ligando o peso \u00f3\u00a0franco franc\u00e9s nunha taxa de cambio de 1 peso = 5 francos. Esta taxa s\u00f3 se mantivo at\u00e9 1886. En 1880, o presidente Rafael N\u00fa\u00f1ez crea o Banco Nacional da Rep\u00fablica de Colombia, o cal ti\u00f1a entre as s\u00faas m\u00faltiples funci\u00f3ns a de imprimir o papel moeda (denominado peso \"moeda corrente\"), que a partir de 1888 sufriu unha acelerada inflaci\u00f3n.\nPara arranxar esta situaci\u00f3n o goberno de Jos\u00e9 Manuel Marroqu\u00edn estabelece en 1903 a Xunta de Amortizaci\u00f3n, que debe converter todo o papel moeda circulante en ouro, a unha taxa de conversi\u00f3n de 100 pesos papel moeda = 1 peso ouro. Logo, baixo o goberno do xeneral Rafael Reyes creouse o Banco Central, o cal continuou con moitas das funci\u00f3ns da Xunta de Amortizaci\u00f3n e estabeleceu unha taxa de cambio fixa respecto da libra esterlina, segundo a cal 5 pesos equival\u00edan a 1 libra.\nTam\u00e9n durante o goberno do xeneral Rafael Reyes Prieto cr\u00e9ase unha ampla controversia sobre o funcionamento do Banco Central, o que leva \u00f3 goberno a cancelar o seu contrato co Banco Central e expedir a Lei 69 de 1909, segundo a cal se crea a Xunta de Conversi\u00f3n, encargada de retomar o traballo deixado pola xa extinta Xunta de Amortizaci\u00f3n. Durante este per\u00edodo o papel moeda comeza a imprimirse con valores nominais expresados en \"pesos ouro\".\nLogo da primeira guerra mundial, o pa\u00eds sofre alg\u00fans problemas monetarios, que levaron a que o presidente Pedro Nel Ospina solicitase en 1922 \u00f3s Estados Unidos a asesor\u00eda de especialistas en materia econ\u00f3mica, os cales emprenderon unha misi\u00f3n co\u00f1ecida como a misi\u00f3n Kemmerer, liderada por Edwin Walter Kemmerer, baixo cuxas recomendaci\u00f3ns se crea en 1923 o actual emisor: o Banco da Rep\u00fablica.\nEn 1931, cando o Reino Unido abandonou o padr\u00f3n ouro, Colombia cambiou a s\u00faa vinculaci\u00f3n \u00f3\u00a0d\u00f3lar estadounidense, a raz\u00f3n de 1,05 pesos = 1 d\u00f3lar, unha leve desvalorizaci\u00f3n da s\u00faa anterior vinculaci\u00f3n. Esta vinculaci\u00f3n existiu at\u00e9 1949, cando a inflaci\u00f3n da moeda colombiana acabou con esta taxa de cambio.\nA convertibilidade do peso colombiano por ouro remata en 1931, grazas \u00f3 decreto 1638 de 1931.\nMalia o anterior, os billetes emitidos polo Banco da Rep\u00fablica continuaron levando as s\u00faas denominaci\u00f3ns en \"pesos ouro\" at\u00e9 1993, cando unha demanda interposta polo exsenador Pablo Victoria perante o Consello de Estado fixo que a palabra \u00abouro\u00bb e o termo \u00abpagar\u00e1 ao portador\u00bb fosen eliminados dos billetes.\nMoedas.\nNo presente circulan moedas de 50, 100, 200, 500 e 1000 pesos ($). Entre 1996 e 2002 estivo en circulaci\u00f3n activa a moeda de $1000, que perdendo popularidade debido \u00e1 s\u00faa falsificaci\u00f3n masiva, polo cal se deixou de cu\u00f1alas, sendo substitu\u00eddas pola emisi\u00f3n dun billete de 1000 pesos. A\u00ednda que tecnicamente esta moeda a\u00ednda non sa\u00edu de circulaci\u00f3n, e a\u00ednda conserva o seu valor cambiario, era moi dif\u00edcil atopala en circulaci\u00f3n corrente ata que se introduciu a nova familia de moedas onde o Banco da Rep\u00fablica decidiu volver cu\u00f1ar unha moeda desta cont\u00eda, posta \u00f3 p\u00fablico a partir do segundo semestre de 2012.\nEn 1998, en conmemoraci\u00f3n dos 50 anos da OEA, o Banco da Rep\u00fablica puxo en circulaci\u00f3n unha edici\u00f3n especial de 5000 moedas \u00fanicas de $5000. Pero pola s\u00faa presentaci\u00f3n nun estoxo, o seu alto valor facial e a baixa cu\u00f1axe, estas moedas practicamente non circularon.\nEn 2006, redese\u00f1ouse a moeda de $20 que estaba a sa\u00edr de circulaci\u00f3n para minguar o costume de redondear os prezos \u00e1 seguinte denominaci\u00f3n ($50). A\u00ednda as\u00ed, a moeda \u00e9 utilizada regularmente s\u00f3 por almac\u00e9ns de cadea.\nPosteriormente, en 2007, cambiouse a composici\u00f3n das moedas de $50 de alpaca a aceiro revestido de n\u00edquel, polos gastos que representaba a s\u00faa produci\u00f3n. Logo en 2008, a composici\u00f3n das moedas de $50 retornou a ser de alpaca."}
{"id": "406737", "revid": "1131", "url": "https://gl.wikipedia.org/wiki?curid=406737", "title": "Aeroporto de Chongqing-Jiangbei", "text": "O aeroporto internacional de Chongqing-Jiangbei \u00e9 un aeroporto chin\u00e9s situado no distrito de Yubei da cidade de Chongqing. O aeroporto instalaci\u00f3ns de tr\u00e1nsto para 72 horas de visa gratu\u00edta para certas nacionalidades. No ano 2014 quedou no terceiro posto na categor\u00eda do \"Mellor aeroporto de entre 25 e 40 mill\u00f3ns de pasaxeiros\" de Airports Council International.\nSituado a 19 quil\u00f3metros ao norte do centro de Chongqing, o aeroporto \u00e9 un gran centro de conexi\u00f3ns para as aeroli\u00f1as no oeste da China, como China Express Airlines, China Southern Airlines, Chongqing Airlines, Sichuan Airlines, Shandong Airlines e China West Air. Chongqing \u00e9 unha cidade focal para Air China e Hainan Airlines.\nO aeroporto ten tres terminais: a Terminal 2 serve voos dom\u00e9sticos e a Terminal 3A tanto dom\u00e9sticos como internacionais, mentres a Terminal 1 at\u00f3pase pechada a d\u00eda de hoxe. A primeira, segunda e terceira fase do aeroporto comezaron a operar en xaneiro de 1990, decembro de 2004 e decembro de 2010, respectivamente. A Terminal 2 \u00e9 capaz de manexar 30 mill\u00f3ns de pasaxeiros e a 3A 70 cada ano.\nEn termos de tr\u00e1fico de pasaxeiros, O aeroporto de Jiangbei Airport foi o noveno m\u00e1is concorrido do pa\u00eds en 2016, sendo usado por 35 888 819 pasaxeiros cun aumento dun 10,8% con respecto ao ano anterior. En movementos de avi\u00f3ns foi o 8\u00ba m\u00e1is concorrido do pa\u00eds e o 10\u00ba en termos de carga."}
{"id": "406739", "revid": "23204", "url": "https://gl.wikipedia.org/wiki?curid=406739", "title": "Referendo de independencia de Nova Caledonia de 2018", "text": "O referendo de independencia de Nova Caledonia celebrouse o 4 de novembro de 2018. Os votantes puideron escoller se desexaban permanecer como parte de\u00a0Francia ou se se convert\u00edan nun pa\u00eds independente e finalmente ga\u00f1ou a opci\u00f3n do non. O goberno e as autoridades de Francia declararon que reco\u00f1ecer\u00edan e aplicar\u00edan o resultado do referendo. Nova Caledonia tivo a oportunidade de votar de novo en 2020 e 2021 despois de que un terzo do asemblea local apoiase a celebraci\u00f3n.\nContexto.\nSegundo o Acordo de Numea, un segundo referendo de independencia ter\u00eda que celebrarse a m\u00e1is tardar en novembro de 2018."}
{"id": "406741", "revid": "89787", "url": "https://gl.wikipedia.org/wiki?curid=406741", "title": "Edelweiss Air", "text": "Edelweiss Air \u00e9 unha aeroli\u00f1a de vacaci\u00f3ns su\u00edza pertencente na s\u00faa totalidade a Swiss International Air Lines, formando polo tanto parte do Lufthansa Group. Opera voos a destinos europeos e intercontinentais dende a s\u00faa base no aeroporto de Z\u00faric.\nHistoria.\nA aeroli\u00f1a fundouse o 19 de outubro de 1995 e Bassersdorf, Su\u00edza cun s\u00f3 avi\u00f3n, un McDonnell Douglas MD-83. O nome da compa\u00f1\u00eda deriva da flor nacional (non oficial) do pa\u00eds, a edelweiss, que tam\u00e9n aparece pintada nos seus avi\u00f3ns.\nA frota foi medrando e renov\u00e1ndose. No ano 1998 chegaron novos Airbus A320-200 para substitu\u00edr os MD-83, e no ano 1999 a aeroli\u00f1a comezou a realizar voo de longo alcance usando o Airbus A330-200.\nAta novembro de 2008 Edelweiss Air foi propiedade de Kuoni Travel Ltd, cando os seus dereitos de operaci\u00f3n se venderon a Swiss International Air Lines, a cambio de dereitos de venda de capacidades de hoteis a trav\u00e9s da rede de vendas de Swiss. Xa que Swiss International Airlines fora mercada polo Lufthansa Group en 2005, Edelweiss Air tam\u00e9n pasou a ser unha subsidiaria do grupo de aeroli\u00f1as m\u00e1is grande de Europa na \u00e9poca cando foi adquirida por Swiss.\nEn marzo de 2011 Edelweiss Air engadiu o m\u00e1is grande Airbus A330-300 \u00e1 s\u00faa frota, despois dun pedido realizado o 5 de abril de 2010. En xullo de 2015 anunciouse que Edelweiss recibir\u00eda catro Airbus A340-300 entre 2017 e 2018 operados anteriormente por Swiss International Air Lines. Estes avi\u00f3ns van ser usados para ampliar a s\u00faa rede de rutas.\nEn novembro de 2015 Edelweiss estreou unha librea revisada un dos seus Airbus A320-200 que se aplicar\u00eda posteriormente a toda a s\u00faa frota. En decembro de 2016 Edelweiss retirou o seu \u00fanico A330-200, que pasou a mans de Brussels Airlines e vai ser substitu\u00eddo por un dos A340-300 herdados de Swiss.\nFrota.\nEn marzo de 2018 a frota de Edelweiss Air estaba formada polos seguintes avi\u00f3ns:"}
{"id": "406743", "revid": "1131", "url": "https://gl.wikipedia.org/wiki?curid=406743", "title": "Aeroporto Ingeniero Ambrosio Taravella", "text": "O aeroporto Ingeniero Ambrosio Taravella , tam\u00e9n co\u00f1ecido aeroporto Pajas Blancas, \u00e9 un aeroporto arxentino situado a 9 quil\u00f3metros ao norte do centro de C\u00f3rdoba, a capital da provincia de C\u00f3rdoba. Est\u00e1 operado por Aeropuertos Argentina 2000 S.A."}
{"id": "406744", "revid": "23204", "url": "https://gl.wikipedia.org/wiki?curid=406744", "title": "\u00c9poca precolombiana", "text": ""}
{"id": "406745", "revid": "23204", "url": "https://gl.wikipedia.org/wiki?curid=406745", "title": "Precolombiana", "text": ""}
{"id": "406746", "revid": "23204", "url": "https://gl.wikipedia.org/wiki?curid=406746", "title": "Era precolombiana", "text": ""}
{"id": "406747", "revid": "89787", "url": "https://gl.wikipedia.org/wiki?curid=406747", "title": "Hecatombe", "text": "Unha hecatombe (en grego \u1f11\u03ba\u03b1\u03c4\u03cc\u03bc\u03b2\u03b7, \"hekat\u00f3mb\u00ea\") designa orixinalmente, na Antiga Grecia, un sacrificio relixioso de cen bois.\nPopularmente \u00fasase para sinalar unha gran cat\u00e1strofe, con gran mortaldade.\nA palabra prov\u00e9n dos termos do grego antigo \u1f11\u03ba\u03b1\u03c4\u03cc\u03bd, \"hekat\u00f3n\", \u00abcen\u00bb, e \u03b2\u03bf\u1fe6\u03c2, b\u0169s, \u00abboi\u00bb. Moi pronto, a palabra est\u00e9ndese a todo gran sacrificio, independentemente do n\u00famero de v\u00edtimas e do animal. As\u00ed, at\u00f3pase na \"Il\u00edada\" unha hecatombe de doce bois, outra de cincuenta carneiros, e na \"Odisea\", unha de oitenta e un bois.\nSegundo as obras de Hes\u00edodo, no mito de Prometeo, en \"Teogon\u00eda.\" Despois de que o tit\u00e1n enganase a Zeus, ao facerlle elixir entre d\u00faas partes dun boi, unha coas ricas carnes e outra soamente cos \u00f3sos, pero esta \u00faltima seria cuberta con graxa, para que as\u00ed o deus Cronidas (Zeus) caese nos astutos enganos do tit\u00e1n Prometeo e este quedar\u00eda coas ricas v\u00edsceras que compartir\u00eda cos humanos. Zeus obriga aos homes a queimar graxa do animal. Sendo esta unha nova forma de comunicaci\u00f3n cos deuses ol\u00edmpicos.\nHecatombeas.\n\"H\u00e9catombaia\" (Hecatombeas), transliteraci\u00f3n do grego antigo \u0388\u03ba\u03b1\u03c4\u03bf\u03bc\u03b2\u03b1\u03ca\u03b1, designa, dunha maneira xeral, as festas relixiosas en que se celebraban hecatombes. A maior\u00eda das Hecatombeas non eran festas independentes, sen\u00f3n que formaban parte dun conxunto m\u00e1is vasto de festividades.\nCelebr\u00e1banse \"H\u00e9catombaia\" a:"}
{"id": "406750", "revid": "1131", "url": "https://gl.wikipedia.org/wiki?curid=406750", "title": "O Castro das Croas", "text": "O Castro das Croas e un castro de cumio fortificado situado Cedeira.\nTen forma ovalada con tres li\u00f1as defensivas conc\u00e9ntricas con foxo entre elas. As medidas no eixe de N-O S-L \u00e9 duns 170 m e de N-L a S-O \u00e9 duns 130 m."}
{"id": "406751", "revid": "1131", "url": "https://gl.wikipedia.org/wiki?curid=406751", "title": "O Castro de Cheda de Abaixo", "text": "O Castro de Cheda de Abaixo \u00e9 un castro situado en Cedeira.\nA forma e tama\u00f1o do castro \u00e9 desco\u00f1ecida."}
{"id": "406752", "revid": "1131", "url": "https://gl.wikipedia.org/wiki?curid=406752", "title": "A Croa de Carracedo", "text": "A Croa de Carracedo \u00e9 un castro situado en Montoxo, Cedeira. Ten forma circular duns 110 metros de di\u00e1metro cunha soa li\u00f1a defensiva e con foxo."}
{"id": "406758", "revid": "1131", "url": "https://gl.wikipedia.org/wiki?curid=406758", "title": "Castro de Abade", "text": "Castro de Abade \u00e9 un castro situado en Moeche.\nTen forma irregular duns 100 metros de di\u00e1metro, cunha soa li\u00f1a defensiva e foxo. Ten antecatro ao S-O."}
{"id": "406760", "revid": "1131", "url": "https://gl.wikipedia.org/wiki?curid=406760", "title": "Castro de Labacengos", "text": "Castro de Labacengos ou Castro do Foxo, e un castro situado no concello de Moeche.\nTen forma irregular cunha soa li\u00f1a defensiva."}
{"id": "406761", "revid": "23204", "url": "https://gl.wikipedia.org/wiki?curid=406761", "title": "Historia precolombiana de Colombia", "text": "A \u00e9poca precolombiana ref\u00edrese \u00f3 per\u00edodo hist\u00f3rico de Colombia anterior \u00e1 colonizaci\u00f3n espa\u00f1ola. O termo \"precolombiana\" ref\u00edrese \u00f3s pobos que habitaban Am\u00e9rica antes da chegada de Cristovo Col\u00f3n en 1492, pero aplicado exclusivamente \u00e1s antigas colonias espa\u00f1olas no continente, o que hoxe co\u00f1ecemos como Hispanoam\u00e9rica.\nPrimeiros poboadores.\nOs achados arqueol\u00f3xicos m\u00e1is antigos foron atopados nos abeiros rochosos de Chiribiquete, onde foron datadas pictograf\u00edas rupestres de at\u00e9 19.510 anos antes do presente. En Pubenza (Tocaima, Cundinamarca) atop\u00e1ronse oito artefactos e nunha capa estratigr\u00e1fica datada en 16.400 anos AP. No sitio El Jord\u00e1n, Roncesvalles (Tolima), a presenza humana foi datada en 12.900 anos AP. Nos abeiros rochosos do El\u00a0Abra, \u00f3 leste de Zipaquir\u00e1, na Sabana de Bogot\u00e1 atop\u00e1ronse instrumentos l\u00edticos en 1967, datados do 10.460\u00a0a.\u00a0C. \u00b1 160. Este achado no centro do pa\u00eds significa que as migraci\u00f3ns paleoindias chegaron a Suram\u00e9rica con anos de anterioridade a estas datas.\nNa Sabana de Bogot\u00e1 atop\u00e1ronse no abeiro de Tequendama ferramentas de pedra elaboradas con esmero, como raspadores, coitelos laminares e puntas de proxectil, que datan dun milenio m\u00e1is tarde. Foron elaborados por grupos de cazadores especializados, de quen apenas se atoparon cinco falanxes. De entre o 7500\u00a0a.\u00a0C. e 6500\u00a0a.\u00a0C. prove\u00f1en menos obxectos de pedra pero aparecen xavelinas e outros obxectos de madeira, as\u00ed como m\u00faltiples instrumentos de \u00f3so de animal e ademais \u00f3sos humanos calcinados. At\u00f3paronse esqueletos completos do 5000\u00a0a.\u00a0C., dun tipo f\u00edsico diferente \u00f3 dos muiscas que chegaron posteriormente \u00e1 rexi\u00f3n.\nAtop\u00e1ronse asentamentos arqueol\u00f3xicos da etapa arcaica en diferentes lugares de Colombia. En San Jacinto ach\u00e1ronse mostras de cer\u00e1mica que datan de 3.000 a.C.; en Mons\u00fa descubr\u00edronse asentamentos adaptados \u00e1 vida costeira caracterizados por ser recolectores de moluscos cunha antig\u00fcidade de 3.350\u00a0a.\u00a0C. e 1.300 a.C.; na Rexi\u00f3n Amaz\u00f3nica achouse un asentamento no que se evidencia a agricultura cara \u00f3 ano 2.700\u00a0a.\u00a0C. Na Costa Caribe atop\u00e1ronse probas de aldeas xa organizadas socioculturalmente do formativo inferior cara \u00e1 culminaci\u00f3n do segundo milenio a.C. En Malambo, preto da costa do mar Caribe, atop\u00e1ronse rexistros de cer\u00e1mica antropomorfa, zoomorfa e de cultivos que datan de 1120 a.C.\nCulturas precolombianas.\nOs primeiros\u00a0vestixios co\u00f1ecidos de cultura hort\u00edcola sobre o territorio colombiano at\u00f3panse na zona de influencia dos Montes de Mar\u00eda, que asucan os departamentos de Bol\u00edvar e Sucre, ademais dun contraforte destes montes cara \u00f3 departamento do Atl\u00e1ntico onde tam\u00e9n houbo pequenos asentamentos relacionados con tribos que se formaron sobre todo na \u00e1rea denominada Puerto Hormiga, onde se realizaron escavaci\u00f3ns, e atop\u00e1ronse vasillas e olar\u00eda, \u00e1 que se lles practicaron probas que sit\u00faan a esta cultura no V\u00a0milenio\u00a0a.\u00a0C. Estas comunidades f\u00f3ronse dispersando, e parece que trasladaron os seus co\u00f1ecementos en pesca e olar\u00eda \u00e1 cultura zen\u00fa, na cal se integraron \u00f3 migrar \u00f3 norte.\nAs\u00ed mesmo en Araracuara, Caquet\u00e1, atop\u00e1ronse restos de asentamentos e pr\u00e1cticas hort\u00edcolas, as\u00ed como cer\u00e1mica provenientes de 2700\u00a0a.\u00a0C.\nO sitio Zipac\u00f3n, indica que os desenvolvementos agr\u00edcolas no altiplano cundiboyacense rem\u00f3ntanse m\u00e1is al\u00f3 do 1320\u00a0a.\u00a0C.; con coexistencia da cazar\u00eda e recolecci\u00f3n, xunto con pr\u00e1cticas agr\u00edcolas e olar\u00eda durante o per\u00edodo cultural Herrera.\nSan Agust\u00edn e Tierradentro.\nA cultura San Agust\u00edn \u00e9 tecnicamente desco\u00f1ecida, pois o pobo agustiniano desapareceu antes da chegada dos conquistadores. A Fonte de Lavapatas, \u00e9 unha demostraci\u00f3n das habilidades escult\u00f3ricas da cultura Agustiniana, pois est\u00e1 situada sobre unha crebada e cont\u00e9n pileta esculpidas na rocha, rodeadas de figuras zoomorfas e antropomorfas.\nO bosque das Estatuas, pola s\u00faa banda, \u00e9 unha ampla chaira chea das mellores expresi\u00f3ns monol\u00edticas e dolm\u00e9nicas. Nesta chaira adm\u00edrase tanto a sinxeleza de certas estatuas, como a preocupaci\u00f3n pola ornamentaci\u00f3n e o detalle doutras, figuras zoomorfas, amplos tocados, figuras de pedras con alusi\u00f3n \u00f3 \"Alter ego\".\nPor outra banda, a cultura de Tierradentro tam\u00e9n tivo contribuci\u00f3ns \u00e1 estatuaria e a olar\u00eda, pero esta entrou m\u00e1is profundo no relacionado co asunto da vida e a morte. Os vestixios m\u00e1is tanxibles dela son os hipoxeos, que estes deixaron en Inz\u00e1, Cauca, onde case o 80% da zona \u00e9 controlada polo\u00a0pobo nasa, aparentes descendentes dos habitantes de Tierradentro. Nestes resguardos f\u00e1lase unha lingua aut\u00f3ctona que pode descender da falada polos Tierradentro.\nOs Tierradentro, constru\u00edan varias clases de tumbas, entre as cales algunhas avanzan at\u00e9 oito metros baixo terra con amplos sal\u00f3ns ovalados ou circulares \u00f3 redor dunha columba central. Estes est\u00e1n decorados con figuras zoomorfas e xeom\u00e9tricas.\nOs taironas.\nOs Taironas habitaron a zona m\u00e1is setentrional de Colombia, exactamente na Serra nevada de Santa Marta, onde os pobos estaban comunicados por unha rede de cami\u00f1os de pedra, e as s\u00faas vivendas eran de forma circular, sen xanelas e techadas de palma de monta\u00f1a. Os taironas formaban unha autarqu\u00eda pois os seus territorios comprend\u00edan varios pisos t\u00e9rmicos. Iso permitiulles contar cunha dieta variada, na que ademais de bolos, os taironas eran consumidores de chicha e arepas. Para adozar as bebidas, usaban o mel, que produc\u00edan en colmeas feitas por eles. No \u00e1mbito froiteiro, sobresae a produci\u00f3n de hortalizas, as guan\u00e1banas, pi\u00f1as, aguacates e guayabas. A s\u00faa principal fonte proteica era o peixe obtido do comercio con outros pobos que viv\u00edan preto de mar.\nCada cidade grande (uns 1000 habitantes) xeralmente contaba cun cacique, figura con poucas atribuci\u00f3ns divinas, quen dentro dos l\u00edmites da s\u00faa cidade, cumpr\u00eda funci\u00f3ns cerimoniais, executivas, e xudiciais. Os caciques pod\u00edan ter opini\u00f3ns diverxentes, pero as instituci\u00f3ns inermes e uniformes da naci\u00f3n tairona eran os sacerdotes; respectados e mesmo venerados, eles, a pesar de carecer de autoridade executiva, influenciaban notablemente nas decisi\u00f3ns dos consellos e rex\u00edan a vida dos habitantes baixo os preceptos dos deuses. As cidades tam\u00e9n achegaban homes, para ser adestrados como guerreiros, isto estaba a cargo de consellos conformados por representantes dos caciques de cada cidade. Ao terminar o seu adestramento, os homes eran chamados \"Manicatos\".\nA lingua dos taironas pertenc\u00eda \u00e1s linguas chibchas, da cal tam\u00e9n eran membros os muiscas. Por iso, entre os muiscas e os taironas exist\u00edan certos lazos culturais, facendo as relaci\u00f3ns entre eles m\u00e1is flu\u00eddas que en comparaci\u00f3n con outras como a Quimbaya. No referente aos seus mitos e tradici\u00f3ns, os taironas contaban con varios deuses, a\u00ednda que pouco se sabe deles, xa que non ti\u00f1an lingua escrita e os cronistas da colonia non se penetraron na serra. Con todo, os Kogui a\u00ednda co\u00f1ecen os mitos cosmog\u00f3nicos da s\u00faa cultura.\nNa \u00e1rea da Ourivar\u00eda, os taironas desenvolveron t\u00e9cnicas como a cera perdida e o uso da tumbaga. Tam\u00e9n desenvolveron a habilidade de usar as plumas para adornarse nas festas.\nO ocaso da naci\u00f3n tairona comezou \u00e1 chegada de Rodrigo de Bastidas, en 1528, \u00e1 zona onde eles habitaban, e para 1550 xa foran exterminados nunha ampla porcentaxe. Entre os sobreviventes, alg\u00fans refuxi\u00e1ronse nas zonas m\u00e1is altas da monta\u00f1a, e outros formaron parte do proceso de mestizaxe. Aqueles que quedaron nas partes altas da serra a\u00ednda sobreviven, conformando os pobos kogui, arhuaco e wiwa.\nOs muiscas.\nPara 1537, ano da chegada dos espa\u00f1ois \u00f3 Altiplano Cundiboyacense, est\u00edmase que os muiscas eran preto de 1 mill\u00f3n, organizados en 56 tribos. Foron unha cultura cunha estrutura pol\u00edtico-administrativa que desenvolveu unha organizaci\u00f3n de cacicados, co\u00f1ecida como Confederaci\u00f3n muisca cun sistema uniforme de cami\u00f1os, lingua, impostos, relixi\u00f3n e leis. Hab\u00eda d\u00faas grandes confederaci\u00f3ns: a do zipa de Bacat\u00e1 (Bogot\u00e1) e a do zaque de Hunza, sendo Funza a capital da confederaci\u00f3n de Bacat\u00e1. Cada poboado membro da Confederaci\u00f3n, deb\u00edalle tribto ao gobernante muisca (zipa ou Zaque), d\u00e1ndolle tributos e recursos da s\u00faa zona; a cambio de protecci\u00f3n e mercado para os seus produtos. Ademais ti\u00f1an normas de control social e convivencia como o c\u00f3digo de Nemequene.\nTam\u00e9n era traballo do gobernante a formaci\u00f3n dos guerreiros ou \"g\u00fcechas\", que na cultura muisca estaban organizados en forma de ex\u00e9rcito, pois depend\u00edan directamente dos grandes se\u00f1ores. En tempos de guerra todos os uzaques, ou se\u00f1ores menores, reun\u00edanse co gobernante e tomaban as decisi\u00f3ns.\nA contribuci\u00f3n dos muiscas \u00e1 cultura colombiana \u00e9 quizais a m\u00e1is importante. Dest\u00e1canse xogos como o tezo (turmequ\u00e9), que foi inventado polos muiscas, e ao que os espa\u00f1ois lle agregaron o detalle da p\u00f3lvora. A mitolox\u00eda muisca transcendeu debido a que Bogot\u00e1 se instituy\u00f3 como capital do Novo Reino de Granada, e moitos cronistas asent\u00e1ronse al\u00ed. Segundo os muiscas, entre os seus varios deuses, os m\u00e1is importantes eran Su\u00e9 (O Sol), a quen erixiron o templo de Sugamuxi ou Suamox (Sogamoso). Ch\u00eda (A L\u00faa), e o seu templo na vila que hoxe leva ese mesmo nome, o segundo en orde de importancia. Outros personaxes como Bochica, que non eran deuses, eran lembrados por todos. Ademais , os muiscas son a naci\u00f3n que deu orixe \u00e1 lenda de \"El Dorado\".\nEran os \u00fanicos produtores de esmeraldas, monopolizaron a miner\u00eda do cobre, o carb\u00f3n tanto vexetal como mineral, e contaban coas minas de sal de Nemoc\u00f3n, Zipaquir\u00e1 e Tausa. As esmeraldas, o sal e o cobre, necesarios para fabricar xoias, eran trocadas cos pijaos e os panches, que habitaban o sur; en cambio, estes d\u00e1banlles ouro, que ti\u00f1an en abundancia. Os bosques eran p\u00fablicos, do mesmo xeito que as lagoas, os p\u00e1ramos e as riveras dos r\u00edos, facendo a produci\u00f3n alimenticia acorde \u00e1s necesidades de cada habitante. En Bacat\u00e1, Chocont\u00e1 e Hunza, establec\u00e9ronse o tres grandes mercados onde a xente reun\u00edase a cambiar as s\u00faas mercador\u00edas. As fontes salgadas estaban rodeadas de fornos, que pod\u00edan ser usados por todos para evaporar a auga e obter halita. O seu mecanismo social de redistribuci\u00f3n funcionou paralelamente ao sistema de intercambio. Os caciques captaban os excedentes produtivos por medio de tributo, redistribu\u00edndo unha parte entre a poboaci\u00f3n a trav\u00e9s dun fondo de consumo com\u00fan.\nOs quimbayas.\nOs quimbayas habitaron a rexi\u00f3n do actual Eixo cafeteiro, sobre todo no Quind\u00edo. Son famosos pola s\u00faa habilidade de construci\u00f3n coa guadua, a s\u00faa ourivar\u00eda e os seus guerreiros. Viv\u00edan en chozas redondas de guadua con teitos de palma, e foron os creadores do poporo quimbaya, e o Tesouro dos Quimbayas.\nOs quimbayas practicaban o m\u00e9todo de \"talla e queima\", que era compensado con sem\u00e9ntaa de guaduales, que ademais de ser fonte de madeira, conservaban a auga e restablec\u00edan os nutrientes da terra. Tam\u00e9n implementaron a rotaci\u00f3n de cultivos, e eran expertos en facer socalcos nas zonas m\u00e1is pendentes, desa forma evitaban a erosi\u00f3n. Os cultivos m\u00e1is com\u00fans, eran os de millo, arracacha, fr\u00edjol, fique e yuca. Por outra banda practicaban a recolecci\u00f3n de froitas e bayas, especialmente as de guamas, pithayas, guayabas, aguacates e caimitos. Ademais recoll\u00edan os panales silvestres para extraer mel, a cal consum\u00edan virxe e tam\u00e9n sacaban cera, que usaban para facer as pezas de ouro baixo a t\u00e9cnica de moldeo \u00e1 cera perdida.\nOs quimbayas eran cazadores de dantas, sarig\u00fceias, osos formigueiros e\u00a0veados. Tam\u00e9n persegu\u00edan guacamaios, \u00e1s cales pelaban, para usar as s\u00faas plumas como decoraci\u00f3n.\nAs fontes salgadas de Consota, Cori, Coinza e Caramanta foron monopolizadas polos Quimbayas, que controlaban o comercio do mineral na zona ao occidente da cordilleira Central. Esta salmoira era evaporada para extraer o sal que utilizaban tam\u00e9n para o troco.\nOs zen\u00fas.\nNos actuais departamentos de Sucre e C\u00f3rdoba, existiu un pobo co\u00f1ecido como os zen\u00fas que estableceu un goberno centralizado, pois o tres grandes caciques, O cacique de Panzen\u00fa, o de Zenufana e a gran Cacica de Finzen\u00fa. As cidades eran interdependientes: Mexi\u00f3n, que roldaba os 25\u00a0000 habitantes, na s\u00faa maior\u00eda tec\u00edan canastos, chapeus, viseras, mochilas, taparrabos, mantas, hamacas e outros utensilios. As mochilas e taparrabos eran de algod\u00f3n que recoll\u00edan, fiaban, tec\u00edan e tingu\u00edan. Yapel, un pouco m\u00e1is grande que Mexi\u00f3n, cuns 30\u00a0000 habitantes, era a cidade da olar\u00eda, al\u00ed fabric\u00e1banse case todos os artigos de barro do Pa\u00eds Zen\u00fa. Finzen\u00fa era a capital do pa\u00eds e ti\u00f1a ao redor de 70000 habitantes, sendo a cidade m\u00e1is grande. Ademais de ser o centro da vida administrativa e a residencia da gran Cacica dos zen\u00fas, era o centro produtor do ouro Zen\u00fa, pois o r\u00edo Sin\u00fa d\u00e1balle o mineral.\nA interdependencia das cidades era que entre elas se exportaban e importaban os produtos de cada unha, ningunha era autosuficiente, isto garantiu a estabilidade territorial Zen\u00fa. A\u00ednda as\u00ed, cada rexi\u00f3n ti\u00f1a os seus espazos de agricultura que explotaba independentemente, e os poboados das zonas lim\u00edtrofes entre as rexi\u00f3ns controlaban a circulaci\u00f3n dos bens.\nOs zen\u00fas aproveitaban o tempo seco para cavar canles que drenaran a auga, pois ademais das frecuentes choivas, a terra dos zen\u00fas era regada por caudalosos r\u00edos: o r\u00edo Sin\u00fa e a s\u00faa conca as\u00ed como o Cauca e os seus tributarios. Os zen\u00fas dedic\u00e1ronse a constru\u00edr canles at\u00e9 deixar unha rede intricada que un\u00eda o catro cidades e os pequenos pobos. S\u00e1bese que os zen\u00fas constru\u00edron unha rede secundaria de cami\u00f1os que bordeaban as monta\u00f1as e nas zonas altas das planicies para manter conectadas as cidades e o campo durante as secas e as inundaci\u00f3ns. Na zona da depresi\u00f3n momposina cons\u00e9rvase o sistema hidr\u00e1ulico zen\u00fa.\nCultura calima.\nA cultura calima \u00e9 a maneira como os arque\u00f3logos denominaron ao asentamento humano que poboou a zona de influencia dos r\u00edos Dagua, Calima e San Juan no Departamento do Val do Cauca e que habitaron segundo os estudos entre o Holoceno e o s\u00e9culo XV. Das escavaci\u00f3ns practicadas no lugar atop\u00e1ronse utensilios, cer\u00e1micas, ourivar\u00eda e tumbas que denotan unha grande actividade dun pobo que se sit\u00faa dentro da familia ling\u00fc\u00edstica Caribe.\nA historia de Calima conta diferentes per\u00edodos entre os cales est\u00e1 a cultura Yotoco que se puiden considerar como a evoluci\u00f3n da m\u00e1is antiga cultura ilama cuxas cer\u00e1micas datan de fai 3.500 a 2.000 anos.\nA acidez do chan da rexi\u00f3n evitou que se achen restos \u00f3seos #vos dos antigos habitantes ilamas ou yotocos. Todo co\u00f1ecemento d\u00e9bese de obter dos restos arqueol\u00f3xicos cer\u00e1micos, t\u00e9xtiles e metal\u00farxicos.\nCultura Nari\u00f1o.\nHabitaron o Macizo Colombiano na s\u00faa Zona Occidental, un altiplano accidentado, situado a m\u00e1is de 3.000 metros de altitude, pr\u00f3ximo \u00e1 fronteira co Ecuador, foron exterminados pola expedici\u00f3n de Sebasti\u00e1n de Belalc\u00e1zar, a s\u00faa olar\u00eda era pr\u00f3xima aos patr\u00f3ns art\u00edsticos dos Incas.\nO altiplano nesta parte da cordilleira caracter\u00edzase por ter chans f\u00e9rtiles, formados a partir de cinzas volc\u00e1nicas. Na zona at\u00f3panse os volc\u00e1ns: Chiles, Cumbal, Azufral, Galeras, Dona Juana, Patascoy. A paisaxe \u00e9 ondulado e est\u00e1 constitu\u00eddo por lomas baixas alternadas con hondonadas.\nDefin\u00edronse dous complexos cer\u00e1m\nicos distintos. Capul\u00ed at\u00f3pase tentativamente datado, a partir do s\u00e9culo XII\u00a0d.\u00a0C., e Piartal-Tuza, datado entre o s\u00e9culo VII e XVI\u00a0d.\u00a0C. Os achados de Capul\u00ed sit\u00faanse no municipio de Ipiales. Os enterros son moi profundos, de 22 a 40 m de pozo vertical redondo e c\u00e1maras laterais, individuais ou colectivas. Os corpos disponse en forma estendida sobre esteiras tecidas con fibras vexetais. Os recipientes funerarios difiren notoriamente das vasijas de cer\u00e1micas de uso coti\u00e1n, pois son traballados finamente e est\u00e1n decorados con pinturas negativas negro/vermello. Predominan os motivos xeom\u00e9tricos. As pezas m\u00e1is com\u00fans son copas de pedestal alto de gran cantidade de formas, existindo exemplos de copas dobres e triplas. Tam\u00e9n son com\u00fans as vasijas globulares decorados con figuras de animais nos bordos. Nas tumbas do complexo Capul\u00ed at\u00f3panse tam\u00e9n machadas de pedra pu\u00edda sen trazas de uso. \u00c9 frecuente atopar tam\u00e9n carafio mari\u00f1os provenientes da costa do Pac\u00edfico.\nPor outra banda, o co\u00f1ecemento do que se disp\u00f3n sobre o Complexo Piartal-Tuza, \u00e9 moito m\u00e1is completo que no caso de Capul\u00ed. O territorio onde se ten co\u00f1ecemento de restos desta \u00e9poca \u00e9 amplo, e nel desenvolv\u00e9ronse investigaci\u00f3ns formais. Os vestigi\u00f3s atopados est\u00e1n datados entre os s\u00e9culos VII e XVI.\nCultura Tumaco.\nSociedades de agricultores, pescadores, recolectores de froitos mari\u00f1os e cazadores que traballaron metais, viviron entre o s\u00e9culo VII a. C. e o s\u00e9culo IV nas chairas inundables e os mangleiros da costa do Oc\u00e9ano Pac\u00edfico. No s\u00e9culo XVIII Juan de Santa Gertrudis identificou as primeiras pezas do que ser\u00eda chamado a Cultura Tumaco. A \u00e1rea de influencia est\u00e9ndese tam\u00e9n, ademais do departamento de Nari\u00f1o, \u00e1s provincias de Esmeraldas e Manab\u00ed en Ecuador.\nVeci\u00f1os da Cultura Nari\u00f1o, presenta con todo importantes diferenzas, especializ\u00e1ronse en olar\u00eda, ricamente decorada. A cultura Tumaco foi definida inicialmente con base en achados dalg\u00fans conxuntos cer\u00e1micos sacados do seu contexto e sen unha evidente asociaci\u00f3n. En realidade representan un conxunto de diversas culturas nun per\u00edodo de 2500 anos. En realidade a costa do Oc\u00e9ano Pac\u00edfico de Colombia \u00e9 a\u00ednda, a comezos do s\u00e9culo XXI case inexplorada."}
{"id": "406762", "revid": "23204", "url": "https://gl.wikipedia.org/wiki?curid=406762", "title": "Colombia precolombiana", "text": ""}
{"id": "406763", "revid": "1131", "url": "https://gl.wikipedia.org/wiki?curid=406763", "title": "Castro de Vilachave", "text": "O Castro de Vilachave \u00e9 un castro situado en Moeche.\nTen forma el\u00edptica irregular, no eixe maior N-O S-L mide uns 90 metros e no eixe menor 65 metros. Ten unha soa li\u00f1a defensiva e antecastro ao N-L."}
{"id": "406764", "revid": "1131", "url": "https://gl.wikipedia.org/wiki?curid=406764", "title": "Castro de Santa Cruz", "text": "Castro de Santa Cruz ou Castro da Caleira, \u00e9 un castro situado no concello de Moeche.\nTen forma el\u00edptica co eixe maior oriantado ao N-L S-O duns 130 m e no eixe menor 100 m, cunha soa li\u00f1a defensiva."}
{"id": "406765", "revid": "17467", "url": "https://gl.wikipedia.org/wiki?curid=406765", "title": "Rainiero III, pr\u00edncipe de M\u00f3naco", "text": ""}
{"id": "406766", "revid": "89787", "url": "https://gl.wikipedia.org/wiki?curid=406766", "title": "Mar\u00eda Jos\u00e9 Salgueiro", "text": "Mar\u00eda Jos\u00e9 Salgueiro Corti\u00f1as, nada en\u00a0Viveiro\u00a0o\u00a0, \u00e9 unha pol\u00edtica galega, membro do Partido Popular e delegada do Goberno en Castela e Le\u00f3n dende xullo de 2015.\nTraxectoria.\nEstudou na Universidade de Santiago de Compostela, licenci\u00e1ndose en Dereito. \u00c9 funcionaria do corpo t\u00e9cnico superior da administraci\u00f3n. \u00c9 profesora asociada de Dereito do Traballo na Facultade de Dereito da Universidade de Valladolid.\nLogo de ser avogada do fondo de garant\u00eda salarial da Conseller\u00eda de Traballo e Seguridade Social e xefa de servizo da viceconseller\u00eda de Traballo da Xunta de Castela e Le\u00f3n, foi nomeada en 2003 por Juan Vicente Herrera como conselleira da Presidencia e Administraci\u00f3n Territorial.\nEntre 2007 e 2011 foi conselleira de Cultura e Turismo da Xunta de Castela e Le\u00f3n.\nO 25 de xullo de 2015, foi nomeada delegada do Goberno en Castela e Le\u00f3n polo presidente do goberno, Mariano Rajoy en substituci\u00f3n de Jorge Llorente Cachorro, que actuara como delegado interino dende a sa\u00edda de Juan Carlos Su\u00e1rez-Qui\u00f1ones, que fora nomeado conselleiro do goberno auton\u00f3mico. A nivel privado, est\u00e1 casada e \u00e9 nai dunha filla."}
{"id": "406767", "revid": "23204", "url": "https://gl.wikipedia.org/wiki?curid=406767", "title": "Mar\u00eda Jos\u00e9 Salgueiro Corti\u00f1as", "text": ""}
{"id": "406768", "revid": "1131", "url": "https://gl.wikipedia.org/wiki?curid=406768", "title": "Castro de San Xo\u00e1n", "text": "Castro de San Xo\u00e1n \u00e9 un castro situado no concello de Moeche.\nTen forma el\u00edptica con orientaci\u00f3n do eixe maior N-S dunha lonxitude duns 80 metros e o menor de 50 metros. Ten unha soa li\u00f1a defensiva."}
{"id": "406779", "revid": "25871", "url": "https://gl.wikipedia.org/wiki?curid=406779", "title": "Irene Fern\u00e1ndez N\u00fa\u00f1ez", "text": "Irene Fern\u00e1ndez N\u00fa\u00f1ez, nada en\u00a0Bobor\u00e1s\u00a0o\u00a014 de abril de 1956,\u00a0\u00e9 unha xornalista\u00a0galega. Residiu na s\u00faa infancia en Bilbao, a\u00ednda vive e traballa en Madrid.\nTraxectoria.\nLicenciada en xornalismo pola Universidade Complutense, comezou a s\u00faa actividade na Cadena SER. M\u00e1is tarde, traballou durante uns anos en \"La Voz de Galicia\", sendo entre 1988 e 1989 Xefe de Prensa da Delegada do Goberno en Madrid, ent\u00f3n Ana Tutor.\nFinalmente, tras varios medios de comunicaci\u00f3n m\u00e1is, probou sorte en Telemadrid, onde volveu de reporteira no programa \"Madrid Directo\".\nPremios.\nO 1 de xullo de 1998 recibe de mans da Ra\u00ed\u00f1a de Espa\u00f1a o Premio Dona Sof\u00eda polas s\u00faas m\u00e1is de 150 reportaxes de prisi\u00f3ns espa\u00f1olas e o seu compaxinado traballo en \"Madrid Directo\". Tam\u00e9n recibiu o Premio Ponte Colgante de Narrativa, na modalidade de Contos.\nNo 2011 cel\u00e9brase a 44\u00aa edici\u00f3n dos premios a Enxebre Orde da Vieira, onde foi distinguida na modalidade de Comunicaci\u00f3n, galard\u00f3n que recibiron no seu d\u00eda personaxes como \u00d3nega, Luis Mari\u00f1as ou Borobo."}
{"id": "406789", "revid": "1131", "url": "https://gl.wikipedia.org/wiki?curid=406789", "title": "Castro de Casabranca", "text": "Castro de Casabranca \u00e9 un castro situado en Moeche.\n\u00c9 un castro de forma semicircular cun di\u00e1metro de 75 metros e unha soa li\u00f1a defensiva. Foi danado pola construci\u00f3n dunha biblioteca polo concello de Moeche."}
{"id": "406790", "revid": "98629", "url": "https://gl.wikipedia.org/wiki?curid=406790", "title": "Lost Sounds", "text": "Lost Sounds foi unha banda de synth punk estadounidense procedente de Memphis, Tennessee. O grupo naceu en marzo de 1999 con Rich Crook \u00e1 bater\u00eda, Patrick Jordan ao baixo, e Jay Reatard e Alicja Trout nos sintetizadores, guitarras e voces. Orixinalmente tocaban garage rock e contaban con varios teclados anal\u00f3xicos que Trout usara na s\u00faa anterior banda, The Clears. A peculiar combinaci\u00f3n de sintetizadores new wave e guitarras mutiladas amosaron tam\u00e9n influenzas do dark wave. Lost Sounds trataba frecuentemente temas escuros e apocal\u00edpticos que \u00edan do \"Apocalipse\" ata o masacre de Columbine.\nO seu derradeiro concerto foi en maio de 2005 en Stuttgart. Rich Crook formou as bandas Lover! e THING. Alicjia xirou con River City Tanlines, Black Sundaye Mouserocket, ademais de editar material en solitario. Jay Reatard, que estaba conseguindo unha exitosa carreira con Matador Records, morreu en xaneiro de 2011. Crook, Alicjia e o antigos membro de Lost Souls John Garland crearon Sweet Knives xunto co baixista Johnny Valiant recuperando vellas composici\u00f3ns."}
{"id": "406791", "revid": "89787", "url": "https://gl.wikipedia.org/wiki?curid=406791", "title": "Pamen Pereira", "text": "Pamen Pereira, nada en\u00a0Ferrol\u00a0en 1963, \u00e9 unha artista contempor\u00e1nea galega. O seu proceso de creaci\u00f3n, orixinado xeralmente desde a s\u00faa experiencia vital, influ\u00edda pola s\u00faa estancia no Xap\u00f3n, est\u00e1 vinculado \u00e1 natureza. O seu traballo m\u00f3vese entre as t\u00e9cnicas do debuxo, a pintura, a escultura, a instalaci\u00f3n, a fotograf\u00eda ou o v\u00eddeo.\nTraxectoria.\nNo ano 1996, recibe a bolsa de creaci\u00f3n art\u00edstica no estranxeiro do Museo de Arte Contempor\u00e1nea Uni\u00f3n FENOSA (MACUF), coa que reside no Xap\u00f3n entre 1996-1997. Al\u00ed prepara a obra e presenta \"M\u00fasica do baleiro\" na Recent Gallery de Sapporo, Xap\u00f3n.\u00a0No\u00a0seu regreso a Espa\u00f1a realiza unha exposici\u00f3n no MACUF da Coru\u00f1a e prepara a exposici\u00f3n titulada \"Gabinete de Traballo o encontro coa sombra\" para o CGAC (Centro Galego de Arte Contempor\u00e1nea) de Santiago de Compostela.\nEn 2001 viaxa a Ir\u00e1n, elabora a exposici\u00f3n Un s\u00f3 sabor na Barg Gallery de Teher\u00e1n, devandito traballo vese completado no 2001-02 coa instalaci\u00f3n \"Un s\u00f3 sabor\" exposto na Gallera de Valencia, (Consorcio de Museos da Comunidade Valenciana), m\u00e1is tarde presentouse na madrile\u00f1a galer\u00eda Mar\u00eda Mart\u00edn e no Centro Cultural Torrente Ballester de Ferrol, as\u00ed como na Mostra de Arte de Sajazarra na Rioxa (2003).\nEn 2006 realiza unha viaxe \u00e1 Ant\u00e1rtida para realizar o seu proxecto \u201cICE BLINK\u201d O lume do xeo, coa axuda da Direcci\u00f3n Nacional do Ant\u00e1rtico da Arxentina (DNA) e o IVAM (Instituto Valenciano de Arte Moderna). En 2008 participa na Bienal do Cairo 08-09 coa obra \"Al\u00e9n do espello e\" participa o mesmo ano na Bienal de libros de artista na Biblioteca Alexandrina en Exipto coas obras \"Os labirintos de\" \"Alexandr\u00eda\"."}
{"id": "406792", "revid": "89787", "url": "https://gl.wikipedia.org/wiki?curid=406792", "title": "The Gutter Twins", "text": "The Gutter Twins \u00e9 unha colaboraci\u00f3n musical entre os roqueiros Greg Dulli e Mark Lanegan. A banda xurdiu en 2003, pero Dulli e Lanegan levaban contribu\u00edndo regularmente nos seus distintos proxectos dende o ano 2000, destacando a banda Twilight Singers de Dulli. O d\u00eda de Nadal de 2003 Dulli e Lanegan comezaron a traballar na colaboraci\u00f3n. O seu nome \u00e9 un xogo de palabras en homenaxe a The Glimmer Twins, o pseud\u00f3nimo usado por Mick Jagger e Keith Richards cando traballaban producindo gravaci\u00f3ns para The Rolling Stones."}
{"id": "406793", "revid": "89787", "url": "https://gl.wikipedia.org/wiki?curid=406793", "title": "Xene activador da recombinaci\u00f3n", "text": "Os xenes activadores da recombinaci\u00f3n (RAG, do ingl\u00e9s \"Recombination-activating genes\") codifican encimas que desempe\u00f1an un importante papel no rearranxo e recombinaci\u00f3n dos xenes das inmunoglobulinas e as mol\u00e9culas dos receptores de c\u00e9lula T, a\u00ednda que non hai probas que indiquen que na c\u00e9lula T inmunitaria en desenvolvemento se poida producir unha edici\u00f3n do receptor do mesmo tipo que nas c\u00e9lulas B. Existen dous produtos x\u00e9nicos do xene activador da recombinaci\u00f3n, chamados prote\u00ednas RAG, que son RAG1 e RAG2, cuxa expresi\u00f3n celular est\u00e1 restrinxida aos linfocitos durante diversos estados do seu desenvolvemento. Tanto RAG1 coma RAG2 son esenciais para a xeraci\u00f3n de linfocitos B e T maduros, dous tipos celulares que son compo\u00f1entes esenciais do sistema inmunitario adaptativo.\nFunci\u00f3n.\nNo sistema inmunitario de vertebrados, cada anticorpo \u00e9 preparado para atacar un determinado ant\u00edxeno (prote\u00ednas e carbohidratos alleos) sen atacar ao propio corpo. O xenoma humano cont\u00e9n como moito 30\u00a0000 xenes, e a\u00ednda as\u00ed ten a capacidade de xerar mill\u00f3ns de anticorpos diferentes, grazas ao cal pode responder \u00e1 invasi\u00f3n de mill\u00f3ns de ant\u00edxenos distintos. O sistema inmunitario xera esta diversidade de anticorpos cortando, intercambiando e recombinando uns poucos centos de xenes (os xenes ou fragmentos x\u00e9nicos VDJ) creando con eles mill\u00f3ns de permutaci\u00f3ns, nun proceso chamado recombinaci\u00f3n V(D)J. RAG1 e RAG2 son prote\u00ednas que se sit\u00faan ao final dos xenes VDJ cuxa acci\u00f3n \u00e9 separar, combinar e volver a unir ditos xenes. Esta combinaci\u00f3n de xenes ten lugar dentro das c\u00e9lulas B e T durante a s\u00faa maduraci\u00f3n.\nOs encimas RAG funcionan como un complexo de varias subunidades que inducen a clivaxe dunha mol\u00e9cula de ADN bicatenaria (dsDNA) entre o segmento codificante do receptor do ant\u00edxeno e unha secuencia sinal de recombinaci\u00f3n (RSS) que o flanquea. Isto fano en d\u00faas etapas. Inicialmente introducen unha \u2018amosega\u2019 no extremo 5' (augas arriba) do hept\u00e1mero RSS (unha rexi\u00f3n conservada de 7 nucle\u00f3tidos) que est\u00e1 adxacente \u00e1 secuencia codificante, deixando detr\u00e1s unha estrutura bioqu\u00edmica espec\u00edfica nesta rexi\u00f3n do ADN consistente nun grupo 3'-hidroxilo (OH) no extremo codificante e un grupo 5'-fosfato (PO4) no extremo da RSS. Na seguinte etapa acoplan estes grupos qu\u00edmicos, unindo o grupo OH (no extremo codificante) ao grupo PO4 (que est\u00e1 entre a RSS e o segmento x\u00e9nico da febra oposta). Isto produce unha rotura de dobre febra fosforilada no 5' na RSS e unha forquita pechada covalentemente no extremo codificante. As prote\u00ednas RAG permanecen nestas uni\u00f3ns ata que outros encimas (especialmente, TDT) reparan as roturas no ADN.\nAs prote\u00ednas RAG inician a recombinaci\u00f3n V(D)J, que \u00e9 esencial para a maduraci\u00f3n das c\u00e9lulas pre-B e pre-T. As c\u00e9lulas B activadas maduras tam\u00e9n pos\u00faen outros dous modos destacables de manipular o seu propio ADN, que son independentes das RAG: a denominada recombinaci\u00f3n de cambio de clase (ou cambio de isotipo) e a hipermutaci\u00f3n som\u00e1tica (ou maduraci\u00f3n da afinidade). Os estudos actuais indican que RAG1 e RAG2 deben traballar de maneira sin\u00e9rxica para activar a recombinaci\u00f3n V(D)J. A RAG1 induce de forma ineficaz a actividade de recombinaci\u00f3n dos xenes VDJ cando \u00e9 illada e transfectada en mostras de fibroblastos. Cando RAG1 \u00e9 cotransfectada con RAG2, a frecuencia de recombinaci\u00f3n increm\u00e9ntase multiplic\u00e1ndose por mil. Este descubrimento promoveu a nova teor\u00eda revisada de que os xenes RAG pode que non s\u00f3 axuden \u00e1 recombinaci\u00f3n V(D)J, sen\u00f3n que tam\u00e9n induzan directamente as recombinaci\u00f3ns de xenes VDJ.\nEstrutura.\nComo ocorre con moitos encimas, as prote\u00ednas RAG son bastante grandes. Por exemplo, a RAG-1 de rato consta de 1\u00a0040 amino\u00e1cidos e a RAG-2 de rato, de 527 amino\u00e1cidos. A actividae encim\u00e1tica das prote\u00ednas RAG est\u00e1 concentrada en gran medida na rexi\u00f3n central; nos residuoss 384\u20131008 da RAG-1 e os 1\u2013387 da RAG-2 reside a maior parte da actividade de clivaxe do ADN. O n\u00facleo de RAG-1 cont\u00e9n tres residuos \u00e1cidos (D600, D708 e E962) no que se chama o motivo DDE, o sitio activo principal para a clivaxe do ADN. Estes residuos son esenciais para facer amosegas na febra de ADN e para formar a forquita de ADN. Os residuos 384\u2013454 da RAG-1 comprenden unha rexi\u00f3n de uni\u00f3n ao non\u00e1mero (NBR), que especificamente se une ao non\u00e1mero conservado (de 9 nucle\u00f3tidos) da RSS e o dominio central (amino\u00e1cidos 528\u2013760) da RAG-1, que se une especificamente ao hept\u00e1mero RSS. Prfed\u00edxose que a rexi\u00f3n nuclear da RAG-2 forma unha estrutura en propulsor beta de seis follas que parece menos espec\u00edfica para a s\u00faa diana que a RAG-1.\nUn estudo publicado recentemente na revista \"Cell\", que apareceu en Global Medical Discovery resolveu as estruturas de microscopia electr\u00f3nica criox\u00e9nica da RAG sin\u00e1ptica en complexo con varias formas de intermediarios de ADN e produtos, a resoluci\u00f3ns case at\u00f3micas (3,4 \u00c5 de resoluci\u00f3n). As estruturas dos complexos RAG sin\u00e1pticos revelan unha conformaci\u00f3n d\u00edmera pechada na que se xeran novas interacci\u00f3ns intermoleculares entre dous mon\u00f3meors RAG1-RAG2 ao unirse ao ADN, en comparaci\u00f3n co complexo Apo-RAG, que orixina unha conformaci\u00f3n aberta. Ambas as mol\u00e9culas de RAG1 no d\u00edmero pechado est\u00e1n implicadas na uni\u00f3n cooperativa dos intermediarios 12-RSS e 23-RSS con interacci\u00f3ns espec\u00edficas de base no hept\u00e1mero do extremo sinal. A primeira base do hept\u00e1mero no extremo sinal est\u00e1 volteada para evitar o choque no centro activo. Cada extremo codificante do intermediario RSS con amosega \u00e9 estabilizado exclusivamente por un mon\u00f3mero RAG1-RAG2 con interacci\u00f3ns prote\u00edna-ADN non espec\u00edficas. O extremo codificante est\u00e1 moi distorsionado e unha das bases est\u00e1 volteada con respecto \u00e1 dobre h\u00e9lice do ADN no centro activo, o cal facilita a formaci\u00f3n da forquita por un potencial mecanismo catal\u00edtico de i\u00f3n bimet\u00e1lico. Os intermediarios 12-RSS e 23-RSS est\u00e1n moi dobrados e unidos asimetricamente ao complexo RAG sin\u00e1ptico co d\u00edmero do dominio non\u00e1mero de uni\u00f3n inclinado cara ao non\u00e1mero da 12-RSS, pero lonxe do non\u00e1mero da 23-RSS, o cal pon de relevo a regra do 12/23. D\u00faas mol\u00e9culas HMGB1 \u00fanense a cada lado das 12-RSS e 23-RSS para estabilizar as altamente pregadas RSS. Estas estruturas elaboran os mecanismos moleculares para o reco\u00f1ecemento do ADN, a cat\u00e1lise e a singular sinapse baseada na regra do 12/23, e proporcionan novas ideas sobre as enfermidades humanas asociadas coa RAG, e representa un conxunto moi completo de complexos nas v\u00edas catal\u00edticas de calquera familia DDE de recombinases, transposases ou integrases.\nEvoluci\u00f3n.\nBase\u00e1ndose na homolox\u00eda da secuencia central, crese que unha prote\u00edna RAG-1 evolucionou a partir dun transpos\u00f3n da superfamilia \"Transib\". A\u00ednda que as orixes do transpos\u00f3n destes xenes est\u00e1n ben establecidas, polo momento non hai un consenso sobre cando a RAG1/2 ancestral empezou a estar presente no xenoma dos vertebrados. Como os \u00e1gnatos (peixes sen mand\u00edbula) carecen do elemento RAG1 central, asum\u00edase tradicionalmente que a RAG1 invadiu os xenomas despois da separaci\u00f3n \u00e1gnatos/gnat\u00f3stomos hai entre 1\u00a0001 e 590 mill\u00f3ns de anos. Por\u00e9n, a secuencia central da RAG1 foi identificada no equinodermo \"Strongylocentrotus purpuratus\" (un ourizo de mar),&lt;ref name=\"https://www.ncbi.nlm.nih.gov/pmc/articles/PMC1450146/pdf/zpq3728.pdf\"&gt;&lt;/ref&gt; e no anfioxo \"Branchiostoma floridae\". Secuencias con homolox\u00eda coa RAG1 foron tam\u00e9n identificadas no ourizo de mar \"Lytechinus veriegatus\", a estrela de mar \"Patiria minata\", e o molusco \"Aplysia californica\".\nEstes descubrimentos indican que os transpos\u00f3ns da familia \"Transib\" invadiron os xenomas m\u00faltiples veces en especies de invertebrados, e invadiron tam\u00e9n o xenoma do vertebrado mandibulado ancestral hai uns 500 mill\u00f3ns de anos. Deber\u00eda tam\u00e9n sinalarse que RAG1/2 s\u00f3 se atopa en gnat\u00f3stomos e non en \u00e1gnatos. Actualmente hipotet\u00edzase que a invasi\u00f3n de RAG1/2 \u00e9 o evento evolutivo m\u00e1is importante en canto a dar forma ao sistema inmunitario adaptativo dos gnat\u00f3stomos fronte ao sistema de receptores linfoc\u00edticos variables dos \u00e1gnatos.\nPresi\u00f3n selectiva.\nA\u00ednda non est\u00e1 claro cales son as forzas que levaron ao desenvolvemento dun sistema inmunitario mediado por RAG1/2 exclusivamente en vertebrados mandibulados e non en todas as especies de invertebrados que tam\u00e9n adquiriron o transpos\u00f3n que conti\u00f1a RAG1/2. Entre as hip\u00f3teses actuais est\u00e1 a que implica dous eventos de duplicaci\u00f3n do xenoma completo en vertebrados, que proporcionar\u00edan o material xen\u00e9tico necesario para o desenvolvemento do sistema inmunitario adaptativo, as\u00ed como o desenvolvemento do tecido endotelial, maior actividade metab\u00f3lica e unha diminuci\u00f3n da raz\u00f3n volume/peso corporal, todo o cal est\u00e1 m\u00e1is especializado en vertebrados que en invertebrados e facilita as respostas inmunitarias adaptativas."}
{"id": "406794", "revid": "27155", "url": "https://gl.wikipedia.org/wiki?curid=406794", "title": "Prote\u00edna RAG", "text": ""}
{"id": "406795", "revid": "27155", "url": "https://gl.wikipedia.org/wiki?curid=406795", "title": "Prote\u00ednas RAG", "text": ""}
{"id": "406796", "revid": "23204", "url": "https://gl.wikipedia.org/wiki?curid=406796", "title": "Europa Cinemas", "text": "Europa Cinemas \u00e9 unha rede de distribuci\u00f3n de cinema europea creada en 1992.\nHistoria.\nA orixe da iniciativa est\u00e1 nun grupo de trinta empresas exhibidoras, e actualmente depende da Comisi\u00f3n Europea, especialmente do organismo \"Creative Europe\" e do programa \"MEDIA\", as\u00ed como do \"Centre national du cin\u00e9ma et de l'image anim\u00e9e\" (CNC) do goberno franc\u00e9s. Est\u00e1 centrado na exhibici\u00f3n de filmes europeos e a s\u00faa rede abrangue m\u00e1is de 1.100 salas (aproximadamente 3000 pantallas) en 43 pa\u00edses e 680 cidades distintas, que te\u00f1en que cumprir uns requisitos anuais espec\u00edficos. A \u00fanica sala galega adherida a este programa \u00e9 a NUMAX de Santiago de Compostela. O seu obxectivo \u00e9 promocionar e dar visibilidade ao cinema europeo, estando as redes de exhibici\u00f3n existentes en mans de distribuidoras maioritariamente norteamericanas.\nA s\u00faa acci\u00f3n est\u00e9ndese al\u00e9n da Uni\u00f3n Europea, chegando aos Balc\u00e1ns, Rusia e Turqu\u00eda. Tam\u00e9n realiza colaboraci\u00f3ns con outras redes de distribuci\u00f3n como a canadense Eurimages. Actualmente chega aos 78 mill\u00f3ns de espectadores anuais."}
{"id": "406797", "revid": "89787", "url": "https://gl.wikipedia.org/wiki?curid=406797", "title": "Ana de Matos", "text": "Ana Mar\u00eda de Matos Carrasco, nada en Lugo en 1963 \u00e9 unha artista interdisciplinar e feminista galega, cuxo traballo analiza os arquetipos do poder mediante diversidade de t\u00e9cnicas como o gravado, a escultura, a fotograf\u00eda o v\u00eddeo e instalaci\u00f3ns.\nTraxectoria.\nA exposici\u00f3n \"Territorios de tolemia e poder\" consta de varios cap\u00edtulos Territorios de luz, Territorios de paz, Territorios de guerra en l Fundaci\u00f3n Pilar i Joan Mir\u00f3 de Palma de Mallorca no ano 2005\nParticipa na Feira Internacional de arte contempor\u00e1nea Arco 2008, na secci\u00f3n que aposta polas tendencias que exploran a influencia da tecnolox\u00eda na arte, \"Expanded-Box\". A Galer\u00eda C5 compostel\u00e1 presenta a obra da artista lucense \"Face to Face\", na que a artista contrap\u00f3n o glamour da pasarela fronte \u00e1s imaxes de miles de mulleres producindo nos talleres da China. Coa mesma galer\u00eda e o mesmo ano estrea \u00f3braa \"series chinesas\" despois de realizar 6 viaxes a diferentes cidades chinesas para capturar mediante a s\u00faa c\u00e1mara fotogr\u00e1fica e de v\u00eddeo a tradici\u00f3n ancestral que realizan as mulleres.\nEse mesmo ano 2008 no Instituto Cervantes de Mil\u00e1n e no Instituto Cervantes de Roma (Sede Vila Albani), Lazio, Italia presenta a obra o libro \"Conto de fadas\".\nO ano 2011 presenta \"Madonna\u00a0dos desexos\" na Capella da Misericordia, Consello Insular de Mallorca, Palma de Mallorca.\nNo Forno da Cidadela de Pamplona, presenta no ano 2014 a obra conceptual de v\u00eddeo e fotograf\u00eda baixo o t\u00edtulo \"Summa contempor\u00e1nea. Summis desiderantes affectibus\" o lume e a muller, no v\u00eddeo exposto asocia imaxes sobre a Inquisici\u00f3n nos seus xu\u00edzos a mulleres acusadas de bruxar\u00eda e condenadas \u00e1 fogueira.\nEntre as exposici\u00f3ns de 2016, salientan \"Bestiarum.\", proxecto escult\u00f3rico coa intervenci\u00f3n \"'O carneiro alado de Ribadeo'. Fisuras na vitrina. Abrindo a sala do tesouro\" no Museo Provincial de Lugo, e a exposici\u00f3n titulada \"Formas de para\u00edso. Paradisaeidae e Palimpsesto\", proxecto de intervenci\u00f3n en torno \u00f3 patrimonio, \"Miradas e di\u00e1logos\" (Fondo do Museo de Granollers), colaboraci\u00f3n con Biel Mesquida."}
{"id": "406798", "revid": "27155", "url": "https://gl.wikipedia.org/wiki?curid=406798", "title": "RAG2", "text": "A RAG2 (ou \"Recombination activating 2\", activador da recombinaci\u00f3n 2), tam\u00e9n chamada RAG-2, \u00e9 unha prote\u00edna que nos humanos est\u00e1 codificada no xene \"RAG2\" (xene activador da recombinaci\u00f3n 2) situado no cromosoma 11.\nFunci\u00f3n.\nEste xene codifica unha prote\u00edna que est\u00e1 implicada na iniciaci\u00f3n da recombinaci\u00f3n V(D)J durante o desenvolvemento das c\u00e9lulas B e T. Esta prote\u00edna forma un complexo co produto do xene activador da recombinaci\u00f3n 1 (RAG1) adxacente, e este complexo pode causar roturas de dobre febra ao cortar o ADN en secuencias sinal de recombinaci\u00f3n conservadas. O compo\u00f1ente RAG1 crese que cont\u00e9n a maior\u00eda da actividade catal\u00edtica, mentres que o extremo N-terminal do compo\u00f1ente RAG2 crese que forma unha h\u00e9lice de seis follas no n\u00facleo activo que serve como armaz\u00f3n para a uni\u00f3n ao ADN na estreita asociaci\u00f3n que establece o complexo co ADN. Un motivo de tipo dedo homeodominio de planta C-terminal desta prote\u00edna \u00e9 necesario para as interacci\u00f3ns con compo\u00f1entes da cromatina, especificamente coa histona H3 que \u00e9 trimetilada na lisina 4.\nImportancia cl\u00ednica.\nAs mutaci\u00f3ns neste xene causan a s\u00edndrome de Omenn, unha forma de inmunodeficiencia combinada grave asociada con s\u00edntomas de tipo autoinmune.\nV\u00e9xase tam\u00e9n.\nOutros artigos.\n\"Este artigo incorpora textos en dominio p\u00fablico procedentes da United States National Library of Medicine\"."}
{"id": "406799", "revid": "23204", "url": "https://gl.wikipedia.org/wiki?curid=406799", "title": "Ana de Matos Carrasco", "text": ""}
{"id": "406800", "revid": "7523", "url": "https://gl.wikipedia.org/wiki?curid=406800", "title": "PGE Arena Gda\u0144sk", "text": ""}
{"id": "406801", "revid": "27155", "url": "https://gl.wikipedia.org/wiki?curid=406801", "title": "Xene activador da recombinaci\u00f3n 2", "text": ""}
{"id": "406802", "revid": "27155", "url": "https://gl.wikipedia.org/wiki?curid=406802", "title": "Activador da recombinaci\u00f3n 2", "text": ""}
{"id": "406803", "revid": "27155", "url": "https://gl.wikipedia.org/wiki?curid=406803", "title": "RAG-2", "text": ""}
{"id": "406808", "revid": "5863", "url": "https://gl.wikipedia.org/wiki?curid=406808", "title": "Jaime Faraldo G\u00f3mez", "text": ""}
{"id": "406809", "revid": "59564", "url": "https://gl.wikipedia.org/wiki?curid=406809", "title": "Eva Mejuto", "text": "Eva Mejuto Rial, nada en Sanxenxo o 8 de maio de 1975, \u00e9 unha escritora galega.\nTraxectoria.\nDoutorouse en Xornalismo pola Universidade de Santiago de Compostela cun traballo sobre o realismo social no \u00e1lbum ilustrado: \"\u00c1lbum testemu\u00f1o: achegar a realidade \u00e1s crianzas\". Traballou na editora Kalandraka ata 2004 e en OQO Editora ata 2016. En 2017 coordinou o Sal\u00f3n do Libro Infantil e Xuvenil de Pontevedra. En 2018 formou parte do Proxecto Capic\u00faa de xesti\u00f3n cultural.\nA s\u00faa especialidade \u00e9 a literatura infantil e xuvenil. Ten realizado cursos de formaci\u00f3n sobre libro-\u00e1lbum e exercido a docencia no mestrado \"Libro Ilustrado e Animaci\u00f3n Audiovisual\" da Facultade de Belas Artes de Pontevedra da Universidade de Vigo. Participa habitualmente en encontros en colexios.\n\u00c9 autora de diversas adaptaci\u00f3ns de contos tradicionais a \u00e1lbums ilustrados, traducidos a m\u00e1is de dez idiomas. En 2017 publicou \"22 segundos\", narrativa para adolescentes. A sinopse da obra segundo David Gonz\u00e1lez \u00e9:\nEn 2019 publicou en Xerais \"Memorias do silencio\", unha novela que se desenvolve en Galicia durante a segunda guerra mundial.\nObras.\nColaborou nas obras colectivas:"}
{"id": "406810", "revid": "25871", "url": "https://gl.wikipedia.org/wiki?curid=406810", "title": "Parque das Na\u00e7\u00f5es", "text": "O Parque das Na\u00e7\u00f5es (en galego: \"Parque das Naci\u00f3ns\") \u00e9 o nome do lugar onde se celebrou a Exposici\u00f3n Mundial de 1998 de Portugal. De arquitectura contempor\u00e1nea e espazos de convivencia, trouxo unha nova din\u00e1mica \u00e1 zona oriental de Lisboa e do Municipio de Loures que, en 1990, a\u00ednda era unha zona industrial.\nDestacan ao lonxe as c\u00fapulas das plataformas da Estaci\u00f3n de Oriente, de Santiago Calatrava, impondo a s\u00faa li\u00f1a arquitect\u00f3nica; o Pavill\u00f3n de Portugal, do arquitecto portugu\u00e9s \u00c1lvaro Siza Vieira, ten \u00e1 entrada unha enorme pa de formig\u00f3n armado.\nO Parque conta co \"Pavilh\u00e3o do Conhecimento\" (Pavill\u00f3n do Co\u00f1ecemento), un moderno museo de ciencia e tecnolox\u00eda con varias exposici\u00f3ns interactivas; un telef\u00e9rico que transporta aos visitantes dunha punta a outra do Parque, ou at\u00e9 \u00e1 Torre Vasco d\u00e1 Gama, o edificio m\u00e1is alto de Portugal. Tam\u00e9n son destacables o recinto multifuncional para espect\u00e1culos e deportes Pavilh\u00e3o Atl\u00e2ntico; o Oceanario de Lisboa, un dos maiores acuarios do mundo; ou a Igrexa A nosa Se\u00f1ora dos Navegantes, inaugurada en marzo de 2014.\nTomando vantaxe da s\u00faa localizaci\u00f3n xeogr\u00e1fica, o parque tam\u00e9n presenta unha Mari\u00f1a tur\u00edstica moderna. A\u00a0Mari\u00f1a Parque das Na\u00e7\u00f5es, disp\u00f3n de 600 amarradoiros para iates de recreo e infraestruturas completamente preparadas para recibir grandes eventos n\u00e1uticos, cun pont\u00f3n exclusivo para eventos e un embarcadoiro de r\u00edo, non s\u00f3 para cruceiros ou barcos hist\u00f3ricos, sen\u00f3n tam\u00e9n como \u00e1rea de apoio para eventos en terra. Tam\u00e9n se trata dun un punto perfecto para a observaci\u00f3n de paxaros ao estar localizado no estuario do Texo, un dos m\u00e1is grandes e diversos de toda Europa.\nAdministrativamente, o Parque das Na\u00e7\u00f5es \u00e9 unha fregues\u00eda do concello e da cidade de Lisboa."}
{"id": "406811", "revid": "89787", "url": "https://gl.wikipedia.org/wiki?curid=406811", "title": "Jackie Pretorius", "text": "Jacobus \"Jackie\" Pretorius, nado en Potchefstroom o 22 de novembro de 1934 e finado en Xohanesburgo o 30 de marzo de 2009, foi un piloto de automobilismo surafricano.\nTraxectoria.\nParticipou en catro Grandes Premios do Campionato do Mundo de F\u00f3rmula Un, debutou o 1 de xaneiro de 1965, e mon lorou puntos de campionato.\nPretorius competiu na F\u00f3rmula Un a nivel nacional no seu pa\u00eds de orixe, Sur\u00e1frica, gozando de \u00e9xito a finais de 1960 e principios de 1970. Logo de competir cun Lotus e un Lola, ga\u00f1ou d\u00faas carreiras en 1971 pilotando un Brabham.\nJackie Pretorius morreu despois de estar en estado de coma durante tres semanas. Foi atacado na s\u00faa casa na madrugada dun por asaltantes. A s\u00faa esposa Shirley morreu nun incidente similar na mesma casa varios anos antes.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406812", "revid": "59564", "url": "https://gl.wikipedia.org/wiki?curid=406812", "title": "Premio Mar\u00eda Casares \u00f3 mellor espect\u00e1culo infantil", "text": "Os Premios de Teatro Mar\u00eda Casares ao mellor espect\u00e1culo infantil son outorgados pola Asociaci\u00f3n de actores e actrices de Galicia aos mellores traballos nesa especialidade teatral da temporada anterior. \u00c9 a categor\u00eda m\u00e1is nova de todas, xa que existe desde a edici\u00f3n de 2015. Galardoaron na categor\u00eda de mellor espect\u00e1culo infantil as seguintes produci\u00f3ns:\nAs compa\u00f1\u00edas m\u00e1is premiadas.\nA pesar da curta vida desta categor\u00eda dos Premios, as compa\u00f1\u00edas Tanxarina, Caramuxo Teatro e Elefante Elegante xa o recibiron en d\u00faas ocasi\u00f3ns cada unha."}
{"id": "406813", "revid": "98629", "url": "https://gl.wikipedia.org/wiki?curid=406813", "title": "John Rhodes", "text": "John Rhodes, nado en Wolverhampton (Staffordshire) o 18 de agosto de 1927, \u00e9 un expiloto de automobilismo ingl\u00e9s.\nTraxectoria.\nParticipou nun Gran Premio do Campionato do Mundo de F\u00f3rmula Un, o Gran Premio do Reino Unido de 1965, no Silverstone o 10 de xullo de 1965, do que se retirou na volta 39 cos problemas de ignici\u00f3n. O seu Cooper-Climax T60 forneceullo o veterano piloto Bob Gerard.\nEn 1961 pilotou un coche Cooper para o Midland Racing Partnership, ga\u00f1ando unha longa carreira no circu\u00edto de Phoenix Park en Dubl\u00edn o 22 de xullo e o trofeo Dunboyne o 29 de xullo. O 11 de xu\u00f1o de 1962, pilotou para Bob Gerard un Cooper-Ford na carreira de F1 das 2.000 guineas en Mallory Park. Rodhes seguiu adiante co Cooper-BMC FJ en 1963 cando o motor Ford viuse ga\u00f1ador. Ese ano competiu nunha 'S' oficial escribe nas carreiras de turismos, terminando 8\u00ba con Rob Slotemaker en \"The Motor\" International Six-Hour Saloon-Car Race en Brands Hatch o 6 de xullo. En 1965 Rhodes continuou co Mini, quedando cuarto, entre os grandes, no \"Ilford Films Trophy\" en Brands Hatch o 13 de marzo. Non conseguiu rematar no BRDC International Trophy en Silverstone no Cooper-Ford de Bob Gerard o 15 de maio de 1965.&lt;br&gt;\nEn 1965, en Le Mans, John Rhodes, xunto a Paul Hawkins, terminou a duod\u00e9cimo na xeral e, primeiro, na clase de 1.3 litros nun Austin-Healey Sebring Sprite presentado por Donald Healey Motor Company, completando 278 voltas. En 1966 na Targa Florio, Rhodes asociouse con Timo Makinen, terminou noveno en xeral e ga\u00f1ou a clase nun M.G.B.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406817", "revid": "1131", "url": "https://gl.wikipedia.org/wiki?curid=406817", "title": "Valent\u00edn Garc\u00eda", "text": "O nome de Valent\u00edn Garc\u00eda pode referirse a:"}
{"id": "406818", "revid": "89787", "url": "https://gl.wikipedia.org/wiki?curid=406818", "title": "L\u00ednea A\u00e9rea Amaszonas", "text": "L\u00ednea A\u00e9rea Amaszonas S.A., normalmente acurtado a Amaszonas, \u00e9 unha aeroli\u00f1a boliviana con sede na Paz. Opera voos regulares e ch\u00e1rter de pasaxeiros de curto alcance dom\u00e9sticos ademais de voar cara ao Per\u00fa, Chile, Paraguai e a Arxentina. O centro de conexi\u00f3ns da s\u00faa rede at\u00f3pase no aeroporto internacional El Alto.\nHistoria.\nA compa\u00f1\u00eda fundouse o 1 de outubro de 1998, pero os voos comezaron no ano 2000. Inicialmente Amaszonas operou vos ch\u00e1rter usando unha pequena frota de avi\u00f3ns turboh\u00e9lice dos modelos Cessna 208 Caravan e Fairchild Swearingen Metroliner. No ano 2012, tras a desaparici\u00f3n de AeroSur, a aeroli\u00f1a mercou cinco Bombardier CRJ200 a Avmax Aircraft Leasing Inc. co obxectivo de iniciar voos regulares de pasaxeiros. O primeiro destes avi\u00f3ns de 50 prazas foi posto en servizo a finais de agosto na ruta entre A Paz e Santa Cruz de la Sierra.\nEn 2015 Amaszonas mercou a aeroli\u00f1a uruguaia BQB L\u00edneas A\u00e9reas cinco d\u00edas despois de que esta cesase as s\u00faas operaci\u00f3ns. Dende o 4 de maio a aeroli\u00f1a tomou o control das rutas que operaba BQB antes do seu peche.\nFrota.\nEn decembro de 2017 a frota de Amaszonas estaba formada polos seguintes avi\u00f3ns:"}
{"id": "406820", "revid": "89787", "url": "https://gl.wikipedia.org/wiki?curid=406820", "title": "IONISx", "text": "codice_1\nIONISx \u00e9 unha plataforma educativa na que se imparten cursos online gratu\u00edtos e abertos a todo o mundo, na que participan algunhas das m\u00e1is prestixiosas universidades a nivel internacional.\nHistoria.\nFoi fundada en setembro de 2013 por dous directores executivo da IONIS Education Group, Marc Sellam e Fabrice Bard\u00e8che, co fin de desenvolver dentro do \u00e1mbito do e-learning unha ampla oferta educativa\nAlg\u00fans destes cursos permiten obter un certificado que avala a realizaci\u00f3n do curso, previo pago dunha cantidade, sempre que o estudante expedise previamente un certificado de identidade verificada."}
{"id": "406821", "revid": "1131", "url": "https://gl.wikipedia.org/wiki?curid=406821", "title": "Aeroporto de Kutaisi", "text": "O aeroporto internacional de Kutaisi , tam\u00e9n co\u00f1ecido como aeroporto internacional David o Construtor Kutaisi, \u00e9 un aeroporto situado a 14 quil\u00f3metros ao oeste de Kutaisi, a terceira cidade m\u00e1is grande de Xeorxia, a s\u00faa capital lexislativa e a capital da rexi\u00f3n occidental de Imereti. \u00c9 un dos tres aeroportos internacionais operativos en Xeorxia, xunto co de Tbilisi e o de Batumi. Est\u00e1 operado por United Airports of Georgia, unha compa\u00f1\u00eda estatal."}
{"id": "406823", "revid": "17467", "url": "https://gl.wikipedia.org/wiki?curid=406823", "title": "Biblioth\u00e8que Nationale de France", "text": ""}
{"id": "406825", "revid": "1131", "url": "https://gl.wikipedia.org/wiki?curid=406825", "title": "Certame de Poes\u00eda Er\u00f3tica Illas Sisargas", "text": "O Certame de Poes\u00eda Er\u00f3tica Illas Sisargas \u00e9 un certame po\u00e9tico organizado polo Concello de Malpica de Berganti\u00f1os e a Editorial Caldeir\u00f3n desde 2006. Cunha dotaci\u00f3n de 1000 euros \u00e1 mellor obra in\u00e9dita presentada en lingua galega, \u00e9 o referente da poes\u00eda er\u00f3tica en Galiza.\nO certame.\nO certame foi creado por Paco de Tano e Paco Souto, quen se co\u00f1eceran de forma casual na taberna \"A Barqui\u00f1a\". Pronto publicaron dous libros e fixeron alg\u00fan recital de poes\u00eda, ademais de fundar a editorial Caldeir\u00f3n. M\u00e1is adiante decidiron, coa axuda do concello de Malpica, crear o certame de poes\u00eda er\u00f3tica Illas Sisargas. O nome alude a un pequeno arquip\u00e9lago de tres illas pertencentes ao concello de Malpica de Berganti\u00f1os, na Costa da Morte.\nBases.\nAs bases do \u00faltimo certame convocado foron as do \"XIII Premio de poes\u00eda er\u00f3tica Illas Sisargas\":\nParticipaci\u00f3n.\nNa edici\u00f3n n\u00famero VII present\u00e1ronse un total de trece obras.\nNa edici\u00f3n n\u00famero VIII o n\u00famero total de obras presentadas foi quince.\nNo certame IX foi o ano de maior participaci\u00f3n con 24 obras presentadas.\nNo certame XI o total de obras presentadas foron dezanove.\nO ano 2017 foi o segundo ano con maior participaci\u00f3n, cun total de vinte e unha obras.\nPremio e premiados.\nO premio \u00e9 unha dotaci\u00f3n econ\u00f3mica de 1000 \u20ac m\u00e1is a publicaci\u00f3n da obra por parte da editorial Caldeir\u00f3n. P\u00f3dense dar acc\u00e9sits e menci\u00f3ns de honra, a\u00ednda que non te\u00f1en dotaci\u00f3n econ\u00f3mica pero comportan a edici\u00f3n da obra.\nAs obras dos autores premiados son as seguintes:\nNa edici\u00f3n de 2007 o xurado acordou conceder un acc\u00e9sit \u00e1 obra \"Baixo o sol de Mesina\", de Lino Braxe. Ao ano seguinte, concedeuse un acc\u00e9sit \u00e1 obra \"e alentar na t\u00faa rosa\", de Paco Souto, na edici\u00f3n de 2013 acordouse un acc\u00e9sit para o libro \"Ode \u00e0 Madison Ivy e outras cousas de meter\", de Ver\u00f3nica Mart\u00ednez Delgado, na edici\u00f3n de 2020 o xurado concedeu un acc\u00e9sit \u00e1 obra \"rascamaceiras\" de Laura Ramos e na de 2022, \u00e1 obra \"Corpo n\u00f3made\" de Teresa R\u00edos Noya.\nAo longo das dezasete edici\u00f3ns do certame (e tendo en conta os acc\u00e9sits) hai un total de catorce mulleres e nove homes na n\u00f3mina de persoas ga\u00f1adoras. Alberte Mom\u00e1n obtivo o concurso d\u00faas veces e Ver\u00f3nica Mart\u00ednez Delgado obtivo o acc\u00e9sit nun ano e foi ga\u00f1adora ao ano seguinte; unha das edici\u00f3ns premiou unha obra escrita por un home e unha muller e outra, por d\u00faas mulleres.\nHomenaxe a Paco Souto.\nO XII foi en homenaxe a Paco Souto, respons\u00e1bel de Caldeir\u00f3n e do concurso, que faleceu mentres mariscaba o ano anterior. Unha das propostas que se barallaron foi o cambio de nome do propio certame, mais Paco de Tano explicou que finalmente desestimouse \u201cporque a fin de contas foi el o que lle puxo o nome de Illas Sisargas\u201d. Do papel fundamental que xogou Paco Souto na historia do certame falou tam\u00e9n o alcalde de Malpica, Eduardo Parga, e nese sentido considera que \u00e9 preciso lembrar a s\u00faa figura."}
{"id": "406827", "revid": "1093", "url": "https://gl.wikipedia.org/wiki?curid=406827", "title": "Antonio de la Pe\u00f1a Santos", "text": ""}
{"id": "406828", "revid": "1093", "url": "https://gl.wikipedia.org/wiki?curid=406828", "title": "Enrique Sotelo (hom\u00f3nimos)", "text": "O nome de Enrique Sotelo pode referirse a:"}
{"id": "406829", "revid": "1093", "url": "https://gl.wikipedia.org/wiki?curid=406829", "title": "Juan Juega Puig", "text": ""}
{"id": "406839", "revid": "1822", "url": "https://gl.wikipedia.org/wiki?curid=406839", "title": "Peleo", "text": "Peleo (grego antigo \u03a0\u03b7\u03bb\u03b5\u03cd\u03c2, \"P\u0113l\u00e9us\") na mitolox\u00eda grega foi o pai de Aquiles, polo cal \u00e9 chamado tam\u00e9n \"Pelida\" (varias veces na Il\u00edada). Era fillo de \u00c9aco e de Endeide, reis dos mirmid\u00f3ns de Exina, e neto de Zeus e Exina (pai) e Escir\u00f3n e Cariclo (nai).\nTraxectoria.\nDesterro.\nPeleo e o seu irm\u00e1n Telam\u00f3n asasinaron por envexa ao seu medio irm\u00e1n Foco, pois este destacaba nas competici\u00f3ns. Cando o crime foi descuberto, \u00c9aco desterrou de Exina a ambos; ent\u00f3n Telam\u00f3n foise a Salamina e Peleo a Ft\u00eda.\nPeleo en Ft\u00eda.\nEn Ft\u00eda foi recibido polo rei Euriti\u00f3n, quen lle deu \u00e1 s\u00faa filla Ant\u00edgona por esposa e con ela foi pai de Polidora. Logo, Peleo e Euriti\u00f3n participaron na cazar\u00eda do xabaril de Calid\u00f3n pero al\u00ed o primeiro deu morte involuntariamente ao segundo.\nEn Iolco.\nDe novo tivo que partir ao exilio e viaxou a Iolco, onde reinaba Acasto. Al\u00ed a muller deste, Astidam\u00eda, namorouse del. Con todo, Peleo rexeitouna. Ante o cal, presa do despeito, a ra\u00ed\u00f1a acusouno ante o seu marido de tentar seducila.\nO rei, con intenci\u00f3n de se vingar, convidou a Peleo a unha cazar\u00eda nos seus territorios da fronteira norte do reino. No transcurso da cal, os homes do rei apres\u00e1rono, roub\u00e1ronlle a s\u00faa espada, valioso agasallo do seu pai, at\u00e1rono e abandon\u00e1rono \u00e1 s\u00faa sorte, sen cabalo e sen comida, nun territorio no que viv\u00edan os centauros. O primeiro destes seres co que se atopou foi Quir\u00f3n, de quen pronto se fixo amigo e axudoulle a regresar ao seu fogar. Esta converter\u00edase nunha amizade para sempre, e Peleo, co\u00f1ecendo a sabedor\u00eda de Quir\u00f3n, m\u00e1is adiante confiar\u00edalle a educaci\u00f3n do seu fillo Aquiles.\nUnha vez de regreso e a salvo no seu fogar do palacio de Exina, relatou todo o sucedido ao seu pai. Este, furioso, concedeulle o mando do seu ex\u00e9rcito. Dese modo regresou a Ft\u00eda, matou o rei e \u00e1 ra\u00ed\u00f1a pola s\u00faa infamia e apropiouse definitivamente do pa\u00eds, o cal se converter\u00eda na nova terra dos mirmid\u00f3ns que o acompa\u00f1aron.\nViaxe dos argonautas.\nNo seu ex\u00e9rcito non s\u00f3 marchaban mirmid\u00f3ns, sen\u00f3n moitos outros heroes gregos, e foi as\u00ed como co\u00f1eceu a Xas\u00f3n e aos Di\u00f3scuros. Cousa que lle levou a seguilos como parte da tripulaci\u00f3n co\u00f1ecida como os Argonautas na s\u00faa temeraria viaxe \u00e1 C\u00f3lquida en busca do V\u00e9laro de ouro.\nAo seu regreso de C\u00f3lquida Peleo estableceuse en Ft\u00eda, onde, \u00e1 morte do seu pai, foi coroado rei dos mirmid\u00f3ns, trasladando de Exina a Ft\u00eda a capital do seu reino.\nVoda de Peleo e Tetis.\nCando Peleo se namorou de Tetis pediu consello a Quir\u00f3n para atopar a forma de seducila, xa que ela, como todas as nereidas, posu\u00eda o poder de cambiar de forma ao seu antollo. Quir\u00f3n recomendoulle que unha vez que a atrapase non a soltase, sen importar en que se transformase. As\u00ed o fixo, e cando esta se transformou en xiba, atrapouna por un brazo e non a soltou ata que regresou \u00e1 s\u00faa forma de muller, momento no que Peleo puido tomala \u00e1 forza.\nA voda de Peleo e Tetis celebrouse na cova de Quir\u00f3n, no monte Peli\u00f3n. Case toda a nobreza grega e mesmo os mesmos deuses asistiron. Durante a cerimonia Peleo recibiu, como agasallo do centauro, unha lanza de freixo feita polos mesmos Hefesto e Atenea. Celebrouse ao grande, Quir\u00f3n tanxeu a lira, as Musas cantaron e as nereidas bailaron . Pero aquel feliz momento foi augado por algo que traer\u00eda terr\u00edbeis consecuencias. Todos os deuses foran convidados a aquela festa, menos Eris, a deusa da discordia; a cal, furiosa por aquela afronta, urdiu un plan para se vingarse. Primeiro pediu unha maz\u00e1 de ouro do xard\u00edn das Hesp\u00e9rides, na cal plasmou o seguinte: \"\u03ba\u03b1\u03bb\u03bb\u03af\u03c3\u03c4\u1fc3 kall\u00edstei\" (\"para a m\u00e1is fermosa\") e lanzouna no medio da voda. Ao vela, Hera, Atenea e Afrodita, alegando cada unha ser a m\u00e1is bela, e por tanto merecedora do premio, disput\u00e1ronlla, o que traer\u00eda como consecuencia o xu\u00edzo de Paris e a posterior Guerra de Troia.\nAquiles.\nDa uni\u00f3n de Tetis e Peleo naceu o poderoso Aquiles, o cal grazas a que o seu pai pediu a Quir\u00f3n que se encargase do seu adestramento e educaci\u00f3n, se converteu nun h\u00e1bil tocador de lira e poderoso guerreiro.\nPasaron os anos e Peleo, xa envellecido e canso, non se animou a participar persoalmente na guerra de Troia, preferindo enviar a Aquiles ao mando dos mirmid\u00f3ns, e unha vez que os gregos o sacaron do agocho ao cal lle enviou a s\u00faa nai, no palacio do rei Licomedes da illa de Esciro, recrut\u00e1rono.\n\u00daltimos anos.\nNon se volve a saber de Peleo at\u00e9 o final da guerra, da cal Aquiles non regresou. Con todo a s\u00faa vida durou suficiente como para presenciar o glorioso retorno do seu neto, Neopt\u00f3lemo, do cal non se sabe se no momento do encontro sequera o co\u00f1ec\u00eda. O famoso rapaz, ao que se lle atribu\u00eda o papel principal na toma de Troia, regresou a Ft\u00eda para reclamar o reino do seu pai. Peleo non parece ter inconveniente e axi\u00f1a que como este arribou \u00e1s costas gregas, abdicou no seu favor.\nAs\u00ed, o vello rei viviu tranquilamente baixo o reinado do seu neto, o cal casou con Herm\u00edone, a fermosa filla do rei Menelao de Esparta. Con todo, esta nunca deu un fillo a Neopt\u00f3lemo. Mais si o tivo coa s\u00faa escrava, Andr\u00f3maca, a cal pariu a un neno chamado Moloso. Narra Eur\u00edpides que cando a celosa ra\u00ed\u00f1a Herm\u00edone pediu axuda ao seu pai, durante a ausencia de Neopt\u00f3lemo, tentaron matar a Andr\u00f3maca e ao pequeno, foi o anci\u00e1n Peleo quen encarou ao poderoso rei espartano e por medio da palabra conseguiu que se marchase sen lles facer dano. Ent\u00f3n foi cando Andr\u00f3maca e Moloso fuxiron do palacio para perderse rumbo ao norte.\nNeopt\u00f3lemo, frustrado porque a s\u00faa esposa non lle daba fillos, decidiu pedir consello ao or\u00e1culo de Delfos, dentro de cuxo recinto foi asasinado por Orestes. Ent\u00f3n, Peleo, xa nos seus \u00faltimos d\u00edas, non qued\u00e1ndolle descendentes, e non querendo deixar as s\u00faas terras a Menelao, pensou que os m\u00e1is sensato era darllas en herdanza ao servente de m\u00e1is confianza de Neopt\u00f3lemo. Foi as\u00ed como, tras a morte de Peleo, H\u00e9leno, antigo pr\u00edncipe de Troia e logo escravo do fillo de Aquiles, recobrou a s\u00faa dignidade convert\u00e9ndose en rei de Ft\u00eda."}
{"id": "406841", "revid": "98629", "url": "https://gl.wikipedia.org/wiki?curid=406841", "title": "Francisco Pazos", "text": "Francisco Pazos Mart\u00ednez, nado en Covas (Mea\u00f1o) en 1961, \u00e9 un escultor galego.\nTraxectoria.\nTras rematar os seus estudos primarios formouse na Escola de Canteiros de Poio entre 1980 e 1985. Despois desta etapa crea o seu propio taller na s\u00faa vila natal, onde comezou a crear as s\u00faas primeiras obras. Entre 1991 e 2000 estivo na Escola de Canteiros como docente, actividade que abandonou para centrarse de cheo na creaci\u00f3n art\u00edstica.\nRealiza escultura figurativa e abstracta utilizando como materiais principais a pedra e a madeira, combin\u00e1ndoas con ensambladuras caprichosas, utilizando roturas deliberadas e grampas innecesarias, o que confire \u00e1s s\u00faas obras un estilo propio e reco\u00f1ecible. Tam\u00e9n realiza cadros pintados sobre madeira e mobles de madeira ou combinados con outros materiais.\nAs s\u00faas obras trufan o concello de Mea\u00f1o, e tam\u00e9n est\u00e1n presentes en diversos lugares f\u00f3ra de Galicia."}
{"id": "406842", "revid": "1131", "url": "https://gl.wikipedia.org/wiki?curid=406842", "title": "Pensado", "text": "O apelido Pensado pode referirse a:"}
{"id": "406843", "revid": "23204", "url": "https://gl.wikipedia.org/wiki?curid=406843", "title": "Monarqu\u00eda do Reino Unido", "text": ""}
{"id": "406844", "revid": "1131", "url": "https://gl.wikipedia.org/wiki?curid=406844", "title": "Tom\u00e1s Abeig\u00f3n", "text": "O nome de Tom\u00e1s Abeig\u00f3n pode referirse a:"}
{"id": "406845", "revid": "72012", "url": "https://gl.wikipedia.org/wiki?curid=406845", "title": "Ciencia ocupacional", "text": ""}
{"id": "406848", "revid": "98629", "url": "https://gl.wikipedia.org/wiki?curid=406848", "title": "Mercedes Abella", "text": "Mercedes Abella Oliveros, co\u00f1ecida como Mercedes Abella, nada o 6 de abril de 1926 en Baracoa (provincia de Oriente), \u00e9 unha terapeuta ocupacional cubana, co\u00f1ecida como a fundadora da terapia ocupacional en Espa\u00f1a.\nTraxectoria.\nFormaci\u00f3n.\nGraduouse na Escuela del Hogar da Habana en 1949. Posteriormente trasladouse aos Estados Unidos para estudar terapia ocupacional na Universidade de Nova York (\"New York University, NYU\") onde acadou o t\u00edtulo o ano 1954. Continuou os seus estudos nesta universidade, gradu\u00e1ndose en 1959 como \"Bachelor of Science\" (t\u00edtulo de grao en ciencias que se obt\u00e9n despois de catro anos de estudos), e alcanzando o t\u00edtulo de \"Master of Arts\" (t\u00edtulo de posgrao) en 1972.\nCargos desempe\u00f1ados.\nDe 1954 a 1956 formou parte do persoal do Centro de Rehabilitaci\u00f3n de Terapia Ocupacional \"Franklin Delano Roosevelt\" de Havana, Illinois, Estados Unidos. En 1957 ocupou a mesma ocupaci\u00f3n no \"General Hospital\" de Queens (Nova York). De 1958 a 1959 foi terapeuta ocupacional \"s\u00e9nior\", no \"Rusk Institute Rehabilitation Medicine\" da Facultade de Medicina da Universidade de Nova York. En 1960 foi supervisora no \"St. Mary's Hospital for Children\" de Bayside, Queens, Nova York.\nEn 1961 foi comisionada pola Organizaci\u00f3n Mundial da Sa\u00fade para o desenvolvemento da terapia ocupacional en Espa\u00f1a, logo de que Manuel O\u00f1orbe Garbayo, Heliodoro Ruiz Garc\u00eda e Cecilio Gonz\u00e1lez S\u00e1nchez puxesen en funcionamento a Escola Nacional de Terapia Ocupacional no Dispensario Nacional de Rehabilitaci\u00f3n de Madrid. Abella elaborou o primeiro plan de estudos para a ensinanza da terapia ocupacional, e impartiu materias espec\u00edficas desta disciplina. A s\u00faa idea era establecer os est\u00e1ndares da primeira Escola de Terapia Ocupacional en Espa\u00f1a, escola que se estableceu na r\u00faa Maudes de Madrid. O seu labor desenvolveuse durante tres anos. No ano 1964 abandona Espa\u00f1a, para traballar como directora adxunta do Departamento de Terapia Ocupacional, no Instituto de Rehabilitaci\u00f3n de Medicina de Nova York (\"Rusk Institute Rehabilitation Medicine\"). \nDe 1964 a 1967 foi supervisora e coordinadora de estudantes do Rusk Institute Rehabilitation Medicine de Nova York, e desde 1976 \u00e9 asistenta do director dese mesmo dentro. De 1970 a 1990 foi consultora do World Rehabilitation Fund para Am\u00e9rica Central e a China. Desde 1994 \u00e9 membro do Accreditation Council for Occupational Therapy Education.\nAs\u00ed mesmo \u00e9 membro de Fellow American Occupational Therapy Association (vicepresidenta no per\u00edodo 1982-1987) e da New York State Occupational Therapy Association. \nVida persoal.\nMercedes Abella casou con George Michael Selizki o 21 de maio de 1980.\nHomenaxe dos terapeutas ocupacionais galegos.\nNo ano 2008, a Facultade de Ciencias da Sa\u00fade da Universidade da Coru\u00f1a e a Asociac\u00ed\u00f3n profesional galega de terapeutas ocupacionais (APGTO), fixeron entrega, no reitorado da Universidade, a Mercedes Abella, que chegou acompa\u00f1ada do seu marido George Michael Selizki, da medalla de ouro da terapia ocupacional en reco\u00f1ecemento ao seu labor e traballo."}
{"id": "406850", "revid": "98629", "url": "https://gl.wikipedia.org/wiki?curid=406850", "title": "Moeda da Antiga Roma", "text": "A moeda da Antiga Roma \u00e9, de entre todas as moedas da Idade Antiga, a que co\u00f1eceu a m\u00e1is ampla expansi\u00f3n xeogr\u00e1fica, ata se converter durante varios s\u00e9culos na moeda com\u00fan de todo o mundo occidental e o Mediterr\u00e1neo.\nParticularmente durante a maior parte da Rep\u00fablica Romana e na metade occidental do Imperio Romano, baseouse nun sistema constitu\u00eddo polo \u00e1ureo (lat. \"aureus\", \"ouro\"), o denario (lat. \"denarius\") e o sestercio (lat. \"sestertius\"), de prata, e o dupondio (lat. \"dupondius\") e o \u00e1s, de bronce, nunha aliaxe m\u00e1is ou menos rica en cobre en funci\u00f3n das \u00e9pocas. \nO \u00e1ureo, que, por mor do seu alto valor, funcionaba m\u00e1is como unidade de conta que como moeda efectiva, val\u00eda 25 denarios (est\u00edmase que cara \u00e1 fin da Rep\u00fablica un denario equival\u00eda ao salario diario dun traballador). Un denario val\u00eda 5 dupondios ou 10 ases (en 118 a. C., o valor do denario foi reaxustado a 16 ases). Un dupondio val\u00eda 2 ases, e 1 sestercio val\u00eda 4 ases. Estas moedas us\u00e1ronse desde mediados do s\u00e9culo III a. C. ata mediados do s\u00e9culo III d. C. Nese s\u00e9culo, a reforma de Caracalla substitu\u00edu o denario polo denario dobre, m\u00e1is co\u00f1ecido como antoniniano (lat. \"antoninianus\"), o cal, pola s\u00faa vez, desapareceu na reforma do sistema monetario de Diocleciano, que creou denominaci\u00f3ns como o arx\u00e9nteo (lat. \"argenteus\"), de prata, e o \"follis\", de bronce prateado. Posteriores reformas, como a de Constantino de 324 d. C., estableceron o s\u00f3lido (lat. \"solidus\"), de ouro, dividido en 3 tremis (gr. \"\u03a4\u03c1\u03b5\u03bc\u03af\u03c3\u03c3\u03b7\u03c2 \"-\"tremissis\"-; lat. \"tremis\") ou en 24 siliquas (lat. \"siliqua\"), o miliarense (lat. \"miliarensis\"), de prata, e algunhas denominaci\u00f3ns menores de bronze. Estas \u00faltimas moedas son as que estiveron en circulaci\u00f3n ata a fin do Imperio Romano de Occidente.\nA moeda na Rep\u00fablica Romana.\nAs orixes.\nArredor do ano 400 a. C., o pobo romano substitu\u00edu o sistema de troco, baseado no gando, e o incipiente uso de moedas gregas por un sistema monetario propio, relativamente arcaico, que nos primeiros tempos se baseaba en bloques de bronce, coa denominaci\u00f3n de \"aes rude\", e que cara \u00e1 fin do s\u00e9culo IV a. C se convertera en lingotes do mesmo metal (\"aes signatum\"), que representaban nunha das s\u00faas caras o seu equivalente en cabezas de gando, marcas da autoridade monetaria e outros s\u00edmbolos.\nNunha etapa posterior, preto do 280 a. C., apareceron os discos de bronce chamados \"aes grave\", coa dobre cara de Xano nos seus anversos, que pesaban unha libra romana (340 gramos). Para o uso coti\u00e1n, emit\u00edronse subm\u00faltiplos, tam\u00e9n de bronce, denominados \"dodrans\" ou dodrante (tres cuartos de \u00e1s), \"bes\" (dous terzos), \"semis\" (medio \u00e1s), \"triens\" ou triente (un terzo), \"quadrans\" ou cuadrante (un cuarto), \"sextans\" ou sextante (un sexto), \"uncia \"ou onza (un doceavo) e \"semuncia\" ou media uncia (un vinte e catroavo). De xeito extraordinario emit\u00edronse tam\u00e9n, nos s\u00e9culos II e III a. de C., o \"quincunx\", co valor de cinco onzas ou 5/12 do \u00e1s, e a \"quartuncia\", dun cuarto de onza ou 1/48 do \u00e1s.\nAdemais, emit\u00edronse m\u00faltiplos do \u00e1s durante o per\u00edodo republicano, sempre de bronce, unhas veces fundidos e outras cu\u00f1ados, e sempre con car\u00e1cter excepcional, sen formar parte das emisi\u00f3ns regulares, como \u00e9 o caso do \"tressis\" (tres ases), o \"quadrussis\" (catro ases), o \"quincussis\" (cinco ases) ou o \"decussis\" (dez ases).\nO peso do \u00e1s, que se fixaba en funci\u00f3n do seu valor, diminu\u00edu durante a primeira guerra p\u00fanica (264 a. C. - 241 a. C.) ata os 290 ou 280 gramos, por mor dos importantes gastos que lle supu\u00f1a a Roma a constituci\u00f3n da s\u00faa frota. Cara ao 225 a. C. incorporouse ao reverso do \"aes grave\" unha proa de nav\u00edo en homenaxe \u00e1 frota militar de Roma.\nEmisi\u00f3ns republicanas.\nDurante a segunda guerra p\u00fanica (218-201 a. C.), que lle ocasionou a Roma uns gastos considerables, o \u00e1s colapsou e acabou convert\u00e9ndose nun disco de bronce de arredor de 20 gramos. Apareceu un m\u00faltiplo desta moeda, o dupondio (2 ases) e mantiv\u00e9ronse o \"semis \"e o \"quadrans \"como divisores do novo \u00e1s, todos eles de bronce. \nFoi neste momento cando comezou a utilizarse tam\u00e9n a prata no sistema monetario romano, co denario, o quinario e o sestercio (equivalente a 2 ases e medio). A partir de ent\u00f3n, o sistema abandonou o bronce como base e comezou a xirar en torno ao denario de prata.\nA moeda de prata: o denario e o sestercio.\nAntes da introduci\u00f3n do denario en 211 a. C., emit\u00edrase xa durante uns anos, no mesmo s\u00e9culo III a. C., outra moeda de prata denominada cuadrigato, con peso de 6 escr\u00fapulos (uns 6,8 gramos) e valor equivalente ao do didracma grego do sur de Italia, caracterizada polo busto bifronte de Xano nos seus anversos e unha representaci\u00f3n da Vitoria conducindo unha cuadriga nos seus reversos (que lle d\u00e1 o nome). O cuadrigato contaba tam\u00e9n cunha fracci\u00f3n, da metade do seu valor, denominada vitoriato.\nPero foi no 211 a. C. cando a moeda de prata se regularizou coa aparici\u00f3n do denario, cun valor de 10 ases (de 53 gramos de bronce cada un). Aquel denario pesaba 1/72 de libra de prata (4,5 gramos). En 206 a. C. sufriu a s\u00faa primeira ca\u00edda de peso, ata os 4,20 gramos, seguida doutra no per\u00edodo entre o 199 e o 190 a. C., coa que o denario pasou a ter un peso te\u00f3rico de 1/84 de libra (3,85 gramos). En 170 a. C., sufriu unha nova desvalorizaci\u00f3n e o seu peso baixou ata os 3,70 gramos.\nFinalmente, arredor de 140 a. C., restableceuse o valor do denario en relaci\u00f3n ao do \u00e1s, de xeito que un denario pasaba a equivaler a 16 ases e, xa que logo, un sestercio equival\u00eda a partir de ent\u00f3n a catro ases.\nDurante o s\u00e9culo II a. C. emitiuse un tipo espec\u00edfico de denario, denominado bigato caracterizado por levar nos seus reversos unha biga ou carruaxe tirada por dous cabalos e conducida por unha divindade romana.\nO sestercio converteuse no transcurso do segundo s\u00e9culo a. C. na unidade de conta habitual, en lugar do \"\u00e1s libral\". Os gastos, os ingresos e as fortunas avali\u00e1banse en sestercios, tanto nas contas oficiais do Estado romano como nas dos particulares. A data da introduci\u00f3n deste cambio contable non foi determinada con precisi\u00f3n polos historiadores, a\u00ednda que coinciden en que \u00e9 algo anterior ao 141 a. C., partindo da inscrici\u00f3n do primeiro \"senatus consultum\" anotada en sestercios.\nEmisi\u00f3ns co sistema grego no sur de Italia e en Sicilia.\nDurante os s\u00e9culos VIII e VII a. de C., como consecuencia dun importante aumento da poboaci\u00f3n e tam\u00e9n da crise social e pol\u00edtica en Grecia, numerosos emigrantes partiron para fundaren novas cidades (\"polis\") arredor do Mediterr\u00e1neo. O sur de Italia e Sicilia, debido \u00e1 s\u00faa proximidade e \u00e1s s\u00faas riquezas agr\u00edcolas, foron importantes lugares de instalaci\u00f3n. Estas novas cidades (Posidonia, Neapolis, S\u00edbaris, Gela, Taras, Metaponto, Kroton e outras moitas) emitiron a s\u00faa propia moeda, base\u00e1ndose en padr\u00f3ns ponderais non romanos sen\u00f3n noutros como o persa, o exin\u00e9tico, o macedonio e, finalmente, o padr\u00f3n \u00e1tico.\nA moeda romana no Alto Imperio.\nO sistema de Augusto.\nDesde a reforma monetaria de Augusto no ano 19 a. C., o sistema entrou nun per\u00edodo de estabilidade que durou m\u00e1is de dous s\u00e9culos. Regularizouse o uso do \u00e1ureo, a moeda de prata foi complementada coa aparici\u00f3n dunha serie de subm\u00faltiplos en metais menos nobres e o bronce desapareceu do sistema monetario. O sestercio, que era unha pequena moeda de prata baixo a Rep\u00fablica, pasou a ser unha moeda de gran m\u00f3dulo nunha nova aliaxe de cobre e cinc, denominada oricalco (semellante ao lat\u00f3n) mentres que o \u00e1s pasou a cu\u00f1arse en cobre puro.\nO sistema monetario de Augusto, daquela, pode ser presentado do seguinte xeito:\nNo entanto, a ordenaci\u00f3n monetaria non foi total. Na parte oriental do Imperio, as cidades bat\u00edan as s\u00faas propias moedas para o seu uso local ou rexional, baseadas no dracma grego ou no cist\u00f3foro de prata, este \u00faltimo de arredor de 12 gramos e un valor de tres denarios ou catro dracmas gregos.\nNo ano 64, baixo o mandato de Ner\u00f3n, modificouse o peso da moeda de ouro e de prata, diminu\u00edndo o valor do ouro amoedado en relaci\u00f3n co da prata. Os \u00e1ureos pasaron de 7,8 a 7,26 gramos (1/45 de libra) e os denarios de prata baixaron ata os 3,40 gramos.\nPropaganda imperial.\nOs emperadores prestaron sempre unha especial atenci\u00f3n \u00e1 presenza do seu retrato nas moedas, conscientes do seu valor propagand\u00edstico, particularmente no caso dos sestercios, que, co seu di\u00e1metro duns 33 mil\u00edmetros, se converteran na moeda ra\u00ed\u00f1a da \u00e9poca.\nOs retratos dos emperadores m\u00e1is exitosos foron os de Traxano e Adriano, dos que parece que foi o mesmo o artista gravador encargado de plasmalos en case todas as s\u00faas moedas, entre os anos 98 e 138. Baixo o mandato de Traxano, coa conquista da Dacia cara a 105, o Imperio amosou a s\u00faa propaganda con ostentaci\u00f3n, cuns bustos do emperador gravados con trazos finos e bos relevos, cunha idealizaci\u00f3n pr\u00f3xima \u00e1 dos deuses. E nos reversos das moedas represent\u00e1banse as vitorias militares e pol\u00edticas, frecuentemente con alegor\u00edas ou s\u00edmbolos doadamente interpretables por unha poboaci\u00f3n as m\u00e1is das veces analfabeta.\nEn certos per\u00edodos, os retratos am\u00f3sanse menos elaborados e parecen moi simplistas, case infant\u00eds, especialmente despois de 410. Estas moedas indican per\u00edodos de crise econ\u00f3mica ou de axitaci\u00f3n. Por exemplo, \u00e9 dif\u00edcil reco\u00f1ecer os emperadores nas moedas das \u00faltimas d\u00e9cadas antes da ca\u00edda do Imperio occidental en 476: os ollos aparecen adoito avultados, a cabeza desproporcionada, o nariz demasiado grande ou demasiado pequeno etc.\nC\u00f3mpre ter en conta, ademais, que os obradoiros monetarios estiveron amplamente espallados por todo o Imperio, e a s\u00faa propia localizaci\u00f3n ti\u00f1a, en ocasi\u00f3ns, un prop\u00f3sito propagand\u00edstico. A poboaci\u00f3n inform\u00e1base frecuentemente da coroaci\u00f3n dun novo emperador cando o seu retrato aparec\u00eda reflectido nas moedas, e alg\u00fans dos que exerceron o seu cargo durante pouco tempo asegur\u00e1ronse de que isto se producise. Por exemplo, Quieto, un usurpador contra Galieno que exerceu s\u00f3 uns meses entre o 260 e o 261 d. C., apresurouse a emitir d\u00faas moedas coa s\u00faa imaxe.\nAlg\u00fans emperadores, mesmo, ordenaron a cu\u00f1axe de grandes moedas de ouro de prestixio (co\u00f1ecidas no \u00e1mbito numism\u00e1tico como \"medall\u00f3ns\"), con valores de m\u00faltiplos do \u00e1ureo (de 2 a 10 \u00e1ureos), destinadas non \u00e1 circulaci\u00f3n sen\u00f3n \u00e1 s\u00faa distribuci\u00f3n en homenaxe aos grandes dignatarios do Imperio que fixesen os m\u00e9ritos suficientes. \nO per\u00edodo de axitaci\u00f3n pol\u00edtica.\nCo paso do tempo, a desvalorizaci\u00f3n da moeda foi cada vez m\u00e1is r\u00e1pida. Baixo Septimio Severo, a lei do denario baixou do 70 % ao 50 % de prata. Cara a 215, Caracalla, que precisaba di\u00f1eiro para o pagamento da milicia, \u00e1 que lle aumentara o soldo, estableceu unha nova moeda denominada antoniniano, co valor de dous denarios, a\u00ednda que s\u00f3 pesaba a metade dun denario e apenas contaba cun 50 % de prata. Esta nova moeda reco\u00f1\u00e9cese pola coroa de raios sobre o busto do emperador e, no caso das emperatrices, pola media l\u00faa sobre a que se sustenta o busto. Cara a esta \u00e9poca tam\u00e9n aparece, fugazmente e con escaso \u00e9xito, o dobre sestercio, para substitu\u00edr o sestercio tradicional moi desvalorizado.\nO denario deixou de usarse definitivamente e tam\u00e9n o antoniniano foi debilitando a s\u00faa proporci\u00f3n de metal nobre ata a s\u00faa progresiva desaparici\u00f3n. Coa anarqu\u00eda militar do s\u00e9culo III, a multiplicaci\u00f3n dos obradoiros monetarios ao longo e ancho do Imperio e a inestabilidade pol\u00edtica, o sistema monetario entrou en ca\u00edda libre.\nAntes da s\u00faa desaparici\u00f3n definitiva, en 258, durante o reinado de Valeriano, o antoniniano non chegaba ao 20 % de prata e o Goberno comezou a enriquecer as moedas a trav\u00e9s dun proceso de prateado da s\u00faa superficie que melloraba a s\u00faa aparencia para representar unha riqueza que intrinsecamente non ti\u00f1an.\nBaixo o reinado de Claudio o G\u00f3tico, o antoniniano baixou ata o 3 % de prata e o sestercio, que val\u00eda daquela un oitavo de antoniniano, practicamente deixou de cu\u00f1arse.\nA moeda romana no Baixo Imperio.\nA reforma do sistema monetario.\nDurante o imperio de Diocleciano, a situaci\u00f3n pol\u00edtica e militar estabiliz\u00e1ronse, a\u00ednda que persist\u00eda unha inflaci\u00f3n galopante. Na fin de 294 produciuse unha nova reforma monetaria, que diminu\u00edu o valor do \u00e1ureo de Aureliano (pasou de 1/50 a 1/60 da libra de ouro) e creou novas moedas: o arx\u00e9nteo (lat. \"argenteus\"), que era unha especie de novo denario de 1/96 da libra de prata (da mesma calidade do antigo denario de Ner\u00f3n), e tres moedas de bronce, unha delas cunha pequena porcentaxe de prata: o \"follis\".\nA enorme inflaci\u00f3n da \u00e9poca fixo que s\u00f3 unha d\u00e9cada despois se levase a cabo a derradeira reforma monetaria do Imperio Romano, da man de Constantino, a partir da cal o s\u00f3lido (lat. \"solidus\") de ouro substitu\u00edu o \u00e1ureo. En prata creouse o miliarense (lat. \"miliarensis\") e, entre as moedas menores, o \"follis\", daquela moi fortemente desvalorizdo, foi substitu\u00eddo por unha moeda de 3 gramos, o \"centenionalis\" ou centenional (lat. \"nummus centonionalis\", por valer a cent\u00e9sima parte da siliqua no momento da s\u00faa creaci\u00f3n).\nO \u00e9xito do s\u00f3lido.\nO s\u00f3lido creado por Constantino en 311 equival\u00eda a 1/72 da libra de ouro puro (arredor de 4,5 g), o que supu\u00f1a unha desvalorizaci\u00f3n do ouro circulante ata o momento. O seu nome, que de por si se relaciona coa estabilidade do sistema, constitu\u00eda un verdadeiro programa pol\u00edtico enfrontado \u00e1s constantes desvalorizaci\u00f3ns monetarias das xeraci\u00f3ns precedentes. Constantino foi quen de manter a estabilidade desta nova moeda, que se emitiu en cantidades moi considerables, en parte grazas \u00e1 confiscaci\u00f3n de importantes acumulaci\u00f3ns de ouro existentes nos templos pag\u00e1ns.\nFronte \u00e1 baixada constante das outras moedas de prata e bronce (o \"follis\", por exemplo, perdeu axi\u00f1a o seu contido de prata), o s\u00f3lido converteuse en moeda-refuxio e con el fac\u00edanse os pagamentos de importancia (recompensas \u00e1 milicia, impostos, tributos pagados polos pobos b\u00e1rbaros, etc). Para facilitar este uso, cre\u00e1ronse dous subm\u00faltiplos do s\u00f3lido, tam\u00e9n en ouro: o \"tremis\" ou \"tremissis\" (terzo de s\u00f3lido) e o \"semissis\", tam\u00e9n denominado \u00e1s veces como \"semis\" (medio s\u00f3lido).\nA estabilidade do s\u00f3lido de 4,5 gramos de ouro conservouse durante a evoluci\u00f3n desde o Imperio Romano ao Imperio Bizantino, onde tomou o nome de \"nomisma\", que non co\u00f1eceu desvalorizaci\u00f3n ningunha ata o s\u00e9culo XI coa dinast\u00eda dos Comneno, o que sup\u00f3n unha estabilidade de arredor de sete s\u00e9culos.\nTras a ca\u00edda do Imperio Romano de Occidente, o s\u00f3lido mesmo circulou durante un tempo nos territorios dos pobos que o desintegraron, e del derivan moedas posteriores con anterioridade \u00e1 reforma de Carlomagno, como o soldo. Os Visigodos cu\u00f1aron tam\u00e9n moedas de ouro imitando os s\u00f3lidos do Baixo Imperio Romano, e mesmo basearon o seu sistema monetario no \"tremissis\", que tam\u00e9n se co\u00f1ece como triente.\nAbreviaturas nas lendas da moeda romana.\nAs lendas das moedas romanas estaban, loxicamente, escritas en lingua latina (coa excepci\u00f3n dalgunhas procedentes de obradoiros provinciais) e con gran variedade de formas abreviadas. Estas son s\u00f3 algunhas das m\u00e1is frecuentes:\nExemplo : TI CLAVD CAESAR AVG P M TR P VI IMP XI: \"Tiberio Claudio C\u00e9sar Augusto, gran pont\u00edfice, investido por sexta vez da potestade dos tribunos da plebe, saudado vitorioso por und\u00e9cima vez\".\nA partir do s\u00e9culo III, coa multiplicaci\u00f3n dos obradoiros monetarios, as moedas comezaron a levar tam\u00e9n, a modo de marcas de ceca, abraviaturas dos lugares onde estaban cu\u00f1adas.\nAutoridade para a cu\u00f1axe.\nDurante o Imperio Romano hab\u00eda unha divisi\u00f3n na autoridade para cu\u00f1ar moedas de certos metais. A\u00ednda que se permit\u00eda a numerosas autoridades locais a cu\u00f1axe de pezas de bronce, non se autorizaba a ningunha delas a fabricaci\u00f3n de moedas de prata nin de ouro.\nSobre a autoridade para a emisi\u00f3n de moeda, escribiu Di\u00f3n Casio: \"Non se deber\u00eda permitir a ningunha das cidades teren a s\u00faa propia moeda nin sistema de pesos e medidas; deber\u00edaselles esixir a todas que utilizasen as nosas\".\nS\u00f3 a propia cidade de Roma se reservaba o dereito da cu\u00f1axe de moedas de metais preciosos, tanto durante a Rep\u00fablica como durante os primeiros s\u00e9culos do Imperio. Algunhas provincias, no entanto, cu\u00f1aron moedas de prata, pero con denominaci\u00f3ns locais, destinadas a satisfacer necesidades locais. A emisi\u00f3n de moedas de bronce p\u00f3dese considerar de pouco interese para o Goberno central de Roma, xa que os gastos do Estado eran elevados e pod\u00edan pagarse m\u00e1is doadamente con moedas de alto valor. S\u00e1bese que durante o s\u00e9culo I cun \u00e1s pod\u00eda pagarse unha libra de pan ou unha xerra de vi\u00f1o barato (ou, consonte as inscrici\u00f3ns en paredes de Pompeia, os servizos dunha prostituta barata). A importancia e a necesidade para a poboaci\u00f3n de denominaci\u00f3ns m\u00e1is pequenas compr\u00f3base nas numerosas imitaci\u00f3ns de moedas de bronce a nome de Claudio que, a\u00ednda que posiblemente non autorizadas por Roma, de facto foron toleradas e cu\u00f1\u00e1ronse en grandes cantidades. Con esta moeda m\u00e1is mi\u00fada pag\u00e1base tam\u00e9n ao ex\u00e9rcito e ao funcionariado.\nA moeda romana en Galicia.\nNa Gallaecia, a aparici\u00f3n das primeiras relaci\u00f3ns comerciais entre os pobos prerromanos e os asentamentos romanos provocar\u00eda tam\u00e9n a aceptaci\u00f3n da moeda romana como medio de cambio e posiblemente favorecer\u00eda o feito de que os pobos galaicos comezasen a utilizala nas s\u00faas transacci\u00f3ns interiores.\nNos tempos do Imperio, durante o s\u00e9culo primeiro da nosa era, a circulaci\u00f3n destas pezas romanas limitar\u00edase ao interior dos destacamentos militares, ao sector administrativo e \u00e1s incipientes \u00e1reas industriais, baseadas fundamentalmente nas extracci\u00f3ns mineiras. Na segunda centuria, o proceso de municipalizaci\u00f3n do noroeste peninsular far\u00e1 que os primeiros n\u00facleos de car\u00e1cter urbano se empecen a asentar e ampliar, de xeitoque, logo de co\u00f1ecida a moeda como medio de cambio, esta entre nas vilas, nas que definitivamente se instalar\u00e1 un sistema monetario que acabe co troco nas transacci\u00f3ns comerciais. Cara ao terceiro s\u00e9culo podemos xa pensar con certeza que toda Galicia co\u00f1ece e utiliza a moeda, e durante os s\u00e9culos cuarto e quinto a circulaci\u00f3n de moeda imperial romana est\u00e1 xa totalmente estendida. De xeito semellante ao que suced\u00eda nas etapas anteriores, a ra\u00edz dos datos achegados polas moedas atopadas nos diferentes achados, hoxe podemos supor con s\u00f3lidos fundamentos que o numerario de ouro e sobre todo o de prata eran moi escasos, xa que unicamente apareceron alg\u00fans \"s\"\u00f3lidos e siliquas pertencentes \u00e1 \u00e9poca constantiniana (313\u2013337) e ao derradeiro terzo do s\u00e9culo cuarto.\nCanto aos obradoiros monetarios de procedencia das moedas que circulan na Gallaecia, ningunha delas estaba situada en territorio galego e, particularmente nos \u00faltimos s\u00e9culos, tampouco no territorio peninsular. Pola contra, os obradoiros monetarios do Imperio Romano estaban situados inicialmente en oito cidades fundamentalmente da \u00f3rbita mediterr\u00e1nea (Ticinum, Roma, Siscia, Antioqu\u00eda...), ata que a reforma monetaria do emperador Diocleciano no s\u00e9culo terceiro as ampliou a quince, que foron as que fornezan o Imperio durante todo o s\u00e9culo cuarto.\nNo entanto, no primeiro s\u00e9culo antes de Cristo, con motivo das guerras c\u00e1ntabras e baixo a xurisdici\u00f3n do legado imperial da Lusitania, Publio Carisio, bat\u00e9ronse na Gallaecia as primeiras moedas ata hoxe co\u00f1ecidas. Tr\u00e1tase de sestercios (dos que se conservan escas\u00edsimos exemplares), dupondios e ases (estes \u00faltimos os m\u00e1is numerosos). A tese m\u00e1is firme sobre a orixe destas moedas \u00e9 a de que estar\u00edan destinadas \u00e1 actividade comercial que apareceu en Galicia logo de rematada a guerra, favorecida pola \"Via Astvrica\" que Octavio Augusto mandou constru\u00edr. Ademais, c\u00f3mpre sinalar que tras a guerra floreceron as minas galegas de esta\u00f1o, ouro e outros metais, creando unha infraestrutura case industrial en torno a elas, polo que xurdiu a necesidade urxente dun numerario para o pagamento dos traballadores e para as pequenas transacci\u00f3ns privadas que se realizaban entre os poboadores que se instalaron nestas \u00e1reas.\nSobre a localizaci\u00f3n exacta da ceca onde foron cu\u00f1adas estas moedas hai diversas hip\u00f3teses, a\u00ednda que a \u00fanica defendida actualmente \u00e9 a da cidade de Lugo, ou ben un obradoiro m\u00f3bil con base nesa capital e que actuar\u00eda na s\u00faa \u00e1rea de influencia. Canto \u00e1 dataci\u00f3n, a pr\u00e1ctica totalidade dos investigadores sit\u00faan estas moedas entre os anos 25 e 23 a. C.\nFontes do co\u00f1ecemento da moeda romana.\nAs moedas son un dos testemu\u00f1os m\u00e1is co\u00f1ecidos da vida econ\u00f3mica da Antiga Roma. Os comezos do estudo do monetario romano rem\u00f3ntanse xa a varios s\u00e9culos. A partir do s\u00e9culo XVIII, coleccionistas e eruditos empezaron a constitu\u00edr os primeiros \"gabinetes de medallas\" (denominaban deste xeito as moedas antigas), onde se acumulaban, clasificaban e estudaban as s\u00faas adquisici\u00f3ns. Entre eles, \u00e9 de salientar o Gabinete de Medallas de Par\u00eds, dependente da Biblioteca Nacional de Francia. Da fusi\u00f3n de varios destes inventarios xurdiron os primeiros cat\u00e1logos numism\u00e1ticos, cada vez m\u00e1is exhaustivos, que repertoriaban as emisi\u00f3ns segundo os seus tipos, motivos ou lugares de emisi\u00f3n.\nUnha ilustraci\u00f3n deste proceso a finais do s\u00e9culo XIX d\u00e1nola Henry Cohen, autor dun famoso cat\u00e1logo que abrangue decenas de milleiros de moedas imperiais, titulado \"Description historique des monnaies frapp\u00e9es sous l'Empire romain.\" No seu limiar, Cohen describe o seu estudo dos inventarios de museos de Tur\u00edn, de Dinamarca e de Viena, as\u00ed como as colecci\u00f3ns do Departamento de Moedas e Medallas do Museo Brit\u00e1nico e do Gabinete de Medallas da Biblioteca Nacional de Francia. Este \u00faltimo enriqueceu os seus fondos co legado de afeccionados como o Conde de Caylus, que segu\u00eda moi de preto as primeiras descubertas arqueol\u00f3xicas de Herculano e Pompeia a principios do s\u00e9culo XVIII.\nA partir de 1900, cos traballos de Adrien Blanchet, a numism\u00e1tica, ata ent\u00f3n restrinxida \u00e1s actividades de catalogaci\u00f3n, ampliou o seu \u00e1mbito ao estudo dos achados monetarios e da documentaci\u00f3n arqueol\u00f3xica e hist\u00f3rica. Procur\u00e1banse os lugares de emisi\u00f3ns, calcul\u00e1banse os volumes das cu\u00f1axes e o seu espallamento, analiz\u00e1banse as caracter\u00edsticas f\u00edsicas das pezas etc.\nOs traballos ao longo do s\u00e9culo XX v\u00edronse moi influ\u00eddos polos achados de tesouros monetarios romanos \u00e1s veces espectaculares, como o descuberto en 1929 en Marcian\u00f3polis, na provincia romana de Tracia (hoxe Devnja, en Bulgaria), con m\u00e1is de 80.000 pezas de prata; o tesouro da vila francesa de Eauze, descuberto en 1985, con 28.000 pezas de prata; o tesouro de Tr\u00e9veris, en Alema\u00f1a, en 1993, con 2.500 \u00e1ureos do Imperio Romano); o de Frome, en Inglaterra, en 2010, con 52.000 moedas, na s\u00faa maior\u00eda de bronce) etc. Estas descubertas e os traballos de diversos especialistas, sobre todo brit\u00e1nicos, complementaron a obra de Cohen e deron lugar \u00e1 publicaci\u00f3n de \"Roman Imperial Coinage\", un monumental cat\u00e1logo en dez volumes que recolle todas as moedas imperiais romanas, desde a batalla de Accio, en 31 a. C., ata 491 d. C., xa na Antig\u00fcidade tard\u00eda, froito de sete d\u00e9cadas de estudos (de 1923 a 1994), que se converteu en referencia para a identificaci\u00f3n das moedas emitidas a nome dos emperadores romanos.\nA segunda metade do s\u00e9culo XX e o s\u00e9culo XXI viron a diversificaci\u00f3n da numism\u00e1tica romana: a proliferaci\u00f3n de dep\u00f3sitos arqueol\u00f3xicos e o uso de detectores de metais en escavaci\u00f3ns oficiais enriqueceron a masa de moedas co\u00f1ecidas para o seu estudo. As investigaci\u00f3ns estend\u00e9ronse a \u00e1reas ata daquela desatendidas, como a grande diversidade de emisi\u00f3ns locais ou a moeda de cobre e bronce. Ademais, a inform\u00e1tica ofrece agora novas posibilidades de inventario, ao tempo que as novas t\u00e9cnicas espectrogr\u00e1ficas permiten an\u00e1lises m\u00e1is polo mi\u00fado das aliaxes."}
{"id": "406851", "revid": "5863", "url": "https://gl.wikipedia.org/wiki?curid=406851", "title": "Cat\u00f3lica", "text": ""}
{"id": "406852", "revid": "72012", "url": "https://gl.wikipedia.org/wiki?curid=406852", "title": "Mercedes Abella Oliveros", "text": ""}
{"id": "406854", "revid": "27155", "url": "https://gl.wikipedia.org/wiki?curid=406854", "title": "Nefelometr\u00eda (medicina)", "text": "A nefelometr\u00eda \u00e9 unha t\u00e9cnica usada en inmunolox\u00eda para determinar os niveis de varias prote\u00ednas do plasma sangu\u00edneo. Por exemplo os niveis totais dos diversos isotipos ou clases de anticorpos: inmunoglobulina M, inmunoglobulina G e inmunoglobulina A. \u00c9 importante na cuantificaci\u00f3n de cadeas lixeiras libres s\u00e9ricas de inmunoglobulina en doenzas como o mieloma m\u00faltiple. A cuantificaci\u00f3n \u00e9 importante para a clasificaci\u00f3n de enfermidades e para a monitorizaci\u00f3n de enfermidades unha vez que un paciente foi tratado (o incremento do nesgo ou desviaci\u00f3n da proporci\u00f3n entre cadeas lixeiras kappa e lambda despois de que un paciente recibiu tratamento \u00e9 unha indicaci\u00f3n de recorrencia da enfermidade).\nReal\u00edzase medindo a turbidez en mostras de auga facendo pasar luz a trav\u00e9s da mostra que vai ser medida. Na nefelometr\u00eda a medida faise medindo a luz que pasa a trav\u00e9s da mostra nun determinado \u00e1ngulo.\nEsta t\u00e9cnica util\u00edzase amplamente en laboratorios cl\u00ednicos porque pode ser automatizada de maneira relativamente f\u00e1cil. Est\u00e1 baseada no principio de que unha suspensi\u00f3n dilu\u00edda de pequenas part\u00edculas pode dispersar a luz (xeralmente luz l\u00e1ser) que pasa a trav\u00e9s delas en vez de, simplemente, absorbela. A cantidade de dispersi\u00f3n determ\u00ednase recollendo a luz nun determinado \u00e1ngulo, xeralmente de 30\u00ba e 90\u00ba.\nOs anticorpos e o ant\u00edxeno mest\u00faranse en concentraci\u00f3ns tales que s\u00f3 se formen pequenos agregados que non se depositan rapidamente no fondo. M\u00eddese a cantidade de dispersi\u00f3n da luz e comp\u00e1rase coa cantidade de dispersi\u00f3n en mesturas co\u00f1ecidas. A cantidade da substancia desco\u00f1ecida determ\u00ednase a partir dunha curva est\u00e1ndar.\nA nefelometr\u00eda pode utilizarse para detectar tanto os ant\u00edxenos coma os anticorpos, pero normalmente real\u00edzase con anticorpos como reactivos e o ant\u00edxeno do paciente como a substancia desco\u00f1ecida. Nun laboratorio m\u00e9dico de inmunolox\u00eda poden realizarse dous tipos de probas: \"nefelometr\u00eda de punto final\" e \"nefelometr\u00eda cin\u00e9tica\".\nNa nefelometr\u00eda de punto final as probas real\u00edzanse permitindo que a reacci\u00f3n anticorpo/ant\u00edxeno chegue a ser completa (ata que todos os anticorpos do reactivo presente e os ant\u00edxenos da mostra do paciente presentes que poden agregarse fix\u00e9rono xa e non se poden formar m\u00e1is complexos). Por\u00e9n, existe o problema de que as grandes part\u00edculas se separan da soluci\u00f3n e causan unha falsa lectura da dispersi\u00f3n, polo que tivo que idearse a nefelometr\u00eda cin\u00e9tica.\nNa nefelometr\u00eda cin\u00e9tica, a proporci\u00f3n de dispersi\u00f3n m\u00eddese xusto despois de engadir o reactivo. Neste caso, con tal de que o reactivo sexa constante, a proporci\u00f3n de cambio pode considerarse como directamente relacionada coa cantidade de ant\u00edxeno presente."}
{"id": "406855", "revid": "5863", "url": "https://gl.wikipedia.org/wiki?curid=406855", "title": "Francisco Pazos Mart\u00ednez", "text": ""}
{"id": "406856", "revid": "85894", "url": "https://gl.wikipedia.org/wiki?curid=406856", "title": "Walt Hansgen", "text": "Walter Edwin Hansgen, nado en Westfield (Nova Jersey) o 28 de outubro de 1919 e finado en Orl\u00e9ans (Francia) o 7 de abril de 1966 foi un piloto de automobilismo estadounidense. A s\u00faa andaina nas carreiras comezou como piloto de automobilismo de velocidade. Ti\u00f1a corenta e un anos no momento do seu debut no Grand Prix e corenta e seis cando morreu, varios d\u00edas despois de sufrir un accidente durante as probas para as 24 Horas de Le Mans de 1966.\nTraxectoria.\nHansgen participou en dous Grandes Premios de F\u00f3rmula 1, debutando o 8 de outubro de 1961 en Watkins Glen, Nova York. Logrou un total de dous puntos de campionato. En 1964 pilotou un MG Liquid Suspension Special, cun motor Offenhauser, para Kjell Qvale, na Indian\u00e1polis 500. Rematou 13\u00ba naquela carreira. Regresou novamente en 1965, no MG-Huffaker-Offenhauser, onde terminou 14\u00ba.\nAdemais da F\u00f3rmula Un, Walt Hansgen foi un piloto dominante nas tempada da d\u00e9cada de 1950 e 1960, ga\u00f1ando numerosas carreiras no VIR, no famoso circu\u00edto de Bridgehampton, e en Watkins Glen ata a s\u00faa morte en n\u00e1s 24 Horas de Le Mans en Francia en 1966.\nPilotando para Briggs Cunningham e John Mecom. Hansgen ga\u00f1ou a carreira de F\u00f3rmula Junior no primeiro Gran Premio dos Estados Unidos de 1959 en Sebring, Florida, o 12 de decembro de 1959, pilotando un Stanguellini. Hansen ga\u00f1ou o Monterey Grand Prix, en Laguna Seca Raceway, o 17 de outubro de 1965, pilotando un Lola T70 - Ford de John Mecom. Participou en varias carreiras das 24 Horas de Daytona e Le Mans e as 12 Horas de Sebring. Tam\u00e9n \u00e9 famoso pola introduci\u00f3n de Mark Donohue n\u00e1s carreiras profesionais.\nHansgen morreu ao estrelarse cun coche deportivo Ford GT 40 Mk2 de 7 litros mentres pilotaba baixo a choiva durante as probas de Le Mans o 3 de abril de 1966. \"Un portavoz de Ford dixo que o coche de Hansgen pareceu facer aquaplaning na pista mollada impedindo que o piloto o puidese controlar\". Os membros do equipo Ford m\u00e1is tarde dixeron que Hansgen seguiu empuxando forte baixo a chuvia, a\u00ednda que fora advertido polo director do equipo Carroll Smith para que aminorara. No libro de Mark Donohue, \"The Unfair Advantage\" di que Hansgen intentou sa\u00edr por unha v\u00eda de escape s\u00f3 para descubrir demasiado tarde que se constru\u00edra unha barreira nela para seguridade dos espectadores.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406861", "revid": "98629", "url": "https://gl.wikipedia.org/wiki?curid=406861", "title": "Xogos \u00cdstmicos", "text": "Os Xogos \u00cdstmicos foron uns Xogos Panhel\u00e9nicos da Antiga Grecia, chamados as\u00ed porque se celebraban no istmo de Corinto, en honra de Poseid\u00f3n. O santuario panhel\u00e9nico deste deus en Istmia foi acondicionado para lles dar acollida. \nA excepcional situaci\u00f3n xeogr\u00e1fica de Corinto \u00absituada entre dous mares\u00bb, no estreito istmo que une as d\u00faas partes da Grecia continental, contribu\u00edu ao \u00e9xito e \u00e1 importancia pol\u00edtica dos Xogos \u00cdstmicos, con Poseid\u00f3n e Melicertes como figuras claves.\nCaracter\u00edsticas.\nOs Xogos \u00cdstmicos ti\u00f1an lugar cada dous anos na primavera e duraban varios d\u00edas.\nO programa abarcaba certames x\u00edmnicos (carreira, puxilato, pancracio, p\u00e9ntatlon) e h\u00edpicos. Ademais, cando no s\u00e9culo -IV se constru\u00edu o teatro engad\u00edronse competici\u00f3ns musicais e po\u00e9ticas e \u00e9 pos\u00edbel que mesmo houbese un concurso de pintura. Rex\u00edstranse vitorias de mulleres tanto en competici\u00f3ns atl\u00e9ticas como po\u00e9ticas e musicais pero desco\u00f1\u00e9cese se a participaci\u00f3n das mulleres nestes xogos ti\u00f1a car\u00e1cter habitual ou era espor\u00e1dica.\nDurante os xogos celebr\u00e1banse rituais relixiosos que inclu\u00edan libaci\u00f3ns, sacrificios e unha procesi\u00f3n en honra de Poseid\u00f3n, Anf\u00edtrite, Leuc\u00f3tea e Palem\u00f3n.\nO premio para os vencedores consist\u00eda en coroas de pi\u00f1eiro, que posteriormente foron substitu\u00eddas por outras de apio e logo volv\u00e9ronse a usar grilandas de pi\u00f1eiro. O santuario onde se celebraban os xogos ach\u00e1base xunto a un pi\u00f1eiral.\nOrixe m\u00edtica.\nA tradici\u00f3n ateniense menciona a Teseo como fundador, en recordo das s\u00faas faza\u00f1as na viaxe desde Trec\u00e9n a Atenas, unha reminiscencia da inicial dominaci\u00f3n ateniense do Istmo: Na saga corintia, mellor testemu\u00f1ada, o astuto S\u00edsifo fundounos en honra do seu parente Melicertes. P\u00edndaro xa describira esta versi\u00f3n nun fragmento da s\u00faa obra.\nNo escolio a P\u00edndaro at\u00f3pase a narraci\u00f3n seguinte: \u00c1 s\u00faa vez, Melicertes foi divinizado por Poseid\u00f3n baixo o nome de Palem\u00f3n ('o loitador'); de feito, conv\u00e9rtese nun deus mari\u00f1o ben\u00e9volo, (que os romanos identificaron con Portuno). Un d\u00eda, as nereidas, cabalgando sobre as ondas, aparec\u00e9ronselle a S\u00edsifo e orden\u00e1ronlle que organizase uns Xogos \u00cdstmicos en honra de Melicertes.\nNunha variante po\u00e9tica, un golfi\u00f1o leva at\u00e9 a costa o corpo de Melicertes e depos\u00edtao baixo un pi\u00f1eiro (de a\u00ed que inicialmente a coroa se fixese con p\u00f3las de pi\u00f1eiro), onde o atopou S\u00edsifo. Pausanias di respecto diso que cando Ino se lanzou ao mar desde a roca Mol\u00faride co seu fillo Melicertes, este foi levado ao Istmo de Corinto por un golfi\u00f1o, e que al\u00ed recibiu o nome de Palem\u00f3n e rend\u00e9ronlle tributo entre outras honras coa celebraci\u00f3n dos Xogos.\nPor aquel tempo Corinto padeceu fame e o or\u00e1culo declarou que s\u00f3 uns xogos f\u00fanebres en honra de Melicertes poder\u00edan remediar a situaci\u00f3n. Tam\u00e9n engadiu que a coroa ti\u00f1a que ser de apio para indicar que se trataba do inferno. A coroa ulterior de pi\u00f1eiro referir\u00edase outra vez ao mar, porque o pi\u00f1eiro, como o mar sen colleita non d\u00e1 froitos.[cita\u00a0\nExisten m\u00e1is lendas sobre a fundaci\u00f3n. como a atribu\u00edda a Glauco, o fillo de S\u00edsifo e ao propio Poseid\u00f3n.\nHistoria.\nOrixe e eventos hist\u00f3ricos nos xogos.\nA pesar de que a \"cr\u00f3nica de Paros\" indica que a fundaci\u00f3n dos xogos tivo lugar en -1259/8, o -582/1 figura como data inicial oficial, coincidindo co momento en que C\u00edpselo, tirano de Corinto, logrou dar resonancia panhel\u00e9nica a unhas competici\u00f3ns locais en honra de Melicertes, tal como fixo Pis\u00edstrato en Atenas coas Panateneas.\nOs eleos non pod\u00edan competir nestes xogos. Segundo Pausanias, durante a tregua sacra Heracles tendeu unha emboscada e deu morte aos fillos de Actor e Molione, que se dirix\u00edan aos Xogos \u00cdstmicos. Os eleos ent\u00f3n solicitaron aos corintios que por este feito non deixasen competir aos da Arg\u00f3lide nos seus xogos pero como os corintios non quixeron aceptar isto, Molione maldixo a todo eleo que fose competir aos xogos \u00cdstmicos. Segundo outra versi\u00f3n, os eleos neg\u00e1ronse a competir porque dous fillos de Prolao, un distinguido cidad\u00e1n de \u00c9lide, foron asasinados por uns rivais durante os xogos. Unha terceira versi\u00f3n dic\u00eda que C\u00edpselo, fundador dos xogos, consagrou unha figura de ouro a Zeus en Olimpia, pero morreu antes de que o seu nome figurase nela. Os eleos non quixeron conceder permiso para repor o nome postumamente, polo cal os corintios exclu\u00edron aos atletas de \u00c9lide.\nDesde o -228 os romanos puideron participar.\nEn 196 -195\u00a0durante os xogos, Tito Quincio Flaminino, o vencedor da batalla de Cinosc\u00e9falos, en 197\u00a0a.\u00a0C., proclamou a liberdade e independencia de Grecia, liberada de Filipo V de Macedonia.\nPasaxeira foi a liberdade e exenci\u00f3n de impostos que prometeu Ner\u00f3n durante os Xogos \u00cdstmicos en 67.\nCidades encargadas da s\u00faa organizaci\u00f3n.\nDesde os seus inicios, Corinto era a cidade encargada da s\u00faa organizaci\u00f3n, ata que Argos tomou o control de Corinto a principios do s\u00e9culo -IV e con iso pasou a ser organizadora dos xogos. Axesilao de Esparta interveu no ano -390 para devolver a organizaci\u00f3n dos xogos ao corintios pero, cando este se foi, os arxivos foron novamente os que organizaron os xogos ata que perderon o control de Corinto no -386. \nCando en 146\u00a0a.\u00a0C., Corinto foi destru\u00edda polo c\u00f3nsul romano Lucio Mumio, este ordenou a reconstruci\u00f3n do recinto onde se celebraban, pero os xogos pasaron a ser organizados pola cidade de Sici\u00f3n. Xulio C\u00e9sar volveu edificar Corinto no -46 co nome de \u00abColonia Laus Iulia Corintiense\u00bb e entre os anos -7 e -3, Lucio Castricio R\u00e9gulo, gobernador da colonia, volveu recuperar a organizaci\u00f3n dos xogos para Corinto.\nO fin do s\u00e9culo II significou a decadencia econ\u00f3mica de Corinto e a desaparici\u00f3n dos xogos. xogos.[cita\u00a0"}
{"id": "406863", "revid": "5863", "url": "https://gl.wikipedia.org/wiki?curid=406863", "title": "Al\u00e9n dos x\u00e9neros", "text": "Al\u00e9n dos X\u00e9neros foi unha mostra art\u00edstica colectiva comisariada por \u00c1nxela Caram\u00e9s. A mostra expu\u00f1a a relaci\u00f3n entre os conceptos feminino e feminista e entre os conceptos de masculinidade e feminidade. Foi unha coproduci\u00f3n do Auditorio de Galicia co Museo de Arte Contempor\u00e1nea de Vigo.\nNo MARCO estivo entre xaneiro e xu\u00f1o de 2017 e no Auditorio de Galicia de Santiago de Compostela, entre xullo e novembro de 2017.\nAs/os artistas que participaron foron:"}
{"id": "406864", "revid": "1505", "url": "https://gl.wikipedia.org/wiki?curid=406864", "title": "Acisclo Rogelio Manzano Freire", "text": ""}
{"id": "406867", "revid": "89787", "url": "https://gl.wikipedia.org/wiki?curid=406867", "title": "EVA Air", "text": "EVA Air Corporation (chin\u00e9s: \u9577\u69ae\u822a\u7a7a; pinyin: \"Ch\u00e1ngr\u00f3ng H\u00e1ngk\u014dng\") \u00e9 unha aeroli\u00f1a taiwanesa baseada no aeroporto internacional de Taiw\u00e1n Taoyuan preto de Taipei. Opera servizos de pasaxeiros e carga a uns 40 destinos internacionais en Asia, Australia, Europa e Norteam\u00e9rica. EVA Air \u00e9 maioritariamente de propiedade privada e opera unha rede de rutas totalmente internacional. \u00c9 unha aeroli\u00f1a de 5 estrelas segundo a clasificaci\u00f3n de Skytrax. \u00c9 a segunda aeroli\u00f1a m\u00e1is grande de Taiw\u00e1n, despois de China Airlines.\nDende a s\u00faa fundaci\u00f3n en 1989 como afiliada do conglomerado do sector do transporte Evergreen Group, EVA Air expandiuse inclu\u00edndo \u00e1s s\u00faas actividades a carga a\u00e9rea, o c\u00e1tering de aeroli\u00f1as, a asistencia en terra e servizos de enxe\u00f1er\u00eda de aviaci\u00f3n. A s\u00faa divisi\u00f3n de carga, EVA Air Cargo, enlaza coa rede de transporte mundial de Evergreen por mar e terra. A s\u00faa subsidiaria dom\u00e9stica e rexional, UNI Air, opera unha rede de medio e curto alcance cara destinos en Taiw\u00e1n, Macau e a China tendo o seu prinipal centro de conexi\u00f3ns en Kaohsiung.\nEVA Air opera unha frota mixta de avi\u00f3ns Airbus e Boeing, con Airbus A330, Airbus A321 e Boeing 777 usados principalmente para rutas de pasaxeiros, xunto con Boeing 747-400 e Boeing 777 para rutas de carga. Foi unha das primeiras aeroli\u00f1as en introducir a clase \"Premium Economy\" (chamada Elite Class en EVA Air), que estrearon en 1991 e est\u00e1 dispo\u00f1ible a bordo dos seus Boeing 777.\nFrota.\nEn novembro de 2017 a frota de EVA Air estaba formada polos seguintes avi\u00f3ns:"}
{"id": "406868", "revid": "1131", "url": "https://gl.wikipedia.org/wiki?curid=406868", "title": "Od\u00f3n Fern\u00e1ndez", "text": "O nome de Od\u00f3n Fern\u00e1ndez pode referirse a:"}
{"id": "406869", "revid": "98629", "url": "https://gl.wikipedia.org/wiki?curid=406869", "title": "ELISPOT", "text": "O ensaio ELISPOT ou \u00e1s veces ELISpot, do ingl\u00e9s \"Enzyme-Linked ImmunoSpot\" ou \"Inmunopunto ligado a encima\" (referido a un ensaio de inmunoabsorbencia ligada a encima no que se orixinan precipitados que forman puntos coloreados), \u00e9 un m\u00e9todo anal\u00edtico amplamente usado para monitorizar as respostas inmunitarias en humanos e outros animais, e ten aplicaci\u00f3ns cl\u00ednicas no diagn\u00f3tico da tuberculose e a monitorizaci\u00f3n da tolerancia ou rexeitamento de enxertos en pacientes transplantados. A t\u00e9cnica ELISPOT \u00e9 un dos medios m\u00e1is \u00fatiles de que se disp\u00f3n para monitorizar a inmunidade mediada por c\u00e9lulas, debido a que fai unha detecci\u00f3n precisa e moi sensible de escasas c\u00e9lulas T (ou B) espec\u00edficas de ant\u00edxeno e a s\u00faa capacidade de visualizar unha soa c\u00e9lula positiva entre toda unha poboaci\u00f3n de c\u00e9lulas mononucleares do sangue perif\u00e9rico.\nO m\u00e9todo ELISPOT foi desenvolvido polo grupo de Cecil Czerkinsky en Gotemburgo, Suecia en 1983, co prop\u00f3sito de detectar c\u00e9lulas que segregan anticorpos espec\u00edficos de ant\u00edxenos (ASC) no ensaio ELISPOT de c\u00e9lulas B, que era unha modificaci\u00f3n dun inmunoensaio ELISA en s\u00e1ndwich tradicional. Desde ent\u00f3n o ensaio ELISPOT foi principalmente adoptado como m\u00e9todo para a identificaci\u00f3n e contaxe de c\u00e9lulas produtoras de citocinas coa resoluci\u00f3n dunha soa c\u00e9lula, pero a\u00ednda se segue usando para a detecci\u00f3n de anticorpos espec\u00edficos de ant\u00edxenos.\nEn resumo, nas condici\u00f3ns apropiadas o ensaio ELISPOT permite a visualizaci\u00f3n de produtos segregados de c\u00e9lulas activadas ou que est\u00e1n orixinando respostas individuais. Cada punto (\"spot\") que se orixina durante o ensaio representa unha soa c\u00e9lula reactiva. As\u00ed, o ensaio ELISPOT proporciona informaci\u00f3n tanto cualitativa (sobre citocinas espec\u00edficas ou outras mol\u00e9culas inmunes segregadas) coma cuantitativa (a frecuencia das c\u00e9lulas que desenvolven unha resposta dentro da poboaci\u00f3n examinada).\nDedido \u00e1 gran sensibilidade do ELISPOT, as an\u00e1lises das frecuencias de escasas c\u00e9lulas espec\u00edficas de ant\u00edxeno nunha poboaci\u00f3n a examinar, que eran imposibles de realizar antes deste desenvolvemento, son agora relativamente simples. Esta sensibilidade excepcional deriva da mec\u00e1nica do propio m\u00e9tido de ensaio.\nNun ensaio ELISPOT, as superficies da membrana nunha placa microtitradora de membrana de PVDF de 96 pozos est\u00e1n cubertas cun anticorpo de captura que se une a un ep\u00edtopo espec\u00edfico da citocina que est\u00e1 sendo comprobada. Durante o paso de incubaci\u00f3n e estimulaci\u00f3n da c\u00e9lula, sem\u00e9ntanse os PBMC nos poci\u00f1os da placa xunto co ant\u00edxeno, e forman unha monocapa sobre a superficie da membrana do pozo. A medida que as c\u00e9lulas espec\u00edficas de ant\u00edxeno est\u00e1n activadas, liberan a citocina, que \u00e9 capturada directamente sobre a superficie da membrana polo anticorpo inmobilizado. Deste xeito, a citocina \u00e9 \u201ccapturada\u201d na \u00e1rea que rodea directamente a c\u00e9lula secretora, antes de que te\u00f1a a posibilidade de difundir no medio de cultivo ou ser degradada polas proteases e se una a receptores doutras c\u00e9lulas das proximidades. Os seguintes pasos de detecci\u00f3n visualizan as citocinas inmobilizadas como un inmunopunto, que indica esencialmente a pegada secretora das c\u00e9lulas activadas (v\u00e9xase m\u00e1is abaixo).\nEste mecanismo de captura das citocinas segregadas fai que o m\u00e9todo ELISPOT sexa moito m\u00e1is sensible que os ensaios que miden as citocinas liberadas en cultivos sobrenadantes, polas raz\u00f3ns mencionadas antes. Os \"Cytokine Bead Arrays\" (CBA) e os ensaios de ELISA convencionais poden proporcionar informaci\u00f3n extremadamente \u00fatil en certos contextos, pero carecen da sensibilidade e exactitude do ELISPOT para a detecci\u00f3n e enumeraci\u00f3n de c\u00e9lulas escasas espec\u00edficas e ant\u00edxenos.\nOs l\u00edmites pr\u00e1cticos de detecci\u00f3n do ELISPOT dependen xeralmente do n\u00famero de c\u00e9lulas sementadas nun pozo de ensaio. Normalmente nun ensaio util\u00edzanse de 200\u00a0000 a 400\u00a0000 PBMC por pozo, pero util\u00edzanse ata un mill\u00f3n de c\u00e9lulas para a detecci\u00f3n de eventos raros. O ELISPOT pode detectar unha soa c\u00e9lula positiva para un ant\u00edxeno dentro desa poboaci\u00f3n celular, o que sup\u00f3n un l\u00edmite de detecci\u00f3n te\u00f3rico dunha c\u00e9lula entre un mill\u00f3n.\nProcedemento.\nOs ensaios ELISPOT empregan unha t\u00e9cnica moi similar \u00e1 da t\u00e9cnica ELISA s\u00e1ndwich. Util\u00edzase un anticorpo de captura, que pode ser un anticorpo monoclonal (o preferido pola s\u00faa grande especificidade) ou policlonal para cubrir asepticamente unha microplaca cuberta de PVDF. Estes anticorpos el\u00edxense pola s\u00faa especificidade para o analito en cuesti\u00f3n. A placa \u00e9 bloqueada, xeralmente cunha prote\u00edna s\u00e9rica que non \u00e9 reactiva con ning\u00fan dos anticorpos do ensaio. Despois diso, as c\u00e9lulas de interese son situadas na placa en varias densidades, xunto co ant\u00edxeno ou mit\u00f3xeno, e despois colocadas nunha incubadora de CO2 a 37\u00a0\u00b0C humidificado durante un per\u00edodo de tempo especificado. Alg\u00fans ant\u00edxenos, como as prote\u00ednas, antes de seren cargados poden ter que ser previamente procesados por c\u00e9lulas presentadoras de ant\u00edxenos.\nAs citocinas (ou outros produtos celulares de interese) segregados polas c\u00e9lulas activadas son capturados localmente polo anticorpo cuberto na grande \u00e1rea superficial da membrana de PVDF. Unha vez lavados os pozos para eliminar as c\u00e9lulas, os residuos e os compo\u00f1entes do medio, eng\u00e1dese aos poci\u00f1os un anticorpo biotinilado espec\u00edfico para o analito escollido. Este anticorpo \u00e9 reactivo con distintos ep\u00edtopos dunha citocina diana, polo que pode ser empregado para detectar a citocina capturada. Despois de facer un lavado e retirar todo o anticorpo biotinilado que non se uniu, a citocina detectada visual\u00edzase despois usando estreptavidina conxugada cun encima (a peroxidase do ravo picante, HRP, ou a fosfatase alcalina, AP) e un substrato que precipita (por exemplo, AEC, BCIP/NBT). O produto final coloreado, que se ve como un punto normalmente de cor vermella (como no caso de usar peroxidase do ravo picante) ou azul anegrado (se usamos fosfatase alcalina), representa unha c\u00e9lula produtora de citocina individual. Os puntos visualizados danlle nome \u00e1 t\u00e9cnica (\"ImmunoSpot\", Inmunopunto) e poden contarse manualmente, por exemplo cun microscopio de disecci\u00f3n, ou usando un lector automatizado para capturar as imaxes dos micropozos e analizar o n\u00famero e tama\u00f1o dos puntos.\nEnsaio FluoroSpot.\nO ensaio FluoroSpot \u00e9 unha modificaci\u00f3n do ELISPOT e est\u00e1 baseado no uso de m\u00faltiples anticorpos anticitocinas marcados fluorescentemente, o que fai posible medir d\u00faas citocinas no mesmo ensaio.\nAplicaci\u00f3n.\nEn 2011, dispo\u00f1\u00edase comercialmente de probas \"in vitro\" baseadas na detecci\u00f3n de inmunidade mediada por c\u00e9lulas para o diagn\u00f3stico da tuberculose. Estas probas usan os p\u00e9ptidos antix\u00e9nicos espec\u00edficos de \"Mycobacterium tuberculosis\" (MTB) chamados ESAT-6 (\"Early Secretory Antigenic Target-6\") e CFP-10 (\"Culture Filtrate Protein 10\") para estimular c\u00e9lulas T sensibilizadas por \"M. tuberculosis\" para a produci\u00f3n de IFN-\u03b3. Os ant\u00edxenos ESAT-6 e CFP-10 son espec\u00edficos para \"M. tuberculosis\" e prod\u00facense nunha \u00e1rea xen\u00f3mica do microbio chamada Rexi\u00f3n de Diferenza 1 (RD1). Por tanto, a detecci\u00f3n baseada en ELISPOT de CME pode proporcionar valiosa informaci\u00f3n sobre o diagn\u00f3stico da tuberculose. Ademais, esta proba non parece presentar reactividade cruzada coa lepra a pesar de que o ant\u00edxeno de \"M. leprae\" L-ESAT \u00e9 moi hom\u00f3logo do ant\u00edxeno T-ESAT-6 usado nesta proba. Por tanto, esta proba pode utilizarse mesmo en pa\u00edses onde a lepra \u00e9 a\u00ednda end\u00e9mica.\nDesenvolv\u00e9ronse probas de ELISPOT para a detecci\u00f3n de infecci\u00f3ns ocultas de enfermidade de Lyme."}
{"id": "406870", "revid": "22570", "url": "https://gl.wikipedia.org/wiki?curid=406870", "title": "Xogos Hereos", "text": "Os xogos hereos (en grego \u03c4\u1f70 \u1f29\u03c1\u03b1\u1fd6\u03b1 \"t\u00e0 H\u0113r\u00e1ia\") da Grecia antiga eran concursos deportivos organizados en Argos e en Olimpia na honra da deusa Hera e reservado \u00e1s mulleres. Poden considerarse o antepasado do deporte feminino de competici\u00f3n e a versi\u00f3n feminina dos xogos ol\u00edmpicos antigos. Son mencionados por Pausanias.\nXogos hereos de Olimpia.\nOrixe.\nPausanias relata a tradici\u00f3n de que en Olimpia os xogos hereos foran institu\u00eddos por Hipodam\u00eda como acci\u00f3n de grazas a Hera pola s\u00faa voda con P\u00e9lope, a\u00ednda que tam\u00e9n sinala unha orixe hist\u00f3rica destes xogos en torno ao -580 o tirano de Pisa Damofonte causara moitos males aos habitantes de \u00c9lide polo que, \u00e1 s\u00faa morte, para tratar de reparar os males causados formouse un grupo de 16 mulleres (unha por cada cidade que hab\u00eda ent\u00f3n en \u00c9lide). Estas mulleres estableceron os xogos Hereos e cada cinco anos tec\u00edan un peplo para Hera.\nCaracter\u00edsticas.\nOs xogos estaban organizados polas denominadas \u00abdezaseis mulleres\u00bb e consist\u00edan en carreiras de raparigas onde hab\u00eda tres categor\u00edas de idades. Corr\u00edase co pelo solto e as participantes vest\u00edan unha t\u00fanica que chegaba at\u00e9 un pouco m\u00e1is arriba do xeonllo e deixaba ao descuberto a zona do ombreiro dereito at\u00e9 o peito. As carreiras ti\u00f1an lugar no mesmo estadio de Olimpia onde se desenvolv\u00edan os xogos ol\u00edmpicos. Os premios consist\u00edan en coroas de oliveira e parte dunha vaca que fora previamente sacrificada a Hera. \u00c1s veces dedic\u00e1banse estatuas \u00e1s vencedoras."}
{"id": "406872", "revid": "1131", "url": "https://gl.wikipedia.org/wiki?curid=406872", "title": "Carme Vidal", "text": "O nome de Carme Vidal pode referirse a:"}
{"id": "406873", "revid": "89787", "url": "https://gl.wikipedia.org/wiki?curid=406873", "title": "Xogos P\u00edticos", "text": "Os Xogos P\u00edticos foron un do catro Xogos Panhel\u00e9nicos cos de Olimpia, os Xogos Nemeos e os Xogos \u00cdstmicos. Foron realizados no santuario de Delfos, e eran consagrados a Apolo; d\u00e1base como premio unha coroa de loureiro.\nOrixe m\u00edtica.\nA competici\u00f3n debe o seu nome ao lugar, que se chamaba Pito, ben polas preguntas (\"punthanesthai\") que lle fac\u00edan os visitantes do or\u00e1culo, ben porque o animal que al\u00ed morreu estaba a podrecerse (punthesthai).\nComo os outros grandes xogos, tam\u00e9n na s\u00faa orixe eran uns xogos f\u00fanebres (\"agon\" epitaphios). Hai diferentes tradici\u00f3ns sobre a s\u00faa orixe m\u00edtica: A m\u00e1is difundida relata que os implantou o propio Apolo, tras matar a Pit\u00f3n e colocar os seus \u00f3sos nun caldeiro dentro do seu templo. Unha variante desta tradici\u00f3n sinala que Apolo foi enviado por Zeus ao val do Tempe (Tesalia) a purificarse por esta morte e regresou a Delfos para apoderarse do or\u00e1culo cunha coroa de loureiro de Tempe e unha rama na s\u00faa man dereita. Por iso aos vencedores dos Xogos P\u00edticos premi\u00e1banos cunha coroa de loureiro. Pausanias relacionaba o premio do loureiro, en cambio, co relato m\u00edtico de Apolo e Dafne.\nUnha tradici\u00f3n alternativa dic\u00eda que os fundou Diomedes en honra de Apolo e outra versi\u00f3n indica que os xogos se celebraban en honra de Neopt\u00f3lemo, fillo de Aquiles, que fora asasinado no templo de Apolo Pitio por Orestes.\nInicios.\nNos primeiros tempos celebr\u00e1banse cada 8 anos. Este ciclo de 2.920 d\u00edas correspond\u00eda exactamente a 99 l\u00faas e representaba un moi longo ano.\nEstes primeiros xogos consist\u00edan unicamente nun concurso musical, onde cada candidato cantaba un himno en honra de Apolo, acompa\u00f1\u00e1ndose dunha lira. O primeiro vencedor foi Cris\u00f3temis de Creta, fillo de Carmanor. Despois de Cris\u00f3temis c\u00edtase como vencedor a Filam\u00f3n e despois a T\u00e1miris. As\u00ed o comenta Pausanias, que engade que Hes\u00edodo non puido tomar parte na proba porque non se sab\u00eda acompa\u00f1ar coa c\u00edtara, e que Homero non participaba porque era cego.\nOs Xogos P\u00edticos tomaron a s\u00faa forma definitiva despois da chamada primeira guerra sacra: cara ao -595 os habitantes da veci\u00f1a Cirra quer\u00edan controlar o rico santuario de Delfos. Os habitantes de Delfos pediron axuda aos anficti\u00f3ns, un grupo de 12 etnias relacionado inicialmente co culto a Dem\u00e9ter en Tesalia. Cirra foi vencida e os anficti\u00f3ns pasaron a administrar o santuario a partir de -590.\nNo -586 os anficti\u00f3ns que dirix\u00edan o santuario repartiron xunto aos premios para a \"citarodia\", o canto con acompa\u00f1amento de c\u00edtara, premios para a \"aulodia\", canto con acompa\u00f1amento de \u00f3boe (aulos) e para \u00f3boe s\u00f3. Nese ano, Sacadas de Argos ga\u00f1ou esta competici\u00f3n co \u00abnomo p\u00edtico\u00bb, canto no cal se escenificaba con sons a loita de Apolo contra Pit\u00f3n.\nComezo oficial.\nSegundo a \"Cr\u00f3nica de Paros\", en -590 xa tivo lugar un \"agon gymnikos khrematites\", \u00e9 dicir, unha competici\u00f3n ximn\u00e1stica con premios de gran valor procedentes de bot\u00edns de guerra, pero desde -582 foi un \"agon stephanites\", unha competici\u00f3n cunha coroa de loureiro como \u00fanico premio para o vencedor. Esta data marca o comezo oficial da era dos Xogos P\u00edticos.\nDesde ent\u00f3n celebr\u00e1ronse cada 4 anos. Ti\u00f1an lugar no mes de bucatio, o segundo do calendario d\u00e9lfico (agosto-setembro), o terceiro ano de cada Olimp\u00edada, posto que estas tam\u00e9n eran festas \u00abpent\u00e9ricas\u00bb, como as P\u00edticas, que se celebraban cada 4 anos.\nA tregua sacra.\nAntes do inicio dos xogos uns heraldos (teoros) percorr\u00edan o mundo grego para proclamar a tregua sacra, que permit\u00eda que os gregos asistisen aos xogos con total inmunidade, mesmo en tempo de guerra. Exist\u00eda para iso un per\u00edodo sacro, cuxa duraci\u00f3n exacta se desco\u00f1ece, que preservaba aos teoros e aos participantes de toda acci\u00f3n b\u00e9lica. Se unha cidade non aceptaba someterse a esta norma quedaba exclu\u00edda da participaci\u00f3n nos Xogos P\u00edticos e se, tras aceptala, violaba a tregua, deb\u00eda afrontar importantes multas e os seus representantes eran expulsados.\nEventos e desenvolvemento dos Xogos.\nOs xogos duraban varios d\u00edas. Os primeiros dedic\u00e1banse aos sacrificios, \u00e1s procesi\u00f3ns dos teoros, sacerdotes e participantes ao altar de Apolo para ofrecerlle unha hecatombe, e a un banquete. Poida que tam\u00e9n se celebrase unha representaci\u00f3n, en forma de drama sacro, da loita de Apolo contra o drag\u00f3n (o primeiro d\u00eda, o 6 de \"bucatio\").\nDesde un per\u00edodo moi antigo celebr\u00e1base a festividade do \"Estepterio ou Septeri\u00f3n\". Nas \"Cuesti\u00f3ns gregas\" Plutarco relaciona esta festividade cunha representaci\u00f3n da loita entre Pit\u00f3n e Apolo. Apolo, despois de matar o drag\u00f3n, fuxir\u00eda ao val do Tempe para ser purificado ou ben ser\u00eda Pit\u00f3n quen, unha vez ferido, fuxiu e Apolo seguiuno, alcanz\u00e1ndolle no momento en que morr\u00eda e cando o seu fillo, chamado Aix (a cabra), estaba a enterralo. Noutra pasaxe, Plutarco indica que estes ritos eran realizados para aplacar as iras dos d\u00e9mones por esta morte.\nClaudio Eliano menciona leste mesmo ritual sinalando que se celebraba en conmemoraci\u00f3n da purificaci\u00f3n de Apolo pola morte de Pit\u00f3n, polo que un grupo de nobres delfios \u00edan ao val do Tempe cada 8 anos, onde realizaban sacrificios e trenzaban coroas de loureiro e logo regresaban a Delfos por un cami\u00f1o que se denominaba \u00abruta p\u00edtica\u00bb escoltados por habitantes das rexi\u00f3ns que atravesaban. Un relato de Heliodoro describe unha procesi\u00f3n, as\u00ed como sacrificios e un banquete, que eran realizados polos enianes que vi\u00f1an de Tesalia para honrar a Neopt\u00f3lemo. Na procesi\u00f3n conduc\u00edanse os animais destinados aos sacrificios; \u00edan tam\u00e9n raparigas tesalias con canastras de flores, froitas, pasteis e perfumes, que ademais danzaban e cantaban; tam\u00e9n desfilaban efebos dacabalo.\nPosteriormente ti\u00f1an lugar concursos musicais no teatro: poemas acompa\u00f1ados con c\u00edtara (poema cir\u00e9dico), unha longa peza de frauta que conmemoraba os 5 episodios da loita contra o drag\u00f3n (nomo p\u00edtico), un s\u00f3 de frauta e de c\u00edtara, concursos de poes\u00eda, representaci\u00f3ns tr\u00e1xicas e espect\u00e1culos de danza.\nCos anos instaur\u00e1ronse outras competici\u00f3ns musicais: int\u00e9rpretes de c\u00edtara (sen canto), para coros c\u00edclicos (para ditirambos, e o coro formado en c\u00edrculos), para actores de traxedia e comedia.\nNalgunha \u00e9poca celebr\u00e1ronse tam\u00e9n concursos de pintores.\nDurante o Imperio romano engadiuse a proba de encomio (poema de encomio) tanto en verso como en prosa, e unha proba de pantomima. Igualmente houbo a competici\u00f3n para trompeteiros e heraldos.\nUn destacado citaredo foi Arist\u00f3noo que chegou a obter seis vitorias nos Xogos P\u00edticos.\nDespois das competici\u00f3ns musicais celebr\u00e1banse as competici\u00f3ns deportivas: estadio, carreira longa (d\u00f3lico, 24 estadios de 178 metros), carreira dobre (diaulo, de dous estadios), pancracio, loita, puxilato, carreira con armas, p\u00e9ntatlon (cada atleta present\u00e1base \u00e1s probas de carreira, salto de lonxitude, loita, lanzamento de disco e de xavelina).\nPausanias cita a Ecmeas de Parapotamios como o primeiro vencedor dos primeiros xogos que organizaron os anficti\u00f3ns, na proba do puxilato infantil.\nA carreira de armas organizouse por vez primeira na 23\u00ba Pitiada, na que venceu Tim\u00e9neto de Fliunte. Un relato novelesco do desenvolvemento dunha carreira de armas nos xogos foi narrado por Heliodoro, no que venceu Te\u00e1xenes e recibiu unha palma como premio de mans da s\u00faa amada Cariclea.\nTam\u00e9n institu\u00edron o pancracio para mozos.\nTras as competici\u00f3ns ximn\u00e1sticas desenvolv\u00edanse os concursos h\u00edpicos: as carreiras de cabalos, de carro con catro cabalos (cuadrigas) e con dous cabalos (bigas).\nO primeiro vencedor destas competici\u00f3ns foi Cl\u00edstenes de Sici\u00f3n.\nUn relato do desenvolvemento dunha ficticia carreira de carros nestes xogos n\u00e1rrase na traxedia \"Electra\", de S\u00f3focles, na que Orestes compite contra outro nove carros e morre de maneira accidental, pero trat\u00e1base dun engano para facer crer a Clitemnestra que o seu fillo morrera.\nA famosa estatua do Auriga de Delfos, que formaba parte dun grupo escult\u00f3rico maior, representa a un ga\u00f1ador da carreira de cuadrigas dos Xogos P\u00edticos. Segundo unha inscrici\u00f3n, foi dedicado por Polizalo, tirano de Gela. Disc\u00fatese se Polizalo foi o vencedor ou se foi unha dedicatoria en honra do seu irm\u00e1n Hier\u00f3n, cuxas vitorias est\u00e1n documentadas a trav\u00e9s de poemas de P\u00edndaro e Baqu\u00edlides.\nNa 48\u00ba Pitiada engadiuse a carreira de bigas, onde ga\u00f1ou Exec\u00e9stides de F\u00f3cida. Por outra banda, na 53\u00ba, inclu\u00eduse a carreira de cuadrigas con poldros, onde venceu Orfondas de Tebas. Tam\u00e9n institu\u00edron a carreira de biga con poldros e a carreira montado dacabalo.\nAs competici\u00f3ns h\u00edpicas dos xogos realiz\u00e1banse no hip\u00f3dromo que se achaba nunha chaira que se achaba nas proximidades de Cirra.\nIntroduciuse unha nova categor\u00eda, os \u00abimberbes\u00bb (\"ageneioi\"), cuxa idade se situaba entre a categor\u00eda xuvenil e a adulta.\nRex\u00edstranse vitorias de mulleres pero desco\u00f1\u00e9cese se a participaci\u00f3n das mulleres nestes xogos ti\u00f1a car\u00e1cter habitual ou era espor\u00e1dica.\n\u00c1 marxe das competici\u00f3ns ti\u00f1an lugar outras manifestaci\u00f3ns: o famoso actor S\u00e1tiro (s\u00e9culo -IV) deu unha representaci\u00f3n das bacantes de Eur\u00edpides. Os actores profesionais, agrupados na \"Tekhnitai\" de Dioniso, desempe\u00f1aban un papel importante nos agones (\"agones\") musicais.\nDo mesmo xeito que en Olimpia, se compilaron unhas listas cos nomes dos piti\u00f3nicos (\"pythionikai\"), os vencedores dos Xogos P\u00edticos. Cando un terremoto destru\u00edu os arquivos en -373, encarg\u00f3uselle a Arist\u00f3teles refacer as listas. Co seu disc\u00edpulo Cal\u00edstenes, acometeu a tarefa e foron honrados nun ep\u00edgrafe que a\u00ednda se conserva.\nOs vencedores recib\u00edan unha coroa de loureiro, a \u00e1rbore de Apolo, a\u00ednda que, segundo un relato de Ovidio nos xogos m\u00e1is primitivos premiouse aos vencedores con coroas de aci\u00f1eira. Os premios asign\u00e1baos o consello da anfiction\u00eda, que era tam\u00e9n quen organizaba os xogos. Os \"epimeletas\" encarg\u00e1banse de dirixilos.\nTodas estas competici\u00f3ns foron unha importante fonte de inspiraci\u00f3n da poes\u00eda grega, especialmente da \u00e9poca cl\u00e1sica. Os vencedores encargaban as s\u00faas odas aos mellores poetas do seu tempo, fundamentalmente a Sim\u00f3nides de Ceos e a P\u00edndaro. Deste \u00faltimo cons\u00e9rvanse 12 odas triunfais (epinicios), fragmentos de peanes dedicados a Apolo e ditirambos de car\u00e1cter dionisiaco.\nDo mesmo xeito que as competici\u00f3ns ol\u00edmpicas, as p\u00edticas serviron de modelo para as chamadas \u00abcompetici\u00f3ns isop\u00edticas\u00bb, que se organizaron en diferentes lugares.\nDurante os primeiros dous s\u00e9culos do Imperio romano, os Xogos P\u00edticos estiveron en pleno auxe (Plutarco, entre outros, era epimeleta dos Xogos P\u00edticos). Despois foi decrecendo a s\u00faa importancia at\u00e9 desaparecer no transcurso do s\u00e9culo IV."}
{"id": "406877", "revid": "1131", "url": "https://gl.wikipedia.org/wiki?curid=406877", "title": "Laura Hermo", "text": "Laura Hermo Rioboo, nada en Boiro en 1990, \u00e9 unha remeira galega e patroa de trai\u00f1eira. Ga\u00f1ou 4 competici\u00f3ns da Bandeira da Concha feminina e 2 Ligas ACT, entre outras.\nTraxectoria.\nComezou na canteira do Club de Remo Cabo da Cruz. Despois de ga\u00f1ar algunhas competici\u00f3ns de trai\u00f1eiras e campionatos de botes, en 2008 foi nomeada patroa da trai\u00f1eira de Galicia na competici\u00f3n feminina da Bandeira da Concha. Dende ent\u00f3n, \u00e9 a patroa que m\u00e1is vitorias acumula en dita competici\u00f3n cun total de 4 (en 2008, 2009, 2010 e 2011).\nTam\u00e9n ga\u00f1ou d\u00faas Ligas ACT (en 2009 e 2010) e dous Campionatos de Espa\u00f1a de Trai\u00f1eiras (en 2010 e 2011)."}
{"id": "406878", "revid": "65337", "url": "https://gl.wikipedia.org/wiki?curid=406878", "title": "Biblioteca Vaticana", "text": ""}
{"id": "406879", "revid": "65337", "url": "https://gl.wikipedia.org/wiki?curid=406879", "title": "Biblioteca do Vaticano", "text": ""}
{"id": "406883", "revid": "98629", "url": "https://gl.wikipedia.org/wiki?curid=406883", "title": "Baracoa", "text": "Baracoa, chamada tam\u00e9n a \"Cidade Primada\", \u00e9 unha cidade situada na provincia de Guant\u00e1namo (Cuba).\n\u00c9 o m\u00e1is antigo asentamento da illa establecido polos colonizadores espa\u00f1ois, de a\u00ed o seu alcume de \"Ciudad Primada\".\nEn 1518 recibiu o t\u00edtulo de cidade. Foi a primeira capital e o primeiro bispado da Illa.\nXeograf\u00eda.\nO municipio est\u00e9ndese sobre unha superficie de 976,6 km\u00b2, e est\u00e1 situado na costa sudoriental da illa, a unha altitude media de 5 msnm.\nA s\u00faa poboaci\u00f3n, no ano 2012, era de 82 000 habitantes, polo que a s\u00faa densidade nese ano era de 58,5 hab/km\u00b2.\nOs principais produtos da rexi\u00f3n son o coco, o cacao e o caf\u00e9, a\u00ednda que desde finais da d\u00e9cada dos 90 do pasado s\u00e9culo o turismo converteuse nunha das s\u00faas principais fontes de ingresos debido \u00e1 s\u00faa extraordinaria beleza.\nDeclarada Monumento Nacional, a cidade est\u00e1 situada entre os r\u00edos Macaguanigua e Miel. Entre os seus atractivos naturais enc\u00f3ntrase o r\u00edo Toa, con numerosas fervenzas, sendo a m\u00e1is co\u00f1ecida \"El Saltadero\", con 17 m de altura, a chamada \"Bella Durmiente\", que vista desde lonxe semella unha moza deitada, e, sobre todo, a monta\u00f1a do Yunque (bigornia), que debe o seu nome \u00e1 similitude da mesma coa peza que usan os ferreiros.\nNo \"Yunque\", s\u00edmbolo de Baracoa e declarado Monumento Nacional, desde o seu punto m\u00e1is alto p\u00f3dese ver a exuberante natureza da paisaxe baracoense, as\u00ed como o seu litoral costeiro e a s\u00faa ba\u00eda, resaltada por Cristovo Col\u00f3n cando chegou por primeira vez \u00e1 illa.\nAccesos \u00e1 cidade.\nO acceso \u00e1 cidade desde a capital provincial constit\u00fae unha aventura, xa que hai que percorrer unha v\u00eda mou peculiar que serpentea entre as monta\u00f1as e que leva o nome de \"Viaducto de la Farola\". Esta estrada conta con 11 pontes levadizas e o seu punto m\u00e1is elevado est\u00e1 no \"Alto de Cotilla\", a m\u00e1is de 600 m sobre o nivel do mar, onde se encontra un miradoiro desde o que se pode alcanzar a ver a costa Norte e a costa Sur e, segundo a lenda, as luces de Hait\u00ed. Nesta mesma v\u00eda cel\u00e9brase anualmente unha carreira de marat\u00f3n.\nO acceso desde o Oeste transcorre a trav\u00e9s da estrada Holgu\u00edn-Mayar\u00ed-Moa-Baracoa, consistente nunha estrtada asfaltada en 180\u00a0km at\u00e9 Moa e uns 16\u00a0km at\u00e9 Punta Gorda. O treito restante, duns 60\u00a0km \u00e9 de terra, e cruza importantes r\u00edos sobre pontes de formig\u00f3n.\nCambios territoriais.\nEl termo municipal modificou a s\u00faa xurisdici\u00f3n varias veces. Moits dos actuais territorios de Moa pertenceron a Baracoa, e os nativos desta parte holguineira comparten costumes e trazos moi similares cos dos baracoenses.\nEtimolox\u00eda.\nPres\u00famese que o nome da cidade prove\u00f1a dun voc\u00e1bulo aborixe que significa \"presenza do mar\" en alusi\u00f3n ao ambiente mari\u00f1o que contrasta coas monta\u00f1as e os r\u00edos da rexi\u00f3n, de gran beleza natural.\nHistoria.\nA cidade foi fundada o 15 de agosto de 1511 co nome de Nuestra Se\u00f1ora de la Asunci\u00f3n de Baracoa (por ser fundada o d\u00eda da festa da Asunci\u00f3n) polo conquistador espa\u00f1ol de Cuba Diego Vel\u00e1zquez de Cu\u00e9llar, que ostentaba ent\u00f3n o t\u00edtulo de Adelantado do Iucat\u00e1n.\n\u00c9 o m\u00e1is antigo asentamento da illa establecido polos colonizadores espa\u00f1ois, de a\u00ed o seu alcume de \"Ciudad Primada\". En 1518 recibiu o nomeamento de cidade. Foi a primeira capital e o primeiro bispado da Illa.\nO dominio espa\u00f1ol deixou as s\u00faas pogadas nas construci\u00f3ns da localidade, entre as que destacan as fortificaci\u00f3ns de \"El Castillo\" e \"La Punta\", e os torre\u00f3ns de Joa e do Cemiterio.\nDurante os XVI e XVII, ao estar incomunicada co resto da illa por terra, fixo que a s\u00faa escasa poboaci\u00f3n comerciara de contrabando con franceses e ingleses.\nA principios do s\u00e9culo XIX instal\u00e1ronse nela numerosos colonos franceses que fuxiron da revoluci\u00f3n independentista de Hait\u00ed, e que se dedicaron ao cultivo do caf\u00e9 e do cacao, de a\u00ed a influencia francesa que existe na cidade, como tam\u00e9n noutras partes da antiga provincia de Oriente.\nEn 1807 grazas aos avisos de Sebasti\u00e1n de Kindel\u00e1n y O'Regan, gobernador de Santiago de Cuba, a cidade quedou a salvo de ser saqueada por corsarios ingleses procedentes das Bahamas, logrando rexeitalos.\nA partir de mediados do s\u00e9culo XIX, en que se intensifican os esforzos dos patriotas cubanos por lograr a independencia de Cuba, as costas foron escenario do desembarco de numerosas expediciones libertadoras.\nEn outubro de 1854 o xove matanceiro Francisco Estrampes, Juan Enrique F\u00e9lix e dous estadounidenses desembarcaron duna goleta (co\u00f1ecida hoxe como a \"Goleta de Honor\") con armas de guerra para iniciar unha revoluci\u00f3n. Pero foron sorprendidos por tropas espa\u00f1olas antes de que puideran recibir acuda, caendo prisioneiros e conducidos a La Habana, onde Estrampes foi executado o 31 de marzo de 1855.\nEntre os primeiros baracoenses que se vincularon ao esforzo libertador debe mencionarse a Manuel Borges Navarro (1827-1869), que despois de terse dedicado \u00e1 ensinanza con verdadeira vocaci\u00f3n, implicouse na conspiraci\u00f3n revolucionaria de L\u00f3pez y Ag\u00fcero e encarcerado por diio motivo. M\u00e1is tarde, en 1868 incorporouse ao movemento de Yara e foi apresado e asasinado pola escolta espa\u00f1ola que o conduc\u00eda a Santiago de Cuba, en setembro de 1869.\nEn marzo de 1885 desembarcaron en Caleta (costa sur) o brigadier Limbano S\u00e1nchez e un grupo de patriotas; foron perseguidos e S\u00e1nchez e Ram\u00f3n Gonz\u00e1lez morreron en combate; os outros foron feitos prisioneiros, salvando a vida soamente dous deles.\nIniciada xa a Guerra da Independencia, o 1 de abril de 1895, desembarcaron na praia de Duaba, moi cerca de onde o fixera a expedici\u00f3n da \"Goleta de Honor\", alg\u00fans dos m\u00e1is prestixiosos xefes cubanos, entre eles o xeneral Antonio Maceo e o seu irm\u00e1n Jos\u00e9 Maceo, Flor Crombet, Agust\u00edn Cebreco, Silverio S\u00e1nchez e Patricio Corona. Poucos d\u00edas despois, o 11 de abril, desembarcaron en Playitas o xeneral M\u00e1ximo G\u00f3mez, o ap\u00f3stol Jos\u00e9 Mart\u00ed, \u00c1ngel Guerra, Paquito Borrero, Marcos del Rosario e C\u00e9sar Salas, aos que se unen o d\u00eda 14 o coronel baracoense F\u00e9lix Ruenes e as s\u00faas tropas. Estas expedici\u00f3ns axudaron moito na loita poa independencia de Cuba, a cal finalmente se logrou, grazas \u00e1 intervenci\u00f3n estadounidense, cando, despois do tratado de Par\u00eds, que deixara a Illa baixo o control dos Estados Unidos, estes conced\u00e9rona o 20 de maio de 1902.\nNa cidade de Baracoa cons\u00e9rvase dentro dunha vitrina e cun pedestal de prata, a Cruz de la Parra, s\u00edmbolo da cristiandade, que levara Cristovo Col\u00f3n na s\u00faa primeira viaxe.\nNova diocese.\nA partir do 24 de xaneiro de 1998, a ra\u00edz da visita do papa Xo\u00e1n Paulo II \u00e1 illa de Cuba, Baracoa, xunto con Guant\u00e1namo, pasan a formar unha nova diocese que ten como bispo a monse\u00f1or Carlos Baladr\u00f3n Vald\u00e9s, que at\u00e9 ent\u00f3n exerc\u00eda como bispo auxiliar da Habana.\nGastronom\u00eda.\nA gastronom\u00eda da rexi\u00f3n \u00e9 moi peculiar, con pratos como o \"bac\u00e1n\", confeccionado a base de pl\u00e1tano verde que se envolve en follas de pl\u00e1tano da mesma forma que o tamal de millo en follas.\nPara os amantes dos doces a maior atracci\u00f3n \u00e9 o cucurucho, unha especie de xelea de coco, laranxa e pi\u00f1a que se envasa nun cono feito de yaguas.\nA Baracoa ch\u00e1mana a \"Cidade do chocolate\", por algo ser\u00e1.\nAeroporto.\nO Gustavo Rizo \u00e9s un pequeno aeroporto que opera usualmente s\u00f3 voos nacionais. Enc\u00f3ntrase localizado ao oeste da ba\u00eda cerca do hotel Porto Santo e ao redor de 4\u00a0km ao NNW do centro da cidade (cruzando a boca da ba\u00eda de Bolsa, est\u00e1 a poucos metros). A\u00ednda que os voos at\u00e9 este lugar son pouco frecuentes actualmente, Cubana voa ocasionalmente desde Santiago de Cuba e Aerocaribe desde Cidade da Habana."}
{"id": "406885", "revid": "6314091", "url": "https://gl.wikipedia.org/wiki?curid=406885", "title": "David Woodard", "text": "David Woodard (), nado en Santa Barbara, California o 6 de abril de 1964, \u00e9 un escritor e director de orquestra estadounidense.\nTraxectoria.\nDurante os anos 90 acu\u00f1ou o termo pr\u00e9quiem, unha palabra formada pola uni\u00f3n de preventivo e r\u00e9quiem, para describir a s\u00faa pr\u00e1ctica budista de compor m\u00fasica dedicada a ser tocada pouco antes ou durante a morte do suxeito.\nOs servizos de memoria dos \u00c1nxeles, nos cales Woodard traballou como l\u00edder ou director de m\u00fasica incl\u00faen unha cerimonia c\u00edvica celebrada no ano 2001, no funicular Angels Flight, agora non operativo, na cal se honrou a Leon Praport, que morreu a causa dun accidente no que a s\u00faa vi\u00fava Lola resultou ferida. Dirixiu tam\u00e9n r\u00e9quiems \u00e1 vida salvaxe, como ao pelicano marr\u00f3n de California, na crista da berma dunha praia na que o animal caeu.\nWoodard \u00e9 co\u00f1ecido polas s\u00faas r\u00e9plicas da Dreamachine (m\u00e1quina de so\u00f1os), unha l\u00e1mpada lixeiramente psicoactiva que foi exhibida en museos de arte arredor do mundo. En Alema\u00f1a e Nepal \u00e9 co\u00f1ecido polas s\u00faas contribuci\u00f3ns ao xornal literario \"Der Freund\", que incl\u00faen escrituras sobre o karma entre especies, a conciencia das plantas e o asentamento paraguaio en Nueva Germania.\nEducaci\u00f3n.\nWoodard foi educado na New School for Social Research (Nova Escola Para a Investigaci\u00f3n Social) e na Universidade de California, Santa Barbara.\nNueva Germania.\nNo ano 2003 Woodard foi elixido asesor de goberno en Juniper Hills (Condado dos \u00c1nxeles). Neste cargo propuxo unha relaci\u00f3n de irmandade coa cidade de Nueva Germania en Paraguai. Para avanzar o seu plan, Woodard viaxou \u00e1 antiga utop\u00eda vexetariana/feminista e encontrouse co liderado municipal. Tras unha visita inicial, elixiu non perseguir a relaci\u00f3n pero atopara na comunidade un obxecto de estudo para posteriores escrituras. O que particularmente lle interesa son as ideas proto-transhumanistas do planificador especulativo Richard Wagner e de Elisabeth F\u00f6rster-Nietzsche, quen co seu marido Bernhard F\u00f6rster fundou e viviu na colonia entre 1886 e 1889.\nDo 2004 ata o 2006 Woodard liderou numerosas expedici\u00f3ns a Nueva Germania, ga\u00f1ando o apoio do vicepresidente dos Estados Unidos Dick Cheney. En 2011 Woodard concedeulle permiso ao novelista su\u00edzo Christian Kracht para publicar a s\u00faa numerosa correspondencia persoal, principalmente relacionada con Nueva Germania, en dous volumes baixo a imprenta da Universidade de Hannover, Wehrhahn Verlag. Acerca do intercambio de cartas, o peri\u00f3dico \"Frankfurter Allgemeine Zeitung\" di: \"[Woodard e Kracht] fan desaparecer a fronteira entre a vida e a arte.\"\u00a0\"Der Spiegel\" postula que o primeiro volume, \"Five Years\", \u00e9 \u201co traballo espiritual preparatorio\u201d para a seguinte novela de Kracht, \"Imperium\".\nDe acordo con Andrew McCann, \"Kracht acompa\u00f1ou a Woodard nunha viaxe ao que queda do lugar, onde descendentes dos colonos orixinais viven [baixo] circunstancias drasticamente precarias. Como a correspondencia revela, Kracht axudou a Woodard a cumprir o seu desexo de avanzar o perfil cultural da comunidade, e de constru\u00edr unha r\u00e9plica en miniatura do teatro de opera de Bayreuth no lugar que unha vez foi a residencia da familia de Elisabeth F\u00f6rster-Nietzsche.\u201d Nos \u00faltimos anos, Nueva Germania transformouse nun destino m\u00e1is agradable, con hoteis e un museo hist\u00f3rico improvisado.\nDreamachine.\nEntre 1989 e 2007 Woodard constru\u00edu r\u00e9plicas da Dreamachine, un dispositivo estrobosc\u00f3pico ideado por Brion Gysin e Ian Sommerville que involucra un cilindro con ra\u00f1uras, feito de cobre e papel, xirando arredor dunha l\u00e1mpada el\u00e9ctrica. Cando \u00e9 observada cos ollos pechados a m\u00e1quina pode desencadear alteraci\u00f3ns mentais similares \u00e1s intoxicaci\u00f3ns por drogas ou aos so\u00f1os.\nDespois de contribu\u00edr cunha Dreamachine \u00e1 retrospectiva visual \"Ports of Entry\" do LACMA de William S. Burroughs en 1996, Woodard f\u00edxose amigo do autor e deulle un \u201cmodelo bohemio\u201d (de papel) polo seu aniversario n\u00famero 83 e final. Sotheby poxou a antiga m\u00e1quina e entregoulla a un coleccionista privado en 2002, e a \u00faltima fica nun pr\u00e9stamo estendido, propiedade de Burrough, no Spencer Museum of Art."}
{"id": "406886", "revid": "23204", "url": "https://gl.wikipedia.org/wiki?curid=406886", "title": "Gloria M\u00e9ndez", "text": "Gloria M\u00e9ndez Seijido, nada en Ferrol en 1969, \u00e9 unha escritora e tradutora galega.\nTraxectoria.\nCando era nena marchou cos pais emigrada, primeiro a Guinea Ecuatorial e logo a Barcelona. Licenciouse en Filolox\u00eda pola Universidade de Barcelona, e despois continuou os seus estudos na universidade de Par\u00eds 8, onde fixo un posgrao en Xesti\u00f3n cultural e Fotograf\u00eda, e na Universidade Aberta de Catalu\u00f1a, onde fixo un mestrado en Recursos humanos. \nAdemais de en Par\u00eds, tam\u00e9n viviu en M\u00e9xico, os Estados Unidos, Kampala e Gran Breta\u00f1a. En 2008 viv\u00eda en Barcelona. Profesionalmente ded\u00edcase ao desenvolvemento persoal, e ten unha empresa diso. Preside a Asociaci\u00f3n Catal\u00e1 de Coaching.\nObra.\nTraduci\u00f3ns.\nTen unha extensa carreira como tradutora ao espa\u00f1ol. Entre as obras que verqueu at\u00f3pase \"Little Women\", a novela de Louisa May Alcott.\nVida persoal.\nTen d\u00faas fillas e un fillo."}
{"id": "406887", "revid": "89787", "url": "https://gl.wikipedia.org/wiki?curid=406887", "title": "Terapeuta ocupacional", "text": "O terapeuta ocupacional \u00e9 o profesional sociosanitario que dirixe a s\u00faa actuaci\u00f3n a persoas que presentan unha discapacidade, de modo permanente ou temporal, impedido nas s\u00faas funci\u00f3ns f\u00edsicas ou mentais.\nObxectivo.\nO obxectivo da terapia ocupacional \u00e9 axudar ao paciente a mellorar a s\u00faa autonom\u00eda nas tarefas da vida diaria, e asistir e apoiar o seu desenvolvemento cara a unha vida independente, satisfactoria e produtiva. Segundo a Organizaci\u00f3n Mundial da Sa\u00fade (OMS) a terapia ocupacional def\u00ednese como o conxunto de t\u00e9cnicas, m\u00e9todos e actuaci\u00f3ns que, a trav\u00e9s de actividades aplicadas con fins terap\u00e9uticos, prev\u00e9n a enfermidade e mant\u00e9n a sa\u00fade, favorece a restauraci\u00f3n das funci\u00f3ns, cumpre as deficiencias incapacitantes e valora os supostos do comportamento e a s\u00faa significaci\u00f3n profunda para conseguir a maior independencia e reinserci\u00f3n pos\u00edbel do individuo en todos os seus aspectos: laboral, mental, f\u00edsico e social, promovendo o mantemento, desenvolvemento ou recuperaci\u00f3n da independencia da persoa.\nAlgunhas intervenci\u00f3ns com\u00fans dos terapeutas ocupacionais incl\u00faen axudar a nenos con discapacidades a participar na escola e en situaci\u00f3ns sociais, axudar \u00e1s persoas que se est\u00e1n recuperando de lesi\u00f3ns, e subministrar servizos para adultos maiores que est\u00e1n experimentando cambios cognitivos e f\u00edsicos.\nIntervenci\u00f3ns.\nAs intervenci\u00f3ns realizadas por terapeutas ocupacionais para conseguir maior grao de independencia nos usuarios incl\u00faen a rehabilitaci\u00f3n do d\u00e9ficit neuropsicol\u00f3xico (memoria, atenci\u00f3n e razoamento complexo), funci\u00f3n motora, funci\u00f3n sensitiva (visi\u00f3n, tacto e percepci\u00f3n) e relaci\u00f3ns interpersoais. O medio do tratamento implica xeralmente o uso das actividades \u00fatiles, que te\u00f1en certo significado e importancia na forma de vida dos pacientes (estas tam\u00e9n se chaman \"ocupaci\u00f3ns\" e incl\u00faen os h\u00e1bitos de comportamento asociados ao coidado dun mesmo e outros, traballo produtivo e ocio).\nOutra \u00e1rea de intervenci\u00f3n importante \u00e9 a adaptaci\u00f3n ao medio onde se desenvolve o usuario para maximizar a capacidade de independencia (tal como as adaptaci\u00f3ns e actividades de accesibilidade para usuarios en cadeira de rodas) ou para facilitar os comportamentos desexados (por exemplo, instalando sinais no medio onde se move o beneficiario para compensar a debilitaci\u00f3n da memoria).\nLugar de traballo.\nOs terapeutas ocupacionais poden traballar nun hospital, en residencias de maiores ou en centros de d\u00eda, centros de ocio, escolas, cl\u00ednicas de pacientes con ou sen internamento, centros de rehabilitaci\u00f3n psicosocial, centros especiais de emprego, centros ocupacionais, enclaves laborais, ortopedias, avaliando e adaptando as ocupaci\u00f3ns e postos de traballo en todo tipo de empresas, ou traballar na casa do usuario con tratamento a domicilio. Alg\u00fans terapeutas ocupacionais tam\u00e9n traballan na investigaci\u00f3n para determinar novas t\u00e9cnicas, clasificando a eficacia de servizos xa existentes e investigando outras \u00e1reas nas cales a terapia ocupacional puidera ser beneficiosa. Ademais, hai alg\u00fans papeis non tradicionais tales como consultar cos lexisladores e facer a modificaci\u00f3n casiera da accesibilidade e gravames ergon\u00f3micos dos ambientes do traballo que est\u00e1n empezando a calar con forza nas comunidades terap\u00e9uticas actuais.\nCentros de estudos de terapia ocupacional en Espa\u00f1a.\nO primeiro centro acad\u00e9mico en Espa\u00f1a para formar terapeutas ocupacionais foi a Escuela Nacional de Terapia Ocupacional (ENTO), fundada polo Dr. Ruiz, e creada por decreto do Ministerio da Gobernaci\u00f3n, aprobado polo Consello de Ministros (BOE n\u00ba 246 de outubro de 1964). O 27 de xu\u00f1o de 1967 apareceu no BOE n\u00ba 152 o Regulamento polo que dab\u00eda rexerse a ENTO, adscrita como filial da Escuela Nacional de Sanidad e gobernada por unha Xunta Reitora composta por un presidente, un vicepresidente, cinco vogais e un secretario. Desde un principio foi criterio da ENTO adaptar os seus programas aos que rexen na Federaci\u00f3n Mundial de Terapeutas Ocupacionales (WFOT), e manter contacto con dita federaci\u00f3n at\u00e9 a s\u00faa integraci\u00f3n definitiva nela (13 de agosto de 1970), adquirindo as\u00ed os seus t\u00edtulos, reco\u00f1ecemento e validez internacional.\nCoa Lei da Reforma Universitaria de 1990, os estudos de TO aparecen por fin reco\u00f1ecidos como t\u00edtulo universitario de nivel medio (BOE 20/10/1990). A primeira escola universitaria cr\u00e9ase na Universidade de Zaragoza, e a esta s\u00e9guena a Universidad Complutense de Madrid, a Escola da Cruz Roja de Terrasa e o CEU de Talavera de la Reina. En 1996 publ\u00edcase no BOE o Decreto que regula a validaci\u00f3n de t\u00edtulos obtidos na antiga ENTO polo de Grao.\nNa actualidade numerosas universidades espa\u00f1olas ofrecen o Grao en terapia ocupacional, entre elas a Facultade de Ciencias da Sa\u00fade da Universidade da Coru\u00f1a."}
{"id": "406889", "revid": "72012", "url": "https://gl.wikipedia.org/wiki?curid=406889", "title": "Terapia Ocupacional", "text": ""}
{"id": "406890", "revid": "1131", "url": "https://gl.wikipedia.org/wiki?curid=406890", "title": "Facultade de Ciencias da Sa\u00fade da Coru\u00f1a", "text": "A Facultade de Ciencias da Sa\u00fade da Universidade da Coru\u00f1a creouse no ano 2001 (DOG de 12 de decembro de 2001), por transformaci\u00f3n da Escola Universitaria de Terapia Ocupacional.\nA s\u00faa sede est\u00e1 situada no Campus da Coru\u00f1a, no Hospital Mar\u00edtimo de Oza.\nCaracter\u00edsticas.\nA Facultade conta cun sistema de garant\u00eda interna de calidade (SGIC), con obxecto de favorecer a mellora continua das titulaci\u00f3ns impartidas, atendendo ao proceso dese\u00f1ado pola Axencia Nacional de Avaliaci\u00f3n da Calidade e Acreditaci\u00f3n (ANECA) e a Axencia para a Calidade do Sistema Universitario de Galicia (ACSUG). Nela incl\u00faese o Departamento de Medicina.\nOferta formativa.\nOs m\u00e1steres est\u00e1n dirixidos a profesionais do \u00e1mbito das Ciencias da sa\u00fade e a outras af\u00edns relacionadas coa asistencia e a investigaci\u00f3n sanitaria. Constit\u00faen o per\u00edodo de formaci\u00f3n dos Programas de Doutoramento en Ciencias da sa\u00fade adscritos ao Departamento de Medicina."}
{"id": "406892", "revid": "65337", "url": "https://gl.wikipedia.org/wiki?curid=406892", "title": "Moeda da Roma Antiga", "text": ""}
{"id": "406893", "revid": "65337", "url": "https://gl.wikipedia.org/wiki?curid=406893", "title": "Moeda romana", "text": ""}
{"id": "406894", "revid": "65337", "url": "https://gl.wikipedia.org/wiki?curid=406894", "title": "Moeda do Imperio Romano", "text": ""}
{"id": "406895", "revid": "65337", "url": "https://gl.wikipedia.org/wiki?curid=406895", "title": "Moeda da Rep\u00fablica Romana", "text": ""}
{"id": "406896", "revid": "89787", "url": "https://gl.wikipedia.org/wiki?curid=406896", "title": "Geodia", "text": "Geodia \u00e9 un x\u00e9nero de esponxas mari\u00f1as que pertencen \u00e1 familia Geodiidae, da cal \u00e9 o x\u00e9nero tipo.\nEste x\u00e9nero est\u00e1 caracterizado por ter unha alta densidade de esp\u00edculas sil\u00edceas. Os membros deste x\u00e9nero serven de alimento \u00e1s tartarugas mari\u00f1as carei."}
{"id": "406897", "revid": "25871", "url": "https://gl.wikipedia.org/wiki?curid=406897", "title": "Cellulomonas", "text": "Cellulomonas \u00e9 un x\u00e9nero de actinobacterias grampositivas con forma de bacilo. Unha das s\u00faas caracter\u00edsticas m\u00e1is distintivas \u00e9 a s\u00faa capacidade de degradar a celulosa, para o que usan encimas como a endoglucanase e a exoglucanase."}
{"id": "406898", "revid": "89787", "url": "https://gl.wikipedia.org/wiki?curid=406898", "title": "Lise", "text": "A lise (do grego antigo \u03bb\u03cd\u03c3\u03b9\u03c2 \"l\u00fdsis\" 'disoluci\u00f3n, liberaci\u00f3n' e este de \u03bb\u03cd\u03b5\u03b9\u03bd \"l\u00fdein\", 'desligar') \u00e9 a degradaci\u00f3n e rotura da membrana plasm\u00e1tica dunha c\u00e9lula, a mi\u00fado causada por mecanismos virais, encim\u00e1ticos ou osm\u00f3ticos (\u00e9 dicir, \"l\u00edticos\") que comprometen a s\u00faa integridade. O flu\u00eddo formado polo contido vertido por unha c\u00e9lula lisada denom\u00ednase \"lisado\". En laboratorios de biolox\u00eda molecular, bioqu\u00edmica e biolox\u00eda celular, os cultivos celulares poden ser sometidos a lise durante o proceso de purificar os seus compo\u00f1entes, como na purificaci\u00f3n de prote\u00ednas, extracci\u00f3n do ADN, extracci\u00f3n do ARN ou na purificaci\u00f3n de org\u00e1nulos.\nMoitas especies de bacterias sofren lise pola acci\u00f3n do encima lisozima, que se encontra na saliva animal, clara de ovo e outras secreci\u00f3ns. Os encimas l\u00edticos dos fagos (lisinas) producidos durante a infecci\u00f3n dos bacteri\u00f3fagos son responsables da capacidade que te\u00f1en estes virus de lisar c\u00e9lulas bacterianas. A penicilina e os antibi\u00f3ticos \u03b2-lact\u00e1micos relacionados causan a morte das bacterias por medio de lise mediada por encimas que ocorre porque o f\u00e1rmaco causa que a bacteria forme unha parede celular defectuosa. Se a parede celular se perdeu completamente, a bacteria denominase protoplasto cando se utilizou a penicilina contra bacterias grampositivas e esferoplasto cando se usa contra gramnegativas.\nNa c\u00e9lla animal a membrana \u00e9 a \u00fanica barreira, pero en plantas e bacterias a membrana est\u00e1 rodedada por unha parede celular resistente, que lle d\u00e1 forma e rixidez \u00e1s c\u00e9lulas, protex\u00e9ndoas tam\u00e9n, en parte, da lise.\nA t\u00e9cnica escollida para a rotura celular ten que considerar a orixe do tecido para avaliar a s\u00faa facilidade ou dificultade de destruci\u00f3n. Ademais o m\u00e9todo debe ser compatible coa cantidade de material que ser\u00e1 procesado e as aplicaci\u00f3ns que se lle pretencden dar a este.\nCit\u00f3lise.\nA cit\u00f3lise ocorre cando a c\u00e9lula explota debido a un desequilibrio osm\u00f3tico que causa que un exceso de auga entre na c\u00e9lula.\nA cit\u00f3lise pode ser evitada por diversos mecanismos, como a posesi\u00f3n de vac\u00faolos contr\u00e1ctiles como os dalg\u00fans paramecios, que bombean a auga rapidamente f\u00f3ra da c\u00e9lula. A cit\u00f3lise non ocorre baixo as condici\u00f3ns normais en c\u00e9lulas de plantas porque as c\u00e9lulas de plantas te\u00f1en unha forte parede celular que resiste a presi\u00f3n osm\u00f3tica ou presi\u00f3n de turxencia, o que as protexe evitando a cit\u00f3lise.\nOnc\u00f3lise.\nA onc\u00f3lise \u00e9 a destruci\u00f3n das c\u00e9lulas neopl\u00e1sticas dun tumor.\nO termo tam\u00e9n se usa para indicar a reduci\u00f3n dun inchamento.\nPlasm\u00f3lise.\nA plasm\u00f3lise \u00e9 a contracci\u00f3n da c\u00e9lula debido \u00e1 perda de auga causada pola osmose. Na c\u00e9lula vexetal esta contracci\u00f3n prod\u00facese dentro da parede celular. Nun ambiente hipert\u00f3nico, a membrana da c\u00e9lula vexetal desp\u00e9gase da parede, a c\u00e9lula perde auga e, por tanto, volume, encoll\u00e9ndose e o vac\u00faolo colapsa, a\u00ednda que a parede mant\u00e9n a forma externa da c\u00e9lula. Estas c\u00e9lulas finalmente dexeneran e morren a non ser que volva entrar auga na c\u00e9lula se as condici\u00f3ns osm\u00f3ticas cambian. Non obstante, a\u00ednda que a c\u00e9lula perda volume, a integridade da membrana mantense, a diferenza da lise convencional.\nO proceso similar de encollemento celular na c\u00e9lula animal (que carece de parede) ch\u00e1mase crenaci\u00f3n.\nResposta inmunitaria.\nNa resosta inmunitaria a lise pode ser mediada por linfocitos que expresan na s\u00faa superficie receptores como o TCR da c\u00e9lula T, que se unen ao complexo ant\u00edxeno-mol\u00e9cula do complexo maior de histocompatibilidade I, e posteriormente segregan linfocinas e perforinas, as cales producen canais i\u00f3nicos na c\u00e9lula infectada ou neopl\u00e1stica e ent\u00f3n c\u00e1usanlle a lise e morte. Os TCR dos linfocitos T reco\u00f1ecen os ant\u00edxenos nas c\u00e9lulas h\u00f3spede infectadas por virus ou naquelas c\u00e9lulas que sufriron transformaci\u00f3n neopl\u00e1sica (tumoral).\nAdemais, descubriuse que a hemoglobina dos eritrocitos libera radicais libres en resposta a pat\u00f3xenos cando son lisados por eles. Isto pode danar os pat\u00f3xenos.\nAplicaci\u00f3ns.\nA lise cellar util\u00edzase nos laboratorios para romper as c\u00e9lulas, liberar o seu contido e purificar ou estudar os seus compo\u00f1entes. A lise no laboratorio pode verse afectada por encimas ou deterxentes ou outros axentes caotr\u00f3picos. A disrupci\u00f3n mec\u00e1nica das membranas celulares, como a realizada por repetidas conxelaci\u00f3ns e desconxelaci\u00f3ns, sonicaci\u00f3n, presi\u00f3n, ou filtraci\u00f3n pode tam\u00e9n denominarse lise. Moitos experimentos de laboratorios son sensibles \u00e1 elecci\u00f3n que se faga do mecanismo de lise; a mi\u00fado \u00e9 desexable evitar forzas de cizalla mec\u00e1nicas que desnaturalizar\u00edan ou degradar\u00edan macromol\u00e9culas sensibles, como as prote\u00ednas e ADN, e diferentes tipos de deterxentes poden dar diferentes resultados. A soluci\u00f3n non procesada inmediatamente despois da lise, pero antes de calquera paso de extracci\u00f3n ulterior denom\u00ednase xeralmente \"lisado cru\".\nPor exemplo, a lise util\u00edzase nas t\u00e9cnicas de western blot e Southern blot para analizar a composici\u00f3n de prote\u00ednas, l\u00edpidos e \u00e1cidos nucleicos espec\u00edficos individualmente ou como complexos. Dependendo do deterxente usado, l\u00edsanse todas ou algunhas membranas. Por exemplo, se s\u00f3 se lisa a membrana plasm\u00e1tica ent\u00f3n pode usarse un gradiente de centrifugaci\u00f3n para recoller certos org\u00e1nulos. A lise tam\u00e9n se utiliza para a purificaci\u00f3n de prote\u00ednas, e extracci\u00f3n de ADN e de ARN."}
{"id": "406899", "revid": "98629", "url": "https://gl.wikipedia.org/wiki?curid=406899", "title": "Lloyd Ruby", "text": "Lloyd Ruby, nado en Wichita Falls (Texas) o 12 de xaneiro de 1928 e finado na mesma cidade o 23 de marzo de 2009 foi un piloto de automobilismo estadounidense.\nTraxectoria.\nRuby competiu na serie USAC Championship Car nas tempadas de 1958-1977, comezou 177 carreiras, inclu\u00edndo as 500 Millas de Indian\u00e1polis de 1960 a 1977. Logrou finalizar 88 veces no top ten e 7 vitorias. O seu mellor resultado na Indy foi terceiro en 1964. En 1966 liderou a Indy 500 durante 68 voltas.\nRuby tam\u00e9n logrou vitorias nas carreiras de resistencia nas 24 horas de Daytona (1965-1966), ambas veces asociado con Ken Miles. Ruby e Miles se uniron para ga\u00f1ar as 12 Horas de Sebring de 1966 e o World Sportscar Championship de 1966. Ruby ti\u00f1a pensado pilotar nas 24 Horas de Le Mans, pero viuse obrigado a retirarse debido a lesi\u00f3ns na columna que sufriu nun accidente a\u00e9reo. Un ano m\u00e1is tarde, uniuse a Denny Hulme nun Ford GT 40 Mk IV para as 24 Horas de Le Mans de 1967. Ruby desempe\u00f1ou un papel clave no programa GT40 da Ford Motor Company a mediados dos anos 60. Tam\u00e9n participou no Gran Premio dos Estados Unidos de 1961.\n500 Millas de Indian\u00e1polis.\nA pesar dunha carreira chea de \u00e9xitos, Ruby \u00e9 probablemente o m\u00e1is recordado polas s\u00faas moitas desgrazas nas 500 Millas de Indian\u00e1polis. A s\u00faa biograf\u00eda, escrita por Ted Buss no 2000, titulouse:\n\"Lloyd Ruby: The Greatest Driver Never to Win the Indy 500\". Ruby liderou a carreira en cinco anos diferentes, por un total de 126 voltas. Con todo, o seu mellor final en Indian\u00e1polis foi s\u00f3 terceiro en 1964. O seu outro top cinco na Indy foi en 1968. En 1991 incorpor\u00e1rono ao Auto Racing Hall of Fame.\nQuizais a loita m\u00e1is dura de Ruby contra a mala sorte na Indy foi en 1969. Co l\u00edder da carreira Mario Andretti experimentando problemas de quecemento, Ruby estaba en boa posici\u00f3n para lograr unha vitoria. Durante unha parada en boxes a media carreira, un membro do equipo indicou a Ruby para que sa\u00edse demasiado pronto. O boquerel de recarga a\u00ednda estaba enganchado no tanque na aleta esquerda do autom\u00f3bil, e cando Ruby soltou o embrague, o coche sa\u00edu disparado. A boquilla rompeu e fixo un buraco no tanque de gasolina, terminando acarreira de Ruby.\nMorte.\nMorreu no 2009 aos 81 anos na s\u00faa cidade natal de Wichita Falls, Texas.\nResumo das carreiras no Campionato do Mundo.\nAs 500 Millas de Indian\u00e1polis formaron parte do Campionato do Mundo da FIA entre 1950 e 1960. Os pilotos que competiron na Indy durante eses anos lograron puntos e participaron no Campionato do Mundo. Lloyd Ruby participou en 2 carreiras do campionato mundial: as 500 Millas de Indian\u00e1polis de 1960 e o Gran Premio dos Estados Unidos de 1961. Non logrou puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406901", "revid": "1131", "url": "https://gl.wikipedia.org/wiki?curid=406901", "title": "Galiza, Estoril", "text": "Galiza \u00e9 unha aldea localizada na uni\u00f3n das fregues\u00edas de Cascais e Estoril, no distrito e \u00e1rea metropolitana de Lisboa, Portugal. Incl\u00fae os sitios do Monte Leite, Bairro Novo do Pinhal e Alto dos Gaios.\nLimita a norte coa localidade de Pau Gordo, a nacente coa Alapraia, a sur con S\u00e3o Jo\u00e3o do Estoril e a po\u00f1ente co Estoril. A pesar da s\u00faa antiguidade, a notoriedade e desenvolvemento de S\u00e3o Jo\u00e3o do Estoril levan a que, na actualidade, se incl\u00faa xeograficamente mentres parte desta localidade.\nToponimia.\nRecibe o seu nome, \u00e1 semellanza doutras localidades portuguesas, por ser poboada orixinalmente por galegos.\nHistoria.\nPertenceu ata 1915 \u00e1 fregues\u00eda de Alcabideche, sendo desanexada desta para formar a nova fregues\u00eda do Estoril.\nNa aldea celebrouse, en 1957, o V Congreso do Partido Comunista Portugu\u00e9s, que aprobou o primeiro programa e estatutos do partido e recibiu sa\u00fados doutros partidos comunistas."}
{"id": "406902", "revid": "55340", "url": "https://gl.wikipedia.org/wiki?curid=406902", "title": "Oswald Karch", "text": "Oswald Karch, nado en Ludwigshafen o 6 de marzo de 1917 e finado en Mannheim o 28 de xaneiro de 2009, foi un ex-piloto de automobilismo alem\u00e1n.\nTraxectoria.\nParticipou nun Gran Premio de F\u00f3rmula Un, o Gran Premio de Alema\u00f1a de 1953. Retirouse da carreira, sen lograr puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406904", "revid": "785", "url": "https://gl.wikipedia.org/wiki?curid=406904", "title": "Ribeira da Cadaveira", "text": "A ribeira da Cadaveira \u00e9 un pequeno curso de auga costeiro, encanado no seu treito final, que desauga na zona entre as praias da Poza e do Tamariz, en S\u00e3o Jo\u00e3o do Estoril. Est\u00e1 clasificada segundo a metodolox\u00eda do Instituto da Auga portugu\u00e9s como \u00abMoi Polu\u00edda\u00bb.\nO \u00e9timo \u00abcadaveira\u00bb ref\u00edrese a un terreo de c\u00e1davos, palabra de orixe galega que designa os paus de toxo queimados que ficaban en p\u00e9 tras unha queimada.\nA ribeira estaba no centro dunha dita popular na zona onde desembocaba:"}
{"id": "406906", "revid": "1505", "url": "https://gl.wikipedia.org/wiki?curid=406906", "title": "Lenda negra", "text": ""}
{"id": "406907", "revid": "1131", "url": "https://gl.wikipedia.org/wiki?curid=406907", "title": "Aeroporto de Novosibirsk-Tolmachevo", "text": "O aeroporto de Novosibirsk-Tolmachevo \u00e9 un aeroporto situado na cidade de Ob, a 16 quil\u00f3metros do centro de Novosibirsk, un centro industrial e cient\u00edfico en Siberia e a terceira cidade m\u00e1is grande de Rusia. Est\u00e1 operado por Novaport dende o ano 2011.\nO aeroporto ten d\u00faas pistas activas, unha gran terminal de pasaxeiros con d\u00faas secci\u00f3ns conectadas (a secci\u00f3n A para voos dom\u00e9sticos e a B para internacionais), d\u00faas terminais de carga e 61 posici\u00f3ns de estacionamento para avi\u00f3ns.\nO aeroporto est\u00e1 situado no medio da ruta entre algunhas importantes cidades de Asia Oriental e Europa, o que o fai atractivo para aeroli\u00f1as de carga que o usan para paradas de repostaxe. Serve tam\u00e9n como un aeroporto de desv\u00edo para a ruta polar 1.\nTolmachevo \u00e9 o aeroporto m\u00e1is concorrido de Siberia e o oitavo de Rusia. No ano 2017 pasaron polas s\u00faas instalaci\u00f3ns un total de 5 007 302 pasaxeiros e manexou 29 441 toneladas de carga."}
{"id": "406908", "revid": "1131", "url": "https://gl.wikipedia.org/wiki?curid=406908", "title": "Aeroporto de Louisville", "text": "O Aeroporto internacional de Louisville \u00e9 un aeroporto p\u00fablico e militar situado na cidade estadounidense de Louisville, Kentucky. O seu c\u00f3digo IATA, SDF, est\u00e1 baseado no seu anterior nome, \"Standiford Field\". A\u00ednda que no presente non ten voos internacionas de pasaxeiros regulares, \u00e9 un porto de entrada e opera gran cantidade de voos de carga internacionais. \u00c9 o terceiro aeroporto m\u00e1is concorrido dos Estados Unidos en termos de carga e o s\u00e9timo do mundo.\nO aeroporto \u00e9 fogar de Worldport, o centro de conexi\u00f3ns mundial de UPS. A 123 \u00c1 de Carga da Garda A\u00e9rea Nacional de Kentucky opera avi\u00f3ns de transporte Lockheed C-130 Hercules dende a Base A\u00e9rea de Louisville, situada nas instalaci\u00f3ns do aeroporto."}
{"id": "406909", "revid": "89787", "url": "https://gl.wikipedia.org/wiki?curid=406909", "title": "Fiji Airways", "text": "Air Pacific Limited, comercializada como Fiji Airways (e anteriormente como Air Pacific), \u00e9 a aeroli\u00f1a nacional de Fidxi. Est\u00e1 baseada en Nadi ], e opera servizos internacionais e dom\u00e9sticos a 17 cidades de 10 pa\u00edses ao redor do oc\u00e9ano Pac\u00edfico. Fiji Airways transporta anualmente a case dous terzos dos visitantes do pa\u00eds.\nO primeiro voo comercial realizado como Fiji Airways foi no ano 1951, a\u00ednda que a orixe da aeroli\u00f1a rem\u00f3ntase a Katafaga Estates Ltd., formada en 1947. Despois de ser mercada por Qantas en 1958, Katafaga Estates foi reestruturada como aeroli\u00f1a rexional e rebautizada como Air Pacific. En maio de 2012 o CEO David Pflieger anunciou na parte final da s\u00faa exitosa recuperaci\u00f3n, a aeroli\u00f1a recuperar\u00eda o seu antigo nome e reforzar\u00eda o seu papel como aeroli\u00f1a nacional de Fidxi. O goberno do pa\u00eds pos\u00fae o 52% da compa\u00f1\u00eda e Qantas o 46%, estando o resto en mans dos gobernos de distintas illas naci\u00f3n do Pac\u00edfico.\nA aeroli\u00f1a vai substitu\u00edr cinco dos seus Boeing 737 m\u00e1is vellos polos novos 737 MAX 8 que ser\u00e1n entregados durante a partir do 2018. Dous dos novos aparellos ag\u00e1rdase que cheguen ese ano, e os seguintes durante 2019. Os avi\u00f3ns realizar\u00e1n servizos rexionais cara Australia, Nova Zelandia, Hawai, Kiribati, Samoa, as Illas Salom\u00f3n, Tonga e Vanuatu.\nFrota.\nEn novembro de 2017 frota de Fiji Airways estaba formada polos seguintes avi\u00f3ns:"}
{"id": "406911", "revid": "89787", "url": "https://gl.wikipedia.org/wiki?curid=406911", "title": "Stone Temple Pilots (\u00e1lbum de 2018)", "text": "Stone Temple Pilots \u00e9 o s\u00e9timo \u00e1lbum de estudio da banda estadounidense de rock alternativo Stone Temple Pilots, publicado o 16 de marzo de 2018 a trav\u00e9s do selo Atlantic Records. \u00c9 o seu segundo disco autot\u00edtulado consecutivo. \u00c9 o seu primeiro \u00e1lbum en contar co cantante Jeff Gutt, e o primeiro sen o seu hist\u00f3rico vocalista Scott Weiland, que morreu no ano 2015. O primeiro sinxelo, \"Meadow\", editouse o 15 de novembro de 2017. Un segundo sinxelo, \"Roll Me Under\", apareceu o 31 de xaneiro de 2018 para anunciar o lanzamento do disco e a xira da banda nese ano. O 22 de febreiro editouse un terceiro sinxelo, \"The Art of Letting Go\", e o 8 de marzo o cuarto, \"Never Enough\"."}
{"id": "406912", "revid": "89787", "url": "https://gl.wikipedia.org/wiki?curid=406912", "title": "A Chorus of Storytellers", "text": "A Chorus of Storytellers \u00e9 o quinto \u00e1lbum de estudio da banda estadounidense de post-rock The Album Leaf, publicado o 2 de febreiro de 2010 a trav\u00e9s do selo Sub Pop.\nO \u00e1lbum gravono Ryan Hadlock en febreiro de 2009 no Bear Creek Studio, nas af\u00f3ras de Seattle. Foi mesturado en Reikiavik por Birgir Jon Birgisson no mes de xu\u00f1o."}
{"id": "406916", "revid": "98629", "url": "https://gl.wikipedia.org/wiki?curid=406916", "title": "Johnny colleu o seu fusil", "text": "Johnny colleu o seu fusil (en ) \u00e9 un filme estadounidense antib\u00e9lico escrito e dirixido por Dalton Trumbo e protagonizado por Timothy Bottoms, Kathy Fields, Marsha Hunt, Jason Robards, Donald Sutherland e Diane Varsi. Bas\u00e9ase na novela hom\u00f3nima de Trumbo.\nA\u00ednda que tivo certo \u00e9xito no tempo da s\u00faa estrea, foi esquecido pouco despois polo gran p\u00fablico. A pesar de que se co\u00f1ece que Jimmy Carter esixiu aos membros do seu goberno que visen o filme pouco despois da s\u00faa elecci\u00f3n como gobernador de Xeorxia en 1971, o filme f\u00edxose m\u00e1is popular cando foi inclu\u00eddo no v\u00eddeo da canci\u00f3n \"One\", de Metallica, que acabou por converter \"Johnny colleu o seu fusil\" nun filme de culto. Os membros de Metallica compraron os dereitos do filme para poder seguir mostrando o videoclip sen pagar \"royalties\" adicionais.\nFoi emitido na TVG o 24 de marzo de 2018.\nArgumento.\nJoe Bonham (Timothy Bottoms), un soldado estadounidense novo ferido por un proxectil durante a primeira guerra mundial, xace na cama dun hospital. \u00c9 un amputado cu\u00e1druplo que tam\u00e9n perdeu os seus ollos, orellas, boca e nariz. Permanece consciente e capaz de razoar, mais as s\u00faas feridas fano prisioneiro no seu propio corpo. Mentres deriva entre a realidade e a fantas\u00eda, lembra a s\u00faa vida pasada coa s\u00faa familia e a s\u00faa moza (Kathy Fields). Tam\u00e9n establece un v\u00ednculo cunha enfermeira nova (Diane Varsi) que nota a s\u00faa situaci\u00f3n.\nJoe intenta comunicarse cos m\u00e9ditos mediante o c\u00f3digo Morse movendo a s\u00faa cabeza dicindo \"help\" (\"axuda\"). Desexa que o ex\u00e9rcito dos Estados Unidos o coloque nun cadaleito de cristal nun espect\u00e1culo de monstros (\"freak show\") para mostrar os horrores da guerra. Cando se lle di que o seu desexo \u00e9 imposible, responde pedindo a eutanasia, repetindo \"kill me\" (\"m\u00e1tenme\").\nFinalmente d\u00e1se de conta de que o ex\u00e9rcito non pode levar a cabo o seu desexo e que o deixar\u00e1 no estado de morte vivente. A s\u00faa enfermeira intenta practicarlle a eutanasia atoando o seu tubo respiratorio, pero o supervisor p\u00e1raa antes de que Joe faleza. Joe entende que nunca sair\u00e1 da s\u00faa trampa e d\u00e9ixano s\u00f3 repetindo \"SOS Help me\" (\"SOS, ax\u00fadenme\").\nProduci\u00f3n.\nO filme distingue entre a realidade de Joe e a fantas\u00eda con branco e negro para o hospital e cor para os seus so\u00f1os e lembranzas. Os seus so\u00f1os est\u00e1n inducidos polas drogas, como cando fala co seu pai morto e Xes\u00fas Cristo, coa cor saturada. Os seus recordos son nunha cor m\u00e1is clara, como na viaxe de pesca e a s\u00faa \u00faltima noite con Kareen. As feridas de Joe nunca se ven nas escenas do hospital: a s\u00faa cara est\u00e1 cuberta cunha m\u00e1scara e o seu corpo por sabas."}
{"id": "406918", "revid": "47401", "url": "https://gl.wikipedia.org/wiki?curid=406918", "title": "Johnny Got His Gun", "text": ""}
{"id": "406920", "revid": "89787", "url": "https://gl.wikipedia.org/wiki?curid=406920", "title": "Zoella", "text": "Zoe Elizabeth Sugg, nada en Brighton o 28 de marzo de 1990, \u00e9 unha blogueira de moda e beleza, YouTuber, e autora inglesa, m\u00e1is co\u00f1ecida polo nome da s\u00faa canle de YouTube, Zoella. A s\u00faa novela de debut, \"Girl Online\", foi lanzada en novembro de 2014 e rompeu marca de vendas na primeira semana do seu lanzamento.\nTraxectoria.\nSugg estaba a traballar como aprendiz nunha empresa de dese\u00f1o de interiores cando creou o seu blog \"Zoella\", en febreiro de 2009. A finais dese ano, xa ti\u00f1a mil seguidores e en setembro de 2015 recibira m\u00e1is de 540 mill\u00f3ns de visitas totais. Os tips de moda, beleza, estilos de vida e o \u00e9xito do blog, lev\u00e1rona a subir v\u00eddeos \u00e1 s\u00faa canle de YouTube en 2009.\nEn 2013, Sugg foi nomeada como unha das embaixadoras do Servizo de Cidad\u00e1n Nacional, axudando a promover o servizo da mocidade recentemente lanzado. Ao ano seguinte foi nomeada como a primeira \"Embaixadora Dixital\" para a mente, a organizaci\u00f3n ben\u00e9fica de sa\u00fade mental.\nYouTube.\nA s\u00faa canle principal chamado \"Zoella\", mostra principalmente v\u00eddeos de moda e beleza. A s\u00faa segunda canle, MoreZoella, cont\u00e9n maioritariamente vlogs onde mostra os seus espectadores que fai no seu d\u00eda. Sugg fixo moitas colaboraci\u00f3ns na s\u00faa canle Zoella con outro YouTubers, inclu\u00edndo: Louise Pentland, Tanya Burr, Alfie Deyes, Tyler Oakley, Troye Sivan, Grace Helbig, entre outros.\nEn decembro de 2014 Sugg foi criticada por filmar mentres conduc\u00eda no seu coche. Un membro da Polic\u00eda Metropolitana dixo \"Poder\u00eda matar a algu\u00e9n. Como pode algu\u00e9n que ten os seus ollos na estrada por esa cantidade de tempo deter o control completo dun veh\u00edculo?\" O portavoz de Sugg declarou que \"no momento da filmaci\u00f3n o tr\u00e1fico era m\u00ednimo e que na maior\u00eda da duraci\u00f3n do v\u00eddeo o veh\u00edculo atop\u00e1base estacionado\".\nNovelas.\nSugg asinou un contrato de dous libros con Penguin Books en 2014. Os dereitos editoriais norteamericanos estiveron adquiridos por Atria.\nA novela debut de Zoella, \"Girl Online\", foi lanzada o 25 de novembro de 2014. O libro est\u00e1 dirixido a un p\u00fablico xuvenil e conta a historia dunha moza de 15 anos, quen \u00e9 unha bloguera an\u00f3nima e que pasa cando a s\u00faa blog v\u00f3lvese viral. A pesar de que moitos consideran que o libro \u00e9 unha novela baseada na vida de Zoella, Sugg declarou que o libro non \u00e9 \"de ning\u00fan modo autobiogr\u00e1fico\".\nPenguin declarou que \"Sugg non escribiu \"Girl Online\" pola s\u00faa conta\", declarando que\"traballou cun equipo editorial de expertos para axudala a dar vida aos seus personaxes e experiencias nunha historia conmovedora e convincente\".\nUnha secuela, Girl Online: On Tour, foi lanzada o 20 de outubro de 2015.\nM\u00fasica.\nSugg presentou no 2014 un single chamado \"Do They Know It's Christmas?\" como parte de Band Aid 30. A recadaci\u00f3n do di\u00f1eiro foi doada aos afectados pola epidemia do virus \u00e9bola en \u00c1frica Occidental.\nZoella Beauty.\nSugg lanzou unha gama de produtos de beleza baixo o nome de \"Zoella Beauty\" en setembro de 2014.\nVida persoal.\nZoe Sugg \u00e9 a irm\u00e1 m\u00e1is vella de Joe Sugg, que tam\u00e9n \u00e9 un blogueiro e personalidade de internet co\u00f1ecido como ThatcherJoe. Creceu en Lacock, Wiltshire, onde asistiu a The Corsham School secondary school. Actualmente vive en Brighton. Zoe Sugg ten unha relaci\u00f3n con Alfie Deyes, personalidade de YouTube co\u00f1ecido como PointlessBlog."}
{"id": "406921", "revid": "98629", "url": "https://gl.wikipedia.org/wiki?curid=406921", "title": "Joe Sugg", "text": "Joseph Graham \"Joe\" Sugg, nado en Wiltshire o 8 de setembro de 1991, \u00e9 un youtuber e escritor brit\u00e1nico, co\u00f1ecido polas s\u00faas canles de YouTube, \"ThatcherJoe\", \"ThatcherJoeVlogs\" e \"ThatcherJoeGames\".\nTraxectoria.\nFillo de Tracey e Graham Sugg, \u00e9 irm\u00e1n m\u00e1is novo da tam\u00e9n youtuber Zoe Sugg, co\u00f1ecida en YouTube como Zoella. Sugg traballou colocando tellados de palla, ademais da s\u00faa carreira en Youtube. Desde 2014 at\u00e9 principios de 2016, Sugg viviu nun apartamento en Londres xunto ao seu amigo e tam\u00e9n \"youtuber\" Caspar Lee. \nSugg creou a s\u00faa canle \"ThatcherJoe\" en novembro de 2011, e desde febreiro de 2016 conta con m\u00e1is de 6,1 mill\u00f3ns de subscritores e m\u00e1is de 592 mill\u00f3ns de reproduci\u00f3ns. Os seus v\u00eddeos consisten en desaf\u00edos, bromas, e imitaci\u00f3ns. Sugg tam\u00e9n creou \"YouTuber Innuendo Bingo\", similar a un segmento da BBC Radio 1, e m\u00e1is tarde foi convidado a participar no segmento da BBC Radio 1.\nM\u00fasica.\nSugg formou parte do proxecto 'YouTube Boyband', o cal recadou di\u00f1eiro para C\u00f3mic Relief e foi presentado por \"The Guardian\". No 2014, Sugg tam\u00e9n participou no single \u00abDo They Know It's Christmas?\u00bb como parte do supergrupo de caridade \"Band Aid 30\", nunha recadaci\u00f3n de di\u00f1eiro para a epidemia do virus \u00c9bola en \u00c1frica Occidental.\nCine.\nEn 2015, Sugg, xunto con Lee, realizou un cameo de voz na versi\u00f3n brit\u00e1nica da pel\u00edcula c\u00f3mica Bob Esponxa: Un heroe fose da auga, como unha das gaivotas. O 23 de novembro de 2015 sa\u00edu \u00e1 venda a s\u00faa pel\u00edcula \"Joe and Caspar Hit the Road\", protagonizada por Caspar Lee e por el, e cuxa premier mundial foi o 22 de novembro en Londres"}
{"id": "406922", "revid": "25871", "url": "https://gl.wikipedia.org/wiki?curid=406922", "title": "Bandeira das Illas Malvinas", "text": "A bandeira das Illas Malvinas foi adoptada o 25 de xaneiro de 1999 e consiste nun pavill\u00f3n azul coa bandeira do Reino Unido no cant\u00f3n (esquina superior esquerda) e o escudo do territorio brit\u00e1nico de ultramar superposto.\nHistoria e uso.\nA primeira bandeira das Malvinas adoptouse en 1876 e consist\u00eda nun pavill\u00f3n azul co antigo escudo das illas superpostos. O escudo (e polo tanto a bandeira) modificouse o 16 de outubro de 1925. \nO primeiro escudo era un selo que consist\u00eda nunha imaxe do HMS \"Hebe\" (que levou a moitos dos primeiros colonos brit\u00e1nicos \u00e1s illas, entre eles Richard Moody, na d\u00e9cada de 1840) no estreito de San Carlos, pasado por alto por un touro (representando \u00f3 gando salvaxe que outrora vagaba polas illas). un novo estandarte das illas foi presentado o 16 de outubro de 1925, dividido diagonalmente, contando co \"Desire\" con fondo azul e un lobo mari\u00f1o en fondo dourado, co lema das illas. Este escudo de armas m\u00e1is tarde substitu\u00edu a imaxe do touro e o barco na bandeira.\nO 29 de setembro de 1948, a bandeira foi actualizada para inclu\u00edr o escudo actual superposto sobre un disco branco. En 1999, o tama\u00f1o do escudo aumentou e o disco branco foi eliminado para crear a bandeira actual."}
{"id": "406923", "revid": "1131", "url": "https://gl.wikipedia.org/wiki?curid=406923", "title": "Sens\u014d-ji", "text": "Sens\u014d-ji \u00e9 un popular templo budista situado no distrito de Asakusa (\u6d45\u8349), Toquio. Outros nomes polo o que \u00e9 co\u00f1ecido son o Templo de Asakusa Kannon (pola devoci\u00f3n \u00e1 deusa Kannon) ou, simplemente, Templo de Asakusa. A s\u00faa gran popularidade como atracci\u00f3n tur\u00edstica ven derivada do seu xigantesco Ch\u014dchin presidindo a entrada exterior.\nO templo.\nO templo pos\u00fae unha porta exterior que \u00e9 co\u00f1ecida como a \u201cporta do trono\u201d, en xapon\u00e9s KaminariMon (\u96f7\u9580 \u2013 s\u00edmbolos que podemos ler no Ch\u014dchin) que nos d\u00e1 a entrada \u00e1 Nakamise-d\u014dri (\u4ef2\u898b\u4e16\u901a\u308a), un corredor de tendas (maiormente adicadas aos souvenirs e \u00e1 alimentaci\u00f3n) antes de desembocar no propio templo, conformado por : a porta interior (H\u014dz\u014dmon), as edificaci\u00f3ns adxuntas (para ler a fortuna, comprar amuletos ou purificarse), unha pagoda de cinco niveis e o altar principal, lugar onde se realizan maiormente os rezos.\nEste \u00e9 o templo onde se acolle a festividade de Sanja Matsuri , un dos m\u00e1is importantes de Toquio. "}
{"id": "406925", "revid": "88215", "url": "https://gl.wikipedia.org/wiki?curid=406925", "title": "Patricia de Lorenzo", "text": "Patricia de Lorenzo Gonz\u00e1lez, nada na Coru\u00f1a en 1971, \u00e9 unha actriz, cantante e actriz de dobraxe galega. \nDesde 1994 forma parte da compa\u00f1\u00eda de teatro Ch\u00e9vere. Como cantante formou parte do grupo de canto \"a capella\" Os Trist\u00e1ns e de La Tirana en 2009. En 2020 recibiu o Premio Mestre Mateo \u00e1 mellor actriz polo seu papel protagonista no filme \"Eroski Para\u00edso\" de Jorge Coira."}
{"id": "406926", "revid": "89787", "url": "https://gl.wikipedia.org/wiki?curid=406926", "title": "Inmunofluorescencia", "text": "A inmunofluorescencia \u00e9 unha t\u00e9cnica usada en microscop\u00eda \u00f3ptica con microscopio de fluorescencia, que se aplica principalmente a mostras microbiol\u00f3xicas. Esta t\u00e9cnica usa a especificidade dos anticorpos co seu ant\u00edxeno para dirixir tinguiduras fluorescentes a biomol\u00e9culas diana espec\u00edficas que se encontran dentro da c\u00e9lula, o que permite a visualizaci\u00f3n da distribuci\u00f3n da mol\u00e9cula diana pola mostra. A rexi\u00f3n espec\u00edfica que reco\u00f1ece un anticorpo sobre un ant\u00edxeno denom\u00ednase ep\u00edtopo. Houbo que facer grandes esforzos para po\u00f1er a punto o mapado de ep\u00edtopos, xa que moitos anticorpos poden unirse ao mesmo ep\u00edtopo e o grao de uni\u00f3n entre anticorpos que reco\u00f1ecen o mesmo ep\u00edtopo pode variar. Adicionalmente, a uni\u00f3n dun fluor\u00f3foro ao anticorpo non pode interferir coa especificidade inmunol\u00f3xica do anticorpo ou a capacidade de uni\u00f3n ao seu ant\u00edxeno. A inmunofluorescencia \u00e9 un exemplo moi utilizado de inmunotinguidura (uso de anticorpos para marcar prote\u00ednas) e \u00e9 un exemplo espec\u00edfico de inmunohistoqu\u00edmica (uso da relaci\u00f3n anticorpo-ant\u00edxeno nos tecidos). Esta t\u00e9cnica fai uso principalmente de fluor\u00f3foros para visualizar a localizaci\u00f3n dos anticorpos.\nA inmunofluorescencia pode utilizarse en cortes de tecidos, li\u00f1as celulares cultivadas ou c\u00e9lulas individuais, e pode servir para analizar a distribuci\u00f3n de prote\u00ednas, glicanos e pequenas mol\u00e9culas biol\u00f3xicas e non bioloxicas. Esta t\u00e9cnica pode incluso utilizarse para visualizar estruturas como os filamentos intermedios do citoesqueleto. Se a\u00ednda non se determinou a topolox\u00eda dunha membrana plasm\u00e1tica, pode utilizarse a inserci\u00f3n de ep\u00edtopos nas prote\u00ednas en conxunci\u00f3n coa inmunofluorescencia para determinar estruturas. A inmunofluorescencia pode usarse tam\u00e9n como m\u00e9todo \"semicuantitativo\" para estudar os niveis e padr\u00f3ns de localizaci\u00f3n da metilaci\u00f3n do ADN, pero \u00e9 un m\u00e9todo que require m\u00e1is tempo que os m\u00e9todos verdadeiramente cuantitativos e hai certa subxectividade na an\u00e1lise dos niveis de metilaci\u00f3n. A inmunofluorescencia pode aplicarse en combinaci\u00f3n con outros m\u00e9todos de marcaxe fluorescente que non usan anticorpos, por exemplo, o DAPI para etiquetar o ADN. Para a an\u00e1lise de mostras de inmunofluorescencia poden utilizarse varios dese\u00f1os de microscopios; o m\u00e1is simple son o microscopio de epifluorescencia e o microscopio confocal. Disponse tam\u00e9n de varios dese\u00f1os de microscopio de super-resoluci\u00f3n igualmente \u00fatiles nos estudos de inmunofluorescencia.\nTipos.\nPreparaci\u00f3n da fluorescencia.\nPara producir anticorpos etiquetados con fluorocromo, debe conxugarse (\"etiquetaxe ou marcaxe\") un fluorocromo co anticorpo. Igualmente, un ant\u00edxeno pode conxugarse tam\u00e9n co anticorpo cunha sonda fluorescente nunha t\u00e9cnica chamada t\u00e9cnica do ant\u00edxeno fluorescente. Os procedementos de marcaxe fluorescente poden aplicarse tanto a ant\u00edxenos fixados no citoplasma coma a ant\u00edxenos da superficie celular de c\u00e9lulas vivas, o que se chama \"inmunofluorescencia de membrana\". Tam\u00e9n \u00e9 posible etiquetar o complemento do complexo ant\u00edxeno-anticorpo cunha sonda de fluorescencia. Ademais dos elementos aos cales est\u00e1n unidos as sondas de fluorescencia, hai d\u00faas clases xerais de t\u00e9cnicas de inmunofluorescencia: primaria (ou directa) e secundaria (ou indirecta). As seguintes descrici\u00f3ns c\u00e9ntranse principalmente nesas clases en termos de anticorpos conxugados.\nDistinguiremos, pois, d\u00faas clases de t\u00e9cnicas de inmunofluorescencia: directa (ou primaria) e indirecta (ou secundaria).\nDirecta ou primaria.\nA inmunofluorescencia directa ou primaria usa un s\u00f3 anticorpo, primario, quimicamente ligado a un fluor\u00f3foro. O anticorpo primario reco\u00f1ece a mol\u00e9cula diana (ant\u00edxeno) e \u00fanese a unha rexi\u00f3n espec\u00edfica chamada ep\u00edtopo. O fluor\u00f3foro unido pode ser detectado por microscop\u00eda fluorescente, a cal, dependendo do mensaxeiro usado, emitir\u00e1 ao ser excitado unha luz de lonxitude de onda espec\u00edfica. A inmunofluorescencia directa, a\u00ednda que algo menos com\u00fan, ten notables vantaxes sobre o procedemento indirecto ou secundario. A uni\u00f3n directa do mensaxeiro ao anticorpo reduce o n\u00famero de pasos no procedemento, aforrando tempo e reducindo o sinal de fondo non espec\u00edfico. Isto tam\u00e9n limita a posibilidade de reactividade cruzada do anticorpo e posibles erros durante o proceso.\nPor\u00e9n, hai algunhas desvantaxes neste m\u00e9todo. Como o n\u00famero de mol\u00e9culas fluorescentes que pode estar unido a un anticorpo primario \u00e9 limitado, a inmunofluorescencia directa \u00e9 substancialmente menos sensible que a indirecta e pode orixinar falsos negativos. A inmunoflorescencia directa tam\u00e9n require o uso de moita m\u00e1is cantidade de anticorpo primario, o cal \u00e9 extremadamente caro.\nIndirecta ou secundaria.\nA inmunofluorescencia indirecta ou secundaria utiliza dous anticorpos; o primeiro anticorpo non etiquetado (primario) \u00fanese especificamente \u00e1 mol\u00e9cula diana, e o anticorpo secundario, que leva o fluor\u00f3foro, reco\u00f1ece o anticorpo primario e \u00fanese a el. Poden unirse m\u00faltiples anticorpos secundarios a un s\u00f3 anticorpo primario. Isto proporciona unha amplificaci\u00f3n do sinal ao incrementar o n\u00famero de mol\u00e9culas de fluor\u00f3foros por ant\u00edxeno. Este protocolo \u00e9 m\u00e1is complexo e leva moito m\u00e1is tempo que o protocolo directo ou primario explicado antes, pero permite m\u00e1is flexibilidade porque pode utilizarse unha variedade de distintos anticorpos secundarios e as t\u00e9cnicas de detecci\u00f3n para un determinado anticorpo primario.\nEste protocolo \u00e9 posible porque un anticorpo consta de d\u00faas partes, unha rexi\u00f3n variable (que reco\u00f1ece o ant\u00edxeno) e unha rexi\u00f3n constante (que determina a estrutura da mol\u00e9cula do anticorpo). En realidade a mol\u00e9cula de anticorpo ten catro cadeas polipept\u00eddicas: d\u00faas cadeas pesadas e d\u00faas lixeiras. Un investigador pode xerar varios anticorpos primarios que reco\u00f1ecen varios ant\u00edxenos (te\u00f1en diferentes rexi\u00f3ns variables), pero que todos comparten a mesma rexi\u00f3n constante. Todos estes anticorpos poden, por tanto, ser reco\u00f1ecidos por un s\u00f3 anticorpo secundario. Isto aforra o custo de modificar os anticorpos primarios para que porten directamente o fluor\u00f3foro.\nX\u00e9ranse diferentes anticorpos primarios con diferentes rexi\u00f3ns constantes tipicamente estimulando a produci\u00f3n do anticorpo en diferentes especies. Por exemplo, poder\u00edase crear anticorpos primarios nunha cabra que reco\u00f1ecen varios ant\u00edxenos, e despois empregar anticorpos secundarios de coello acoplados \u00e1 tinguidura, que reco\u00f1ecen a rexi\u00f3n constante do anticorpo de cabra (anticorpos de \"coello anti-cabra\"). P\u00f3dese despois crear un segundo conxunto de anticorpos primarios nun rato que poder\u00edan ser reco\u00f1ecidos por un anticorpo secundario separado de \"burro anti-rato\". Isto permite a reutilizaci\u00f3n en m\u00faltiples experimentos dos dif\u00edciles de producir anticorpos acoplados a tinguidura.\nLimitaci\u00f3ns.\nComo ocorre coa maior\u00eda das t\u00e9cnicas florescentes, un problema significativo na inmunofluorescencia \u00e9 o fotoblanqueo (\"photobleaching\"). A perda de actividade causada polo fotoblanqueo pode ser controlada reducindo ou limitando a intensidade ou a duraci\u00f3n temporal da exposici\u00f3n \u00e1 luz, incrementando a concentraci\u00f3n dos fluor\u00f3foros ou empregando fluor\u00f3foros m\u00e1is robustos que te\u00f1en menor tendencia a blanquearse (por exemplo, Alexa Fluors, Seta Fluors ou DyLight Fluors). Alg\u00fans problemas que poden xurdir nesta t\u00e9cnica son a autofluorescencia, a fluorescencia espec\u00edfica non desexada superflua e a fluorescencia non espec\u00edfica. A autofluorescencia incl\u00fae a fluorescencia emitida desde o propio tecido ou c\u00e9lula mostra. A fluorescencia espec\u00edfica non desexada superflua aparece cando un ant\u00edxeno diana \u00e9 impuro e cont\u00e9n contaminantes antix\u00e9nicos (superfluos ou estra\u00f1os). A fluorescencia non espec\u00edfica implica a perda da especificidade dunha sonda debido ao fluor\u00f3foro, a partir da fixaci\u00f3n impropia ou a partir dun esp\u00e9cime desecado.\nA inmunofluorescencia s\u00f3 est\u00e1 limitada a c\u00e9lulas fixadas (\u00e9 dicir, mortas) cando estruturas do interior da c\u00e9lula te\u00f1en que ser visualizadas porque os anticorpos non penetran a trav\u00e9s da membrana plasm\u00e1tica cando reaccionan coas etiquetas florescentes. O material antix\u00e9nico debe ser fixado firmemente no sitio da s\u00faa localizaci\u00f3n natural dentro da c\u00e9lula. Os anticorpos intactos poden tam\u00e9n ser demasiado grandes para tinguir c\u00e9lulas cancerosas \"in vivo\". O seu tama\u00f1o ten como resultado unha lenta penetraci\u00f3n no tumor e vida media circulante longa. Investigouse no uso dos chamados diacorpos (\"diabodies\") para sortear esta limitaci\u00f3n. Como as prote\u00ednas do sobrenadante ou do exterior da membrana plasm\u00e1tica poden unirse aos anticorpos, isto permite tinguir c\u00e9lulas vivas. Dependendo do fixador que se use, as prote\u00ednas de interese poder\u00edan establecer enlaces cruzados entre elas e isto poder\u00eda ter como resultado sinais de falso positivo ou falso negativo debido a uni\u00f3ns non espec\u00edficas.\nUnha estratexia alternativa \u00e9 utilizar prote\u00ednas recombinantes que conte\u00f1en dominios de prote\u00edna fluorescente, por exemplo, a prote\u00edna fluorescente verde (GFP). O uso de ditas prote\u00ednas \"etiquetadas\" serve para a determinaci\u00f3n das s\u00faas localizaci\u00f3ns dentro da c\u00e9lula viva. A\u00ednda que isto parece ser unha alternativa elegante \u00e1 inmunofluorescencia, as c\u00e9lulas te\u00f1en que se transfectadas ou transducidas coa etiqueta GFP, e como consecuencia conv\u00e9rtense en organismos con risco de seguridade biol\u00f3xica 1 ou S1 (ou incluso un nivel superior), que requiren aplicar m\u00e1is estritos est\u00e1ndares de seguridade no laboratorio. Esta t\u00e9cnica implica a alteraci\u00f3n da informaci\u00f3n xen\u00e9tica das c\u00e9lulas.\nAvances.\nMoitas dos avances neste m\u00e9todo dependen das melloras nos microscopios de fluorescencia e os fluor\u00f3foros. Os m\u00e9todos de super-resoluci\u00f3n dependen da capacidade dun microscopio de producir unha resoluci\u00f3n por debaixo do l\u00edmite de Abbe (un l\u00edmite que ten a luz debido \u00e1 s\u00faa lonxitude de onda). Este l\u00edmite de difracci\u00f3n \u00e9 duns 200-300\u00a0nm na direcci\u00f3n lateral e de 500-700\u00a0nm na direcci\u00f3n axial. Este l\u00edmite \u00e9 comparable ou maior que algunhas estruturas da c\u00e9lula, e en consecuencia, este l\u00edmite impide determinar detalles da s\u00faa estrutura. A super-resoluci\u00f3n en fluorescencia, m\u00e1is especificamente, ref\u00edrese \u00e1 capacidade dun microscopio de impedir a fluorescencia simult\u00e1nea de fluor\u00f3foros adxacentes espectralmente id\u00e9nticos. Exemplos de m\u00e9todos de microscop\u00eda de fluorescencia de super-resoluci\u00f3n desenvolvidos recentemente son a microscop\u00eda de depleci\u00f3n de emisi\u00f3n estimulada (STED), a microscop\u00eda de iluminaci\u00f3n estruturada saturada (SSIM), a microscop\u00eda de localizaci\u00f3n de fotoactivaci\u00f3n de fluorescencia (FPALM), e a microscop\u00eda de reconstruci\u00f3n \u00f3ptica estoc\u00e1stica (STORM)."}
{"id": "406927", "revid": "140803", "url": "https://gl.wikipedia.org/wiki?curid=406927", "title": "Fisioterapia", "text": "A fisioterapia \u00e9 unha disciplina das ciencias da sa\u00fade que ofrece unha alternativa terap\u00e9utica non farmacol\u00f3xica para diagnosticar, previr e tratar s\u00edntomas de m\u00faltiplas doencias, tanto agudas como cr\u00f3nicas, por medio do exercicio terap\u00e9utico mediante a calor, o fr\u00edo, a luz, a auga, a electricidade, o movemento e t\u00e9cnicas manuais.\nO 6 de setembro de 1951 fundouse a organizaci\u00f3n World Physiotherapy, e en 1996 proclamouse esa data como o \"D\u00eda Mundial da Fisioterapia\". O obxectivo para o ano 2022 foi destacar o problema da artrose e o papel dos fisioterapeutas na prevenci\u00f3n e terap\u00e9utica da enfermidade .\nEtimolox\u00eda.\nO termo \"fisioterapia\" \u00e9 a adaptaci\u00f3n ao galego do lat\u00edn cient\u00edfico \"physiotherapia\", voz derivada dos voc\u00e1bulos do grego antigo \u03c6\u03cd\u03c3\u03b9\u03c2 \"ph\u00fdsis\", \"natureza\", e \u03b8\u03b5\u03c1\u03b1\u03c0\u03b5\u03af\u03b1 \"therap\u00e9ia\", \"tratamento\".\nFisioterapeuta.\nO fisioterapeuta \u00e9 un profesional sanitario con formaci\u00f3n universitaria e estudos terap\u00e9uticos. As s\u00faas competencias est\u00e1n recollidas na Lei de Ordenaci\u00f3n de Profesi\u00f3ns Sanitarias. Deben ter o t\u00edtulo de Grao en Fisioterapia (obtido despois de superar catro anos de estudo).\nDefinici\u00f3ns da OMS e da WCPT.\nA Organizaci\u00f3n Mundial da Sa\u00fade (OMS) definiu en 1958 a fisioterapia como: \"a ciencia do tratamento a trav\u00e9s de medios f\u00edsicos, exercicio terap\u00e9utico, masoterapia e electroterapia. \nAdemais, a fisioterapia incl\u00fae a execuci\u00f3n de probas el\u00e9ctricas e manuais para determinar o valor da afectaci\u00f3n e forza muscular, probas para determinar as capacidades funcionais, a amplitude do movemento articular e medidas da capacidade vital, as\u00ed como axudas diagn\u00f3sticas para o control da evoluci\u00f3n.\nPola s\u00faa parte, a Confederaci\u00f3n Mundial para a Fisioterapia (WCPT), en 1967, definiu a fisioterapia desde dous puntos de vista: \nCatacter\u00edsticas da fisioterapia.\nSegundo a Confederaci\u00f3n Mundial para a Fisioterapia, esta ten como obxectivo facilitar o desenvolvemento, mantemento e recuperaci\u00f3n da m\u00e1xima funcionalidade e mobilidade do individuo ou grupo de persoas a trav\u00e9s da s\u00faa vida.\nCaracter\u00edzase por buscar o desenvolvemento adecuado das funci\u00f3ns que producen os sistemas do corpo, onde o seu bo ou mal funcionamento repercute na cin\u00e9tica ou movemento corporal humano. \nInterv\u00e9n, mediante o emprego de t\u00e9cnicas cientificamente demostradas, cando o ser humano perdeu ou se encontra en risco de perder, ou alterar de forma temporal ou permanente, o adecuado movemento, e con iso as funci\u00f3ns f\u00edsicas. Sen esquecer o papel fundamental que ten a fisioterapia no \u00e1mbito da prevenci\u00f3n para o \u00f3ptimo estado xeral de sa\u00fade.\nEn conclusi\u00f3n, a fisioterapia non se pode limitar a un conxunto de procedementos ou t\u00e9cnicas. Debe ser un co\u00f1ecemento profundo do ser humano. Para iso \u00e9 fundamental tratar \u00e1s persoas na s\u00faa globalidade bio-psico-social pola estreita interrelaci\u00f3n entre estes tres \u00e1mbitos diferentes.\nMarco profesional.\nO fisioterapeuta \u00e9 un profesional que debe estar capacitado e autorizado para avaliar, examinar, diagnosticar e tratar as deficiencias, limitaci\u00f3ns funcionais e discapacidades dos seus pacientes e clientes. A Confederaci\u00f3n Mundial para a Fisioterapia (WCPT) recomenda fisioterapeutas que seguiran programas educativos baseados en estudos universitarios ou de nivel universitario, cun m\u00ednimo de catro anos, validados e acreditados. A formaci\u00f3n profesional prepara aos fisioterapeutas para seren profesionais aut\u00f3nomos capacitados para traballar en colaboraci\u00f3n con outros membros do equipo de sa\u00fade.\nO plan de estudos do fisioterapeuta incl\u00fae os co\u00f1ecementos e experiencias de aprendizaze nas ciencias cl\u00ednicas (por exemplo, o contido sobre os sistemas cardiovascular, end\u00f3crino, pulmonar, metab\u00f3lico, gastrointestinal, xenitourinario, musculoesquel\u00e9tico e neuromuscular, e das condici\u00f3ns m\u00e9dicas e cir\u00farxicas vistas con m\u00e1is frecuencia polo fisioterapeuta).\nOs plans de estudos para o Grao de Fisioterapia ademais incl\u00faen:\nA fisioterapia \u00e9 unha profesi\u00f3n libre, independente e aut\u00f3noma.\nCampo laboral.\nOs fisioterapeutas traballan en hospitais e cl\u00ednicas, e en colexios de educaci\u00f3n especial, residencias de anci\u00e1ns, ambulatorios e centros de investigaci\u00f3n, tanto en atenci\u00f3n primaria como especializada, cunha gran capacidade e independencia profesional, ao mesmo tempo que constit\u00faen un elemento esencial nos equipos multidisciplinares en sa\u00fade. As\u00ed mesmo, en gabinetes de exercicio libre, centros sanitarios, mutuas de accidentes de traballo ou de tr\u00e1fico, clubs deportivos, centros de d\u00eda, centros xeri\u00e1tricos, balnearios e \"spas\", asociaci\u00f3ns de enfermos, atenci\u00f3n domiciliaria, ximnasios e centros deportivos.\nTam\u00e9n se encontran fisioterapeutas docentes en universidades o en centros de formaci\u00f3n continuada.\nO mercado mostrou un r\u00e1pido crecemento nos \u00faltimos anos, pero as taxas de emprego e os salarios medios poden variar significativamente entre os diferentes pa\u00edses, estados, provincias ou rexi\u00f3ns.\nEn Galicia.\nNa Comunidade Aut\u00f3noma de Galicia hai d\u00faas universidades que ofertan dito grao:"}
{"id": "406928", "revid": "23204", "url": "https://gl.wikipedia.org/wiki?curid=406928", "title": "Escudo das Illas Malvinas", "text": "O\u00a0escudo das Illas Malvinas\u00a0foi oficialmente adoptado o\u00a029 de setembro de 1948. Consiste nun barco que representa \u00f3 \"Desire\", que segundo o Reino Unido foi o nav\u00edo co que o capit\u00e1n brit\u00e1nico John Davis descubriu as illas Malvinas en 1592. O lema \"Desire the Right\" (\u00abDesexa o xusto\u00bb), at\u00f3pase \u00f3 p\u00e9 e tam\u00e9n fai referencia \u00f3 nome do barco. Por \u00faltimo, o carneiro branco representa a cr\u00eda de ovellas, que sempre foi a principal actividade econ\u00f3mica das illas, e a herba verde est\u00e1 como mostra da vexetaci\u00f3n aut\u00f3ctona de tussok, existente en todo o arquip\u00e9lago."}
{"id": "406929", "revid": "98629", "url": "https://gl.wikipedia.org/wiki?curid=406929", "title": "Peter Ryan", "text": "Peter B. Ryan, nado en Filadelfia (Pensilvania, Estados Unidos) o 10 de xu\u00f1o de 1940 e finado en Par\u00eds o 2 de xullo de 1962, foi un piloto de automobilismo canadense. Tivo un breve paso pola F\u00f3rmula Un. Participou nun Gran Premio, o Gran Premio dos Estados Unidos de 1961 en Watkins Glen, terminando noveno. Non logrou puntos de campionato.\nTraxectoria.\nEra de Mont-Tremblant, no Quebec. Saltou \u00e1 fama como esquiador, ga\u00f1ando o campionato de baixada xuvenil da National Ski Association en Mount Rose, Nevada, en 1957. Inmediatamente despois da vitoria de Ryan, os estadounidenses protestaron, porque os canadenses non pod\u00edan ga\u00f1ar o campionato americano, mais a protesta non foi admitida. As s\u00faas perspectivas ol\u00edmpicas eran tales que xurdiu unha disputa en canto a que pa\u00eds deber\u00eda representar. Os estadounidenses afirmaron que \u00abnaceu nos Estados Unidos como o seu pai, o falecido Joseph P. Ryan e a s\u00faa nai\u00bb. Ryan expresou a s\u00faa preferencia polo equipo canadense: \"Pero se ben lle gustar\u00eda esquiar por Canad\u00e1, non lle gostar\u00eda perder a s\u00faa cidadan\u00eda estadounidense\". \"Un esquiador excepcional, Ryan cambiou \u00e1s carreiras de autom\u00f3biles en 1959 despois dun accidente de esqu\u00ed no que rompeu ambas pernas\".\nO 25 de abril de 1959, Denise McCluggage, escribindo en \"Competition Press\", informou: \"Peter Ryan de Mont Tremblant Ryans comprou o vello Porsche 550 de Bernie Vihl, para competir nas carreiras de coches deportivos. Peter aos 19 anos, era un veterano das carreiras de esqu\u00ed e un experto en descenso\". Os \u00e9xitos de Ryan vi\u00f1eron nas carreiras de autom\u00f3biles deportivos no Canad\u00e1, Estados Unidos e Nassau. O 1 de outubro de 1960, Ryan co-pilotou con Roger Penske un Porsche RS60 para ga\u00f1ar as seis horas do Sundown Grand Prix en Harewood, en Ontario, Canad\u00e1. A seguinte semana Ryan participou na carreira de 230 millas da F\u00f3rmula Libre en Watkins Glen, Nova York. Na cualificaci\u00f3n foi \"a sorpresa do d\u00eda, logrando a quinta posici\u00f3n diante do brit\u00e1nico Roy Salvadori\". Por diante quedaron Stirling Moss, Jack Brabham, Joakim Bonnier e Olivier Gendebien. Estaba pilotando o Formula Libre special de Bill Sadler, co\u00f1ecida como \"F\u00f3rmula Feroz\", un dispositivo monopraza con motor traseiro, cando o seu motor explotou na volta 56.\nFoi o primeiro vencedor canadense do Gran Premio do Canad\u00e1 nun Monte Carlo - Climax, disputado en Mosport o 30 de setembro de 1961, cando era unha carreira f\u00f3ra de campionato. O segundo ese d\u00eda foi Pedro Rodr\u00edguez (Ferrari V12) e o terceiro Stirling Moss (Lotus Monte Carlo). A vitoria en Mosport proporcionoulle unha invitaci\u00f3n de Colin Chapman para pilotar un Lotus no Gran Premio dos Estados Unidos de 1961.\nRyan debutou en Le Mans o 23 e 24 de xu\u00f1o de 1962, asociado con John 'Buck' Fulp, pilotano o #18 NART Ferrari 250 TRI/61. O autom\u00f3bil completou 150 voltas e 15 horas cando Ryan se estrelou. \"O pobre Peter Ryan meteu o seu Ferrari no banco de area en Mulsanne e patinou durante un tempo antes de desistir, ...\"\nFalecemento.\nA \u00faltima carreira de Ryan foi na carreira \"Coupe Internationale des Juniors\" da F\u00f3rmula J\u00fanior en Reims, o 2 de xullo de 1962. \"a primeira das eliminatorias, disputouse \u00e1s 10 da ma\u00f1\u00e1 ao redor dun circu\u00edto case des\u00e9rtico, comezou cunha excelente pelea entre o Ian Walker Lotus de Peter Ryan, o Gemini de Bill Moss, o Brabham de Frank Gardner xunto co Cooper de John Love e o Lotus de Arundell acechando detr\u00e1s. Esta loita continuou ata a quinta volta, cando os Lotus de Ryan e o Gemini de Bill Moss se tocaron cando sa\u00edron da curva r\u00e1pida a dereita pasando Gueux. Ambos autos sa\u00edronse da pista a gran velocidade e quedaron totalmente destru\u00eddos, Bill Moss escapou con lesi\u00f3ns leves, pero Ryan foi levado ao hospital ferido gravemente. Sucumbiu \u00e1s s\u00faas feridas nun hospital de Par\u00eds onde foi internado despois do accidente.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406930", "revid": "4817", "url": "https://gl.wikipedia.org/wiki?curid=406930", "title": "Vostok 1", "text": "Vostok 1 foi o nome da primeira misi\u00f3n tripulada da Historia, con Iuri Gagarin a bordo. Foi lanzada pola Uni\u00f3n Sovi\u00e9tica o 12 de abril de 1961 mediante un foguete Vostok 8K72K desde o cosm\u00f3dromo de Baikonur.\nCaracter\u00edsticas.\nA misi\u00f3n de Vostok 1 foi realizar a primeira misi\u00f3n orbital tripulada. O equipamento da c\u00e1psula inclu\u00eda o soporte vital e comunicaci\u00f3n por radio e televisi\u00f3n para monitorizar o estado do cosmonauta. O voo foi completamente autom\u00e1tico e os controis manuais estaban bloqueados polo desco\u00f1ecemento da influencia do espazo no comportamento dos hum\u00e1ns, pero pod\u00edan desbloquearse cun c\u00f3digo num\u00e9rico que se atopaba nun sobre pechado que Gagarin ti\u00f1a \u00e1 s\u00faa disposici\u00f3n. Durante a reentrada o m\u00f3dulo de servizo quedou enganchado na c\u00e1psula de reentrada, facendo que esta xirara descontroladamente ata que a calor da reentrada fund\u00edu o cable que manti\u00f1a unidos ambos m\u00f3dulos. Gagarin, tal como estaba planeado, exectouse da c\u00e1psula a uns poucos quil\u00f3metros de altura e aterrou usando o seu propio paraca\u00eddas.\nO voo tivo lugar 25 d\u00edas antes do primeiro voo espacial suborbital dos Estados Unidos."}
{"id": "406931", "revid": "72012", "url": "https://gl.wikipedia.org/wiki?curid=406931", "title": "Fisioterapeuta", "text": ""}
{"id": "406938", "revid": "839", "url": "https://gl.wikipedia.org/wiki?curid=406938", "title": "Theo Fitzau", "text": "Theodor Fitzau, nado en K\u00f6then o 10 de febreiro de 1923 e finadoen Gro\u00df-Gerau o 18 de marzo de 1982, foi un piloto de carreiras de Alema\u00f1a Oriental.\nTraxectoria.\nParticipou principalmente en F\u00f3rmula 2. Tam\u00e9n correu nun Gran Premio do Campionato do Mundo, o Gran Premio de Alema\u00f1a de 1953, pilotando un AFM propiedade do seu compa\u00f1eiro Helmut Niedermayr. Retirouse da carreira, sen lograr puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406940", "revid": "89787", "url": "https://gl.wikipedia.org/wiki?curid=406940", "title": "Ernst Loof", "text": "Ernst Loof, nado en Neindorf (preto de Oschersleben) o 4 de xullo de 1907 e finado en Bonn o 3 de marzo de 1956, foi un automobilista enxe\u00f1eiro e piloto de carreiras alem\u00e1n. Contribu\u00edu ao dese\u00f1o do autom\u00f3bil deportivo BMW 328 a finais dos anos 1930. \nTraxectoria.\nLoof participou nun Gran Premio do Mundial de F\u00f3rmula Un, o Gran Premio de Alema\u00f1a de 1953 o 2 de agosto. Retirouse por culpa dun fallo da bomba de combustible despois de dous metros de carreira e non logrou puntos de campionato. Correndo s\u00f3 dous metros desde a grella de sa\u00edda, Loof mant\u00e9n o indesexable rexistro o piloto coa carreira m\u00e1is curta da F\u00f3rmula Un, un rexistro atribu\u00eddo a mi\u00fado a Marco Apicella.\nLoof tam\u00e9n foi un famoso dese\u00f1ador e piloto de motociclismo, que logrou numerosos \u00e9xitos nos anos de pre-guerra para Imperia de Bad Godesberg e para BMW. M\u00e1is tarde converteuse nun dos fundadores da compa\u00f1\u00eda Veritas, exitosa na F\u00f3rmula Dous co Meteor no per\u00edodo posterior \u00e1 posguerra. A compa\u00f1\u00eda tam\u00e9n constru\u00edu autom\u00f3biles deportivos, principalmente motorizados por BMW, as\u00ed como os cabriolets Dyna-Veritas motorizados con Panhard.\nLoof foi o dese\u00f1ador principal do coche Veritas que pilotou nesta carreira. A empresa xa quebrar por esa \u00e9poca e os seus activos foron adquiridos por BMW. Foi contratado por BMW como enxe\u00f1eiro de dese\u00f1o de carrozar\u00edas e traballou ata que se retirou debido a enfermidade. Loof morreu en 1956 dun tumor cerebral.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406941", "revid": "1131", "url": "https://gl.wikipedia.org/wiki?curid=406941", "title": "Roc\u00edo Garc\u00eda Eiras", "text": "Roc\u00edo Garc\u00eda Eiras, nada en Lal\u00edn o 31 de xaneiro de 1981, \u00e9 unha xogadora de rugby e pol\u00edtica galega.\nTraxectoria.\nEstudou Empresariais. Foi elixida concelleira de Lal\u00edn polo Partido Popular de Galicia nas elecci\u00f3ns municipais de 2003. Xogou no Ourense Rugby Club e \u00e9 pilier do Club de Rugby Lal\u00edn. Participou na selecci\u00f3n espa\u00f1ola de rugby feminino."}
{"id": "406942", "revid": "23204", "url": "https://gl.wikipedia.org/wiki?curid=406942", "title": "Vieiros (libro)", "text": "Veiros \u00e9 un libro de poemas de Ricardo Carballo Calero publicado en 1931 pola Editorial N\u00f3s. Foi reeditado en parte en 1980.\nCaracter\u00edsticas.\nNos 30 poemas hai unha tem\u00e1tica diversa, con temas superpostos. Hai lirismo, saudade, poemas animistas e neotrobadorescos. Tam\u00e9n poemas de amor e outros existencialistas nos que se pregunta polo sentido da vida. Hai versos \u00e1 moda tradicional e versos vangardistas. Tam\u00e9n esta moi presente Rub\u00e9n Dar\u00edo, a dial\u00e9ctia do mundo real e o ideal, do ser e o deber ser.\nXunto \u00e1 permanencia de elementos modernistas ou rom\u00e1nticos, no conxunto do libro predomina a pegada das tendencias po\u00e9ticas m\u00e1is novidosas, como o hilozo\u00edsmo ou o neotrobadorismo.\nCarballo Calero conf\u00e9salle a Carmen Blanco:\nE engade:\nContido.\nO autor explica na edici\u00f3n de 1980:\nE escolma os seguintes poemas nesta edici\u00f3n de 1980:\nO autor cont\u00e1balle a Carmen Blanco sobre este \u00faltimo poema:"}
{"id": "406945", "revid": "27155", "url": "https://gl.wikipedia.org/wiki?curid=406945", "title": "Inmunofluorescencia indirecta", "text": ""}
{"id": "406946", "revid": "27155", "url": "https://gl.wikipedia.org/wiki?curid=406946", "title": "Inmunofluorescencia directa", "text": ""}
{"id": "406948", "revid": "27155", "url": "https://gl.wikipedia.org/wiki?curid=406948", "title": "Anticorpo fluorescente indirecto", "text": ""}
{"id": "406949", "revid": "7596", "url": "https://gl.wikipedia.org/wiki?curid=406949", "title": "Espa\u00f1olada", "text": "Espa\u00f1olada \u00e9 un termo despectivo para se referir, dende un punto de vista esaxerado, ao que se entende como tipicamente espa\u00f1ol. O estereotipo m\u00e1is frecuente reduce a diversidade de culturas e tradici\u00f3ns do \u00e1mbito hisp\u00e1nico ao t\u00f3pico da realidade andaluza.\nHistoria e caracter\u00edsticas.\nEsta deformaci\u00f3n da imaxe de Espa\u00f1a ten a s\u00faa orixe no s\u00e9culo XIX, cando o Romanticismo puxo de moda o \"mito espa\u00f1ol\", provocando unha peregrinaci\u00f3n de escritores europeos, primeiro ingleses e despois e sobre todo franceses, entre eles ambos os dous Alexandre Dumas, Th\u00e9ophile Gautier, Victor Hugo ou Prosper M\u00e9rim\u00e9e, cuxa obra \"Carmen\", foi considerada por Francisco Ayala, como o berce da Espa\u00f1a m\u00edtica, territorio ex\u00f3tico e diferenciado con respecto a Europa.\nAlgunhas obras de artistas do costumismo rom\u00e1ntico andaluz teceu o conxunto de t\u00f3picos arredor de Andaluc\u00eda (bandoleiros, xitanos, toureiros, bailaores, tonadilleras etc)."}
{"id": "406950", "revid": "98629", "url": "https://gl.wikipedia.org/wiki?curid=406950", "title": "Tony Crook", "text": "Anthony Crook, nado en Manchester o 16 de febreiro de 1920 e finado o 21 de xaneiro de 2014, foi un piloto de carreiras de Inglaterra.\nTraxectoria.\nEducouse no Clifton College de Bristol. Participou en d\u00faas carreiras de Gran Premio nun F\u00f3rmula 2 valido para o Campionato Mundial de Pilotos, debutou o 19 de xullo de 1952. Non logrou puntos de campionato. Tam\u00e9n participou en varias carreiras f\u00f3ra de campionato.\nCrook tivo unha exitosa carreira como piloto de carreiras f\u00f3ra da F\u00f3rmula 2, acumulando case 400 vitorias ou acabados entre 1946 e 1955. A s\u00faa carreira terminou despois dun accidente naquela tempada, pero xa planeara retirarse en 1955 de todos os xeitos. Na s\u00faa calidade como concesionario de autom\u00f3biles en Surrey, Crook especializouse en Bristols e converteuse en copropietario da compa\u00f1\u00eda Bristol en 1960, antes de tomar a plena propiedade en 1973.conservou a propiedade exclusiva de Bristol Cars ata 1997 e a propiedade parcial ata 2002 pero permaneceu coa compa\u00f1\u00eda ata 2007, cando se retirou.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1920]]\n[[Categor\u00eda:Nados en Manchester]]\n[[Categor\u00eda:Finados en 2014]]\n[[Categor\u00eda:Pilotos de F\u00f3rmula 1 de Inglaterra]]\n[[Categor\u00eda:Pilotos de F\u00f3rmula 1 de Cooper]]"}
{"id": "406951", "revid": "22570", "url": "https://gl.wikipedia.org/wiki?curid=406951", "title": "O sil\u00e9ncio ajoellado", "text": "O silenzo axionllado (1\u00aa edici\u00f3n, 1934) ou O sil\u00e9ncio ajoellado (edici\u00f3n de 1980) \u2014\"O silencio axeonllado\" en galego normativo actual\u2014 \u00e9 un libro de poemas de Ricardo Carballo Calero. \nCaracter\u00edsticas.\nEste libro rupturista, que lembra a Manuel Antonio, certifica un co\u00f1ecemento profundo das correntes de vangarda. No libro p\u00f3dense apreciar imaxes de car\u00e1cter ultra\u00edsta ou creacionista e tam\u00e9n os ecos hilozo\u00edstas de Lu\u00eds Amado Carballo. Aquilino Iglesia Alvari\u00f1o cualifica os versos como introspectivos e serenos, deshumanizados: o exercicio \u00edntimo dun autor pechado en si mesmo para esculcar as cousas e os estados de \u00e1nimo. Henrique Rabu\u00f1al sinala: \"persiste a poes\u00eda amorosa, a do amor regrado, a do amor feo e a do amor fonte de dor.\"\nCarballo Calero confesoulle a Carmen Blanco:\nE o autor engadiu noutro libro de conversas:\nPoemas.\nNa edici\u00f3n de 1980 incl\u00faense: "}
{"id": "406952", "revid": "23204", "url": "https://gl.wikipedia.org/wiki?curid=406952", "title": "Jimmy Stewart", "text": "James Robert Stewart nado en Milton (West Dunbartonshire) o 6 de marzo de 1931 e finado en Helensburgh o 3 de xaneiro de 2008 foi un piloto de automobilismo escoc\u00e9s.\nTraxectoria.\nParticipou nun \u00fanico Gran Premio de F\u00f3rmula Un, pilotando para Ecurie Ecosse. Tam\u00e9n competiu en varias carreiras fora do campionato de F\u00f3rmula Un. Era o irm\u00e1n m\u00e1is vello de Jackie Stewart.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406953", "revid": "839", "url": "https://gl.wikipedia.org/wiki?curid=406953", "title": "Arthur Legat", "text": "Arthur Legat, nado en La Louvi\u00e8re o 1 de novembro de 1898 e finado en Haine-Saint-Paul o 23 de febreiro de 1960, foi un piloto de carreiras belga.\nTraxectoria.\nParticipou en dous Grandes Premios de F\u00f3rmula 1, debutou o 22 de xu\u00f1o de 1952. Non logrou puntos de campionato. Legat ga\u00f1ou o Gran Premio das Fronteiras en Chimay en 1931 e 1932 cun Bugatti.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406955", "revid": "98629", "url": "https://gl.wikipedia.org/wiki?curid=406955", "title": "Lance Macklin", "text": "Lance Noel Macklin nado en Londres o 2 de setembro de 1919 e finado en Kent o 29 de agosto de 2002, foi un piloto de carreiras ingl\u00e9s. Participou en 15 Grandes Premios do Campionato do Mundo de F\u00f3rmula Un, debutando o 18 de maio de 1952.\nTraxectoria.\nO pai de Macklin era o empresario automotriz Noel Macklin, fundador tanto das compa\u00f1\u00edas de autom\u00f3biles Invicta e Railton, ademais de Fairmile Marine, un fabricante de motores e torpedos durante a segunda guerra mundial. Macklin naceu en Kensington e foi educado no Eton College. Ofreceuse para o servizo coa Royal Navy en 1939 e (en li\u00f1a co negocio do seu pai) foi asignado a traballar en barcos a motor.\nNa desmobilizaci\u00f3n logo da segunda guerra mundial, Macklin seguiu a s\u00faa ambici\u00f3n inicial e converteuse nun piloto de carreiras, a\u00ednda que o primeiro intento de entrar nunha carreira na Illa de Man foi rexeitado debido a que non ti\u00f1a experiencia.\nDurante a s\u00faa carreira nos Grandes Premios, Macklin non logrou puntos de campionato, principalmente debido aos seus pouco competitivos HWM. O seu mellor resultado profesional foi cando ga\u00f1ou o BRDC International Trophy f\u00f3ra de campionato, en Silverstone en 1952.\nNo 1955 nas 24 Horas de Le Mans estivo involucrado no maior accidente da historia do automobilismo, que matou a Pierre Levegh e 83 espectadores. Na volta 35 Hawthorn pasou a Lance Macklin e o seu Austin-Healey 100S entrando na recta antes dos boxes. Ao ver que o equipo Jaguar lle sinalizaba que entrara para facer unha parada en boxes, Hawthorn meteuse na traxectoria de Macklin e freou con forza para entrar nos boxes. No intento de evitar a Hawthorn, o coche de Macklin mant\u00edvose brevemente no lado dereito da pista detr\u00e1s de Hawthorn, levantando po coas s\u00faas rodas dereitas, a continuaci\u00f3n, desviouse a trav\u00e9s do centro da pista. Macklin estaba aparentemente f\u00f3ra de control cando empezou a desviarse, pero recuperou a direcci\u00f3n logo de cruzar a li\u00f1a central. Pero para ent\u00f3n Macklin estaba no cami\u00f1o do Mercedes-Benz 300 SLR de Levegh e a roda dianteira dereita do coche de Levegh montou por encima da parte posterior esquerda de Macklin, o que provocou que o 300 SLR sa\u00edse polo aire. As fotos e imaxes fixas de v\u00eddeo ilustran a delgada marxe, a anchura do gardabarros, entre un case accidente e o completo desastre. A\u00ednda que o coche de Macklin chocou, non resultou lesionado. Tras un incidente posterior no Tourist Trophy en Dundrod, no que Macklin estrelouse co seu Austin-Healey 100S, evitando un accidente no que Jim Mayers e William T. Smith morreron, Macklin retirouse do deporte automobil\u00edstico a instancias da s\u00faa noiva.\nMacklin uniuse a Facel Vega en Par\u00eds e dirixiu a divisi\u00f3n de exportaci\u00f3n ata que a compa\u00f1\u00eda fracasou en 1963, cando comezou a traballar para concesionario de autom\u00f3biles de Londres H.R. Owen. M\u00e1is tarde trasladouse a Espa\u00f1a, pero regresou a Inglaterra cando enfermou. Morreu en Tenterden, Kent, catro d\u00edas antes do seu 83\u00ba aniversario.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406956", "revid": "54334", "url": "https://gl.wikipedia.org/wiki?curid=406956", "title": "Sara Gonz\u00e1lez", "text": "Sara Gonz\u00e1lez Rodr\u00edguez, nada en Tui o 23 de maio de 1989 e m\u00e1is co\u00f1ecida como Sara Tui, \u00e9 unha futbolista galega que xoga dende 2015 na\u00a01\u00aa Divisi\u00f3n para\u00a0UD Granadilla Tenerife Sur. Como internacional xogou coa selecci\u00f3n feminina de f\u00fatbol de Espa\u00f1a no Campionato Europeo Feminino Sub-19 da UEFA de 2008."}
{"id": "406957", "revid": "839", "url": "https://gl.wikipedia.org/wiki?curid=406957", "title": "Ernst Klodwig", "text": "Ernst Klodwig, nado en Aschersleben o 23 de maio de 1903 e finado en Hamburgo o 15 de abril de 1973, foi un piloto de carreiras da Rep\u00fablica Democr\u00e1tica Alem\u00e1.\nTraxectoria.\nParticipou en dous Grandes Premios do Campionato do Mundo de F\u00f3rmula Un, pilotando un BMW con diferentes motores. Clasificouse en ambas carreiras cun mellor final de 12\u00ba.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406958", "revid": "25871", "url": "https://gl.wikipedia.org/wiki?curid=406958", "title": "Sara Tui", "text": ""}
{"id": "406959", "revid": "25871", "url": "https://gl.wikipedia.org/wiki?curid=406959", "title": "Sara Gonz\u00e1lez Rodr\u00edguez", "text": ""}
{"id": "406960", "revid": "5863", "url": "https://gl.wikipedia.org/wiki?curid=406960", "title": "O silenzo axionllado", "text": ""}
{"id": "406962", "revid": "27155", "url": "https://gl.wikipedia.org/wiki?curid=406962", "title": "Inmunodifusi\u00f3n", "text": "A inmunodifusi\u00f3n \u00e9 unha proba diagn\u00f3stica que implica a difusi\u00f3n a trav\u00e9s dunha substancia como o \u00e1gar, que \u00e9 xeralmente un xel brando de \u00e1gar (1%) ou agarosa (1%), usada para a detecci\u00f3n de anticorpos ou ant\u00edxenos.\nOs tipos comunmente utilizados son:"}
{"id": "406963", "revid": "98629", "url": "https://gl.wikipedia.org/wiki?curid=406963", "title": "Art Cross", "text": "Art Cross, nado en Jersey City (Nova Jersey) o 24 de xaneiro de 1918 e finado en LaPorte (Indiana) o 15 de abril de 2005, foi un piloto de carreiras estadounidense. Foi o primeiro ga\u00f1ador do Premio ao Novato do ano da Indian\u00e1polis 500 en 1952.\nTraxectoria.\nCross comezou a s\u00faa carreira nos midget cars en 1938. Recibiu un Coraz\u00f3n Vermello polas s\u00faas feridas durante a Batalla de Bulge na segunda guerra mundial. Regresou aos Midgets despois da guerra e correu nun dos \"Little Iron Pigs\" de Pappy Hough.\nCross ga\u00f1ou o primeiro premio da Indy 500 ao novato do ano logo dun quinto posto nas 500 Millas de Indian\u00e1polis de 1952. Cross usou usou o seu premio para comprar unha granxa preto de LaPorte, Indiana.\nTerminou segundo nas 500 Millas de Indian\u00e1polis de 1953 detr\u00e1s de Bill Vukovich. A pesar de ser un dos m\u00e1is c\u00e1lidos Indy 500 da historia, Vukovich e Cross completaron toda a carreira sen alivio. O piloto Carl Scarborough morreu pola calor. O coche de Cross foi o \"Springfield Welding Special\", que era propiedade de Bessie Lee Paoli, que era a \u00fanica muller propietaria da \u00e9poca.\nDespois de retirarse das carreiras, centrou a s\u00faa atenci\u00f3n en dirixir a s\u00faa granxa en LaPorte, Indiana. Posteriormente involucrouse nun negocio de equipos pesados \u200b\u200be na construci\u00f3n. Ingresou no National Midget Auto Racing Hall of Fame en 1992. \nResultados nas 500 Millas de Indian\u00e1polis.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "406965", "revid": "865", "url": "https://gl.wikipedia.org/wiki?curid=406965", "title": "Tajik Air", "text": ""}
{"id": "406966", "revid": "5863", "url": "https://gl.wikipedia.org/wiki?curid=406966", "title": "Anjo de terra", "text": "Anxo de terra (1\u00aa edici\u00f3n, 1950) ou Anjo de terra (edici\u00f3n de 1980) \u00e9 un libro de poemas de Ricardo Carballo Calero. \nCaracter\u00edsticas.\nA preocupaci\u00f3n existencial, a inc\u00f3gnita sobre o eu, a d\u00fabida como \u00fanica verdade acces\u00edbel ao humano, a figura do anxo, a consciencia da condici\u00f3n humana e o desexo de retorno ao para\u00edso, forman o discurso po\u00e9tico do autor.\nSegundo Henrique Rabu\u00f1al: \"\u00e9 un retrato do poeta como anxo de terra que aspira a subir ao ceo, coma anxo da n\u00e9boa e da se\u00f1ardade que contempla o verdor da terra e cisma no sentido da morte\". Para Henrique Dacosta: \"o home, neste poemario, ser\u00e1 concebido como o tal anxo da terra, como o que se move entre a covarde arxila de que est\u00e1 constru\u00eddo e a ansia de tentar alcanzar o para\u00edso perdido\".\nPoemas.\nNa edici\u00f3n de 1980 incl\u00faense: "}
{"id": "406967", "revid": "1131", "url": "https://gl.wikipedia.org/wiki?curid=406967", "title": "Aeroporto de Bergerac Dordo\u00f1a P\u00e9rigord", "text": "O aeroporto de Bergerac Dordo\u00f1a P\u00e9rigord \u00e9 un aeroporto franc\u00e9s que serve a Bergerac, unha comuna no departamento de Dordo\u00f1a na rexi\u00f3n de Nova Aquitania. Est\u00e1 situado a 3 quil\u00f3metros ao sur de Bergerac. Tam\u00e9n \u00e9 co\u00f1ecido como aeroporto de Bergerac-Roumani\u00e8re."}
{"id": "406968", "revid": "23204", "url": "https://gl.wikipedia.org/wiki?curid=406968", "title": "WOW air", "text": "WOW air \u00e9 unha aeroli\u00f1a de baixo custo islandesa centrada en voos transatl\u00e1nticos. A compa\u00f1\u00eda ten a s\u00faa sede en Reiquiavik e est\u00e1 baseada no aeroporto de Keflav\u00edk.\nHistoria.\nWOW air fundouse en novembro de 2011 e realizou o seu voo inaugural en maio de 2012. O seu fundador foi o empresario Sk\u00fali Mogensen, cunha ampla experiencia comercial, principalmente en empresas tecnol\u00f3xicas en Islandia, Europa e Norteam\u00e9rica.\nEn outubro de 2012 WOW air mercou as operaci\u00f3ns e a rede de Iceland Express. Iceland Express operaba voos a varios destinos en Europa e Norteam\u00e9rica usando avi\u00f3ns alugados. A finais dese mes, tras a compra das s\u00faas operaci\u00f3ns, increment\u00e1ronse as frecuencias dos voos a Londres-Gatwick e a Copenhague e comezaron novos servizos a Berl\u00edn-Sch\u00f6nefeld, Kaunas, Salzburgo e Varsovia-Chopin. A aeroli\u00f1a transportou uns 400 000 pasaxeiros en 2013. En decembro de 2014 a WOW air transportou ao seu viaxeiro 1 mill\u00f3n.\nDende o ano 2015 WOW air comezou a espandirse cara Norteam\u00e9rica, primeiro nos Estados Unidos e despois no Canad\u00e1 a partir de maio de 2016. Os voos cara Os \u00c1nxeles e San Francisco comezaron en xu\u00f1o de 2016 usando dous avi\u00f3ns Airbus A330-300 alugados a Air Europa.\nFrota.\nEn xu\u00f1o de 2017 a frota de WOW air estaba formada polos seguintes avi\u00f3ns:"}
{"id": "406969", "revid": "1131", "url": "https://gl.wikipedia.org/wiki?curid=406969", "title": "Aeroporto de Pittsburgh", "text": "O aeroporto internacional de Pittsburgh , anteriormente co\u00f1ecido como aeroporto internacional de Greater Pittsburgh, \u00e9 un aeroporto civil e militar estadounidense situado nos suburbios de Pittsburgh, Pensilvania. Est\u00e1 situado nos municipios de Findlay e Moon no condado de Allegheny, a uns 30 quil\u00f3metros ao oeste do centro de Pittsburgh.\nFoi constru\u00eddo para substitu\u00edr o aeroporto do condado de Allegheny, m\u00e1is preto da cidade pero demasiado pequeno para poder manexar o crecente n\u00famero de pasaxeiros. A construci\u00f3n do novo aeroporto comezou en 1946 e inaugurouse en 1952. Co paso das d\u00e9cadas o tr\u00e1fico de pasaxeiros foise incrementando, especialmente cando US Airways estableceu un dos seus principais centros de conexi\u00f3ns e ampliou os seus servizos dom\u00e9sticos e internacionais dende o aeroporto.\nNo ano 1987 o condado e a autoridade aeroportuaria levou a cabo unha gran mellora de case 1 000 mill\u00f3ns de d\u00f3lares a petici\u00f3n de US Airways, que ti\u00f1a un importante centro de conexi\u00f3ns e asumiu gran parte dos gastos. As novas instalaci\u00f3ns inaugur\u00e1ronse en 1992. A comezos do novo s\u00e9culo as aeroli\u00f1as comezaron a ter problemas polos cambios nas condici\u00f3ns da econom\u00eda, e US Airways comezou a reducir as s\u00faas operaci\u00f3ns locais, cambiando por Filadelfia e Charlotte. Esta reduci\u00f3n de voos cara o final da d\u00e9cada levou ao peche parcial de dous vest\u00edbulos do aeroporto.\nDende o ano 2015 o aeroporto tivo \u00e9xito atraendo aeroli\u00f1as de baixo custo, como Allegiant Air, Frontier Airlines e Spirit Airlines, xunto coas compa\u00f1\u00edas internacionais Condor Flugdienst e WOW air.\nO aeroporto de Pittsburgh \u00e9 o m\u00e1is concorrido do oeste de Pensilvania e o segundo do estado tras o aeroporto de Filadelfia. No ano 2017 pasaron polas s\u00faas instalaci\u00f3ns un total de 8 988 016 pasaxeiros."}
{"id": "406970", "revid": "1131", "url": "https://gl.wikipedia.org/wiki?curid=406970", "title": "Aeroporto de Paro", "text": "O aeroporto de Paro \u00e9 o \u00fanico aeroporto internacional dos catro que existen no Reino de But\u00e1n. Est\u00e1 situado a 6 quil\u00f3metros de Paro, nun profundo val na ribeira do r\u00edo Paro Chhu. Con montes aos seus arredores de ata 5 500 m, est\u00e1 considerado un dos aeroportos m\u00e1is desafiantes do mundo, e s\u00f3 un selecto n\u00famero de pilotos est\u00e1 certificado para aterrar nel. Os voos en Paro s\u00f3 se permiten baixo condici\u00f3ns meteorol\u00f3xicas visuais e est\u00e1n restrinxidos \u00e1s horas nas que hai luz do d\u00eda. Ata o ano 2011 o de Paro foi o \u00fanico aeroporto do pa\u00eds."}
{"id": "406972", "revid": "22570", "url": "https://gl.wikipedia.org/wiki?curid=406972", "title": "Poemas pendurados dun cabelo", "text": "Poemas pendurados de un cabelo \u00e9 un libro de poemas de Ricardo Carballo Calero publicado en 1952 e reeditado en 1980.\nA primeira edici\u00f3n, na Colecci\u00f3n Xistral, estivo ao coidado de \u00c1nxel Joh\u00e1n.\nCaracter\u00edsticas.\n1\u00aa parte: \"Entre o verde e o azul\". Cinco poemas de car\u00e1cter filos\u00f3fico-moral nunha atmosfera esc\u00e9ptica pero non desesperada.\n2\u00aa parte: \"Poemas pendurados dun cabelo\". Sete poemas onde o motivo central son os anxos, ansia da plenitude que est\u00e1 presente en toda a obra de Carballo Calero.\n3\u00aa parte: \"A soleira de ouro\". Destacan dous temas: o feminino en canto s\u00edmbolo da beleza absoluta e as diversas dimensi\u00f3ns do amor.\nSegundo Henrique Rabu\u00f1al: \"o poeta defende a beleza e a palabra, e canta, admirado o que non entende. Na pregunta reside a verdade\".\nA muller como tema aparece mesmo entrelazado co motivo dos anxos; e a car\u00f3n do tema amoroso aparece a tem\u00e1tica da muller como obxecto da Natureza, dotado dun poder simb\u00f3lico para aludir \u00e1 Natureza mesma, \u00e1 vida mesma . O propio autor deixou dito sobre ese tema:\nPoemas.\nEntre o verde e o azul\nSon 5 poemas sen t\u00edtulo\nPoemas pendurados dun cabelo\nA soleira de ouro\nSon seis poemas sen t\u00edtulo"}
{"id": "406973", "revid": "89787", "url": "https://gl.wikipedia.org/wiki?curid=406973", "title": "Teor\u00eda da cadea lateral", "text": "A teor\u00eda da cadea lateral (orixinalmente en alem\u00e1n \"Seitenkettentheorie\") \u00e9 unha teor\u00eda proposta por Paul Ehrlich (1854\u20131915) para explicar a resposta inmune nas c\u00e9lulas vivas. Ehrlich teorizou xa a inicios da s\u00faa carreira como investigador que a estrutura qu\u00edmica poder\u00eda utilizarse para explicar por que ocorr\u00eda a resposta inmune como reacci\u00f3n a unha infecci\u00f3n. El cr\u00eda que as toxinas e antitoxinas eran substancias qu\u00edmicas nunha \u00e9poca en que se sab\u00eda moi pouco sobre a s\u00faa natureza. A teor\u00eda explica a interacci\u00f3n dos anticorpos e os ant\u00edxenos no sangue, e como se producen os anticorpos.\nHistoria.\nEn 1891, Paul Ehrlich empezou a traballar no recentemente creado Instituto Robert Koch de Berl\u00edn por invitaci\u00f3n do propio Robert Koch. En 1896 creouse unha nova rama da instituci\u00f3n, o Instituto para a Investigaci\u00f3n e Comprobaci\u00f3n do Soro (\"Institut f\u00fcr Serumforschung und Serumpr\u00fcfung\") en Frankfurt e Ehrlich foi o seu director fundador. Investigou sobre as antitoxinas para a difteria e a s\u00faa uni\u00f3n a anticorpos no sangue. Hipotetizou que os anticorpos se unen aos ant\u00edxenos por medio de estruturas qu\u00edmicas especiais que el chamou \"cadeas laterais\" (pero el mesmo m\u00e1is tarde denominounas \"receptores\"). Tomando prestado un concepto usado por Emil Fischer en 1894 para explicar a interacci\u00f3n entre un encima e o seu substrato, Ehrlich propuxo que a uni\u00f3n do rceptor a un axente infeccioso era como o acoplamento entre unha chave e unha pechadura. Publicou a primeira parte da s\u00faa teor\u00eda da cadea lateral en 1897, e na s\u00faa forma completa en 1900 nunha conferencia que dirixiu \u00e1 Sociedade Real de Londres.\nPostulado.\nA teor\u00eda de Ehrlich pode resumirse nos seguintes postulados:\nConcepto.\nEhrlich supuxo que as c\u00e9lulas vivas ti\u00f1an cadeas laterais da mesma maneira que as tinguiduras ti\u00f1an cadeas laterais que estaban realacionadas coas s\u00faas propiedades para dar cor. Estas cadeas laterais poden ligarse a unha determinada toxina (ou a un ant\u00edxeno), de igual xeito que Emil Fischer propo\u00f1\u00eda para os encimas e substratos, \"como unha chave e unha pechadura.\"\nEhrlich teorizou que unha c\u00e9lula que est\u00e1 sendo atacada por unha toxina produce m\u00e1is cadeas laterais adicionais que se unan \u00e1 toxina, e que estas cadeas laterais adicionais despr\u00e9ndense para formar os anticorpos que circulan polo corpo. Segundo esta teor\u00eda, a superficie dos gl\u00f3bulos brancos do sangue est\u00e1 cuberta de moitas cadeas laterais que forman enlaces quimicos cos ant\u00edxenos. Para calquera ant\u00edxeno dado, hai polo menos unha destas cadeas laterais que se une a el, o que estimula a c\u00e9lula a producir m\u00e1is cadeas dese mesmo tipo, que despois ser\u00edan liberadas no torrente sangu\u00edneo como anticorpos. Segundo Ehrlich, un anticorpo poder\u00eda ser considerado unha etiqueta ou marca tridimensional microsc\u00f3pica de forma irregular, que se unir\u00eda a un ant\u00edxeno espec\u00edfico, pero non a outras c\u00e9lulas do organismo. Foron estes anticorpos os que Ehrlich describiu como \"balas m\u00e1xicas\", uns axentes que se unen especificacmente a toxinas ou pat\u00f3xenos sen facerlle dano ao corpo.\nEhrlich suxeriu que a interacci\u00f3n entre un axente infeccioso e o receptor unido \u00e1 c\u00e9lula inducir\u00eda \u00e1 c\u00e9lula a producir e liberar m\u00e1is receptores coa mesma especificidade. Segundo a teor\u00eda de Ehrlich, a especificidade do receptor estaba determinada antes da s\u00faa exposici\u00f3n ao ant\u00edxeno, e o ant\u00edxeno seleccionaba o receptor apropiado. Finalmente, probouse modernamente que todos os aspectos da teor\u00eda de Ehrlich eran esencialmente correctos, coa excepci\u00f3n de que o \u201creceptor\u201d pode existir tanto en forma de mol\u00e9cula de anticorpo soluble coma de receptor unido \u00e1 membrana, e non \u00e9 este \u00faltimo o que se libera, sen\u00f3n que o anticorpo soluble se segrega desde o interior da c\u00e9lula."}
{"id": "406974", "revid": "5863", "url": "https://gl.wikipedia.org/wiki?curid=406974", "title": "Ediciones Akal", "text": ""}
{"id": "406976", "revid": "25871", "url": "https://gl.wikipedia.org/wiki?curid=406976", "title": "Tripla Fronteira", "text": "A tripla fronteira \u00e9 o espazo xeogr\u00e1fico, dun e doutro lado das fronteiras pol\u00edticas, onde se unen Arxentina, Brasil e Paraguai, na confluencia do r\u00edo Iguaz\u00fa e o r\u00edo Paran\u00e1\nDescrici\u00f3n.\nPreto deste punto xeogr\u00e1fico local\u00edzanse Ciudad del Este, Puerto Iguaz\u00fa, Foz do Igua\u00e7\u00fa, Paran\u00e1 e Misiones capital. Est\u00e1 moi preto das Cataratas do Iguaz\u00fa e do Encoro hidroel\u00e9ctrico de Itaip\u00fa.\nA Ponte Tancredo Neves conecta as d\u00faas cidades de Iguaz\u00fa e arredores, co fito da Tripla Fronteira, un obelisco pintado coas cores de cada pa\u00eds e as tres bandeiras xuntas representadas en chamas. Sobre este monumento nacional as\u00e9ntase o Acu\u00edfero Guaran\u00ed , a reserva de auga pot\u00e1bel m\u00e1is grande do mundo, con aproximadamente 1,2 mill\u00f3ns de km\u00b2, na s\u00faa maior\u00eda pertencete ao Brasil."}
{"id": "406981", "revid": "1576", "url": "https://gl.wikipedia.org/wiki?curid=406981", "title": "Salterio de Fingoi", "text": "Salterio de Fingoy (na edici\u00f3n orixinal) ou Salterio de Fingoi, \u00e9 un libro de poemas de Ricardo Carballo Calero publicado en 1961 por Editorial Galaxia dentro da Colecci\u00f3n Saln\u00e9s, e reeditado en 1980.\nCaracter\u00edsticas.\nSalterio \u00e9 un libro de coro que cont\u00e9n salmos. Fingoi \u00e9 o colexio no que Ricardo Carballo Calero traballo en Lugo. Son catro partes: \" Salterio de Fingoi, Aneis de \u00e1gua, Novelos de fantasmas, Orat\u00f3rio\". Para Henrique Rabu\u00f1al: N\"a primeira domina a expresi\u00f3n da anguria e o silencio, a soidade do ser humano, a busca da liberdade, a defensa da poes\u00eda, a ru\u00edna existencial... Na segunda, o poeta expresa o fuxid\u00edo existir e a profunda soidade en que vive quen deu todo aos demais e nada a si mesmo, a s\u00faa condici\u00f3n de viaxeiro por un pa\u00eds incerto e sen mapas.\"\nA m\u00e9trica cl\u00e1sica convive cos metros da poes\u00eda contempor\u00e1nea, a imaxe e a met\u00e1fora est\u00e1n moderadas polo conceptualismo de base existencial, conxuga connotaci\u00f3n e denotaci\u00f3n, o xogo do banal e do transcendente, da excelencia e da vulgaridade, do escuro e do transparente. \u00c9 esa tensi\u00f3n de contrarios un elemento de contemporaneidade e espec\u00edfico da poes\u00eda de Carballo Calero. Predomina o sentido transcendental da existencia, onde a poes\u00eda \u00e9 catarse, unha maneira de expresar esa transcendencia, de purgar as preocupaci\u00f3ns do home. .\nSobre a poes\u00eda de tem\u00e1tica relixiosa no libro o autor conf\u00e9salle a Carmen Blanco:\nAraceli Herrero Figueroa distingue no libro os temas de Deus, a vida, o amor e a morte. E engade:\nContido.\nNa edici\u00f3n de 1980 hai catro apartados."}
{"id": "406982", "revid": "59564", "url": "https://gl.wikipedia.org/wiki?curid=406982", "title": "Pret\u00e9rito imperfeito (1927-1961)", "text": " Pret\u00e9rito Imperfeito (1927-1961) \u00e9 un libro de poemas de Ricardo Carballo Calero publicado en 1980.\nContido.\nCont\u00e9n a produci\u00f3n po\u00e9tica en galego de Ricardo Carballo Calero desde 1927 a 1961, xa publicada nos seus libros:\nCaracter\u00edsticas.\nO autor sinala no pr\u00f3logo:\nEn conversa con Carmen Blanco Carballo Calero sinalou:"}
{"id": "406984", "revid": "1131", "url": "https://gl.wikipedia.org/wiki?curid=406984", "title": "IONIS Education Group", "text": "IONIS Education Group \u00e9 un grupo privado de educaci\u00f3n superior en Francia. Foi creado en 1980 e en 2023 ti\u00f1a m\u00e1is de 35.000 estudantes e 100.000 alumnos. Hai 29 universidades de educaci\u00f3n adicional no grupo.\nEn 2010, segundo \"Le Nouvel Economiste\", \u00e9 o primeiro \"operador privado de educaci\u00f3n superior\".\nEn Espa\u00f1a, o grupo ten un campus en Barcelona."}
{"id": "406985", "revid": "85894", "url": "https://gl.wikipedia.org/wiki?curid=406985", "title": "Carmen Kurtz", "text": "Carmen de Rafael Mar\u00e9s nada en Barcelona, o 18 de setembro de 1911 e finada o 5 de febreiro de 1999 foi unha escritora espa\u00f1ola que asinaba co apelido do seu marido, Pierre Kurz Klein. Ga\u00f1adora de varios premios literarios -o Planeta, entre outros- alcanzou renome nos anos 60 coa serie de libros infant\u00eds cuxo personaxe era un mozo, \u00d3scar, que ti\u00f1a por mascota un ganso, Kina.\nTraxectoria.\nCarmen de Rafael Mar\u00e9s naceu no seo dunha familia cosmopolita. Era neta e bisnieta de emigrantes catal\u00e1ns que viviron en Estados Unidos, M\u00e9xico e Cuba. O seu pai nacera na Habana e a s\u00faa nai, en Baltimore. Parte da s\u00faa educaci\u00f3n recibiuna no Reino Unido e, sen d\u00fabida, algunhas das s\u00faas experiencias nese pa\u00eds reflect\u00edronse nos seus libros.\nCasou co franc\u00e9s Pedro Kurz e viviu en Francia desde 1935. Viviu en diversas provincias francesas entre 1935 e 1943.Regresou a Espa\u00f1a en 1943.\nCarmen empezou a s\u00faa carreira literaria escribindo contos. En 1954 publicou a s\u00faa primeira novela, \"Duermen bajo las aguas\", que recibiu o Premio Cidade de Barcelona. Es esta novela seguiulle \"La vieja ley\" e en 1956 obtivo o Premio Planeta con \"El desconocido.\"\nEn 1962 comeza a escribir a serie de contos para nenos protagonizada por \u00d3scar. \"\u00d3scar cosmonauta\" conta a historia dun mozo que ten por mascota un ganso, Kina, e que decide constru\u00edr un foguete. A\u00ednda que a aventura acaba tendo un desenlace do tipo \"todo foi un so\u00f1o\", o certo \u00e9 que \u00d3scar viaxa a outros planetas onde se atopa con civilizaci\u00f3ns socialmente avanzadas. Isto permite introducir unha serie de temas sorprendentemente avanzados para a \u00e9poca.\nEn 1964 ga\u00f1ou o Premio Lazarillo de narrativa infantil con \"Color de fuego.\"\nNa d\u00e9cada dos sesenta escrib\u00eda no diario barcelon\u00e9s \"La Prensa.\" Foi redactora dun consultorio na \u00faltima p\u00e1xina deste diario. \nAo longo da s\u00faa vida, Carmen Kurtz seguiu fiel a \u00d3scar e Kina, pero tivo outras inquietudes. Resulta notable a s\u00faa trilox\u00eda \"Sic transit\" que se publicou entre 1973 e 1975. Tam\u00e9n escribiu gui\u00f3ns, como os que realizou xunto con Arthur Kaps para TVE, para os monicreques de Herta Frankel en 1972. Estes gui\u00f3ns foron publicados e traducidos \u00f3 alem\u00e1n. Un dos seus gui\u00f3ns recibiu o premio Premio Platero no Festival de cinema de Xix\u00f3n en 1979 (\"Violeta en el Oeste\").\nA maior\u00eda das obras da serie \u00d3scar public\u00e1ronse na editorial Juventud, pero moitas foron traducidas tam\u00e9n a varias linguas, como polaco, catal\u00e1n, alem\u00e1n e \u00e9uskaro. A s\u00faa filla Odile aparece como ilustradora en moitas das edici\u00f3ns dos seus libros infant\u00eds e xuven\u00eds.. Do libro \"\u00d3scar y Coraz\u00f3n de P\u00farpura\", con gui\u00f3n de Jose Mar\u00eda Blanco, naceu a pel\u00edcula \"\u00d3scar, Kina y el l\u00e1ser\", estreada o 23 de decembro de 1978.Esta pel\u00edcula levou numerosos premios no Certame internacional de cinema para a infancia e xuventude, dentro da XVI edici\u00f3n do Festival de cinema de Xix\u00f3n."}
{"id": "406987", "revid": "89787", "url": "https://gl.wikipedia.org/wiki?curid=406987", "title": "Gioconda Belli", "text": "Gioconda Belli, nada en Managua o 9 de decembro de 1948 \u00e9 unha poeta, novelista e activista nicaraguana. A s\u00faa obra literaria caracter\u00edzase polo seu compromiso pol\u00edtico e por rescatar e profundar no universo feminino, reivindicando o papel das mulleres na sociedade e na construci\u00f3n da cultura. En 1972, co seu primeiro libro \"Sobre la grama\", revoluciona a poes\u00eda centroamericana ao abordar sen andr\u00f3menas o corpo e a sexualidade feminina. O seu activismo levoulle a militar na Fronte Sandinista de Liberaci\u00f3n Nacional (FSLN), e a ocupar durante un tempo ( de 1979 a 1994) cargos de responsabilidade toda vez que os sandinistas derrocaron a Somoza.\nTraxectoria.\nO seu pai, Humberto Belli, era empresario, e a s\u00faa nai, Gloria Pereira, foi fundadora do Teatro Experimental de Managua. Belli cursou a s\u00faa primaria no Colegio de la Asunci\u00f3n en Managua e a secundaria no Real Colegio de Santa Isabel en Madrid, Espa\u00f1a, en 1965. Tras obter un diploma en Publicidade e Xornalismo en Filadelfia, Estados Unidos, regresou a Managua.\nCasou en 1967. A s\u00faa primeira filla, Maryam, naceu en 1969 e a segunda, Melissa, en 1973. Dun seu segundo matrimonio naceu Camilo en 1978. Casou por terceira vez en 1987, de cuxa uni\u00f3n nace Adriana en 1993. En 2008 alternaba o seu tempo entre os Estados Unidos e Nicaragua.\nDurante a ditadura somocista, Gioconda Belli \u00e9 perseguida. Ex\u00edliase en M\u00e9xico e Costa Rica, ata que, co triunfo da Revoluci\u00f3n Sandinista en 1979, volve a Nicaragua, onde desempe\u00f1a diversos cargos no novo goberno ata a s\u00faa renuncia en 1994.\nCompromiso pol\u00edtico.\nOp\u00faxose \u00e1 ditadura do xeneral Anastasio Somoza Debayle. Desde 1970, ano en que comezou a escribir os seus poemas, pasou a integrar as filas da Fronte Sandinista de Liberaci\u00f3n Nacional (FSLN) nese momento unha organizaci\u00f3n clandestina e perseguida cuxo obxecto era o derrocamento do r\u00e9xime somocista.\nFoi correo clandestino, transportou armas, viaxou por Europa e Am\u00e9rica Latina obtendo recursos e divulgando a loita sandinista. Chegou a ser membro da Comisi\u00f3n Pol\u00edtico-Diplom\u00e1tica do FSLN.\nTraxectoria literaria.\nA s\u00faa traxectoria literaria est\u00e1 atravesada pola dualidade entre a naci\u00f3n e o x\u00e9nero sobre a que Belli se autorrepresenta na s\u00faa obra autobiografica \"El pa\u00eds bajo mi piel\". \"Memorias de amor e guerra\u02d0\" \nEtapa 1970 - 1979.\nOs seus poemas apareceron por primeira vez no semanario cultural \"La Prensa Literaria\" do diario \"La Prensa\" do seu pa\u00eds. A s\u00faa poes\u00eda, considerada revolucionaria na s\u00faa maneira de abordar o corpo e a sensualidade feminina, causou gran balbordo. O seu libro \"Sobre la grama\" valeulle, en 1972, o premio de poes\u00eda m\u00e1is prestixioso do pa\u00eds neses anos, o Mariano Fiallos Gil da Universidade Nacional Aut\u00f3noma de Nicaragua (UNAN). En 1978, xunto a Claribel Alegr\u00eda, obtivo o prestixioso Premio Casa de las Am\u00e9ricas no x\u00e9nero poes\u00eda polo seu libro \"Linea de fuego\", obra que escribiu mentres se atopaba vivindo no exilio en M\u00e9xico por mor do seu activismo revolucionario e que reflicte o seu sentir sobre a situaci\u00f3n pol\u00edtica de Nicaragua. Nesa ocasi\u00f3n \u00e9 convidada, tam\u00e9n, a participar como xurado, motivo polo cal viaxa a Cuba para ser lectora dos libros nomeados xunto a Jullo Cort\u00e1zar.\nEtapa 1980 - 1990.\nDespois do triunfo da Revoluci\u00f3n Nicaraguana o 19 de xullo de 1979 ocupou varios cargos dentro do goberno sandinista. En 1984 foi representante sandinista ante o Consello Nacional de Partidos Pol\u00edticos e voceiro do FSLN na campa\u00f1a electoral dese ano. Belli deixou todo cargo oficial en 1986 para dedicarse a escribir a s\u00faa primeira novela. Foi directiva da Uni\u00f3n de Escritores e foi unha das fundadoras do suplemento literario \"Ventana\" do diario Barricada.\nEntre 1982 e 1987, publicou tres libros de poes\u00eda: \"Truenos y Arco Iris; Amor Insurrecto\" e \"De la costilla de Eva\". Estes libros ou selecci\u00f3ns dos mesmos public\u00e1ronse en M\u00e9xico, Espa\u00f1a, Alema\u00f1a, B\u00e9lxica, Inglaterra, Italia e Estados Unidos de Am\u00e9rica.\nEn 1987 publicou \"El taller de las mariposas\", un conto para nenos e nenas que se editou tam\u00e9n nos idiomas alem\u00e1n, holand\u00e9s e italiano. Con esta obra obtivo o Premio Luchs (Loita) do Semanario alem\u00e1n Die Zeit en 1992.\nEn 1988 Belli publicou a s\u00faa primeira novela \"La mujer habitada\", que foi moi aclamada pola cr\u00edtica e alcanzou en Europa e Am\u00e9rica Latina grandes tiraxes e numerosas edici\u00f3ns. En Alema\u00f1a \u2013onde a tiraxe chegou a un mill\u00f3n de exemplares e levou a\u00a0 m\u00e1is de vinte edici\u00f3ns- a novela obtivo o Premio dos bibliotecarios, editores e libreiros de Alema\u00f1a \u00e1 Novela Pol\u00edtica do Ano (1989). Ese ano a autora recibiu tam\u00e9n o Premio Anna Seghers. Desde a s\u00faa publicaci\u00f3n a novela foi traducida a once idiomas e tivo grande \u00e9xito editorial en Espa\u00f1a e Italia. Nos Estados Unidos, Warner Books publicouna baixo o nome \"The Inhabited Woman.\" \nEtapa 1990 en adiante.\nEn 1990 publicou a s\u00faa segunda novela, \"Sof\u00eda de los presagios\"; en 1996, \"Waslala\", \u00e1mbalas d\u00faas traducidas a varios idiomas. En xaneiro de 2001 apareceu, en Plaza Jan\u00e9s, o seu libro \"El pa\u00eds bajo mi piel\", un testemu\u00f1o dos seus anos no sandinismo que foi publicado, simultaneamente, en alem\u00e1n, holand\u00e9s e italiano. Publicouse nos Estados Unidos no outono do 2002 baixo o selo editorial Knopf e en Inglaterra, pola Editorial Bloomsbury de Londres. Hai unha edici\u00f3n en ingl\u00e9s de 2002 titulada \"The country under my skin: A Memory of Love and War\".\nA s\u00faa novela \"El pergamino de la seducci\u00f3n\" mereceu en 2005 o Premio Pluma de Plata na Feira do Libro de Bilbao.\nEn 2006 co seu poemario \"Fuego soy apartado y espada puesta lejos\" ga\u00f1ou o Premio Internacional de Poes\u00eda Ciudad de Melilla na s\u00faa XXVIII edici\u00f3n.\nA cantante catal\u00e1 Carme Canela gravou un disco con alg\u00fans dos seus poemas de madurez en clave de jazz que se editou na primavera de 2008 baixo o t\u00edtulo Carme Canela canta Gioconda Belli. Sencillos Deseos\nEn febreiro do 2008 publicou a s\u00faa novela \"El infinito en la palma de la mano\", que foi merecedora do Premio Biblioteca Breve de Novela 2008 da editorial espa\u00f1ola Seix Barral e o Premio Sor Juana In\u00e9s da Cruz da Feira Internacional do Libro de Guadalaxara, M\u00e9xico.\n\"El pa\u00eds de las mujeres\" (2010) fala dun pa\u00eds gobernado por mulleres. O libro foi titulado orixinalmente co nome de \"Cr\u00f3nicas de la Izquierda Er\u00f3tica\", baseado no Partido da Esquerda Er\u00f3tica que, na novela, \u00e9 o que fundan un grupo de mulleres na ficticia Faguas e co que chegan ao poder. O nome Partido da Izquierda Er\u00f3tica utilizouno en Nicaragua nos anos 80 un grupo de mulleres entre as que estaba Belli. Cham\u00e1bano o P\u00c9 e foi bautizado as\u00ed usando o termo acu\u00f1ado no poemario da poeta guatemalteca Ana Mar\u00eda Rodas: \"Poemas de la Izquierda\", raz\u00f3n pola que tivo que cambiar o nome.\nA s\u00faa novela \"El intenso calor de la luna\", foi lanzada en agosto en Latinoam\u00e9rica, e en setembro do 2014 en Espa\u00f1a."}
{"id": "406989", "revid": "35560", "url": "https://gl.wikipedia.org/wiki?curid=406989", "title": "Axencia Galega de Innovaci\u00f3n", "text": "A Axencia Galega de Innovaci\u00f3n (GAIN) \u00e9 unha axencia p\u00fablica auton\u00f3mica, adscrita \u00e1 Conseller\u00eda de Econom\u00eda, Emprego e Industria pero con personalidade xur\u00eddica propia, que ten como finalidade fomentar e vertebrar as pol\u00edticas de innovaci\u00f3n nas administraci\u00f3ns p\u00fablicas galegas, e o apoio e impulso do crecemento e da competitividade das empresas galegas, a trav\u00e9s da implementaci\u00f3n de estratexias e programas de innovaci\u00f3n eficientes.\nA Axencia creouse o 12 de xaneiro do ano 2012 polo o Decreto 50/2012, no que se aprobaron os seus estatutos, que se modificaron polo Decreto 15/2014, do 6 de febreiro, co cal a s\u00faa estrutura organizativa quedou dividida nas seguintes catro unidades org\u00e1nicas, dependentes directamente da Direcci\u00f3n da Axencia: \u00c1rea de Xesti\u00f3n, \u00c1rea de Programas, \u00c1rea de Servizos e \u00c1rea de Centros.\nA s\u00faa sede est\u00e1 situada na R\u00faa Airas Nunes s/n, Conxo, Santiago de Compostela.\nObxectivos.\nOs obxectivos da GAIN son:\nDirecci\u00f3n.\nA GAIN est\u00e1 dirixida pola economista Patricia Argerey Vilar, unha das mulleres galegas m\u00e1is relevantes no sistema de STEM (ciencia, tecnolox\u00eda, enxe\u00f1ar\u00eda e matem\u00e1ticas), e impulsora da incorporaci\u00f3n da muller \u00e1s novas tecnolox\u00edas. "}
{"id": "406990", "revid": "72012", "url": "https://gl.wikipedia.org/wiki?curid=406990", "title": "GAIN", "text": ""}
{"id": "406991", "revid": "865", "url": "https://gl.wikipedia.org/wiki?curid=406991", "title": "Free Reign", "text": "Free Reign \u00e9 o s\u00e9timo \u00e1lbum de estudio da banda inglesa de indie rock Clinic, publicado o 13 de novembro de 2012 a trav\u00e9s do selo Domino Records."}
{"id": "407002", "revid": "98629", "url": "https://gl.wikipedia.org/wiki?curid=407002", "title": "Living Things", "text": "Living Things \u00e9 o quinto \u00e1lbum de estudio da banda estadounidense de rock alternativo Linkin Park, publicado o 20 de xu\u00f1o de 2012 no Xap\u00f3n (no resto do mundo na seguinte semana) a trav\u00e9s dos selos Warner Bros. Records e Machine Shop Recordings. O disco foi producido polo vocalista Mike Shinoda e por Rick Rubin, que tam\u00e9n se encargaran da produci\u00f3n dos dous anteriores traballos do grupo, \"Minutes to Midnight\" (2007) e \"A Thousand Suns\" (2010).\nO sinxelo principal do disco, \"Burn It Down\", foi enviado \u00e1s emisoras de radio e publicado en tendas dixitais o 16 de abril de 2012. \"Living Things\" estreouse no n\u00famero 1 da lista \"Billboard 200\" ao vender 223 000 copias durante a s\u00faa primeira semana nos Estados Unidos. O segundo sinxelo, \"Lost in the Echo\", lanzouse o 19 de outubro; o terceiro, \"Powerless\", o 31 de outubro; e o cuarto e derradeiro, \"Castle of Glass\", apareceu en formato f\u00edsico o 1 de febreiro de 2013. En decembro de 2013 o \u00e1lbum levaba vendidos 2,5 mill\u00f3ns de copias en todo o mundo e en agosto de 2017 foi certificado platino pola RIAA."}
{"id": "407004", "revid": "1131", "url": "https://gl.wikipedia.org/wiki?curid=407004", "title": "The Last Hero (\u00e1lbum)", "text": "The Last Hero \u00e9 o quinto \u00e1lbum de estudio da banda estadounidense de hard rock Alter Bridge, publicado o 7 de outubro de 2016 a trav\u00e9s do selo Napalm Records en todo o mundo ag\u00e1s en Norteam\u00e9rica, onde foi editado a trav\u00e9s do propio selo do grupo. Foi producido polo vello colaborador Michael \"Elvis\" Baskette. O primeiro sinxelo, \"Show Me a Leader\", foi editado dixitalmente e enviado \u00e1s emisoras de radio o d\u00eda 26 de xullo. O 8 de setembro \"My Champion\" foi publicada como segundo sinxelo do disco."}
{"id": "407005", "revid": "59564", "url": "https://gl.wikipedia.org/wiki?curid=407005", "title": "Futuro condicional (1961-1980)", "text": "Futuro condicional (1961-1980) \u00e9 un libro de poemas de Ricardo Carballo Calero publicado en 1982.\nCaracter\u00edsticas.\nNo libro rec\u00f3llense poemas dispersos, publicados en revistas e mesmo in\u00e9ditos; en todo caso non reunidos antes en libro. O material foi agrupado en tres partes, con t\u00edtulos algo arbitrarios, mais algo apuntan ao contido preponderante. O autor procurou que o n\u00famero de poemas deste tomo coincidise co de \"Pret\u00e9rito imperfeito (1927-1961) \" e eliminou o material excedente .\nSegundo Henrique Dacosta: \"prima, sobre todo, o existencialismo vital, cunha tem\u00e1tica que ir\u00e1 pasando do vivencial anecd\u00f3tico at\u00e9 o m\u00e1is social. Non obstante, o tema do feminino como s\u00edmbolo da beleza inalcanz\u00e1bel, ser\u00e1 igaulmente tocado\".\nEn conversa con Carmen Blanco o autor apuntou:\nContido.\n1\u00aa parte: \"Excalibur\".\nSegundo Henrique Rabbu\u00f1al: \"Predomina a reflexi\u00f3n sobre a vida de quen aspira a exercer de home nun pa\u00eds de deuses, unha vida que \u00e9 desexo e esperanza... Hai unha evocaci\u00f3n da experiencia da guerra\".\n2\u00aa parte: \"Venusberg\".\nPara Henrique Rabu\u00f1al: \"visita a tem\u00e1tica da muller, o amor e a s\u00faa dial\u00e9ctica con infinitas soluci\u00f3ns e coas s\u00faas mentiras, so\u00f1os e ambig\u00fcidades\".\n3\u00aa parte: \"Aval\u00f3n\".\nHenrique Rabu\u00f1al comenta: \"cont\u00e9n a poes\u00eda m\u00edtica con referencias \u00e1 mitolox\u00eda e cultura gregas, ao universo art\u00farico ou \u00e1 cultura exipcia, pero tam\u00e9n ao nazismo... Hai unha evocaci\u00f3n do Ferrol da s\u00faa infancia, a dial\u00e9ctica do rural e do urbano, e unha homenaxe a Cunqueiro\".\nO propio autor dixo sobre este poema:\nCarballo Calero confesoulle a Carmen Blanco sobre o poema:"}
{"id": "407006", "revid": "89787", "url": "https://gl.wikipedia.org/wiki?curid=407006", "title": "Gran Premio de Bahrain de 2018", "text": "O Gran Premio de Bahrain de 2018 (oficialmente co\u00f1ecido como 2018 Formula 1 Gulf Air Bahrain Grand Prix) foi unha carreira de F\u00f3rmula Un que se celebrou o 8 de abril de 2018 no Circu\u00edto Internacional de Bahrain en Sakhir, Bahrain. A carreira foi a segunda rolda da tempada de F\u00f3rmula Un e marca a d\u00e9cimo cuarta vez que se celebra o Gran Premio de Bahrain como parte do Campionato Mundial de F\u00f3rmula Un.\nInformes.\nDaniel Ricciardo foi o m\u00e1is r\u00e1pido na primeira pr\u00e1ctica e Kimi R\u00e4ikk\u00f6nen o m\u00e1is r\u00e1pido na segunda e terceira pr\u00e1ctica.\nO tempo da pole position de Sebastian Vettel \u00e9 o novo r\u00e9cord do circu\u00edto.\nCualificaci\u00f3n.\nFerrari dominou na primeira quenda da cualificaci\u00f3n desde os primeiros minutos. A pesar de usar pneum\u00e1ticos brandos (banda amarela), Raikkonen e Vettel fixeron os mellores tempos, cunha boa vantaxe para os demais pilotos, a maior\u00eda con compostos superbrandos (banda vermella), que eran m\u00e1is adherentes.\nFoi neste instante que Max Verstappen cometeu un erro na entrada da curva 2, perdeu o coche e foi parar na barreira de pneum\u00e1ticos. Resultado, a bandeira vermella xa con case cinco minutos para o fin. Un problema para a Red Bull. E moitos pilotos perderon a oportunidade de boas voltas, entre eles Alonso, que non escondeu a s\u00faa irritaci\u00f3n.\nDespois da bandeira vermella polo accidente de Verstappen, comezou nos minutos finais unha gran batalla polas \u00faltimas prazas na Q2 e Fernando Alonso pasou un enorme apuro. No \u00faltimo minuto, o bicampi\u00f3n estaba en 15\u00ba lugar e moi ameazado por [Romain Grosjean]], que a\u00ednda fac\u00eda s\u00faa \u00faltima volta. Mais o franc\u00e9s da Haas errou na \u00faltima curva e ficou 16\u00ba. Chamou a atenci\u00f3n o p\u00e9simo desempe\u00f1o de Lance Stroll, \u00faltimo cualificado co Wililiams.\nEliminados: Romain Grosjean (Haas-Ferrari), Marcus Ericsson (Sauber), Sergey Sirotkin (Williams), Charles Leclerc (Sauber) e Lance Stroll (Williams)\nFerrari volveu a comezar mellor na segunda quenda do adestramento, con Vettel facendo o mellor tempo da fin de semana na primeira tentativa (1m28s341), mentres Raikkonen ficou 0s174 atr\u00e1s. Mais Lewis Hamilton, que ficara s\u00f3 en quinto lugar na Q1, se meteu entre os dous Ferraris para ficar en segundo tras a primeira rolda de voltas lanzadas. Hamilton, usou estratexicamente pneum\u00e1ticos brandos (banda amarela) na s\u00faa mellor volta e volveu utilizalos na sa\u00edda, ou sexa, fixo seu primeiro pit stop despois dos adversarios.\nAs primeiras posici\u00f3ns se mantiveron ata o fin da Q2, con Bottas e Ricciardo completando o top 5. Na disputa polas demais prazas decepcionou [[McLaren]. Tanto Fernando Alonso como [[Stoffel Vandoorne]] tiveron dificultades co equilibrio dos coches, e o espa\u00f1ol ficou s\u00f3 coa 13\u00aa posici\u00f3n, un posto por diante do belga. [[Force India]] evolucionou claramente en relaci\u00f3n \u00e1 Australia: [[Esteban Ocon]] avanzou \u00e1 Q3 en d\u00e9cimo lugar, dous postos por diante de Sergio P\u00e9rez, que tivo fallos na recuperaci\u00f3n de enerx\u00eda. A gran sorpresa foi [[Pierre Gasly]], clasificado por primeira vez na carreira na Q3, noveno.\nEliminados: [[Brendon Hartley]] ([[Scuderia Toro Rosso|Toro Rosso]]),[[Sergio P\u00e9rez Mendoza|Sergio P\u00e9rez]] ([[Force India]]), [[Fernando Alonso]] ([[McLaren]]), [[Stoffel Vandoorne]] ([[McLaren]]) e [[Max Verstappen]] ([[Red Bull Racing|Red Bull]]-[[Renault na F\u00f3rmula 1|TAG Heuer]])\nA primeira rolda de tentativas na Q3 volveu a ter dominio de Ferrari, con Raikkonen superando Vettel en 0s095. Hamilton ficou 0s096 \u00e1 cabeza de Bottas na primeira volta lanzada, mentres Ricciardo ficou quinto, diante do sorprendente Gasly.\nNa \u00faltima tentativa, Vettel logrou a primeira [[pole position]] de Ferrari na tempada 2018. O Home de Xeo chegou a ser superado por Bottas, mais acabou por diante do seu compatriota na \u00faltima volta lanzada.\nCarreira.\nNo inicio, Vettel conseguiu sa\u00edr ben, liderando na 1\u00aa curva. Bottas superou a Raikkonen para acadar a segunda posici\u00f3n, e Gasly tam\u00e9n superou a Ricciardo ao 4\u00ba posto. Con todo, Ricciardo recuperou o cuarto posto na curva 4, na primeira volta. Max Verstappen recuperou terreo na primeira volta polo que quedou detr\u00e1s de Lewis Hamilton, que caer\u00e1 ao d\u00e9cimo lugar. A parella loitou na curva 1 na volta 2, con Verstappen picando o seu pneum\u00e1tico traseiro esquerdo. O seu compa\u00f1eiro de equipo, Daniel Ricciardo, experimentou unha parada el\u00e9ctrica ao mesmo tempo, obrig\u00e1ndoo a retirarse. Brendon Hartley recibiu unha penalizaci\u00f3n de 10 segundos por causar unha colisi\u00f3n con Sergio P\u00e9rez. Verstappen ent\u00f3n perdeu potencia que o obrigou a retirarse do Gran Premio. Esta foi a primeira vez en 8 anos que os dous pilotos de Red Bull Racing se retiraron dun Gran Premio, e por primeira vez desde o [[Gran Premio de Rusia de 2016]] que ning\u00fan dos pilotos de Red Bull anotou puntos. Hamilton superou a Fernando Alonso, Esteban Ocon e Nico H\u00fclkenberg nunha curva para subir ao sexto lugar. Logo pasou a Kevin Magnussen e Pierre Gasly nas seguintes voltas para subir ao cuarto lugar.\nDurante a s\u00faa segunda parada en boxes na volta 35, Kimi R\u00e4ikk\u00f6nen golpeou ao cambiador de pneum\u00e1ticos de Ferrari Francesco Cigarini co seu pneum\u00e1tico traseiro esquerdo cando o seu coche sa\u00edu da caixa de boxes, rompendo a tibia e peron\u00e9 de Cigarini. O incidente foi causado polo semaforo de boxes de Ferrari que cambiou incorrectamente a verde a pesar do feito de que o pneum\u00e1tico traseiro esquerdo non se cambiara. R\u00e4ikk\u00f6nen det\u00edvose inmediatamente no pit lane e retirou o coche. A retirada de R\u00e4ikk\u00f6nen ascendeu a Lewis Hamilton ao podio e [[Scuderia Ferrari |Ferrari]] foi posteriormente multado con 50.000 \u20ac por unha sa\u00edda de boxes insegura. \nO incidente do pit lane de R\u00e4ikk\u00f6nen fixo que o seu compa\u00f1eiro de equipo Sebastian Vettel non puidese realizar a s\u00faa segunda parada a tempo, e tivo que ampliar a duraci\u00f3n dos seus pneum\u00e1ticos brandos un 30% m\u00e1is que a esperanza de vida dos pneum\u00e1ticos, segundo indicou Pirelli. Cara ao final da carreira, con Vettel loitando cos seus pneum\u00e1ticos, Bottas conseguiu entrar no rango de DRS de Vettel, pero non puido pasar ao liderado da carreira. Pierre Gasly finalizou a carreira no 4\u00ba posto, igualando o mellor resultado de Toro Rosso no 2017, logrando o mellor resultado de [[Honda na F\u00f3rmula 1|Honda]] desde que volveu \u00e1 F1.\nDespois da carreira, Brendon Hartley e Sergio P\u00e9rez recibiron 30 segundos de penaizaci\u00f3n por non manter a posici\u00f3n na volta de formaci\u00f3n.\nClasificaci\u00f3n.\nCualificaci\u00f3n.\n[[Ficheiro:2018 02 BAH Start.png|800px|thumb|centro|Grella de sa\u00edda]]\nCarreira.\n[[Ficheiro:2018 02 BAH Race.png|800px|thumb|centro|Resultado da carreira]]\nV\u00e9xase tam\u00e9n.\nLigaz\u00f3ns externas.\n[[Categor\u00eda:Grandes Premios de F\u00f3rmula 1 de 2018|Bahrain]]\n[[Categor\u00eda:Gran Premio de Bahrain de F\u00f3rmula 1]]"}
{"id": "407007", "revid": "17467", "url": "https://gl.wikipedia.org/wiki?curid=407007", "title": "Licenciada", "text": ""}
{"id": "407008", "revid": "1131", "url": "https://gl.wikipedia.org/wiki?curid=407008", "title": "P\u00e3o de A\u00e7\u00facar", "text": "O P\u00e3o de A\u00e7\u00facar \u00e9 un complexo de mont\u00edculos localizado no barrio de Urca, na cidade do R\u00edo de Xaneiro, no Brasil. Est\u00e1 composto por tres mont\u00edculos; o P\u00e3o de A\u00e7\u00facar (que d\u00e1 nome ao complexo), o Morro da Urca e o Morro da Babil\u00f4nia. Xunto coa estatua do Cristo Redentor, \u00e9 unha das imaxes m\u00e1is reco\u00f1ecidas da cidade do R\u00edo de Xaneiro e do Brasil. Polas s\u00faas caracter\u00edsticas \u00fanicas, \u00e1 beira da ba\u00eda de Guanabara, constit\u00fae unha referencia tur\u00edstica internacional para a cidade.\nEtimolox\u00eda.\nHai varias versi\u00f3ns sobre a orixe do nome. A m\u00e1is co\u00f1ecida indica \u00f3s portugueses como \u00f3s que lle deron o nome, durante o apoxeo do cultivo da cana de azucre no Brasil (s\u00e9culos XVI e XVII), despois de que a cana sexa espremida e o caldo fervido, os bloques de azucre eran colocados nunha forma de unto c\u00f3nica (para poder transportalos para Europa), denominada \"pan de azucre\". A semellanza do penedo carioca con aquela forma orixinar\u00eda o nome.\nTurismo.\nO Bondinho.\nO Bondinho do P\u00e3o de A\u00e7\u00facar \u00e9 un telef\u00e9rico que liga a Praia Vermelha \u00f3 Morro da Urca, e este \u00f3 Morro do P\u00e3o de A\u00e7\u00facar. Na \u00faltima estaci\u00f3n do telef\u00e9rico, p\u00f3dese ver unha vista panor\u00e1mica das cidades do R\u00edo de Xaneiro e de Niter\u00f3i, as d\u00faas da rexi\u00f3n metropolitana do R\u00edo de Xaneiro.\n\u00c9 unha das principais atracci\u00f3ns tur\u00edsticas da cidade. O seu primeiro treito foi inaugurado entre a Praia Vermelha e o Morro da Urca, o 27 de outubro de 1912 e dende ent\u00f3n, xa transportou preto de corenta mill\u00f3ns de persoass, mantendo unha media actual de 2650 visitantes \u00f3 d\u00eda. O seu nome v\u00e9n da semellanza dos coches do telef\u00e9rico cos tranv\u00edas (\"bondes\") que circulaban polo R\u00edo de Xaneiro na \u00e9poca da s\u00faa inauguraci\u00f3n.\nMuseo Cocuruto.\nNo cume do Morro da Urca, existe dende 2008 o museo Cocuruto, que mostra a historia do \"Bondinho\".\nMonta\u00f1ismo.\nAo chegaren ao barrio da Urca, os adeptos do monta\u00f1ismo poden avistar, no Morro da Babil\u00f4nia, escaladores ascendendo por v\u00edas de escalada na rocha, como as co\u00f1ecidas Ricardo Prado, M2, Roda Viva, IV Centenario e outras. No medio deportivo de escalada, internacionalmente \u00e9 moi co\u00f1ecido o complexo, tanto por constitu\u00edr unha das maiores \u00e1reas de escalada urbana, coma pola beleza das vistas dende o penedo.\nEn total, est\u00e1n catalogadas m\u00e1is de 270 v\u00edas de escaladas e \"boulders\". No propio Morro do P\u00e3o de A\u00e7\u00facar, todas as s\u00faas caras presentan v\u00edas, como as Stop e Galotti, a CEPI, amais de v\u00edas pola rocha como a P\u00e1ssaros de Fogo, V\u00eda dos Italianos e o Lagart\u00e3o.\nExiste tam\u00e9n un sendeiro que pode ser percorrido a p\u00e9 de balde e sen a axuda de aparellos de monta\u00f1ismo, que leva da pista Cl\u00e1udio Coutinho at\u00e9 o alto do Morro da Urca.\nImpacto cultural.\nFiguras ilustres como o cient\u00edfico Albert Einstein, o expresidente dos Estados Unidos John Kennedy ou o cantante ingl\u00e9s Elton John xa estiveron no telef\u00e9rico do P\u00e3o de A\u00e7\u00facar, al\u00e9n dos moitos artistas que se presentaron no Morro da Urca, principalmente na d\u00e9cada de 1980.\nEn 1977, o equilibrista americano Steven McPeak cami\u00f1ou sobre o cabo do telef\u00e9rico, entre o Morro da Urca e o P\u00e3o de A\u00e7\u00facar, suxeitando unha vara met\u00e1lica como contrapeso.\nUnha secuencia do filme \"\", con Roger Moore como James Bond, filmada en 1979, axudou a promover a cidade e o pa\u00eds no exterior.\nEn 1990, nunha homenaxe ao piloto Ayrton Senna exp\u00faxose no Morro da Urca un coche de F\u00f3rmula 1. En 2004 pasou por aqu\u00ed o facho dos Xogos Ol\u00edmpicos de Atenas e, en 2007, o Facho Ol\u00edmpico dos Xogos Panamericanos do R\u00edo de Xaneiro."}
{"id": "407009", "revid": "865", "url": "https://gl.wikipedia.org/wiki?curid=407009", "title": "Mechanical Bull", "text": "Mechanical Bull \u00e9 o sexto \u00e1lbum de estudio da banda estadounidense de rock alternativo Kings of Leon, publicado o 20 de setembro de 2013 en Irlanda, Alema\u00f1a, Suecia e Australia, o 23 no Reino Unido e o 24 nos Estados Unidos a trav\u00e9s do selo RCA Records. A finais do ano 2013 o disco recibiu unha nomeaci\u00f3n ao premio ao Mellor disco de rock nos Grammy."}
{"id": "407010", "revid": "43337", "url": "https://gl.wikipedia.org/wiki?curid=407010", "title": "Pan de Azucre", "text": ""}
{"id": "407011", "revid": "89787", "url": "https://gl.wikipedia.org/wiki?curid=407011", "title": "Inmunoelectroforese", "text": "A inmunoelectroforese \u00e9 un nome xeral aplicado a varios m\u00e9todos bioqu\u00edmicos para a separaci\u00f3n e a caracterizaci\u00f3n de prote\u00ednas baseados na electroforese e a reacci\u00f3n con anticorpos. Todas as variantes de inmunoelectroforese requiren inmunoglobulinas (anticorpos), que reaccionan coas prote\u00ednas para que sexan separadas ou caracterizadas. Os m\u00e9todos foron desenvolvidos e usados extensamente durante a segunda metade do s\u00e9culo XX. Por orde case cronol\u00f3xica apareceron os m\u00e9todos seguintes: an\u00e1lise inmunoelectrofor\u00e9tica (inmunoelectroforese unidimensional \"ad modum\" Grabar), inmunoelectroforese cruzada (inmunoelectroforese cuantitativa bidimensional \"ad modum\" Clarke e Freeman ou \"ad modum\" Laurell), inmunoelectroforese foguete (inmunoelectroforese cuantitativa unidimensional \"ad modum\" Laurell), inmunoelectroforese foguete fundido \"ad modum\" Svendsen e Harboe, inmunoelectroforese de afinidade \"ad modum\" B\u00f8g-Hansen.\nA agarosa en l\u00e1minas de xel ao 1% de aproximadamente 1\u00a0mm de grosor tamponadas a alto pH (arredor de 8,6) \u00e9 o material tradicionalmente preferido para a electroforese con reacci\u00f3n con anticorpos. A agarosa foi elixida como matriz do xel porque ten grandes poros que permiten o libre paso e separaci\u00f3n das prote\u00ednas, pero proporciona \u00e1 vez unha \u00e1ncora para os inmunoprecipitados de prote\u00ednas e anticorpos espec\u00edficos. Real\u00edzase a un pH alto porque os anticorpos son practicamente inm\u00f3biles a alto pH. Recom\u00e9ndase xeralmente un equipo de electroforese cunha placa de arrefriamento horizontal.\nOs inmunoprecipitados poden observarse no xel de agarosa h\u00famido, pero son tinguidos con colorantes para as prote\u00ednas como o Azul Brillante Coomassie no xel seco. En contraste coa SDS-electroforese en xel, a electroforese en agarosa permite manter as condici\u00f3ns nativas, conservando a estrutura nativa e as actividades das prote\u00ednas en investigaci\u00f3n, por tanto, a inmunoelectroforese permite a caracterizaci\u00f3n de actividades encim\u00e1ticas, de uni\u00f3n a ligandos etc., ademais da separacion electrofor\u00e9tica.\nTipos.\nA an\u00e1lise inmunoelectrofor\u00e9tica \"ad modum\" Grabar \u00e9 o m\u00e9todo cl\u00e1sico de inmunoelectroforese. As prote\u00ednas son separadas por electroforese, despois apl\u00edcanse os anticorpos nun suco pr\u00f3ximo \u00e1s prote\u00ednas separadas e f\u00f3rmanse inmunoprecipitados despois dun per\u00edodo de difusi\u00f3n das prote\u00ednas separadas e anticorpos. A introduci\u00f3n da an\u00e1lise inmunoelectrofor\u00e9tica deu un gran pulo \u00e1 qu\u00edmica de prote\u00ednas, alg\u00fans dos primeiros resultados foron a resoluci\u00f3n de prote\u00ednas en flu\u00eddos biol\u00f3xicos e extractos biol\u00f3xicos. Entre as importantes observaci\u00f3ns feitas estiveron a caracterizaci\u00f3n do gran n\u00famero de prote\u00ednas diferentes do soro, a existencia de varias clases de inmunoglobulinas e a s\u00faa heteroxeneidade electrofor\u00e9tica.\nA inmunoelectroforese cruzada tam\u00e9n se chama inmunoelectroforese cuantitativa bidimensional \"ad modum\" Clarke e Freeman ou \"ad modum\" Laurell. Neste m\u00e9todo as prote\u00ednas son primeiramente separadas durante a electroforese de primeira dimensi\u00f3n, despois en vez da difusi\u00f3n cara aos anticorpos, as prote\u00ednas son sometidas a electroforese nun xel que cont\u00e9n anticorpos na segunda dimensi\u00f3n. A inmunoprecipitaci\u00f3n ter\u00e1 lugar durante a electroforese de segunda dimensi\u00f3n e os inmunoprecipitados te\u00f1en unha caracter\u00edstica forma de camp\u00e1, na que cada precipitado representa un ant\u00edxeno; a posici\u00f3n dos precipitados \u00e9 dependente da cantidade das prote\u00ednas as\u00ed como da cantidade de anticorpos espec\u00edficos no xel, polo que pode realizarse a cuantificaci\u00f3n relativa. A sensibilidade e poder de resoluci\u00f3n da inmunoelectroforese cruzada \u00e9 como o da an\u00e1lise inmunoelectrofor\u00e9tica cl\u00e1sica e hai m\u00faltiples variaci\u00f3ns da t\u00e9cnica \u00fatiles para varios prop\u00f3sitos. A inmunoelectroforese cruzada foi utilizada para estudos de prote\u00ednas en flu\u00eddos biol\u00f3xicos, particularmente no soro humano, e extractos biol\u00f3xicos.\nA inmunoelectroforese foguete \u00e9 unha inmunoelectroforese cuantitativa unidimensional. O m\u00e9todo foi utilizado para a cuantificaci\u00f3n de prote\u00ednas do soro humano antes de que aparecesen os m\u00e9todos automatizados.\nA inmunoelectroforese foguete fusionada \u00e9 unha modificaci\u00f3n dunha inmunoelectroforese cuantitativa unidimensional usada para unha medida detallada de prote\u00ednas en fracci\u00f3ns procedentes dos experimentos de separaci\u00f3n de prote\u00ednas.\nA inmunoelectroforese de afinidade est\u00e1 basedada en cambios no padr\u00f3n electrofor\u00e9tico de prote\u00ednas por medio de interacci\u00f3ns espec\u00edficas ou formaci\u00f3n de complexos con outras macromol\u00e9culas ou ligandos. A inmunoelectroforese de afinidade foi utilizada para a estimaci\u00f3n das constantes de uni\u00f3n, como por exemplo coas lectinas ou a caracterizaci\u00f3n de prote\u00ednas con caracter\u00edsticas espec\u00edficas como conter glicanos ou uni\u00f3n a ligandos. Algunhas variantes da inmunoelectroforese de afinidade son similares \u00e1 cromatograf\u00eda de afinidade no uso de ligandos inmobilizados.\nA estrutura aberta do inmunoprecipitado no xel de agarosa permite a uni\u00f3n adicional de anticorpos marcados radioactivamente para revelar prote\u00ednas espec\u00edficas. Esta variaci\u00f3n foi utilizada para a identificaci\u00f3n de alerxias por reacci\u00f3n con IgE.\nUso actual.\nDous factores detererminan que os m\u00e9todos inmunoelectrofor\u00e9ticos non se utilicen amplamente. O primeiro \u00e9 que dan moito traballo e requiren certa experteza manual. O segundo \u00e9 que necesitan cantidades bastante grandes de anticorpos policlonais. Hoxe a electroforese en xel seguida de electroblotting \u00e9 o m\u00e9todo preferido para a caracterizaci\u00f3n de prote\u00ednas debido \u00e1 s\u00faa facilidade de operaci\u00f3n, a s\u00faa alta sensibilidade e o seu baixo requirimento de anticorpos espec\u00edficos. Ademais, as prote\u00ednas son separadas por electroforese en xel base\u00e1ndose no seu peso molecular aparente, que non \u00e9 realizado por inmunoelectroforese, pero, non obstante, os m\u00e9todos inmunoelectrofor\u00e9ticos son a\u00ednda \u00fatiles cando se necesitan condici\u00f3ns non redutoras."}
{"id": "407012", "revid": "89787", "url": "https://gl.wikipedia.org/wiki?curid=407012", "title": "Patricia Argerey Vilar", "text": "Patricia Argerey Vilar, nada en Lugo en 1977, \u00e9 unha economista galega.\nMembro destacada do colectivo de mulleres no sistema CTEM, \u00e9 unha impulsora da incorporaci\u00f3n da muller \u00e1s novas tecnolox\u00edas. \nNa actualidade (2018) \u00e9 a directora da Axencia Galega de Innovaci\u00f3n.\nTraxectoria.\n\u00c9 Licenciada en Econom\u00eda pola Universidade San Pablo CEU de Madrid. Fixo un m\u00e1ster en Estudos Pol\u00edticos Aplicados pola Fundaci\u00f3n Internacional e para Iberoam\u00e9rica de Administraci\u00f3n e Pol\u00edticas P\u00fablicas (FIIAPP) de Madrid, fundaci\u00f3n que traballa na mellora de sistemas p\u00fablicos en m\u00e1is de 100 pa\u00edses, xestionando proxectos de cooperaci\u00f3n internacional. \u00c9 Doutora en Ciencias Econ\u00f3micas e Empresariais pola Universidade Complutense de Madrid.\nEntre marzo de 2003 e outubro de 2004 foi coordinadora de Proxectos de I+D no Instituto Universitario de Estudos Europeos da Universidade CEU San Pablo, Madrid. De outubro de 2004 a setembro de 2009 foi secretaria xeral de dito Instituto Universitario, amais de profesora da Facultade de Ciencias Econ\u00f3micas e Empresariais da Universidade CEU San Pablo.\nEntre outubro de 2008 e setembro de 2009 foi profesora titular da Facultade de Ciencias Econ\u00f3micas e Empresariais da Universidade Complutense de Madrid.\nEn setembro de 2009 comezou a traballar como asesora do Gabinete do Presidente da Xunta de Galicia, e en xaneiro de 2013 pasou a ser xefa do Gabinete do Conselleiro de Econom\u00eda, Emprego e Industria da Xunta de Galicia. Desde decembro de 2016 \u00e9 a directora da Axencia Galega de Innovaci\u00f3n. "}
{"id": "407013", "revid": "89787", "url": "https://gl.wikipedia.org/wiki?curid=407013", "title": "Dichen Lachman", "text": "Dichen Lachman (en ), nada en Katmand\u00fa o 22 de febreiro de 1982, \u00e9 unha actriz australiana, de ascendencia alem\u00e1 e tibetana. Apareceu na serie \"Veci\u00f1os\" interpretando a Katya Kinski, as\u00ed como na serie de ciencia ficci\u00f3n creada por Joss Whedon \"Dollhouse\", interpretando a personaxe de Sierra. Lachman intepretou a Suren no remake estadounidense \"Being Human\". Lachman protagonizou o filme de 2014 \"Lust for Love\" e tivo un papel recorrente en \"Agents of S.H.I.E.L.D.\" como Jiaying. Lachman protagoniza o papel de Reileen Kawahara na serie de Netflix \"Altered Carbon\", que foi estreada o 2 de febreiro de 2018.\nTraxectoria.\nLachman (\u0f56\u0f51\u0f7a\u0f0b\u0f46\u0f7a\u0f53\u0f0d) naceu en Katmand\u00fa, onde viviu at\u00e9 os oito anos de idade. Mudouse a Adelaida, Australia a finais da d\u00e9cada de 1990 coa s\u00faa familia.\nA s\u00faa nai \u00e9 tibetana e o seu pai \u00e9 australiano de ascendencia alem\u00e1. Asistiu \u00e1 escola primaria West Lake, \u00e1 Gilles Street, \u00f3 instituto Norwood Morialta, \u00f3 St Mary's College, \u00f3 Annesley College e \u00e1 Universidade de Adelaida. Lachman mudouse \u00f3s \u00c1nxeles pouco despois de rematar o drama \"Veci\u00f1os\" en 2007."}
{"id": "407017", "revid": "89787", "url": "https://gl.wikipedia.org/wiki?curid=407017", "title": "Prote\u00edna A/G", "text": "A prote\u00edna A/G \u00e9 unha prote\u00edna de fusi\u00f3n recombinante que combina os dominios de uni\u00f3n \u00e1 IgG da prote\u00edna A e a prote\u00edna G. Util\u00edzase para a purificaci\u00f3n de prote\u00ednas e a medici\u00f3n de anticorpos. A prote\u00edna A/G cont\u00e9n catro dominios de uni\u00f3n ao Fc da prote\u00edna A e dous da prote\u00edna G, dando lugar a unha masa final de 50\u00a0460 daltons. A uni\u00f3n da prote\u00edna A/G \u00e9 menos dependente do pH que a prote\u00edna A, pero polo demais ten as propiedades aditivas das prote\u00ednas A e G.\nA prote\u00edna A/G \u00fanese a todas as subclases de IgG humanas, o que a fai \u00fatil para purificar anticorpos policlonais ou monoclonais IgG, cuxas subclases non foron determinadas. Ademais, \u00fanese \u00e1 IgA, IgE, IgM e, en menor medida, IgD. A prote\u00edna A/G tam\u00e9n se une a todas as subclases de Ig de rato, pero non se une a IgM, IgA de rato ou albumina s\u00e9rica. Isto permite que a prote\u00edna A/G se use para a purificaci\u00f3n e detecci\u00f3n de anticorpos IgG monoclonis de rato, sen interferencias das IgA, IgM e albumina s\u00e9rica. Os anticorpos monoclonais de rato te\u00f1en comunmente unha m\u00e1is forte afinidade coa prote\u00edna quimerica A/G que coa prote\u00edna A ou coa prote\u00edna G. A prote\u00edna A/G foi tam\u00e9n utilizada para a purificaci\u00f3n de IgG de macaco. A prote\u00edna A/G tam\u00e9n se une \u00e1s prote\u00ednas de uni\u00f3n ao ADN Ku e PARP-1.\nOutras prote\u00ednas que se unen a anticorpos.\nAdemais da prote\u00edna A/G, outras prote\u00ednas bacterianas que se unen a inmunoglobulinas, como a prote\u00edna A, prote\u00edna G e prote\u00edna L tam\u00e9n se usan comunmente para purificar, inmobilizar ou detectar inmunoglobulinas. Cada unha destas prote\u00ednas que se unen a inmunoglobulinas te\u00f1en un diferente perfil de uni\u00f3n a anticorpos en canto \u00e1 porci\u00f3n do anticorpo que \u00e9 reco\u00f1ecido e a especie e tipo de anticorpo."}
{"id": "407019", "revid": "4817", "url": "https://gl.wikipedia.org/wiki?curid=407019", "title": "Vostok 2", "text": "Vostok 2 foi o nome da segunda misi\u00f3n tripulada da Historia, con German Titov a bordo. Foi lanzada pola Uni\u00f3n Sovi\u00e9tica o 6 de agosto de 1961 mediante un foguete Vostok 8K72K desde o cosm\u00f3dromo de Baikonur.\nCaracter\u00edsticas.\nA misi\u00f3n de Vostok 2 foi realizar a segunda misi\u00f3n orbital tripulada. O equipamento da c\u00e1psula inclu\u00eda o soporte vital, comunicaci\u00f3n por radio e televisi\u00f3n para monitorizar o estado do cosmonauta, grabadoras e experimentos biol\u00f3xicos. Os obxectivos do voo foron investigar os efectos no corpo humano da exposici\u00f3n prolongada \u00e1 microgravedade e estudar a capacidade de traballo en \u00f3rbita de humanos en microgravedade. A diferenza de Gagarin, Titov si tomou o control manual da s\u00faa c\u00e1psula pero sufriu de mareo espacial.\nA c\u00e1psula reentrou na atmosfera o 7 de agosto e Titov tocou terra sen problemas \u00e1s 7:18 GMT cerca de Krasniy Kut, en Saratov, tras exectarse da c\u00e1psula a uns quil\u00f3metros de altura, tal como estaba previsto."}
{"id": "407020", "revid": "27155", "url": "https://gl.wikipedia.org/wiki?curid=407020", "title": "Albumina s\u00e9rica", "text": "A albumina s\u00e9rica ou seroalbumina, \u00e9 unha prote\u00edna albumina (un tipo de prote\u00edna globular) que se encontra no sangue dos vertebrados. As m\u00e1is co\u00f1ecidas son a albumina s\u00e9rica humana, codificada polo xene \"ALB\" do cromosoma 4, e a albumina s\u00e9rica bovina, quimicamente similar, que ten moitos usos en laboratorio e cl\u00ednicos. A albumina s\u00e9rica de gali\u00f1a denom\u00ednase conalbumina.\nA albumina s\u00e9rica prod\u00facese no f\u00edgado, aparece disolta no plasma sangu\u00edneo e \u00e9 a prote\u00edna sangu\u00ednea m\u00e1is importante dos mam\u00edferos. A albumina s\u00e9rica \u00e9 esencial para manter a presi\u00f3n onc\u00f3tica necesria para a distribuci\u00f3n apropiada dos flu\u00eddos corporais entre os vasos sangu\u00edneos e tecidos do corpo; sen esta albumina, a alta presi\u00f3n nos vasos sangu\u00edneos forzar\u00eda a sa\u00edda de m\u00e1is flu\u00eddos cara aos tecidos. Tam\u00e9n actuar\u00eda como un transportador do plasma de varias hormonas esteroides hidr\u00f3fobas que non se unen especificamente e de hormonas tiroides, as\u00ed como unha prote\u00edna de transporte da hemina e \u00e1cidos graxos. Que haxa demasiada ou demasiada pouca albumina s\u00e9rica circulante pode ser nocivo. A albumina s\u00e9rica na urina xeralmente denota a presenza de doenzas renais. Ocasionalmente a albumina s\u00e9rica aparece na urina de persoas normais despois de estar moito trempo de p\u00e9 (albuminuria postural)."}
{"id": "407021", "revid": "43337", "url": "https://gl.wikipedia.org/wiki?curid=407021", "title": "Morro do P\u00e3o de A\u00e7\u00facar", "text": ""}
{"id": "407023", "revid": "23204", "url": "https://gl.wikipedia.org/wiki?curid=407023", "title": "Teresa Orjales Vidal", "text": "Teresa Orjales Vidal, nada na\u00a0Coru\u00f1a\u00a0o\u00a016 de marzo de 1964,\u00a0\u00e9 unha diplom\u00e1tica e avogada\u00a0galega.\nTraxectoria.\nLicenciouse en Dereito en 1991 e axi\u00f1a ingresou na carreira diplom\u00e1tica. Como diplom\u00e1tica, os seus primeiros destinos foron nas representaci\u00f3ns espa\u00f1olas en Finlandia, Turqu\u00eda e ante a Organizaci\u00f3n do Tratado do Atl\u00e1ntico Norte (OTAN) situada en Bruxelas (B\u00e9lxica).\nLogo durante estes anos foi xefa de servizo, xefa de \u00e1rea e subdirectora de Comunicaci\u00f3n Exterior na Oficina de Informaci\u00f3n Diplom\u00e1tica; voceira asesora no Gabinete da ministra e do Ministerio de Asuntos Exteriores e de Cooperaci\u00f3n; en 2011 pasou a ser directora do gabinete da Presidencia do Congreso dos Deputados, ata que posteriormente exerceu de voceira asesora na Direcci\u00f3n Xeral de Asuntos Europeos e Cooperaci\u00f3n co Estado.\nDende o mes de febreiro de 2017, trala aprobaci\u00f3n por parte do Consello de Ministros, foi nomeada como a nova Embaixadora do Reino de Espa\u00f1a na Rep\u00fablica de Estonia."}
{"id": "407024", "revid": "89787", "url": "https://gl.wikipedia.org/wiki?curid=407024", "title": "\u00c1ngela de la Cruz", "text": "\u00c1ngela de la Cruz, nada na\u00a0Coru\u00f1a\u00a0en\u00a01965\u00a0\u00e9 unha artista galega. Foi nomeada para o Premio Turner en 2010. En 2017, ga\u00f1ou o Premio Nacional de Artes Pl\u00e1sticas.\nTraxectoria.\nEstudou filosof\u00eda na Universidade de Santiago de Compostela, antes de mudarse a Londres en 1989, onde estudou arte na Universidade de Arte de Chelsea, no Goldsmiths College e na Slade School of Art (University College, Londres). Vive e traballa en Londres. Tivo unha filla, nada en 2005, mentres se atopaba nun coma despois de padecer unha hemorraxia cerebral. De la Cruz utiliza agora cadeira de rodas e necesita asistentes para realizar o seu traballo.\nExpuxo en Manifesta 5 en Donostia en 2004. A s\u00faa primeira exposici\u00f3n individual no Reino Unido, chamada \"After\", tivo lugar no Camdem Arts Centre en abril e maio de 2010. Foi nomeada para o Premio Turner en 2010.\nDe la Cruz tam\u00e9n utilizou aluminio como material de base para o seu traballo. O material \u00e9 soldado cunha forma para despois esmagalo, golpealo e distorsionarlo (polo Estudo de Mike Smith, que traballa baixo as instruci\u00f3ns de \u00c1ngela) antes de ser entregado \u00f3 estudo de \u00c1ngela da Cruz para ser pintado polos seus axudantes. Expuxo alg\u00fans destes traballos na Galer\u00eda Lisson de Mil\u00e1n, en 2013, e no Centre d'Art A Panera de Lleida, en 2015.\nFoi galardoada co Premio Nacional das Artes Pl\u00e1sticas 2017. O xurado reco\u00f1eceu a \"intensidade da s\u00faa obra que explora a complexa relaci\u00f3n entre o espazo ilusionista da pintura e a presenza f\u00edsica da escultura\u201d."}
{"id": "407025", "revid": "1131", "url": "https://gl.wikipedia.org/wiki?curid=407025", "title": "\u00c1ngela Portero", "text": "\u00c1ngela Portero Capdevila, nada en Santiago de Compostela o 7 de marzo de 1966, \u00e9 unha xornalista especializada na prensa do coraz\u00f3n e escritora galega en lingua castel\u00e1. Como profesional do xornalismo, est\u00e1 ligada principalmente \u00e1s cadeas de \u00e1mbito estatal Telecinco e Antena 3.\nTraxectoria.\nNaceu en Santiago de Compostela mais medrou en Donostia. Dende al\u00ed trasladouse a Madrid cando chegou \u00e1 Facultade de Ciencias da Informaci\u00f3n de Madrid. Estivo no Colexio Maior Padre Poveda de Madrid. Unha vez acabada a s\u00faa carreira, obtivo un m\u00e1ster en Comunicaci\u00f3n de Masas na Universidade Carleton en Otava, no Canad\u00e1. Anos m\u00e1is tarde, fundou coa xornalista Paloma Garc\u00eda-Pelayo a Axencia Korpa.\nColaborou en programas de televisi\u00f3n como \"Salsa Rosa\", \"A tu lado\", \"D\u00eda a d\u00eda\", \"\u00bfD\u00f3nde est\u00e1s coraz\u00f3n?\" ou \"S\u00e1bado Dolce Vita\". En 2014 participou na segunda edici\u00f3n do talent show \"Mira qui\u00e9n salta\". M\u00e1is tarde, empezou a colaborar no programa \"S\u00e1lvame\" semanalmente, en \"De buena ley\" esporadicamente e a ser redactora na revista \"S\u00e1lvame\"."}
{"id": "407026", "revid": "23204", "url": "https://gl.wikipedia.org/wiki?curid=407026", "title": "\u00c1ngela Portero Capdevila", "text": ""}
{"id": "407027", "revid": "85894", "url": "https://gl.wikipedia.org/wiki?curid=407027", "title": "Carme Nogueira", "text": "Carme Nogueira, nada en Vigo o 17 de decembro de 1970, \u00e9 investigadora e artista multidisciplinar galega.\nTraxectoria.\nLicenciada en Belas Artes pola Universidade de Salamanca e doutorada pola Universidade de Vigo. Na s\u00faa obra salienta a importancia dos procesos art\u00edsticos, os modelos de representaci\u00f3n, a implicaci\u00f3n do p\u00fablico e o urbanismo. Neste \u00faltimo eido, a s\u00faa obra explora a relaci\u00f3n da arquitectura con outras disciplinas art\u00edsticas, como a videoarte. Realizou residencias art\u00edsticas en diversos pa\u00edses e \u00e9 autora de publicaci\u00f3ns, artigos e conferencias sobre a representaci\u00f3n e a identidade de x\u00e9nero.\nUnha das s\u00faas primeiras obras videogr\u00e1ficas foi \"25 minutos 55 segundos diarios\" (2004), un relato sobre a invisibilidade do traballo dom\u00e9stico, realizada no momento en que a s\u00faa obra viraba contorna \u00f3s \"Refuxios\", construci\u00f3ns de cart\u00f3n, espazos ef\u00e9meros e baleiros que se converten, para a artista, en \"refuxios\" emocionais nos que crecer e que se poden encher con novos sentidos \u2018como as apropiaci\u00f3ns do espazo dom\u00e9stico que transforman o sentido da arquitectura\u2019. Estes Refuxios son convertidos en pantallas en varias instalaci\u00f3ns como a realizada en \"Pr\u00f3spera\", unha intervenci\u00f3n \"site-specific\" realizada no Instituto Cervantes de Pequ\u00edn, que tivo a s\u00faa continuidade no Museo de Arte Contempor\u00e1nea de Vigo (MARCO).\nOs procesos de traballo marcan a traxectoria da s\u00faa obra, que vira \u00f3 redor do que a artista define como \u2018obxectos de interpretaci\u00f3n espacial\u2019 que serven de ligaz\u00f3n ou di\u00e1logo co p\u00fablico ou \u2018dispositivos de sala\u2019 cando a narraci\u00f3n transcorre nun espazo pechado. \nA\u00ednda que dende o comezo da s\u00faa traxectoria art\u00edstica o v\u00eddeo forma parte da s\u00faa obra, \u00e9 a partir do 2010 cando empeza a utilizar o v\u00eddeo-performance, onde a artista se enfronta soa \u00e1 c\u00e1mara, gravando o que logo se converter\u00e1 en instalaci\u00f3n. Nestas obras \u00e9 importante a interpretaci\u00f3n de lecturas, relacionadas coa intervenci\u00f3n, que a artista realiza a modo de visitas guiadas, utilizando, nalg\u00fans casos, auto-gu\u00edas que funcionan de forma paralela \u00f3 v\u00eddeo.\nA obra de Carme Nogueira forma parte de varios Museos espa\u00f1ois, como o Museo Ra\u00ed\u00f1a Sof\u00eda, o Musac ou o CGAC"}
{"id": "407029", "revid": "25871", "url": "https://gl.wikipedia.org/wiki?curid=407029", "title": "Elvira Garc\u00eda Pi\u00f1eiro", "text": "Elvira Mar\u00eda Garc\u00eda Pi\u00f1eiro, nada en\u00a0Pontevedra\u00a0en\u00a01967,\u00a0\u00e9 unha avogada e pol\u00edtica\u00a0galega, deputada auton\u00f3mica na Asemblea de Madrid por Uni\u00f3n Progreso y Democracia (UPyD) durante a IX Lexislatura (2011-2015).\nTraxectoria.\nLicenciada en Dereito pola Universidade de Santiago de Compostela, exerceu a avogac\u00eda dende 1994 en Santiago e Madrid dedic\u00e1ndose inicialmente \u00f3\u00a0dereito comunitario e \u00e1 arbitraxe, e especializada en Dereito privado.\nFoi membro da Asociaci\u00f3n Pro Dereitos Humanos, a cal abandonou en 1992 trala defensa da \"Lei Corcuera\" por parte dalg\u00fans dos fundadores da asociaci\u00f3n.\n\u00c9 membro de Uni\u00f3n Progreso y Democracia (UPyD) dende setembro de 2007, tratando os temas xur\u00eddicos relacionados co partido; as\u00ed mesmo, \u00e9 membro do Consello de Direcci\u00f3n e do Consello Pol\u00edtico do partido.\nTralas elecci\u00f3ns auton\u00f3micas de 2011 \u00e9 elixida deputada na Asemblea de Madrid, sendo voceira adxunta segunda do Grupo Parlamentario de Uni\u00f3n Progreso e Democracia e voceira do seu grupo na Comisi\u00f3n de Presidencia e Xustiza e na Comisi\u00f3n de Vixilancia das Contrataci\u00f3ns."}
{"id": "407031", "revid": "89787", "url": "https://gl.wikipedia.org/wiki?curid=407031", "title": "Conchi Regueiro", "text": "Mar\u00eda Concepci\u00f3n Regueiro Dig\u00f3n, nada en Lugo en 1968, \u00e9 unha escritora galega de ciencia ficci\u00f3n,\u200b m\u00e1is co\u00f1ecida como Conchi Regueiro.\nTraxectoria.\nRegueiro \u00e9 diplomada en traballo social e pedagoga, \u00e1 vez que se dedicou \u00e1 docencia en cursos de formaci\u00f3n ocupacional permanente.\nA s\u00faa obra ten perspectiva feminista e recolle os estereotipos de x\u00e9nero conservadores, intercalando obras en galego e en castel\u00e1n. En galego, a s\u00faa primeira publicaci\u00f3n, en 2002, foi unha novela para adultos, \"Tempos agradables\", pero continuou escribindo libros de literatura non realista, de ciencia ficci\u00f3n e fantas\u00eda para p\u00fablico infantil e xuvenil como \"Un marciano neste mundo\" (2004), \"O tesouro das \u00e1nimas\" (2011), e con incursi\u00f3ns no terror como \"A herdanza do marqu\u00e9s\" (2009), e a s\u00faa continuaci\u00f3n \"A cerna do segredo\" (2014).\nEn castel\u00e1n publicou narrativa para adultos, a recompilaci\u00f3n \"La estirpe de Tord\u00f3n\" (2005), que recolle d\u00faas novelas curtas e dous relatos; e novelas de ciencia ficci\u00f3n, como \"Reclutas de guerras invisibles\" (2006) en formato web, escrita en forma de ucronia, estilo \u00f3 que tam\u00e9n se achega nos contos \u00abErundina Salvadora\u00bb, na edici\u00f3n de 2008 do \"Fabricantes de sue\u00f1os\" e \u00abEl enemigo en casa\u00bb en \"Historias del Crazy\" Bar. Public\"a\" a s\u00faa novela \"Vistas al r\u00edo\" (2007) na Colecci\u00f3n Mitilene de Ellas Editorial, melodrama con tinguiduras sociais, seguido de \"La moderna Atenea\" (2008), e \"Los esp\u00edritus del humo\" (2017). Estas d\u00faas \u00faltimas obras te\u00f1en en com\u00fan a combinaci\u00f3n dunha ciencia ficci\u00f3n cl\u00e1sica de ra\u00edz anglosaxoa, por unha banda, e por outro, a tem\u00e1tica social da Espa\u00f1a de finais do s\u00e9culo XIX. \nRegueiro foi xurado nos 6\u00ba e 7\u00ba Premios Meiga Moira, de Literatura Infantil-Xuvenil convocado por Ba\u00eda Edici\u00f3ns en \u00a02014 e 2016 respectivamente."}
{"id": "407032", "revid": "23204", "url": "https://gl.wikipedia.org/wiki?curid=407032", "title": "Druk Air", "text": "Drukair Corporation Limited (dzongkha: \u0f60\u0f56\u0fb2\u0f74\u0f42\u0f0b\u0f58\u0f41\u0f60\u0f0b\u0f60\u0f42\u0fb2\u0f74\u0f63\u0f0b\u0f63\u0f66\u0f0b\u0f60\u0f5b\u0f72\u0f53\u0f0d), operando como Drukair - Royal Bhutan Airlines, \u00e9 a aeroli\u00f1a nacional do Reino de But\u00e1n, con base no dzongkhag occidental de Paro.\nFoi fundada no ano 1981, dez anos despois de que o Druk Gyalpo Jigme Dorji Wangchuck comezase a abrir gradualmente o reino dun illamento autoimposto, e sete anos despois de recibir aos seus primeiros visitantes estranxeiros. A aeroli\u00f1a comezou a operar en 1983 con voos dende Calcuta a Paro usando avi\u00f3ns Dornier Do 228. En novembro de 1988 pasou a utilizar BAe 146-100 e, co obxectivo de satisfacer a crecente demanda, estes avi\u00f3ns foron substitu\u00eddos en 2004 por dous Airbus A319.\nDrukair opera unha modesta rede de voos regulares dentro da rexi\u00f3n de Asia Meridional dende a s\u00faa base do aeroporto de Paro. En marzo de 2018 a aeroli\u00f1a voaba a 13 destinos en seis pa\u00edses.\nFrota.\nEn marzo de 2016 a frota de Drukair estaba formada polos seguintes avi\u00f3ns:"}
{"id": "407034", "revid": "23204", "url": "https://gl.wikipedia.org/wiki?curid=407034", "title": "Mar\u00eda Concepci\u00f3n Regueiro Dig\u00f3n", "text": ""}
{"id": "407036", "revid": "5863", "url": "https://gl.wikipedia.org/wiki?curid=407036", "title": "Montserrat Seijas Pati\u00f1o", "text": "Montserrat Seijas Pati\u00f1o, nada na Coru\u00f1a o 30 de maio de 1968, \u00e9 unha avogada e pol\u00edtica galega nas Illas Baleares, membro do Parlamento das Illas Baleares na IX lexislatura.\nTraxectoria.\nLicenciado en dereito pola UNED e a Universidade da Coru\u00f1a, traballou como asistente na cl\u00ednica, tendo coidado de pacientes da enfermidade de Alzh\u00e9imer, e en coidados paliativos. Tam\u00e9n traballou para un enxe\u00f1ar\u00eda e, finalmente, como asesora xur\u00eddica e financeira. En 2012, casou cun menorquino e estabeleceuse en Ciutadella de Menorca.\nEn xaneiro de 2015 foi nomeado secretaria xeral de Podemos en Ciutadella de Menorca. Cabeza da lista de Podemos en Menorca, foi elixida deputada nas elecci\u00f3ns para o Parlamento das Illas Baleares, en 2015. \u00c9 a secretaria da comisi\u00f3n de asuntos sociais e de dereitos humanos e a comisi\u00f3n do estatuto dos deputados e deputados. Logo da s\u00faa expulsi\u00f3n de Podemos impulsou un novo movemento pol\u00edtico, Actua per a la Gent de Menorca ."}
{"id": "407037", "revid": "6939", "url": "https://gl.wikipedia.org/wiki?curid=407037", "title": "Mar\u00eda Maz\u00e1s", "text": "Mar\u00eda Maz\u00e1s Lata, nada na\u00a0Coru\u00f1a\u00a0o\u00a09 de agosto de 1960 e finada o 5 de outubro de 2017, foi unha artista pl\u00e1stica, pintora, escultora, poeta, dese\u00f1adora de chapeus e bailarina galega.\nTraxectoria.\nCreadora e artista, Mar\u00eda Maz\u00e1s prov\u00e9n do mundo da danza cl\u00e1sica contempor\u00e1nea. Empezou a s\u00faa carreira profesional sendo bailarina, pero en 1987 cambiou o seu rumbo creativo e empezou a dedicarse \u00e1 sombrerer\u00eda. Mar\u00eda Maz\u00e1s foi unha artista autodidacta que se definiu a partir dunha constante investigaci\u00f3n. Tras pasar tres anos en Alema\u00f1a, investigando sobre a s\u00faa nova profesi\u00f3n, instalouse en Barcelona en 1991, a\u00ednda que sempre desenvolveu o seu traballo dacabalo entre \u00e1mbolos dous lugares. Traballou para o mundo da moda e o estilismo en pasarelas internacionais, as\u00ed como tam\u00e9n participou en diversas montaxes teatrais e en m\u00e1is de trinta exposici\u00f3ns en cidades como Friburgo, Roma, Venecia e Par\u00eds. No seu traballo como dese\u00f1adora de chapeus salientou a orixinal utilizaci\u00f3n de materiais.\nLogo de 17 anos de dedicaci\u00f3n \u00e1 sombrerer\u00eda como arte, Mar\u00eda Maz\u00e1s retomou a s\u00faa carreira como pintora, inspirada na tradici\u00f3n xaponesa da caligraf\u00eda e a pintura sumi-e, que combinou co seu interese pola pintura expresionista para desenvolver unha obra de profunda espiritualidade. Traballou tam\u00e9n collages e escultura."}
{"id": "407038", "revid": "23204", "url": "https://gl.wikipedia.org/wiki?curid=407038", "title": "Mar\u00eda Maz\u00e1s Lata", "text": ""}
{"id": "407039", "revid": "89787", "url": "https://gl.wikipedia.org/wiki?curid=407039", "title": "Bertha Guijarro", "text": "Bertha M. Guijarro Berdi\u00f1as, nada na\u00a0Coru\u00f1a\u00a0en\u00a01969,\u00a0\u00e9 unha investigadora galega e doutora en Inform\u00e1tica no eido da intelixencia artificial, a aprendizaxe computacional e os sistemas baseados no co\u00f1ecemento. Os seus estudos aplic\u00e1ronse en medicina\u00a0para realizar diagnoses antenatais, diagnoses de motores e en predici\u00f3n e xesti\u00f3n de incendios forestais. \nTraxectoria.\nDoutorada en 1999 pola Universidade da Coru\u00f1a, Guijarro est\u00e1 vinculada dende 1994 \u00e1 investigaci\u00f3n e a docencia no Departamento de Computaci\u00f3n (UDC), onde \u00e9 profesora titular. Na comunidade cient\u00edfica, ten reco\u00f1ecidos m\u00e1is de dous sexenios de investigaci\u00f3n acad\u00e9mica dentro da \u00e1rea das\u00a0ciencias da Computaci\u00f3n e a intelixencia artificial, enfocando os seus estudos principalmente \u00e1 aprendizaxe computacional e o desenvolvemento de algoritmos de Big Data Learning.\nEn 2012, foi nomeada coordinadora cient\u00edfica do CITIC (Centro de Investigaci\u00f3n en Tecnolox\u00edas da Informaci\u00f3n e as Comunicaci\u00f3ns) e dende 2014 ocupa o cargo de vicecoordinadora. O CITIC salienta pola vertente social dos seus proxectos tanto en cuesti\u00f3ns de integraci\u00f3n como na mellora da atenci\u00f3n sanitaria ou a loita contra a fenda dixital.\nGuijarro \u00e9 membro activo do Grupo de Investigaci\u00f3n LIDA (Laboratorio de Investigaci\u00f3n e Desenvolvemento en Intelixencia Artificial) e colaboradora da Subdirecci\u00f3n Xeral da Axencia Nacional de Avaliaci\u00f3n e Prospectiva (ANEP) para a sub\u00e1rea cient\u00edfica de Sistemas Intelixentes."}
{"id": "407040", "revid": "23204", "url": "https://gl.wikipedia.org/wiki?curid=407040", "title": "Bertha M. Guijarro Berdi\u00f1as", "text": ""}
{"id": "407042", "revid": "85894", "url": "https://gl.wikipedia.org/wiki?curid=407042", "title": "Teresa Valcarce", "text": "Teresa Valcarce, nada en Ferrol, \u00e9 unha cidad\u00e1 espa\u00f1ola de ascendencia malague\u00f1a residente en Washington, D.C., alcumada The Lady of portrait.\nTraxectoria.\nFoi condecorada coa encomenda da Orde do M\u00e9rito Civil \u00f3 conseguir p\u00f3r un retrato de Bernardo de G\u00e1lvez no Senado dos Estados Unidos, tras descubrir unha resoluci\u00f3n do Congreso Continental do ano 1783 onde se dic\u00eda que o Congreso dos Estados Unidos promet\u00eda reco\u00f1ecer a contribuci\u00f3n de Bernardo de G\u00e1lvez \u00e1 creaci\u00f3n dos Estados Unidos pola s\u00faa axuda lox\u00edstica e militar na guerra de independencia pendurando o seu retrato \"onde o Congreso se re\u00fane\"."}
{"id": "407044", "revid": "23204", "url": "https://gl.wikipedia.org/wiki?curid=407044", "title": "Carmen Lence", "text": "Mar\u00eda del Carmen Lence Paz, nada en Lugo en 1969 \u00e9 unha bot\u00e1nica e profesora galega.\nDesenvolve as s\u00faas actividades acad\u00e9micas e cient\u00edficas no Departamento de Biodiversidade e Xesti\u00f3n Ambiental da Facultade de Ciencias Biol\u00f3xicas e Ambientais, na Universidade de Le\u00f3n. Forma parte do grupo de investigaci\u00f3n Taxonom\u00eda e Conservaci\u00f3n Vexetal (TaCoVe) desa Universidade."}
{"id": "407046", "revid": "23204", "url": "https://gl.wikipedia.org/wiki?curid=407046", "title": "Mar\u00eda del Carmen Lence Paz", "text": ""}
{"id": "407048", "revid": "88215", "url": "https://gl.wikipedia.org/wiki?curid=407048", "title": "Ana Mar\u00eda Penas", "text": "Ana Mar\u00eda Penas Balchada, nada en\u00a0Pontevedra\u00a0o\u00a021 de decembro de 1971,\u00a0\u00e9 unha deportista galega que competiu en pirag\u00fcismo na modalidade de augas tranquilas, ga\u00f1adora de catro medallas no Campionato Mundial de Pirag\u00fcismo entre os anos 1997 e 2001 e sete medallas no Campionato Europeo de pirag\u00fcismo entre os anos 1997 e 2001.\nParticipou en tres Xogos Ol\u00edmpicos de Ver\u00e1n, entre 1992 e 2000, a s\u00faa mellor actuaci\u00f3n foi un sexto posto logrado en Atlanta 1996, na proba de K4 500 m."}
{"id": "407049", "revid": "23204", "url": "https://gl.wikipedia.org/wiki?curid=407049", "title": "Ana Mar\u00eda Penas Balchada", "text": ""}
{"id": "407058", "revid": "85894", "url": "https://gl.wikipedia.org/wiki?curid=407058", "title": "Chus Mart\u00ednez", "text": "Chus Mart\u00ednez, nada en Ponteceso en 1972, \u00e9 unha comisaria galega de arte, e directora do Institute of Arte do FHNW Academy of Arte and Design de Basilea (Su\u00edza).\nTraxectoria.\nEstudou filosof\u00eda e Historia da arte. Anteriormente foi conservadora xefe no Museo do Barrio de Nova York, xefa de departamento e membro do Core Agent Group en dOCUMENTA(13), conservadora xefe do MACBA (2008-11), directora da Frankfurter Kunstverein (2005-08) e directora art\u00edstica de Sala Rekalde de Bilbao (2002-05). Participou na Bienal de Venecia do 2005 e foi asesora curatorial do Carnegie International e da 29a Bienal de S\u00e3o Paulo. \nParalelamente, foi comisaria en numerosas exposici\u00f3ns durante o seu paso pola Frankfurter Kunstverein e o MACBA, e tam\u00e9n noutras instituci\u00f3ns, como o Museo de Arte Ra\u00ed\u00f1a Sof\u00eda de Madrid. Chus Mart\u00ednez imparte conferencias, escribe regularmente ensaios cr\u00edticos en cat\u00e1logos e \u00e9 colaboradora habitual de \"Artforum\", entre outras revistas de arte internacionais."}
{"id": "407062", "revid": "98629", "url": "https://gl.wikipedia.org/wiki?curid=407062", "title": "Montserrat Calleja G\u00f3mez", "text": "Montserrat Calleja G\u00f3mez, nada en Ourense o 20 de abril de 1973, \u00e9 unha f\u00edsica galega especializada en nanotecnolox\u00eda e biosensores, \u00e9 unha investigadora do Consello Superior de Investigaci\u00f3ns Cient\u00edficas (CSIC) no Instituto de Microelectr\u00f3nica de Madrid.\nTraxectoria.\nNos seus primeiros anos viviu primeiro en Cercedilla e logo na Coru\u00f1a. Estudou Ciencias F\u00edsicas na Universidade de Santiago de Compostela e doutorouse en Madrid cunha tese na \u00e1rea de nanotecnolox\u00eda.Grazas a unha bolsa postdoctoral traballou no Microelectronics Center (MIC), en Dinamarca, con Annia Boysen. Tam\u00e9n fixo estad\u00edas de investigaci\u00f3n en Italia e o Xap\u00f3n.\n\u00c9 cotitular de dez patentes, publicou 53 artigos, dous deles en Nature Nanotechnology. \u00c9 a xefa do grupo de investigaci\u00f3n Bionanomechanics Lab, no CSIC. Liderou o proxecto NANO FOR CELLS, unha das prestixiosas Starting Grant concedida polo Consello Europeo de Investigaci\u00f3n, que ten como obxectivo o estudo das propiedades mec\u00e1nicas das c\u00e9lulas e a s\u00faa relaci\u00f3n co cancro.M\u00e1is tarde centrouse no proxecto Liquid Mass, de estudo das proteinas a trav\u00e9s de sensores nanomec\u00e1nicos. \n\u00c9 co-fundadora da empresa Mecwins, pioneira na comercializaci\u00f3n de biosensores nanomec\u00e1nicos."}
{"id": "407067", "revid": "1131", "url": "https://gl.wikipedia.org/wiki?curid=407067", "title": "Bel\u00e9n Fern\u00e1ndez", "text": "Bel\u00e9n Fern\u00e1ndez, nada en\u00a0Vigo\u00a0o\u00a031 de outubro de 1973,\u00a0\u00e9 unha deportista galega que competiu en taekwondo, ga\u00f1adora dunha medalla de prata no Campionato Mundial de 2001 na categor\u00eda de \u201363\u00a0kg."}
{"id": "407069", "revid": "89787", "url": "https://gl.wikipedia.org/wiki?curid=407069", "title": "Blanca Rego Constela", "text": "Blanca Rego Constela, nada en\u00a0Ferrol\u00a0en\u00a01974,\u00a0\u00e9 unha artista audiovisual, cineasta e \u201cnoisemaker\u201d galega, co\u00f1ecida tam\u00e9n polo seu alias \u201c_blank\u201d. Tam\u00e9n \u00e9 tradutora, redactora, creadora de contidos audiovisuais e especialista en cine e arte sonora.\nTraxectoria.\nRego naceu en Ferrol, mais en 1993 mudouse a Barcelona onde comezou os seus estudos de direcci\u00f3n de cine en C.E.C.C. at\u00e9 1996. Posteriormente ampliou a s\u00faa formaci\u00f3n cursando estudos de animaci\u00f3n e multimedia entre 1996 e 1999 na academia Fak d'Art (A Faktoria d'Art).\nNos seus traballos creativos afonda nas posibles relaci\u00f3ns entre a imaxe e o son tal e como expresa no seu manifesto de artista. Desde 2008, coedita o blog Mediateletipos sobre cultura aural e activismo audiovisual.\nObra.\nO seu traballo proxectouse en diferentes festivais de cine internacionais e exposici\u00f3ns. Rego participou en conferencias e residencias art\u00edsticas en centros de arte, museos e fundaci\u00f3ns de primeira fila como:"}
{"id": "407070", "revid": "98629", "url": "https://gl.wikipedia.org/wiki?curid=407070", "title": "Alexia Mu\u00ed\u00f1os", "text": "Alexia Mu\u00ed\u00f1os Ruiz, nada na\u00a0Coru\u00f1a\u00a0en\u00a01977,\u00a0\u00e9 unha directora, produtora, guionista e actriz de cine galega. En 2010, ga\u00f1ou o premio do p\u00fablico no 17\u00ba Festival Internacional Sguardi Altrove de Mil\u00e1n pola s\u00faa longametraxe \"Noche Transfigurada\".\nTraxectoria.\nLicenciouse en Ciencias Qu\u00edmicas na especialidade de Medio Ambiente. Completou a s\u00faa formaci\u00f3n de\u00a0Estudos Cinematogr\u00e1ficos en Nova York. Compaxina o seu traballo de directora de cine coa docencia e como representante e directora adxunta de European Women's Audiovisual Network (EWA).\nFundou a produtora Marineda Films en 2014. \u00c9 activista ante a desigualdade de x\u00e9nero na industria do cine, sendo membro da Asociaci\u00f3n de Mulleres Cineastas e de Medios Audiovisuais (CIMA), \u00e1 cal representou en varios festivais internacionais para apoiar a\u00a0visibilidade das cineastas\u00a0en busca da igualdade na industria."}
{"id": "407071", "revid": "23204", "url": "https://gl.wikipedia.org/wiki?curid=407071", "title": "Alexia Mu\u00ed\u00f1os Ruiz", "text": ""}
{"id": "407072", "revid": "85894", "url": "https://gl.wikipedia.org/wiki?curid=407072", "title": "Elvira Suanzes Fern\u00e1ndez", "text": "Elvira Suanzes Fern\u00e1ndez, nada en Ferrol o 3 de novembro de 1977, \u00e9 unha pol\u00edtica valenciana de orixe galega, deputada nas Cortes Valencianas nas V e VI lexislaturas.\nTraxectoria.\nMembro das Novas Xeraci\u00f3ns e do Partido Popular, foi vice-secretaria rexional de acci\u00f3n institucional. At\u00e9 2002, foi secretaria xeral do Instituto Valenciano da Xuventude (IVAJ), do que, posteriormente, foi secretaria do consello de gobernadores. Foi nomeada membro substituta, en 2002, e elixida por Castell\u00f3n nas elecci\u00f3ns para o Parlamento Valenciano, 2003. Dende 2004 a 2007 foi presidenta da Comisi\u00f3n de Educaci\u00f3n e Cultura das Cortes Valencianas. Durante o seu mandato foi considerada un membro do sector \"zaplanista\" e non moi ben visto polos seguidores de Francisco Camps Ortiz."}
{"id": "407073", "revid": "85894", "url": "https://gl.wikipedia.org/wiki?curid=407073", "title": "Mar\u00eda Barros", "text": "Mar\u00eda Barros, nada na\u00a0Coru\u00f1a\u00a0o\u00a027 de xaneiro de 1980, \u00e9 unha dese\u00f1adora galega de moda.\nTraxectoria.\nEstudou moda no Instituto Europeo di Design de Mil\u00e1n, cuxa tese dirixiu Franca Sozzani, directora de \"Vogue\" Italia. Con 21 anos, obt\u00e9n o premio \"Mo\u00ebt\"\u00a0&amp;\u00a0\"Chandon Young Fashion Award\" \u00e1 mellor dese\u00f1adora nova europea, outorgado en colaboraci\u00f3n coa Camera Nazionale della Moda Italiana.\nLogo de traballar con dese\u00f1adores como Roberto Cavalli en Florencia, Modesto Lomba en Madrid e Pupi Solari en Mil\u00e1n, crea a s\u00faa propia firma no ano 2003. Dende ent\u00f3n presentou as s\u00faas colecci\u00f3ns en diferentes pasarelas internacionais, como a Pasarela Gaud\u00ed ou a Semana da Moda de Mil\u00e1n. Dende febreiro de 2009 desfila na Mercedes-Benz Fashion Week Madrid.\nAdemais, as s\u00faas creaci\u00f3ns vestiron diferentes campa\u00f1as publicitarias internacionais, por exemplo as presentadas pola xoiar\u00eda Su\u00e1rez, Carrera\u00a0&amp;\u00a0Carrera, ou Freixenet. Asemade, dese\u00f1ou colecciones c\u00e1psula para outras marcas, entre as que destaca Hazel by Mar\u00eda Barros, unha li\u00f1a t\u00e9xtil para a firma de complementos Hazel."}
{"id": "407074", "revid": "96002", "url": "https://gl.wikipedia.org/wiki?curid=407074", "title": "Estefan\u00eda Hern\u00e1ndez Garc\u00eda", "text": "Estefan\u00eda Hern\u00e1ndez Garc\u00eda, nada na\u00a0Coru\u00f1a\u00a0o\u00a016 de agosto de 1985,\u00a0\u00e9 unha deportista galega que competiu en taekwondo, ga\u00f1adora dunha medalla no Campionato Mundial de Taekwondo de 2009, e d\u00faas medallas no Campionato Europeo de Taekwondo nos anos 2008 e 2010.\nReco\u00f1ecementos.\nEn 2011 recibiu o Premio \u00e1 \"Mellor deportista\" da Asociaci\u00f3n de Mulleres Deportistas Galegas (MUDEGA) no marco da I Gala do Deporte Feminino Galego"}
{"id": "407075", "revid": "85894", "url": "https://gl.wikipedia.org/wiki?curid=407075", "title": "Est\u00edbaliz Pereira", "text": "Est\u00edbaliz Pereira R\u00e1bade, nada na Coru\u00f1a o 12 de xullo de 1986, \u00e9 unha modelo e ra\u00ed\u00f1a de beleza\u00a0galega. Foi coroada Miss\u00a0Espa\u00f1a 2009 nunha gala celebrada en Canc\u00fan (M\u00e9xico). Representou a Espa\u00f1a en Miss\u00a0Universo 2009.\nMiss Espa\u00f1a.\nRepresentando a provincia da Coru\u00f1a, Pereira converteuse nunha das favoritas e competiu contra outras cincuenta e unha representantes polo t\u00edtulo de Miss Espa\u00f1a 2009, que se celebrou por primeira vez f\u00f3ra de Espa\u00f1a, en Canc\u00fan. Al\u00ed converteuse na segunda galega da historia en conseguir a coroa de Miss Espa\u00f1a. Ademais ga\u00f1ou o dereito de representar Espa\u00f1a en Miss Universo 2009.\nMiss Universo 2009.\nPereira representou Espa\u00f1a na 58\u00aa edici\u00f3n de Miss Universo, celebrada Atlantis Paradise Island, en Nassau (Bahamas) o 23 de agosto de 2009. 84 concursantes de diferentes pa\u00edses e territorios competiron no evento. Por\u00e9n, Pereira non chegou a clasificar entre as quince mellores que pasaban \u00e1 final."}
{"id": "407076", "revid": "23204", "url": "https://gl.wikipedia.org/wiki?curid=407076", "title": "Est\u00edbaliz Pereira R\u00e1bade", "text": ""}
{"id": "407080", "revid": "85894", "url": "https://gl.wikipedia.org/wiki?curid=407080", "title": "Alba Messa", "text": "Alba Messa, nada en Lugo o\u00a020 de outubro de 1986, \u00e9 unha actriz, xornalista, cantante e realizadora galega.\nTraxectoria.\nEn 1998, pisou por primeira vez os escenarios de TVG, no concurso infantil \"T\u00e9quele, T\u00e9quele\", proclam\u00e1ndose ga\u00f1adora. A este concurso seguir\u00edanlle moitos outros como o \"Veo Veo\" (TVE), \"Mi\u00fadas Estrelas\" (Antena 3), \"\u00c9xito\" (TVG) etc. Mentres se convert\u00eda nunha adolescente continuou form\u00e1ndose, pasando \u00e1 Escola de M\u00fasicos (A Coru\u00f1a) onde estudou canto moderno con Carmen Rey. Estudou Xornalismo na Universidade de Santiago de Compostela. Compaxinou a s\u00faa carreira coas actuaci\u00f3ns musicais, o telefilme de LugoPress \"Herexes: o libro m\u00e1xico\", traballos como presentadora e, no \u00faltimo ano a serie da TVG \"Os Atl\u00e1nticos\", pola que cambiou o seu lugar de residencia \u00e1 Coru\u00f1a.\nEn televisi\u00f3n participou en \u201cCiega a Citas\u201d (Cuatro) e na terceira tempada de \"Isabel\" (TVE)."}
{"id": "407081", "revid": "89787", "url": "https://gl.wikipedia.org/wiki?curid=407081", "title": "Mar\u00eda do Mar Castro Varela", "text": "Mar\u00eda do Mar Castro Varela, nada na Coru\u00f1a no ano 1964, \u00e9 un politic\u00f3loga galega e profesora de pegagox\u00eda xeral e traballo social, con foco nos estudos de diversidade sexual, na Universidade de Ciencias Aplicadas Alice Salomon de Berl\u00edn. Os seus intereses de investigaci\u00f3n c\u00e9ntranse nos estudos de poscolonialismo, migraci\u00f3n, x\u00e9nero e diversidade sexual. \nTraxectoria.\nEstudou pedagox\u00eda e psicolox\u00eda na Universidade de Colonia e doutorouse en 2005 na Universidade de Gie\u00dfen en politicolox\u00eda coa tese \"Utopiediskurse migrierter Frauen\". No semestre de inverno 2006/2007, traballou como profesora convidada Maria Goeppert-Mayer na Universidade de Oldenburg. Desde o semestre de inverno 2007/2008, \u00e9 profesora na Universidade de Ciencias Aplicadas Alice Salomon de Berl\u00edn."}
{"id": "407082", "revid": "88215", "url": "https://gl.wikipedia.org/wiki?curid=407082", "title": "Paloma Otero", "text": "Pomba Otero Mosquera, nada na Coru\u00f1a o 11 de outubro de 1987, \u00e9 unha actriz e modelo galega, co\u00f1ecida polo seu papel protagonista na serie \"O Faro\", producida pola TVG e emitida tanto en territorio espa\u00f1ol como en pa\u00edses estranxeiros.\nTraxectoria.\nNaceu na Coru\u00f1a, sendo neta do hist\u00f3rico gardameta do Deportivo da Coru\u00f1a, Otero. Licenciouse en Ciencias da Comunicaci\u00f3n pola Universidade de Vic (Barcelona). Comezou a s\u00faa formaci\u00f3n como actriz no Estudo Nancy Tu\u00f1\u00f3n, a que complementa con distintos cursos de interpretaci\u00f3n e dobraxe, as\u00ed como tam\u00e9n esgrima, h\u00edpica e danza.\nTraballou con Alejandro Gonz\u00e1lez I\u00f1\u00e1rritu no anuncio \u201cWrite the Future\u201d de Nike con motivo do Mundial de F\u00fatbol de 2010 que foi ga\u00f1ador no Grand Prix en Cannes Lions. Tam\u00e9n colaborou con Pedro Almod\u00f3var, quen a contrata para traballar na pel\u00edcula \"La piel que habito\".\nProtagonizou curtametraxes como \"Hasta que la muerte nos separe\", producida por Esc\u00e1ndalo Films e escrita e dirixida pola mexicana Gaby Amione; \"Cuentos crueles de juventud\" de Santiago Mohar en M\u00e9xico; e \"Inversos\" de Afasto Correa en Barcelona."}
{"id": "407083", "revid": "23204", "url": "https://gl.wikipedia.org/wiki?curid=407083", "title": "Paloma Otero Mosquera", "text": ""}
{"id": "407084", "revid": "98629", "url": "https://gl.wikipedia.org/wiki?curid=407084", "title": "Beatriz Gonz\u00e1lez L\u00f3pez-Valc\u00e1rcel", "text": "Beatriz Gonz\u00e1lez L\u00f3pez-Valc\u00e1rcel, nada en Vigo, \u00e9 unha catedr\u00e1tica e investigadora galega en econom\u00eda da sa\u00fade.\nTraxectoria.\nLicenciada en Econ\u00f3micas pola Universidade de Santiago de Compostela e doutora en Econ\u00f3micas pola Universidade de La Laguna, \u00e9 profesora da Universidade das Palmas de Gran Canaria.\nFoi presidenta da Asociaci\u00f3n Espa\u00f1ola de Econom\u00eda da Sa\u00fade entre 2004 e 2005, da Secci\u00f3n de Econom\u00eda da Sa\u00fade P\u00fablica da Asociaci\u00f3n Europea de Sa\u00fade P\u00fablica (EUPHA) entre 2011 e 2012. Foi membro do Consello Asesor de Sanidade do Ministerio de Econom\u00eda de Espa\u00f1a e representante das Canarias no Comit\u00e9 Consultivo do Sistema Nacional de Sa\u00fade. Presidenta da Sociedade Espa\u00f1ola de Sa\u00fade P\u00fablica e Administraci\u00f3n Sanitaria entre 2015 e 2017.\nEn 2011 recibiu a Cruz da Orde Civil de Sanidade e foi nomeada filla adoptiva das Palmas de Gran Canaria en 2009. En 2016, foi \u00e1 s\u00faa vez nomeada filla adoptiva da Illa de Gran Canaria.\nEn 2017, o portal MujeresCia elixiuna entre as 100 mulleres l\u00edderes en Espa\u00f1a.\n\u00c9 profesora Honoris Causa pola Universidade Isalud de Buenos Aires (2015).\nNo 2020, forma parte do comit\u00e9 de expertos sobre COVID-19 do Ministerio de Ciencia e Innovaci\u00f3n, e do comit\u00e9 asesor do Goberno canario."}
{"id": "407085", "revid": "25871", "url": "https://gl.wikipedia.org/wiki?curid=407085", "title": "Isabel P\u00e9rez Dobarro", "text": "Isabel P\u00e9rez Dobarro, nada en\u00a0Santiago de Compostela\u00a0en\u00a01992,\u00a0\u00e9 unha pianista\u00a0galega.\nTraxectoria.\nComezou a tocar o piano con tres anos e \u00f3s catro deu o seu primeiro concerto. Afeccionada \u00f3 xadrez, foi campioa de Galicia en catro ocasi\u00f3ns e quinta nacional nunha ocasi\u00f3n, ata que o deixou \u00e1 idade de 15 anos. Estudou no Real Conservatorio Superior de M\u00fasica de Madrid onde, en 2010, obtivo o T\u00edtulo Superior de Piano. En 2012, realizou un m\u00e1ster de M\u00fasica na Universidade de Nova York.\u00a0No ano 2012, comezou a impartir clases na universidade coma instrutora adxunta na Steinhardt School of Culture, Education, and Human Development, da Universidade de Nova York, da que actualmente \u00e9 doutora. En 2017 gradououse en Dereito pola UNED e en 2018 obtivo un certificado en Relaci\u00f3ns Internacionais pola Universidade Harvard, onde tam\u00e9n recibiu un Certificado en Negocios na Harvard Business School HBX. Tam\u00e9n pos\u00fae un Professional Studies Certificate na Manhattan School of Music. \nAdemais diso, realizou un curso de liderado na Universidade de Cambridge e un dobre m\u00e1ster en acceso \u00e1 avogac\u00eda e asesoramento xur\u00eddico biling\u00fce na IE Law School. \nDesenvolveu a s\u00faa carreira concert\u00edstica nos Estados Unidos, Espa\u00f1a, Rusia, B\u00e9lxica, Arxentina, Italia e Portugal. Deu recitais en distintas salas dos Estados Unidos como Carnegie Hall, Steinway Hall, Yamaha Center, Liederkranz Foundation, Frederick Loewe Theater e Columbia University Faculty House e de f\u00f3ra dos Estados Unidos, como Rachmaninoff Hall (Tchaikovsky Conservatory, Moscova), Ateneo de Madrid ou a Sala Arturo Benedetti Michelangeli (Bolzano, Italia).\nAdemais da s\u00faa actividade como pianista, dende 2016 forma parte da \"United Nations Sustainable Development Solutions Network Youth\", onde exerce de representante da iniciativa \"Arts Twenty Thirty\" e \"UN Focal Point\", a trav\u00e9s da cal promociona os obxectivos de desenvolvemento sustentable. \nXunto coa mezzosoprano Anna Tonna, Isabel Dobarro ga\u00f1ou o premio New York Women Composers Seed Grant polo Women in Music Project, unha iniciativa que promove a m\u00fasica composta por mulleres tanto nos Estados Unidos como no resto do mundo. A Filharm\u00f3nica de Nova York colaborou neste proxecto a trav\u00e9s do seu Very Young Composers Program. Con motivo deste proxecto, publicou o CD \"The Unknown Pauline Viardot: Chamber Songs and Duets\" que foi eloxiado pola cr\u00edtica internacional, nomeado Critic's Choice pola revista da Metropolitan Opera de Nova York, eloxiado pola Fanfare Magazine ou Operawire, ademais de recibir o premio Melomano de Ouro en Espa\u00f1a en 2021. \nActuou coa OSSB de Barcelona, Real Filharm\u00f3nica de Galicia, Filharm\u00f3nica de Braga, OST, M\u00e1laga Camerata, B\u00e9tica de Sevilla e Filharm\u00f3nica de Pontevedra, dirixida polos profesores Michael Thomas, Claudia Dub\u00e9, Diego Masson, Filipe Cunha, Santiago Otero e Beatriz Guti\u00e9rrez. Colabora en d\u00fao co Premio Nacional de M\u00fasica e Concertino da Orquestra de RTVE Miguel Borrego. Isabel impartiu clases maxistrais no Festival Internacional de \u00d3pera de Morelia, no IV Festival de Perfeccionamento Pian\u00edstico de Veracruz, no Conservatorio Superior de M\u00fasica da Coru\u00f1a, no Conservatorio de Pontevedra e no New York University Undergraduate College. \nPolo seu traballo na recuperaci\u00f3n de obras de compositoras, Isabel foi galardoada co Premio Executivas de Galicia e distinguida pola Xunta de Galicia no D\u00eda da Muller de 2021. A promoci\u00f3n da m\u00fasica galega ocupa un lugar imprescindible no seu repertorio, estreando en Nova York obras de Eduardo Soutullo, Juan Dur\u00e1n, Margarita Viso e Julia Dopico e sendo a dedicataria de \u201cGalician Fancy\u201d de Octavio V\u00e1zquez e mais \"Alal\u00e1 das Paisaxes Verticais\" de Carme Rodr\u00edguez, obra que estreou na Coru\u00f1a."}
{"id": "407087", "revid": "88215", "url": "https://gl.wikipedia.org/wiki?curid=407087", "title": "Andrea Oubi\u00f1a", "text": "Andrea Oubi\u00f1a Rodr\u00edguez, nada no Grove o\u00a010 de novembro de 1990, \u00e9 unha remeira galega que ga\u00f1ou a Bandeira da Concha feminina en oito ocasi\u00f3ns, ademais da liga ACT feminina en cinco.\nTam\u00e9n obtivo varios t\u00edtulos nacionais en bateis e tra\u00ed\u00f1as, as\u00ed como campionatos de Galicia e regatas en todas as categor\u00edas.\nTraxectoria.\nEn 2002, comezou a remar en Amegrove, club no que estivo durante tres anos, antes de ir \u00f3\u00a0N\u00e1utico de Vigo. Para os vigueses competiu durante 2006 e 2007, ga\u00f1ando o campionato de Espa\u00f1a de Bateis en categor\u00edas cadete. En 2008, fichou por Samertolameu de Meira, formando parte dende ent\u00f3n da trai\u00f1eira conxunta de clubs galegos que competiu na Bandeira da Concha.\nTrai\u00f1eira galega.\nEn 2008, e tras 128 anos de historia da Bandeira da Concha masculina, os organizadores, o Concello de San Sebasti\u00e1n, decidiu crear a primeira edici\u00f3n da s\u00faa regata para mulleres, onde participou Andrea como parte do equipo galego. A proba disputouse en d\u00faas regatas, unha xornada clasificatoria celebrada o 13 de setembro \u00e1s 18 horas e a regata final o d\u00eda 14 \u00e1s 11:00 horas, nun percorrido de 2.778 metros cunha soa ciaboga. As s\u00faas compa\u00f1eiras formaban parte dos clubs Cabo da Cruz, Chapela e Samertolameu de Meira, e impux\u00e9ronse por menos de cinco segundos a Estaleiro. Ese ano tam\u00e9n se adxudicou a Bandeira Concello de Redondela de bateis.\nNo primeiro ano da liga ACT feminina, en 2009, o equipo de Galicia presentouse cunha formaci\u00f3n composta por remeiras de Chapela, Samertolameu e Cabo da Cruz. Adxudic\u00e1ronse cinco das sete bandeiras da liga, sumando finalmente 23 puntos, polos 15 do seu m\u00e1is inmediato perseguidor, a selecci\u00f3n bisca\u00ed\u00f1a. Ese ano tam\u00e9n se clasificaron para a Bandeira da Concha. Na final, Getaria-Tolosa comezou en primeiro lugar, pero a tripulaci\u00f3n galega recuperouse e revalidaron o seu triunfo do ano anterior con tres segundos de vantaxe sobre Astillero."}
{"id": "407088", "revid": "23204", "url": "https://gl.wikipedia.org/wiki?curid=407088", "title": "Andrea Oubi\u00f1a Rodr\u00edguez", "text": ""}
{"id": "407089", "revid": "27155", "url": "https://gl.wikipedia.org/wiki?curid=407089", "title": "Tetanospasmina", "text": "A tetanospasmina ou toxina tet\u00e1nica (tam\u00e9n toxina espasmox\u00e9nica ou TeNT) \u00e9 unha neurotoxina extremadamente potente producida pola c\u00e9lula vexetativa de \"Clostridium tetani\" en condici\u00f3ns anaerobias, que causa o t\u00e9tano. Non se co\u00f1ece que te\u00f1a algunha funci\u00f3n para os clostridios no ambiente do solo, onde normalmente vive. A s\u00faa LD50 \u00e9 duns 2,5-3\u00a0ng/kg, polo que \u00e9 a segunda toxina m\u00e1is letal co\u00f1ecida, despois da toxina bot\u00falica (con LD50 2\u00a0ng/kg) Por\u00e9n, estas probas de medici\u00f3n de LD50 foron realizadas s\u00f3 en ratos, os cales poden reaccionar \u00e1 toxina de maneira diferente aos humanos e outros animais.\n\"C. tetani\" tam\u00e9n produce a exotoxina tetanolisina, que non \u00e9 unha neurotoxina sen\u00f3n unha hemolisina, que causa a destruci\u00f3n dos tecidos.\nDistribuci\u00f3n.\nA tetanospasmina ou, por antonomasia, toxina tet\u00e1nica esp\u00e1llase a trav\u00e9s dos espazos tisulares ata o sistema linf\u00e1tico e o vascular. Entra no sistema nervioso nas uni\u00f3ns neuromusculares e migra a trav\u00e9s dos troncos nerviosos e no sistema nervioso central (SNC) por transporte retr\u00f3grado axonal usando as prote\u00ednas dine\u00ednas.\nEstrutura.\nA toxina \u00e9 unha prote\u00edna de 150kDa de peso molecular. Est\u00e1 codificada no xene \"TetX\" e trad\u00facese como unha prote\u00edna que despois \u00e9 cortada en d\u00faas partes: unha cadea pesada de 100\u00a0kDa ou cadea B e outra lixeira de 50\u00a0kDa ou cadea A. As cadeas est\u00e1n conectadas por medio dunha ponte disulfuro.\nO xene \"TetX\" que codifica esta prote\u00edna est\u00e1 localizado no pl\u00e1smido PE88. Ten homolox\u00edas co xene da toxina bot\u00falica.\nA secuencia desta prote\u00edna pode consultarse en Uniprot co n\u00famero de identificaci\u00f3n P04958. Varias estruturas do dominio de uni\u00f3n e o dominio peptidase foron resoltas por cristalograf\u00eda de raios X e poden encontrarse en PDB. Un resumo destas estruturas est\u00e1 dispo\u00f1ible na aplicaci\u00f3n UniPDB en PDBe, por exemplo ou .\nMecanismo de acci\u00f3n.\nO mecanismo da acci\u00f3n da TeNT pode describirse e 6 etapas:\nOs primeiros tres pasos perfilan a viaxe da toxina tet\u00e1nica desde o sistema nervioso perif\u00e9rico ao lugar onde vai ser finalmente captada no sistema nervioso central e onde ter\u00e1 o seu efecto final. Os \u00faltimos tres pasos representan os cambios necesarios para o mecanismo final da neurotoxina.\nO transporte \u00e1s neuronas inhibidoras do sistema nervioso central empeza cando a cadea B media a uni\u00f3n neuroespec\u00edfica da TeNT \u00e1 membrana terminal do nervio. \u00danese a polisialogangli\u00f3sidos GT1b, de maneira similar \u00e1 neurotoxina bot\u00falica. Tam\u00e9n se une a outro receptor proteico ancorado a GPI mal caracterizado e m\u00e1is espec\u00edfico para a TeNT. Tanto o gangli\u00f3sido coma a prote\u00edna ancorada a GPI est\u00e1n localizados en microdominios lip\u00eddicos e ambos son un requisito necesario para a uni\u00f3n espec\u00edfica da TeNT. Unha vez que se une a neurotoxina, vai ser endocitada no nervio e empeza a viaxar polo ax\u00f3n \u00e1s neuronas da medula espi\u00f1al. O seguinte paso, a transcitose desde o ax\u00f3n ata as neuronas inhibidoras do sistema nervioso central, \u00e9 unha das partes menos co\u00f1ecida da acci\u00f3n da TeNT. Est\u00e1n implicadas polo menos d\u00faas v\u00edas, unha que depende da reciclaxe do sistema de ves\u00edculas sin\u00e1pticas 2 (SV2) e outra que non.\nUnha vez que a ves\u00edcula est\u00e1 na interneurona inhibidora, a s\u00faa translocaci\u00f3n \u00e9 mediada polo pH e temperatura, especificamente un pH \u00e1cido (baixo) na ves\u00edcula e temperaturas fisiol\u00f3xicas normais. Unha vez que a toxina foi translocada ao citosol a ponte disulfuro \u00e9 reducida, principalmente polo sistema redox da NADPH-tiorredoxina redutase-tiorredoxina e a cadea lixeira xa pode clivar o enlace Gln76-Phe77 da sinaptobrevina. A clivaxe da sinaptobrevina (unha prote\u00edna SNARE) afecta \u00e1 estabilidade do seu n\u00facleo SNARE ao impedirlle pasar \u00e1 conformaci\u00f3n de baixa enerx\u00eda, que \u00e9 a diana para a uni\u00f3n da prote\u00edna de fusi\u00f3n de ves\u00edculas NSF. A sinaptobrevina \u00e9 unha prote\u00edna integral V-SNARE necesaria para a fusi\u00f3n das membranas das ves\u00edculas. A clivaxe da sinaptobrevina \u00e9 a acci\u00f3n final da TeNT e incluso en baixas doses a neurotoxina inhibe a exocitose dos neurotransmisores nas interneuronas inhibidoras. O bloqueo destes neurotransmisores \u00e9 o que causa os efectos fisiol\u00f3xicos que acompa\u00f1an a TeNT, especificamente o bloqueo dos neurotransmisores GABA e glicina.\nO resultado \u00e9 que a toxina tet\u00e1nica causa violentas par\u00e1lises esp\u00e1sticas ao bloquear a liberaci\u00f3n de \u00e1cido \u03b3-aminobut\u00edrico (GABA). O GABA \u00e9 un neurotransmisor que inhibe as motoneuronas.\nA aci\u00f3n da cadea A, ademais de impedir que as neuronas afectadas liberen os neurotransmisores inhibidores GABA e glicina, tam\u00e9n impide a de transmisores excitadores, ao degradarf a prote\u00edna sinaptobrevina 2. A consecencia disto \u00e9 unha perigosa sobreactividade nos m\u00fasculos co m\u00e1is pequeno dos est\u00edmulos, \u00e9 dicir, o fallo da inhibici\u00f3n dos reflexos motores por estimulacion sensorial. Isto causa contracci\u00f3ns xeneralizadas da musculatura agonista e antagonista, o que se denomina espasmo tet\u00e1nico.\nImportancia cl\u00ednica.\nOs espasmos tet\u00e1nicos poden ocorrer nunha forma distintiva chamada \"opistotonos\" e ser suficientemente graves como para fracturar \u00f3sos longos. Os nervios m\u00e1is curtos son os primeiros en ser inhibidos, o que orixina aos caracter\u00edsticos s\u00edntomas iniciais na cara e mand\u00edbula, riso sard\u00f3nico e trismo (boca fortemente pechada).\nA uni\u00f3n da toxina \u00e1s neuronas \u00e9 irreversible e a funci\u00f3n nerviosa s\u00f3 pode recuperarse polo crecemento de novas terminais e sinapses.\nInmunidade e vacinaci\u00f3n.\nDebido \u00e1 s\u00faa extrema potencia, incluso unha dose letal de tetanospasmina pode ser insuficiente para provocar unha resposta inmune. As infecci\u00f3ns de t\u00e9tano adquiridas de forma natural non proporcionan, pois, inmunidade a infecci\u00f3ns posteriores. A inmunizaci\u00f3n (que non \u00e9 permanente e debe repetirse periodicamente) utiliza en vez da toxina un toxoide menos letal derivado da toxina, como na vacina do t\u00e9tano e nalgunhas vacinas de combinaci\u00f3n (como a DTP)."}
{"id": "407090", "revid": "27155", "url": "https://gl.wikipedia.org/wiki?curid=407090", "title": "Toxina espasmox\u00e9nica", "text": ""}
{"id": "407091", "revid": "27155", "url": "https://gl.wikipedia.org/wiki?curid=407091", "title": "TeNT", "text": ""}
{"id": "407092", "revid": "27155", "url": "https://gl.wikipedia.org/wiki?curid=407092", "title": "Tetanoespasmina", "text": ""}
{"id": "407095", "revid": "1131", "url": "https://gl.wikipedia.org/wiki?curid=407095", "title": "Aeroporto Grantley Adams", "text": "O aeroporto internacional Grantley Adams \u00e9 o aeroporto internacional de Barbados, situado en Seawell, Christ Church. \u00c9 o \u00fanico porto de entrada designado para persoas que entran ou saen por aire en Barbados e opera como principal punto de entrada ao Caribe oriental. O aeroporto ten servizos directos a destinos nos Estados Unidos, Canad\u00e1, Centroam\u00e9rica e Europa e serve como centro de conexi\u00f3ns secundario para LIAT. No ano 2016 foi o oitavo aeroporto m\u00e1is concorrido da rexi\u00f3n do Caribe e o terceiro das Antillas Menores tras o aeroporto Ra\u00ed\u00f1a Beatrix en Aruba e o aeroporto de Pointe-\u00e0-Pitre en Guadalupe. O aeroporto tam\u00e9n \u00e9 un importante enlace a\u00e9reo para pasaxeiros de cruceiros que saen e chegan ao porto de Bridgetown, e \u00e9 unha base de operaci\u00f3ns para o Sistema Recional de Seguridade e o Centro de Adestramento da Polic\u00eda Rexional caribe\u00f1a.\nO seu antigo nome era \"aeroporto de Seawell\", antes de que se bautizase na honra do primeiro primeiro ministro de Barbados, Sir Grantley Herbert Adams, no ano 1976. Foi centro de conexi\u00f3ns para as defuntas aeroli\u00f1as barbadenses Caribbean Airways e REDjet, a sede da aeroli\u00f1a ch\u00e1rter West Indies Executive Air e antiga sede da escola de voo Coconut Airways."}
{"id": "407097", "revid": "109216", "url": "https://gl.wikipedia.org/wiki?curid=407097", "title": "Poes\u00eda perdida", "text": "Poes\u00eda perdida (1993, Edici\u00f3ns do Castro) \u00e9 un libro p\u00f3stumo de Ricardo Carballo Calero no que se recollen os seus poemas en lingua castel\u00e1, en edici\u00f3n de Claudio Rodr\u00edguez Fer.\nCaracter\u00edsticas.\nA Introduci\u00f3n \u00e9 de Claudio Rodr\u00edguez Fer e est\u00e1 escrita en galego. Os poemas de Carballo Calero est\u00e1n en castel\u00e1n.\nCarballo Calero publicou en vida dous libros de poes\u00eda en castel\u00e1n \"Trinitarias\" (1928) e \"La soledad confusa\" (1931). Non reeditou estes libros nin publicou m\u00e1is libros po\u00e9ticos en castel\u00e1n pero deixounos todos perfectamente reagrupados, organizados e datados en cinco volumes: \"Versos para olvidar, Versos para romper, Romancero de ap\u00f3crifos y can\u00f3nicos, Teor\u00eda de Eva\" e \"Avena loca\". Son m\u00e1is de trescentos poemas que van de 1925 a 1947.\nClaudio Rodr\u00edguez Fer sinala que a poes\u00eda de Carballo Calero foi editorialmente monoling\u00fce desde 1934 (\"O silenzo axionllado\"), todos os seus libros de versos est\u00e1n en galego. Este monoling\u00fcismo \u201cilustra o seu compromiso co idioma de Galcia, que tantas veces defendeu pol\u00edtica, cultural e cientificamente, do mesmo xeito que o seu biling\u00fcismo creativo evidencia a s\u00faa autenticidade \u00e1 hora de escribir. O castel\u00e1n foi a s\u00faa lingua materna e formativa, as\u00ed como a \u00edntima en moitas das s\u00faas relaci\u00f3ns, fen\u00f3meno que, unido a circunstancias biogr\u00e1ficas, motivou que o cultivase tam\u00e9n literariamente con xenerosidade\u201d .\n\"Versos para olvidar\".\nSon sesenta poemas escritos entre 1925 e 1930, entre os quince e os vinte anos da vida do autor. Por iso xa no \"Pr\u00f3logo\" de \"Trinitarias\" Nicol\u00e1s Garc\u00eda Pereira falaba de poemas xuven\u00eds, m\u00e1is sentidos ca pensados.\nTrinta e catro deses poemas xa foran publicados no libro \"Trinitarias\", aqu\u00ed aparecen corrixidos e aumentados con vinte e seis poemas m\u00e1is.\nClaudio Rodr\u00edguez Fer destaca un soneto que anticipa as tres dimensi\u00f3ns na vida e na obra de Carballo Calero: a transcendente (centrada no filos\u00f3fico e no relixioso), a er\u00f3tica (centrada na muller) e a cultural (centrada no m\u00edtico, no hist\u00f3rico e no art\u00edstico):\nNestes poemas da \u00e9poca da adolescencia resultan evidentes as pegadas do Romantismo e do Modernismo. Sinala Claudio Rodr\u00edguez Fer que o rexeitamento da existencia, o sentimento de soidade, a atracci\u00f3n do irracional e misterioso, a tendencia \u00e1 melancol\u00eda, a ambientaci\u00f3n crepuscular e nocturna, a estima pola so\u00f1o, a frustraci\u00f3n amorosa e a atracci\u00f3n er\u00f3tica son elementos tan rom\u00e1nticos coma modernistas.\nFormalmente semellan modernistas a riqueza l\u00e9xica, o rexistro cultista, a variedade m\u00e9trica e a busca da sensorialidade, da plasticidade e da musicalidade.\n\"Versos para romper\".\nSon sesenta e tres poemas escritos entre 1929 e 1944. Dezaoito deles xa se publicaran en \"La soledad confusa\", mais sete dos poema dese libro aparecer\u00e1n agora no seguinte. \nEstes poemas foron escritos nos tempos da Rep\u00fablica (en Galicia), da guerra civil (na zona republicana) e na posguerra que pasou no penal de Xa\u00e9n. \nPara Claudio Rodr\u00edguez Fer os poemas deste libro entroncan coa sensibilidade est\u00e9tica posmodernista de Juan Ram\u00f3n Jim\u00e9nez e cos poetas da promoci\u00f3n do 27 polo neopopularismo. As\u00ed no Romance de la novia o erotismo rem\u00edtenos a Garc\u00eda Lorca:\nAdemais deste romance hai outros entroncados coa li\u00f1a neopopularista do grupo do 27 e moitos son de ambientaci\u00f3n andaluza, seguramente escritos na fronte durante a guerra ou despois na cadea andaluza. Mesmo alg\u00fans te\u00f1en elementos mouriscos, axitanados e andalucistas.\n\"Romancero de ap\u00f3crifos y can\u00f3nicos\".\nSon trinta e cinco romances de asunto b\u00edblico, ap\u00f3crifo ou can\u00f3nico escritos entre 1930 e 1943. Ad\u00e1n y Lilith, Sat\u00e1n y Miguel, Ca\u00edn y Abel, Jog, Agar, Isaac, Dina y Sijem, Salija y Jos\u00e9, Sans\u00f3n, Ruth y Booz, Davi y Absal\u00f3n, Judith y Olofernes, Salom\u00e9, Marta y Mar\u00eda, Judas... son alg\u00fans dos protagonistas dos romances.\n\"Romance de Dina y Sijem\":\n\"Teor\u00eda de Eva\".\nSon cen retratos femininos, cen sonetos escritos entre 1939 e 1941 na cadea de Xa\u00e9n.\nClaudio Rodr\u00edguez Fer sinala que os sonetos establecen un plural panorama de tipos femininos. Estilisticamente son m\u00e1is ben modernistas, con grande riqueza l\u00e9xica e de moi acusada expresividade pl\u00e1stica e sonora.\nA maior\u00eda dos retratos participan, na descrici\u00f3n, da prosopograf\u00eda, da etopeia, da hipotipose e da etolox\u00eda:\n\"Avena loca\".\n\u00c9 o \u00faltimo libro de poes\u00eda en castel\u00e1n escrito por Carballo Calero. Son cincuenta e catro poemas escritos entre 1945 e 1947, en plena posguerra e xa de volta en Galicia.\nO t\u00edtulo do libro pode estar relacionado con Libro del Buen Amor de Juan Ru\u00edz, o Arcipreste de Hita. Segundo Claudio Rodr\u00edguez Fer no libro hai influencias, ademais de Juan Ru\u00edz, de Alonso Mart\u00ednez, Fernando de Rojas, Juan del Encina, Gil Vicente, Antonio Machado, Miguel de Unamuno...\nMoitos dos poemas tratan do amor e da muller, alg\u00fans en clave humor\u00edstica. Tam\u00e9n aparecen o desalento e o pesimismo do home que acaba de volver da cadea"}
{"id": "407100", "revid": "1131", "url": "https://gl.wikipedia.org/wiki?curid=407100", "title": "Ana Buceta", "text": "Ana Buceta Rodr\u00edguez, nada en Moa\u00f1a o 4 de decembro de 1992, \u00e9 unha futbolista galega.\nTraxectoria.\nIniciouse no FVPR El Olivo. Tras pasar polo Levante UD e no M\u00e1laga CF, desde 2021 xoga no Real Oviedo en Primeira Divisi\u00f3n. \nComo membro da selecci\u00f3n espa\u00f1ola sub-19 disputou os campionatos europeos sub-19 de 2010 e 2011."}
{"id": "407101", "revid": "23204", "url": "https://gl.wikipedia.org/wiki?curid=407101", "title": "Ana Buceta Rodr\u00edguez", "text": ""}
{"id": "407102", "revid": "1131", "url": "https://gl.wikipedia.org/wiki?curid=407102", "title": "Anne Marie Morris", "text": "Anne Marie Morris, nada en Evanston (Illinois) o 30 de maio de 1916 e finada en Gresham (Oreg\u00f3n) o 3 de outubro de 1999, foi unha escritora estadounidense\nTraxectoria.\nEn 1950 comezou os estudos superiores na Universidade de California, que non puidera iniciar antes polo traballo e o coidado dos fillos. Estudou linguas rom\u00e1nicas, entre elas o portugu\u00e9s e o franc\u00e9s, e ensinou italiano e castel\u00e1n no Shorter College de Rome (Xeorxia).\nCara a 1955 descubriu a lingua galega lendo na obra \"Aromas de leyenda\" de Ram\u00f3n Mar\u00eda del Valle-Incl\u00e1n os versos populares \"Como chove miudi\u00f1o...\". Despois leu a Rosal\u00eda de Castro e Curros Enr\u00edquez, e co\u00f1eceu o profesor exiliado Xos\u00e9 Rubia Barcia, da Universidade de California. En 1964 publicou \"Voz fuxitiva\" na colecci\u00f3n Saln\u00e9s de Editorial Galaxia, con limiar de Ernesto Guerra da Cal. En 1993 participou no congreso Poetas al\u00f3fonos en lingua galega, organizado por Xes\u00fas Alonso Montero."}
{"id": "407103", "revid": "89787", "url": "https://gl.wikipedia.org/wiki?curid=407103", "title": "Joana Montouto", "text": "Joana Montouto, nada en Vigo o 5 de maio de 1990, \u00e9 unha futbolista galega\u00a0que xogou para o\u00a0FVPR El Olivo, Prainsa Zaragoza e RCD Espanyol na Primeira Divisi\u00f3n espa\u00f1ola de f\u00fatbol feminino. En novembro de 2011 anunciou un par\u00f3n na s\u00faa carreira.\nFoi internacional coa selecci\u00f3n de Espa\u00f1a sub-19."}
{"id": "407104", "revid": "56817", "url": "https://gl.wikipedia.org/wiki?curid=407104", "title": "Maria Manuela Couto Viana", "text": "Maria Manuela Couto Viana, nada en Viana do Castelo o 3 de marzo de 1919 e finada en Lisboa o 4 de xaneiro de 1983, foi unha actriz, declamadora e escritora portuguesa. de orixe galega. Foi irm\u00e1 de Ant\u00f3nio Manuel Couto Viana.\nTraxectoria.\nAos trece anos xa colaboraba na prensa da s\u00faa vila natal, e aos dezaseis estreouse no cinema. Publicou unha obra en lingua galega, o poemario \"Frauta lonxana\", que apareceu editado na Colecci\u00f3n Saln\u00e9s."}
{"id": "407105", "revid": "1131", "url": "https://gl.wikipedia.org/wiki?curid=407105", "title": "Milagros L\u00f3pez Blanco", "text": "Mar\u00eda de los Milagros L\u00f3pez Blanco, nada en Laza o 24 de febreiro de 1904 e finada en Pontevedra o 21 de febreiro de 1995, foi unha mestra galega.\nTraxectoria.\nFilla de Francisco L\u00f3pez Cuquejo, fiel contraste na provincia de Pontevedra, e Liduvina Blanco, e irm\u00e1 de Celso L\u00f3pez Blanco. Viviu un tempo en Valladolid.\nIngresou no Instituto de Pontevedra en 1916 e despois estudou na Escola Normal de Pontevedra, onde obtivo o t\u00edtulo de mestra en 1926. Foi mestra en Ribadelouro (Tui) e Budi\u00f1o (Salceda de Caselas) dende 1934. Era socia da Casa del Maestro. Co golpe de Estado do 18 de xullo de 1936 foi sancionada con suspensi\u00f3n de emprego e soldo o 1 de setembro de 1936. Revisado o seu expediente en decembro, foi sancionada con seis meses de suspensi\u00f3n de emprego e medio soldo. En 1937 foi nomeada mestra interina da graduada de Ponte Caldelas. En 1938 volveu \u00e1 escola de Budi\u00f1o. En 1941 foi destinada \u00e1 escola de Ribeira (Crecente). Tam\u00e9n deu clase en Cuti\u00e1n (San Xurxo de Sacos), Seixo, Cuspedri\u00f1os, o seu \u00faltimo destino.\nVida persoal.\nCasou en 1929 co tam\u00e9n mestre Rodolfo Est\u00e9vez Rodr\u00edguez. Tiveron tres fillos: Rodolfo, Fernando e Jos\u00e9 Luis."}
{"id": "407106", "revid": "1131", "url": "https://gl.wikipedia.org/wiki?curid=407106", "title": "Salterio de Fingoy", "text": ""}
{"id": "407107", "revid": "23204", "url": "https://gl.wikipedia.org/wiki?curid=407107", "title": "Bubble Bobble", "text": " \u00e9 un videoxogo de acci\u00f3n e plataformas desenvolvido por\u00a0Taito.\u00a0Lanzado por vez primeira para arcade en 1986, m\u00e1is tarde foi adaptado a outros sistemas. O xogo, protagonizando polos Drag\u00f3ns xemelgos Burbulla, Bub e Bob, transportan \u00f3 xogador por cen etapas, soprando e estalando burbullas, superando t\u00f3dolos obst\u00e1culos en cada nivel. O xogo f\u00edxose moi popular e tivo numerosas secuelas e spin-offs. O principal obxectivo do xogo e rescatar as mozas de Bub e Bob que se atopan na Cova dos Monstros. Ten numerosos finais, que dependen do rendemento do xogador e do descubrimento de segredos."}
{"id": "407108", "revid": "1131", "url": "https://gl.wikipedia.org/wiki?curid=407108", "title": "Colecci\u00f3n Saln\u00e9s", "text": "A colecci\u00f3n Saln\u00e9s foi unha colecci\u00f3n literaria de Editorial Galaxia dedicada a primeiras edici\u00f3ns de poes\u00eda contempor\u00e1nea en lingua galega. Estaba dirixida por Celso Emilio Ferreiro, Emilio \u00c1lvarez Bl\u00e1zquez e Salvador Lorenzana (pseud\u00f3nimo de Francisco Fern\u00e1ndez del Riego)."}
{"id": "407109", "revid": "89787", "url": "https://gl.wikipedia.org/wiki?curid=407109", "title": "Three Billboards Outside Ebbing, Missouri", "text": "Three Billboards Outside Ebbing, Missouri \u00e9 un filme brit\u00e1nico-estadounidense de 2017 escrito, dirixido e producido por Martin McDonagh. Est\u00e1 protagonizado por Frances McDormand, que interpreta unha nai que publica uns anuncios nuns carteis da estrada para chamar a atenci\u00f3n sobre o asasinato sen resolver da s\u00faa filla. Woody Harrelson, Sam Rockwell, John Hawkes e Peter Dinklage aparecen nos papeis secundarios. O filme estreouse nos Estados Unidos o 10 de novembro de 2017, e no Reino Unido o 12 de xaneiro de 2018, a trav\u00e9s Fox Searchlight Pictures; conseguiu unha recadaci\u00f3n de $153 mill\u00f3ns en todo o mundo.\nNa 90\u00aa edici\u00f3n dos \u00d3scar, ga\u00f1ou o premio de mellor actriz (McDormand) e mellor actor secundario (Rockwell); tivo un total de sete nomeamentos, entre os que est\u00e1n o de mellor filme, mellor gui\u00f3n orixinal e mellor actor secundario (Harrelson). Na 90\u00aa edici\u00f3n dos Globos de Ouro, ga\u00f1ou os premios mellor filme dram\u00e1tico, mellor actriz \u2013 Drama (McDormand), mellor actor secundario (Rockwell) e mellor gui\u00f3n orixinal."}
{"id": "407111", "revid": "1131", "url": "https://gl.wikipedia.org/wiki?curid=407111", "title": "Alma Labiur", "text": "Alma Labiur, nada o 29 de outubro de 1964, \u00e9 unha poeta e pintora galega. En 1993, trasladouse a Barcelona, e no presente reside en\u00a0Segur de Calafell.\nTraxectoria.\nEn 1976, ga\u00f1a a s\u00faa primeira bienal colectiva de pintura, polo que un dos seus cadros, pasa a propiedade da biblioteca da s\u00faa provincia. En 1988, sae \u00e1 luz, \"La esencia del Alma\", o seu primeiro libro de poemas. En xullo do 2003 pres\u00e9ntase ao concurso de Pintura do Ateneu Alba Estiu de Cunit, onde lle conceden o terceiro premio."}
{"id": "407114", "revid": "23204", "url": "https://gl.wikipedia.org/wiki?curid=407114", "title": "Jos\u00e9 Blanco Novo", "text": "Jos\u00e9 Blanco Novo, nado en Ferrol o 24 de outubro de 1891 e finado en 1971, foi un garda civil e o primeiro radioafeccionado de Galicia.\nTraxectoria.\nEstudou no Colexio Masquelet de Ferrol. Despois pasou \u00e1 Academia de infanter\u00eda de Toledo, onde se iniciou na radio. Incorporouse como oficial ao Batall\u00f3n de Cazadores de Segorbe n\u00ba 12 de Melilla en outubro de 1913. Ascendido a tenente, foi destinado ao Rexemento de Valencia en 1916, e ingresou no Corpo da Garda Civil o 3 de xullo de 1916 con destino na Comandancia da Coru\u00f1a. Estivo ao do posto de Arz\u00faa e en 1918 foi enviado ao posto de Carnota. Ao mando da li\u00f1a de Ferrol interveu na folga de cargadores do peirao de 1921. Ao ano seguinte foi ascendido a capit\u00e1n e destinado a Vilagarc\u00eda de Arousa. En xu\u00f1o de 1924 asumiu o mando da Garda Civil de Santiago de Compostela. En abril de 1926, a Direcci\u00f3n Xeral de Comunicaci\u00f3ns concedeulle autorizaci\u00f3n para o funcionamento da estaci\u00f3n de radioafeccionado co indicativo EAR-28. E ese ano ga\u00f1ou a medalla de ouro da primeira edici\u00f3n do concurso de transmisi\u00f3n organizado pola Asociaci\u00f3n EAR, xunto a Jenaro Ruiz de Arcaute. Foi ascendido a coronel en 1947 e despois a xeneral de brigada. Pasou a reserva en 1957.\nVida persoal.\nEra curm\u00e1n de Adelardo Novo Brocas. Casou en 1918 con Mar\u00eda de los Dolores Mart\u00ednez Laver\u00f3n."}
{"id": "407116", "revid": "89787", "url": "https://gl.wikipedia.org/wiki?curid=407116", "title": "Fundaci\u00f3n Internacional y para Iberoam\u00e9rica de Administraci\u00f3n y Pol\u00edticas P\u00fablicas", "text": "A Fundaci\u00f3n Internacional y para Iberoam\u00e9rica de Administraci\u00f3n y Pol\u00edticas P\u00fablicas (FIIAPP) \u00e9 unha fundaci\u00f3n pertencente ao sector p\u00fablico estatal espa\u00f1ol e unha instituci\u00f3n integrante da Cooperaci\u00f3n Espa\u00f1ola, que traballa na mellora dos sistemas p\u00fablicos en m\u00e1is de 100 pa\u00edses, xestionando proxectos de cooperaci\u00f3n internacional.\nA actuaci\u00f3n da FIIAPP enm\u00e1rcase na pol\u00edtica exterior espa\u00f1ola, apoiando a actividade internacional da Administraci\u00f3n espa\u00f1ola nas \u00e1reas xeogr\u00e1ficas e os \u00e1mbitos de actuaci\u00f3n prioritarios.\nA s\u00faa sede est\u00e1 na r\u00faa Beatriz de Bobadilla, Madrid.\nHistoria.\nA fundai\u00f3n naceu en 1998 baixo o nome de \"Fundaci\u00f3n Iberoamericana de Gobierno y Pol\u00edticas P\u00fablicas\", coa finalidade de traballar na cooperaci\u00f3n t\u00e9cnica coas Administraci\u00f3ns P\u00fablicas con terceiros pa\u00edses, fundamentalmente en Iberoam\u00e9rica. \nNo ano 2000 fusi\u00f3nase coa \"Fundaci\u00f3n Instituto Iberoamericano de Administraci\u00f3n P\u00fablica\" (creada en 1997), dando lugar \u00e1 actual Fundaci\u00f3n.\nActualmente, a FIIAPP \u00e9 unha parte integrante do conxunto da Cooperaci\u00f3n Espa\u00f1ola, xestionando proxectos de cooperaci\u00f3n t\u00e9cnica, financiados pola Uni\u00f3n Europea e polo Ministerio de Asuntos Exteriores e de Cooperaci\u00f3n de Espa\u00f1a.\nProxectos de cooperaci\u00f3n.\nA Fundaci\u00f3n Internacional y para Iberoam\u00e9rica de Administraciones y Pol\u00edticas P\u00fablicas traballa ao servizo das administraci\u00f3ns p\u00fablicas, gextionando a participaci\u00f3n dos seus diferentes \u00f3rganos en proxectos de cooperaci\u00f3n t\u00e9cnica, impulsando desta forma a s\u00faa internacionalizaci\u00f3n e fomentando a Marca Espa\u00f1a. \nA FIIAPP xestiona proxectos de cooperaci\u00f3n internacional baseados na mellora das administraci\u00f3ns p\u00fablicas dos pa\u00edses nos que traballa. Faino mediante o intercambio de experiencias entre expertos espa\u00f1ois e os seus hom\u00f3logos nas instituci\u00f3ns beneficiarias nos pa\u00edses nos que traballa. \nAdemais, realiza parte do seu traballo noutras actividades, como a realizaci\u00f3n de estudos sobre administraci\u00f3ns e pol\u00edticas p\u00fablicas (I+D+i), as\u00ed como na formaci\u00f3n do persoal do sector p\u00fablico.\nA FIIAPP \u00e9 a instituci\u00f3n encargada en Espa\u00f1a da xesti\u00f3n dos proxectos do programa de irmadamentos da Uni\u00f3n Europea, e \u00e9 entidade elixibel, xunto coa Agencia Espa\u00f1ola de Cooperaci\u00f3n Internacional para el Desarrollo (AECID) e a Compa\u00f1\u00eda Espa\u00f1ola de Financiaci\u00f3n del Desarrollo, para a realizaci\u00f3n de proxectos de cooperaci\u00f3n delegada da UE. Forma parte, por tanto, do sistema europeo de cooperaci\u00f3n.\nPadro\u00e1dego.\nO \u00f3rgano de goberno da FIIAPP \u00e9 o Padro\u00e1dego, formado por presidente, vogais e secretario. \nO cargo de presidente/a ost\u00e9ntao o/a Vicepresidente/a do Goberno de Espa\u00f1a.\nOs vogais son distintos Ministros, Secretarios de Estado e altos cargos da Administraci\u00f3n General del Estado.\nO cargo de secretario/a do padro\u00e1dego corresp\u00f3ndelle ao/\u00e1 Director/a da fundaci\u00f3n.\nO Padro\u00e1dego conta cunha Comisi\u00f3n Permanente presidida polo Secretario de Estado de Cooperaci\u00f3n Internacional e para Iberoam\u00e9rica. \nObxectivos.\nA FIIAPP xestiona proxectos de cooperaci\u00f3n t\u00e9cnica internacional ao servizo das administraci\u00f3ns co obxectivo de mellorar os sistemas p\u00fablicos nos pa\u00edses nos que traballa. Constit\u00fae un instrumento para o intercambio de experiencias e boas pr\u00e1cticas da Administraci\u00f3n espa\u00f1ola e para a mellora de modelos de pol\u00edticas p\u00fablicas. Contrib\u00fae a fomentar e consolidar relaci\u00f3ns de confianza con administraci\u00f3ns doutros pa\u00edses e con organismos internacionais. \n\u00c1mbito de actuaci\u00f3n da FIIAPP.\nA FIIAPP xestiona proxectos dos seguintes \u00e1mbitos:"}
{"id": "407117", "revid": "72012", "url": "https://gl.wikipedia.org/wiki?curid=407117", "title": "FIIAP", "text": ""}
{"id": "407118", "revid": "72012", "url": "https://gl.wikipedia.org/wiki?curid=407118", "title": "Fundaci\u00f3n Internacional e para Iberoam\u00e9rica de Administraci\u00f3n e Pol\u00edticas P\u00fablicas", "text": ""}
{"id": "407119", "revid": "72012", "url": "https://gl.wikipedia.org/wiki?curid=407119", "title": "STEM", "text": ""}
{"id": "407120", "revid": "1131", "url": "https://gl.wikipedia.org/wiki?curid=407120", "title": "Aeroporto Viru Viru", "text": "O aeroporto internacional Viru Viru \u00e9 un aeroporto situado en Santa Cruz de la Sierra, Bolivia. Tr\u00e1tase do aeroporto internacional m\u00e1is grande do pa\u00eds. Viru Viru opera voos dom\u00e9sticos, rexionais e internacionais cara Norteam\u00e9rica, Suram\u00e9rica e Europa e \u00e9 o centro de conexi\u00f3ns da maior aeroli\u00f1a boliviana, Boliviana de Aviaci\u00f3n."}
{"id": "407123", "revid": "98629", "url": "https://gl.wikipedia.org/wiki?curid=407123", "title": "CTEM", "text": "CTEM \u00e9 o acr\u00f3nimo que serve para designar as disciplinas acad\u00e9micas de ciencia, tecnolox\u00eda, enxe\u00f1ar\u00eda e matem\u00e1ticas. \u00c9 o equivalente en galego de STEM, o acr\u00f3nimo en ingl\u00e9s de \"science\", \"technology\", \"engineering\" e \"mathematics\". En alem\u00e1n, o acr\u00f3nimo equivalente \u00e9 MINT, de \"Mathematik\", \"Informatik\", \"Naturwissenschaft\" e \"Technik\". \nEste termo util\u00edzase, sobre todo nos Estados Unidos e Europa, para abordar determinados tratamentos sobre temas relacionados coas ciencias, a educaci\u00f3n, a forza de traballo, a seguridade nacional ou a inmigraci\u00f3n. \n\u00c1mbito.\nAs definici\u00f3ns do alcance do CTIM, e o que se excl\u00fae, var\u00eda dunha organizaci\u00f3n a outra. Na s\u00faa definici\u00f3n m\u00e1is ampla, CTIM incl\u00fae os campos da qu\u00edmica, a inform\u00e1tica, a tecnolox\u00eda da informaci\u00f3n, a enxe\u00f1ar\u00eda, as ciencias da Terra, as ciencias da vida, as matem\u00e1ticas, a f\u00edsica, a astronom\u00eda, a psicolox\u00eda e as ciencias sociais.\nEn 2011, os organismos estadounidenses \"United States National Research Council\" (Consello Nacional de Investigaci\u00f3n) e a \"National Science Foundation\" (Fundaci\u00f3n Nacional para a Ciencia), estas disciplinas foron consideradas fundamentais para as sociedades tecnoloxicamente avanzadas.\nA educaci\u00f3n CTIM contrib\u00fae a conseguir unha maior competitividade e, por conseguinte, axudar\u00e1 no futuro a alcanzar unha maior prosperidade econ\u00f3mica, e \u00e9 un claro \u00edndice da capacidade dun pa\u00eds para manter un crecemento sostido.\nTen implicaci\u00f3ns para o desaenvolvemanto da man de obra, os problemas de seguridade nacional e a pol\u00edtica de inmigraci\u00f3n. Os sistemas educativos e as escolas desempe\u00f1an un papel central na determinaci\u00f3n do interese das nenas e os nenos polas materias CTIM e na igualdade de oportunidades para acceder e beneficiarse dunha educaci\u00f3n CTIM de calidade.\nNos Estados Unidos.\nNos Estados Unidos, o acr\u00f3nimo comezou a utilizarse nos debates sobre educaci\u00f3n e inmigraci\u00f3n en iniciativas para empezar a abordar a falta de candidatos cualificados para emprgos de alta tecnolox\u00eda. Tam\u00e9n aborda a preocupaci\u00f3n de que as materias se ensinen frecuentemente de forma separada, en lugar de dentro dun curr\u00edculo integrado. Manter unha cidadan\u00eda ben preparada nos campos CTIM \u00e9 unha parte clave da axenda da educaci\u00f3n p\u00fablica dos Estados Unidos. \nO acr\u00f3nimo foi amplamente utilizado no debate sobre a inmigraci\u00f3n, con respecto ao acceso aos visados de traballo para inmigrantes aos Estados Unidos que sexan expertos nestes campos. Esta versi\u00f3n do termo foi acreditada en Texas. Tam\u00e9n se converteu nun tema com\u00fan nos debates sobre educaci\u00f3n con referencia \u00e1 escaseza de traballadores cualificados e \u00e1 educaci\u00f3n inadecuada nestas \u00e1reas. O termo adoita non referirse aos sectores non profesionais dos campos que permanecen invis\u00edbeis como, por exemplo, o traballo nunha li\u00f1aa de montaxe de produtos electr\u00f3nicos.\nEducaci\u00f3n.\nAo fomentar o interese nas ciencias naturais e sociais no ensino preescolar ou inmediatamente despois do ingreso na escola, as posibilidades de \u00e9xito do CTIM na escola secundaria poden mellorar enormemente. A integraci\u00f3n escolar nos Estados Unidos pode axudar aos estudantes negros, hispanos e ind\u00edxenas a alcanzar o nivel dos estudantes asi\u00e1ticos e brancos.\nO CTIM apoia a extensi\u00f3n do estudo da enxe\u00f1ar\u00eda en cada unha das outras materias, e o inicio da enxe\u00f1ar\u00eda nos primeiros graos, incluso na escola primaria. Tam\u00e9n leva a educaci\u00f3n STEM a todos os estudantes, en lugar de facelo s\u00f3 nos programas para estudantes m\u00e1is dotados. No seu orzamento para 2012, o presidente Barack Obama ampliou o da \"Mathematics and Science Partnership\" (Asociaci\u00f3n de Matem\u00e1ticas e Ciencias) para outorgar subvenci\u00f3ns aos Estados para melloraren a formaci\u00f3n docente nestas materias.\nEmprego.\nEn novembro de 2012, un comunicado da Casa Branca antes da votaci\u00f3n no Congreso da \"Lei de Emprego STEM\" supuxo ao presidente Obama a oposici\u00f3n de moitas das empresas e executivos do \"Silicon Valley\" que financiaran a s\u00faa campa\u00f1a de reelecci\u00f3n. \nO Departamento de Traballo identificou 14 sectores que \"se sup\u00f3n que engadir\u00edan un n\u00famero substancial de novos empregos \u00e1 econom\u00eda ou supor\u00edan o crecemento doutras industrias, ou que est\u00e1n en v\u00edas de transformaci\u00f3n pola tecnolox\u00eda e a innovaci\u00f3n que requiren un novo conxunto de habilidades para os traballadores\". Os sectores identificados foron os seguintes: manufactura avanzada, automotriz, construci\u00f3n, servizos financeiros, tecnolox\u00eda xeoespacial, seguridade nacional, tecnolox\u00eda da informaci\u00f3n, transporte, tacnolox\u00eda aeroespacial, biotecnolox\u00eda, enerx\u00eda, sa\u00fade, hostalar\u00eda hospitalaria e comercio retallista.\nO Departamento de Comercio dos Estados Unidos sinalou que as carreiras profesionais nos campos STEM ser\u00edan algunhas das mellor remuneradas e que te\u00f1an un maior potencial de crecemento do emprego a principios do s\u00e9culo XXI. O informe tam\u00e9n indica que os traballadores STEM xogar\u00e1n un papel clave no crecemento sostido e a estabilidade da econom\u00eda estadounidense, e que a capacitaci\u00f3n en campos STEM xeralmente redundar\u00eda en salarios m\u00e1is altos, xa sexa que traballen ou non nun campo STEM."}
{"id": "407124", "revid": "5863", "url": "https://gl.wikipedia.org/wiki?curid=407124", "title": "Poes\u00eda Perdida", "text": ""}
{"id": "407126", "revid": "5863", "url": "https://gl.wikipedia.org/wiki?curid=407126", "title": "O silencio axionllado", "text": ""}
{"id": "407127", "revid": "5863", "url": "https://gl.wikipedia.org/wiki?curid=407127", "title": "\u00c1ngel Casal", "text": ""}
{"id": "407128", "revid": "1131", "url": "https://gl.wikipedia.org/wiki?curid=407128", "title": "Sol de Inverno", "text": "Sol de Inverno pode referirse a:"}
{"id": "407129", "revid": "5863", "url": "https://gl.wikipedia.org/wiki?curid=407129", "title": "O silencio axeollado", "text": ""}
{"id": "407131", "revid": "5863", "url": "https://gl.wikipedia.org/wiki?curid=407131", "title": "O silencio axeonllado", "text": ""}
{"id": "407132", "revid": "1505", "url": "https://gl.wikipedia.org/wiki?curid=407132", "title": "Radio Popular", "text": ""}
{"id": "407134", "revid": "27155", "url": "https://gl.wikipedia.org/wiki?curid=407134", "title": "Xene Hox", "text": "Os xenes Hox (contracci\u00f3n de homeobox) son un subconxunto de xenes home\u00f3ticos, que forman un grupo de xenes relacionados que controlan o plan corporal dun embri\u00f3n ao longo do eixe craniocaudal. Despois de que se forman os segmentos do embri\u00f3n, as prote\u00ednas Hox determinan o tipo de ap\u00e9ndices (por exemplo, patas, antenas e \u00e1s na mosca do vinagre) ou os diferentes tipos de v\u00e9rtebras (en humanos) que se forman nun segmento. As prote\u00ednas Hox confiren, por tanto, identidade segmental, pero non forman os propios segmentos.\nUnha analox\u00eda aplicable aos xenes Hox \u00e9 a do papel dun director de teatro que di cales escenas deben representar os actores e en que orde. Se o director manda representar as escenas na orde incorrecta, o conxunto da obra ser\u00e1 representada incorrectamente. De maneira similar, as mutaci\u00f3ns nos xenes Hox poden ter como resultado a formaci\u00f3n de partes do corpo e extremidades en lugares incorrectos do corpo. Igual que o director de teatro non act\u00faa na obra, os xenes Hox non participan na formaci\u00f3n das extremidades.\nO produto proteico de cada xene Hox \u00e9 un factor de transcrici\u00f3n. Cada xene Hox cont\u00e9n unha secuencia conservada de ADN co\u00f1ecida como o homeobox. Os xenes Hox son, pois, un subconxunto dos xenes dos factores de transcrici\u00f3n homeobox. En moitos animais, a organizaci\u00f3n dos xenes Hox no cromosoma \u00e9 a mesma que a orde da s\u00faa expresi\u00f3n ao longo do eixe anteroposterior do animal en desenvolvemento, polo que se di que presentan colinearidade.\nFunci\u00f3n.\nOs produtos dos xenes Hox son as prote\u00ednas Hox. As prote\u00ednas Hox son un subconxunto dos factores de transcrici\u00f3n que conte\u00f1en o homeodominio, que son prote\u00ednas con capacidade de unirse a secuencias de nucle\u00f3tidos espec\u00edficas do ADN chamadas amplificadores, onde activan ou reprimen xenes. A mesma prote\u00edna Hox pode actuar como represor nun xene e como activador noutro. A capacidade das prote\u00ednas Hox de unirse ao ADN d\u00e1lla unha parte da prote\u00edna denominada pregamento homeodominio. O homeodominio \u00e9 un dominio de uni\u00f3n ao ADN de 60 amino\u00e1cidos de lonxitude (codificado pola s\u00faa correspondente secuencia de ADN de 180 pares de bases, o homeobox). Esta secuencia de amino\u00e1cidos pr\u00e9gase formando un motivo \"h\u00e9lice-xiro-h\u00e9lice\" (\u00e9 dicir, o pregamento homeodominio), que \u00e9 estabilizado por unha terceira h\u00e9lice. A cadea polipept\u00eddica consenso \u00e9:\nConservaci\u00f3n.\nA secuencia e funci\u00f3n dos xenes Hox est\u00e1 altamente conservada. O motivo proteico homeodominio est\u00e1 moi conservado en especies separadadas por enormes distancias evolutivas. Ademais, os homeodominios de prote\u00ednas Hox individuais xeralmente mostran unha maior semellanza cos homeodominios doutras especies que coas prote\u00ednas codificadas por xenes adxacentes dentro do seu propio grupo Hox. Estas d\u00faas observaci\u00f3ns levaron a suxerir que os grupos de xenes Hox evolucionaron a partir dun s\u00f3 xene Hox por medio da duplicaci\u00f3n x\u00e9nica en t\u00e1ndem e a subseguinte diverxencia, e que un grupo de xenes Hox protot\u00edpico que cont\u00e9n polo meno sete xenes Hox diferentes estaba presente no antepasado com\u00fan de todos os animais bilaterais.\nA conservaci\u00f3n funcional das prote\u00ednas Hox pode demostrarse polo feito de que unha mosca pode funcionar perfectamente ben cunha prote\u00edna Hox de gali\u00f1a en lugar do seu propio xene Hox. As\u00ed, a pesar de ter un \u00faltimo antepasado com\u00fan que viviu hai uns 670 mill\u00f3ns de anos, as versi\u00f3ns da mosca e gali\u00f1a do mesmo xene Hox poden intercambiarse mantendo a funcionalidade.\nEn \"Drosophila\".\n\"Drosophila melanogaster\" \u00e9 un importante modelo para comprender a xeraci\u00f3n do plan corporal e a evoluci\u00f3n. Os principios xerais da funci\u00f3n e l\u00f3xica dos xenes Hox descubertos nas moscas do vinagre apl\u00edcanse a todos os organismos bilaterais, inclu\u00edndo os humanos. \"Drosophila\", igual que todos os insectos, ten oito xenes Hox, que est\u00e1n agrupados en dous complexos, ambos localizados no seu cromosoma 3. O complexo Antennapedia (que non hai que confundir co xene \"Antp\") consta de cinco xenes, que son: labial (\"lab\"), proboscipedia (\"pb\"), deformado (\"Dfd\"), peites sexuais reducidos (\"Scr\"), e Antennapedia (\"Antp\"). O complexo Bithorax complex, denominado as\u00ed polo xene Ultrabithorax, consta dos tres xenes restantes: Ultrabithorax (\"Ubx\"), abdominal-A (\"abd-A\") e abdominal-B (\"abd-B\").\nLabial.\nO xene \"lab\" (labial) \u00e9 o xene expresado na parte m\u00e1is anterior do corpo. Expr\u00e9sase na cabeza, principalmente no segmento intercalar (un segmento do que non colgan ap\u00e9ndices situado entre as antenas e a mand\u00edbula), e tam\u00e9n no tubo dixestivo medio. A perda da funci\u00f3n de \"lab\" fai que o embri\u00f3n de \"Drosophila\" non poida internalizar as estruturas da boca e a cabeza que se desenvolven inicialmente f\u00f3ra do seu corpo (un proceso chamado involuci\u00f3n da cabeza). Se hai un fallo na involuci\u00f3n da cabeza alt\u00e9ranse ou elim\u00ednanse as gl\u00e1ndulas salivares e a farinxe. O xene \"lab\" foi chamado as\u00ed inicialmente porque alteraba o ap\u00e9ndice labial; por\u00e9n, o xene \"lab\" non se expresa no segmento labial, e o ap\u00e9ndice labial \u00e9 probablemente o resultado da ampla desorganizaci\u00f3n resultante do fallo na involuci\u00f3n da cabeza.\nProboscipedia.\nO xene Proboscipedia (\"pb\") \u00e9 responsable da formaci\u00f3n dos palpos labiares e maxilares. Hai algunhas probas que indican que \"pb\" interacciona con \"Scr\".\nDeformed.\nO xene \"Dfd\" (deformed, deformado) \u00e9 responsable da formci\u00f3n dos segmentos maxilar e mandibular na cabeza da larva. Os fenotipos mutantes de \"Dfd\" son similares aos do xene labial. A perda de funci\u00f3n de \"Dfd\" no embri\u00f3n orixina un fallo na involuci\u00f3n da cabeza (ver xene labial), cunha perda das estruturas da cabeza da larva. As mutaci\u00f3ns no adulto presentan desaparici\u00f3ns de partes da cabeza ou transformaci\u00f3ns da identidade da cabeza e o tronco.\nSex combs reduced.\nO xene \"Scr\" (Sex combs reduced, peites sexuais reducidos) \u00e9 responsable do desenvolvemento cef\u00e1lico e tor\u00e1cico no embri\u00f3n e no adulto de \"Drosophila\".\nAntennapedia.\nO segundo segmento tor\u00e1cico ou T2, desenvolve un par de patas e un par de \u00e1s. O xene \"Antp\" especifica esta identidade ao promover a formaci\u00f3n das patas e permitir (pero sen activar directamente) a formaci\u00f3n das \u00e1s. Unha mutaci\u00f3n \"Antp\" dominante, causada por unha inversi\u00f3n cromos\u00f3mica, causa que \"Antp\" se exprese no disco imaxinal antenal, polo que, en vez de formarse unha antena, o disco d\u00e1 lugar a unha pata, de modo que \u00e1 mosca lle crece unha pata na cabeza.\nUltrabithorax.\nO terceiro segmento tor\u00e1cico ou T3, leva un par de patas e un par de halterios (\u00e1s reducidas que funcionan para equilibrar o voo). \"Ubx\" determina en gran medida os padr\u00f3ns de T3 ao repimir os xenes implicados na formaci\u00f3n das \u00e1s. A l\u00e1mina da \u00e1 est\u00e1 composta por d\u00faas capas de c\u00e9lulas firmemente adheridas unhas a outras, e reciben nutrientes por medio de varias veas da \u00e1. Un dos moitos xenes que reprime \"Ubx\" \u00e9 o xene blistered, que activa as prote\u00ednas implicadas na adhesi\u00f3n c\u00e9lula-c\u00e9lula, e spalt, que determina os padr\u00f3ns da situaci\u00f3n das veas da \u00e1. Nos mutantes con perda de funci\u00f3n de \"Ubx\", este xene xa non reprime os xenes das \u00e1s, e os halterios desenv\u00f3lvense orixinando un segundo par de \u00e1s, o que produce as famosas moscas de catro \u00e1s. Cando \"Ubx\" se expresa indebidamente no segundo segmento tor\u00e1cico, como ocorre nas moscas con mutaci\u00f3n no amplificador \"Cbx\", reprime os xenes das \u00e1s, e estas desenv\u00f3lvense orixinando halterios, producindo moscas con catro halterios.\nAbdominal-A.\nEn \"Drosophila\", \"abd-A\" expr\u00e9sase xunto coa maior\u00eda do abdome, desde os segmentos abdominais 1 (A1) ao A8. A expresi\u00f3n de \"abd-A\" \u00e9 necesaria para especificar a identidade da maior\u00eda dos segmentos abdominais. Unha funci\u00f3n principal de \"abd-A\" en insectos \u00e9 reprimir a formaci\u00f3n das extremidades. En mutantes de perda de funci\u00f3n de \"abd-A\" os segmentos abdominais desde A2 a A8 son transformados adquirindo unha identidade m\u00e1is similar a A1. Cando \"abd-A\" se expresa ectopicamente polo embri\u00f3n, todos os segmentos anteriores a A4 son transformados a unha identidade abdominal como a de A4.\nO xene \"abd-A\" tam\u00e9n afecta aos padr\u00f3ns de xeraci\u00f3n da cut\u00edcula no ectoderma, e aos padr\u00f3ns da xeraci\u00f3n de m\u00fasculo no mesoderma.\nAbdominal-B.\nO xene \"abd-B\" transcr\u00edbese dando d\u00faas formas diferentes: unha prote\u00edna reguladora e unha prote\u00edna morfox\u00e9nica. A \"abd-B\" reguladora suprime as estruturas embrionarias epid\u00e9rmicas ventrais nos segmentos oitavo e noveno do abdome de \"Drosophila\". Tanto a prote\u00edna reguladora coma a prote\u00edna morfoxen\u00e9tica est\u00e1n implicadas no desenvolvemento do segmento da cola.\nClasificaci\u00f3n das prote\u00ednas Hox.\nAs prote\u00ednas cun alto grao de similitude de secuencia consid\u00e9rase que mostran tam\u00e9n un alto grao de semellanza funcional, \u00e9 dicir, as prote\u00ednas Hox con homeodominios id\u00e9nticos consid\u00e9rase que te\u00f1en propiedades de un\u00f3n ao ADN id\u00e9nticas (a menos que se co\u00f1ezan secuencias adicionais que infl\u00faan en dita uni\u00f3n).\nPara identificar o conxunto de prote\u00ednas entre d\u00faas especies que \u00e9 m\u00e1is probable que te\u00f1an unha funci\u00f3n similar, util\u00edzanse os esquemas de clasificaci\u00f3n. Para as prote\u00ednas Hox, existen tres esquemas de clasificci\u00f3n diferentes: a baseada na inferencia filoxen\u00e9tica, a baseada na sintenia e a baseada na similitude de secuencia. Os tres esquemas de clasificaci\u00f3n proporcionan informaci\u00f3n non concordante para as prote\u00ednas Hox expresadas no medio do eixe corporal (\"Hox6-8\" e \"Antp, Ubx\" e \"abd-A\"). Unha aproximaci\u00f3n combinada utiliza informaci\u00f3n baseada na inferencia filoxen\u00e9tica de diferentes especies e coloca os tipos de secuencia proteica na \u00e1rbore filoxen\u00e9tica da especie. A aproximaci\u00f3n identifica as prote\u00ednas que mellor representan a forma ancestral (\"Hox7\" e \"Antp\") e as prote\u00ednas que representan versi\u00f3ns derivadas novas (ou que se perderon nun antepasado e agora est\u00e1n ausentes en numerosas especies).\nXenes regulados por prote\u00ednas Hox.\nOs xenes Hox act\u00faan a moitos niveis dentro de xerarqu\u00edas de xenes do desenvolvemento: no nivel \"executivo\" regulan xenes que \u00e1 s\u00faa vez regulan grandes redes doutros xenes (como a v\u00eda x\u00e9nica que forma os ap\u00e9ndices). Tam\u00e9n regulan directamente os denominados xenes realizadores ou xenes efectores que act\u00faan na base de ditas xerarqu\u00edas para finalmente formar os tecidos, estruturas e \u00f3rganos de cada segmento. A segmentaci\u00f3n implica procesos como a morfox\u00e9nese (diferenciaci\u00f3n das c\u00e9lulas precursoras nas s\u00faas c\u00e9lulas terminais especializadas), a estreita asociaci\u00f3n de grupos de c\u00e9lulas con destinos similares, o perfilado de estruturas e l\u00edmites entre segmentos por medio de morte celular programada e o movemento de c\u00e9lulas desde onde se orixinan primeiramente a onde finalmente funcionan, polo que non \u00e9 sorprendente que os xenes diana dos xenes Hox promocionen a divisi\u00f3n celular, adhesi\u00f3n celular, apoptose e migraci\u00f3n celular.\nSecuencias de amplificadores unidos a homeodominios.\nA secuencia de ADN unida a prote\u00ednas homeodominio cont\u00e9n a secuencia de nucle\u00f3tidos TAAT, e a T 5' terminal \u00e9 a m\u00e1is importante para a uni\u00f3n. Esta secuencia est\u00e1 conservada en case todos os sitios reco\u00f1ecidos por homeodominios e probablemente dist\u00ednguen esas localizaci\u00f3ns como sitios de uni\u00f3n ao ADN. Os pares de bases que ve\u00f1en despois desta secuencia inicial util\u00edzanse para distinguir entre prote\u00ednas homeodominio, todas as cales te\u00f1en sitios similares de reco\u00f1ecemento. Por exemplo, o nucle\u00f3tido que segue a secuencia TAAT \u00e9 reco\u00f1ecido polo amino\u00e1cido en posici\u00f3n 9 da prote\u00edna homeodominio. Na prote\u00edna materna Bicoid, esta posici\u00f3n est\u00e1 ocupada pola lisina, que reco\u00f1ece e se une ao nucle\u00f3tido G. En Antennapedia, esta posici\u00f3n est\u00e1 ocupada por glutamina, que reco\u00f1ece e \u00fanese ao nucle\u00f3tido A. Se a lisina en Bicoid \u00e9 substitu\u00eddo pola glutamina, a prote\u00edna resultante reco\u00f1ece os sitios amplificadores de uni\u00f3n de Antennapedia.\nPor\u00e9n, todos os factores de transcrici\u00f3n que conte\u00f1en homeodominios, \u00fanense esencialmente \u00e1 mesma secuencia de ADN. A secuencia \u00e1 que se une o homeodominio da prote\u00edna Hox \u00e9 s\u00f3 de seis nucle\u00f3tidos de longo, e esa secuencia tan curta at\u00f3pase aleatoriamente moitas veces por todo o xenoma, moito m\u00e1is lonxe que o n\u00famero real de sitios funcionais. Isto formula a cuesti\u00f3n, especialmente para as prote\u00ednas Hox, que producen tales cambios dr\u00e1sticos na morfolox\u00eda cando se expresan indebidamente, de como cada factor de transcrici\u00f3n pode producir tales resultados espec\u00edficos e diferentes se todos eles se unen \u00e1 mesma secuencia. Un mecanismo que introduce maior especificidade de secuencia de ADN para as prote\u00ednas Hox \u00e9 a uni\u00f3n a cofactores proteicos. Dous destes cofactores Hox son Extradenticle (Exd) e Homothorax (Hth). Exd e Hth \u00fanense \u00e1s prote\u00ednas Hox e parecen inducir cambios conformacionais na prote\u00edna Hox, que incrementan a s\u00faa especificidade.\nRegulaci\u00f3n dos xenes Hox.\nIgual que os xenes Hox regulan os xenes realizadores, eles \u00e1 s\u00faa vez reg\u00falanse a si mesmos por xenes gap e xenes de regra par, que son \u00e1 s\u00faa vez regulados por ARNm subministrados pola nai. Isto ten como resultado unha fervenza de factores de transcrici\u00f3n: os factores maternos activan os xenes gap ou os da regra par; despois os xenes gap e da regra par activan os xenes Hox; despois, finalmente, os xenes Hox activan os xenes realizadores que causan a diferenciaci\u00f3n dos segmentos do embri\u00f3n en desenvolvemento.\nA regulaci\u00f3n cons\u00e9guese por medio de gradientes de concentraci\u00f3n de prote\u00ednas, chamados campos morfoxen\u00e9ticos. Por exemplo, as altas concentraci\u00f3ns dunha prote\u00edna materna e baixas concentraci\u00f3ns doutras encenden un conxunto espec\u00edfico de xenes gap ou de regra par. Nas moscas, stripe 2 no embri\u00f3n est\u00e1 activado polas prote\u00ednas maternas Bicoid e Hunchback, pero reprimidos polas prote\u00ednas gap Giant e Kruppel. As\u00ed, stripe 2 s\u00f3 se forma onde hai as prote\u00ednas Bicoid e Hunchback, pero \"non\" onde hai as prote\u00ednas Giant e Kruppel.\nAs febras de microARN localizadas en \"clusters\" Hox inhiben os xenes Hox m\u00e1is anteriores (\"fen\u00f3meno da prevalencia posterior\"), posiblemente para afinar mellor o seu padr\u00f3n de expresi\u00f3n.\nO ARN non codificante (ARNnc ou ncRNA) \u00e9 abondoso nos \"clusters\" Hox. Nos humanos, pode estar presente o ARNnc 231. Un destes, HOTAIR, silencia en trans (\u00e9 transcrito no \"cluster\" HOXC e inhibe os \u00faltimos xenes HOXD) un\u00edndose a prote\u00ednas do grupo Polycomb (PRC2).\nA estrutura da cromatina \u00e9 esencial para a transcrici\u00f3n pero tam\u00e9n require que o \"cluster\" forme un bucle que sobresae do territorio cromos\u00f3mico.\nEn animais superiores, como os humanos, o \u00e1cido retinoico regula a expresi\u00f3n diferencial de xenes Hox ao longo do eixe anteroposterior. Os xenes nos extremos 3' dos \"clusters\" Hox son inducidos polo \u00e1cido retinoico o que ten como resultado a expresi\u00f3n de dominios que se estenden m\u00e1is anteriormente no corpo comparados cos xenes Hox 5', que non son inducidos polo \u00e1cido retinoico, o que produce a expresi\u00f3n de dominios que permanecen en posici\u00f3n m\u00e1is posterior.\nA PCR cuantitativa mostrou varias tendencias que te\u00f1en que ver coa colinearidade: o sistema est\u00e1 en equilibrio e o n\u00famero total de transcritos depende do n\u00famero de xenes presente segundo unha relaci\u00f3n linear.\nColinearidade.\nNalg\u00fans organismos, especialmente vertebrados, os diversos xenes Hox est\u00e1n situados moi preto uns dos outros no cromosoma en grupos ou \"clusters\".\nA orde dos xenes no cromosoma \u00e9 a mesma que a orde de expresi\u00f3n dos xenes no embri\u00f3n en desenvolvemento; o primeiro xene expr\u00e9sase no extremo anterior do eixe do organismo en desenvolvemento. A raz\u00f3n desta colinearidade non se comprende a\u00ednda ben. O diagrama de arriba mostra as relaci\u00f3ns entre os xenes e expresi\u00f3n das prote\u00ednas nas moscas.\nNomenclatura.\nOs xenes Hox nom\u00e9anse polos fenotipos home\u00f3ticos que resultan cando a s\u00faa funci\u00f3n se altera, al\u00ed onde un segmento se desenvolve coa identidade doutro (por exemplo, patas onde deber\u00eda haber antenas). Os xenes Hox de diferentes filos recibiron distintos nomes, o cal levou a unha confusi\u00f3n na nomenclatura. O complemento de xenes Hox de \"Drosophila\" est\u00e1 constitu\u00eddo por dous agrupamentos ou \"clusters\", o complexo Antennapedia e o Bithorax, que xuntos foron denominados historicamente HOM-C (o Complexo Home\u00f3tico). A\u00ednda que historiacmente os xenes HOM-C se refer\u00edan a xenes hom\u00f3logos de \"Drosophila\", mentres que os xenes Hox se refer\u00edan a hom\u00f3logos de vertebrados, esta distinci\u00f3n xa non se fai, e tanto os xenes HOM-C coma os Hox denom\u00ednnse agora xenes Hox.\nNoutras especies.\nVertebrados.\nOs ratos e os humanos te\u00f1en 38 xenes Hox dispostos en catro agrupamentos ou \"clusters\" chamados , , e :\nOs mam\u00edferos, aves e a maior\u00eda dos peixes te\u00f1en catro agrupamentos HOX. O peixe cebra ten unha copia adicional de HoxA, HoxB e HoxC, totalizando sete \"clusters\". Un s\u00f3 microARN marca a localizaci\u00f3n dunha copia perdida de HoxD, presente noutros peixes tele\u00f3steos.\nOs xenes Hox, especialmente os \"clusters\" HoxA e HoxD, est\u00e1n implicados nas capacidades de rexeneraci\u00f3n de extremidades de anfibios e r\u00e9ptiles.\nAnfioxo.\nOs anfioxos como \"Branchiostoma floridae\" te\u00f1en un s\u00f3 \"cluster\" Hox con 14 xenes, chamados con n\u00fameros sucesivos desde \"AmphiHox1\" a \"AmphiHox14\".\nHistoria.\nOs xenes Hox son as\u00ed nomeados porque as mutaci\u00f3ns que os afectan causan transformaci\u00f3ns home\u00f3ticas. As transformaci\u00f3ns home\u00f3ticas foron primeiro identificadas e estudadas por William Bateson en 1894, que acu\u00f1ou o termo \"homeose\". Despois do redescubrimento dos principios xen\u00e9ticos de Mendel, Bateson e outros decat\u00e1ronse que alg\u00fans exemplos de homeose en \u00f3rganos florais e esqueletos animais poder\u00eda atribu\u00edrse a variaci\u00f3ns nos xenes.\nA evidencia definitiva para unha base xen\u00e9tica dalgunhas transformaci\u00f3ns home\u00f3ticas era obtida illando os mutantes home\u00f3ticos. O primeiro mutante home\u00f3tico atopouno Calvin Bridges no laboratorio de Thomas Hunt Morgan en 1915. Este mutante mostra unha duplicai\u00f3n parcial do t\u00f3rax e era, por tanto, nomeado Bithorax (\"bx\"). Transforma o terceiro segmento tor\u00e1cico (T3) cara ao segundo (T2). A mutaci\u00f3n Bithorax orixinouse espontaneamente no laboratorio e foi mantida como un stock de laboratorio desde ent\u00f3n.\nOs estudos xen\u00e9ticos de Morgan e outros proporcionaron os fundamentos para an\u00e1lise sistem\u00e1tica de Edward B. Lewis e Thomas Kaufman, que proporcionou definici\u00f3ns preliminares de moitos xenes home\u00f3ticos dos complexos Bithorax e Antennapedia, e tam\u00e9n mostraron que os fenotipos mutantes para a maior\u00eda destes xenes poder\u00edan ser rastreados a defectos no padr\u00f3n do plan corporal embrionario.\nEd Lewis, Christiane N\u00fcsslein-Volhard e Eric F. Wieschaus identificaron e clasificaron 15 xenes de importancia clave para determinar o plan corporal e a formaci\u00f3n de segmentos corporais da mosca da froita \"Drosophila melanogaster\" en 1980. Polos seus traballos, Lewis, N\u00fcsslein-Volhard e Wieschaus foron galardoados co Premio Nobel de Fisiolox\u00eda ou Medicina en 1995.\nEn 1983, o homeobox foi decuberto independentemente por investigadores de dous laboratorios: Ernst Hafen, Michael Levine e William McGinnis (no laboratorio de Walter Gehring na Universidade de Basilea, Su\u00edza) e Matthew P. Scott e Amy Weiner (no laboratorio de Thomas Kaufman na Universidade de Indiana en Bloomington)."}
{"id": "407135", "revid": "5863", "url": "https://gl.wikipedia.org/wiki?curid=407135", "title": "Poemas pendurados de un cabelo", "text": ""}
{"id": "407136", "revid": "27155", "url": "https://gl.wikipedia.org/wiki?curid=407136", "title": "Xenes Hox", "text": ""}
{"id": "407137", "revid": "89787", "url": "https://gl.wikipedia.org/wiki?curid=407137", "title": "Ana Mar\u00eda Arellano", "text": "Ana Mar\u00eda Arellano Salafranca, nada en Zaragoza en 1954, \u00e9 unha escritora aragonesa.\nTraxectoria.\nLicenciada en Ciencias Empresariais, reside e traballa en Galicia desde 1978. Forma parte do equipo de redacci\u00f3n de \"Andaina. Revista Galega de Pensamento Feminista\", da que foi directora."}
{"id": "407138", "revid": "23204", "url": "https://gl.wikipedia.org/wiki?curid=407138", "title": "Enfermidade de Creutzfeldt-Jakob", "text": "A enfermidade de Creutzfeldt-Jakob (ECJ) \u00e9 un mal neurol\u00f3xico con formas xen\u00e9ticas hereditarias, producidas por unha prote\u00edna chamada pri\u00f3n (PrP). Se ben os casos hereditarios e infecciosos est\u00e1n perfectamente documentados, a causa da aparici\u00f3n do pri\u00f3n \u00e9 desco\u00f1ecida na maior parte dos casos informados. Tr\u00e1tase dunha doenza de natureza dexenerativa e progn\u00f3stico mortal que afecta aproximadamente a unha persoa por mill\u00f3n (prevalencia de 1:106) a nivel global. Nos Estados Unidos hab\u00eda, en 2006, 127 pacientes de ECJ e as s\u00faas variantes (2006).\nDe acordo coa evidencia dispo\u00f1\u00edbel, a ECJ resulta do pregamento anormal dun pri\u00f3n. Este fen\u00f3meno parece estimular a outras prote\u00ednas alteren as s\u00faas formas, afectando a s\u00faa capacidade para funcionar. Por isto, clasif\u00edcase entre as enfermidades pri\u00f3nicas ou encefalopat\u00edas esponxiformes transmis\u00edbeis (EET), caracterizadas por presentaren unha forma an\u00f3mala da prote\u00edna pri\u00f3nica celular (PrPC). Estas enfermidades poden existir en formas espor\u00e1dicas (idiop\u00e1ticas), hereditarias, e adquiridas. O termo esponxiforme alude ao aspecto esponxoso que presenta na autopsia o cerebro afectado."}
{"id": "407139", "revid": "89787", "url": "https://gl.wikipedia.org/wiki?curid=407139", "title": "Antoniniano", "text": "O antoninano (lat.\"antoninianus\") foi unha moeda do Imperio Romano, creada nos inicios do s\u00e9culo III d. C. co valor de dous denarios. Orixinalmente de prata, o antoniniano foise desvalorizando gradualmente ata se converter nunha moeda de bill\u00f3n.\nAs s\u00faas caracter\u00edsticas m\u00e1is salientables para unha r\u00e1pida identificaci\u00f3n son os bustos coroados cunha coroa de raios, no caso dos emperadores, e cunha media l\u00faa na s\u00faa base, no caso das emperatrices.\nHistoria.\nNacemento do antoniniano.\nO dobre denario foi creado en 215 polo emperador Caracalla. Hoxe desco\u00f1\u00e9cese o nome que tivo esta moeda naqueles tempos, e foi na Idade Contempor\u00e1nea cando se bautizou como \"antoniniano\", tomando como referencia o patron\u00edmico do seu creador: \"Marcus Aurelius Severus Antoninus\" (alcumado Caracalla).\nO antoniniano ti\u00f1a na s\u00faa orixe a mesma lei c\u00f3 denario (a mesma proporci\u00f3n de prata), e foi emitido por cun valor te\u00f3rico do dobre dun denario, a\u00ednda que cun peso de s\u00f3 cinco gramos (1/64 de libra romana) e non seis, como lle corresponder\u00eda, xa que o denario pesaba tres, o que inicialmente lle provocou ao Estado imperial unha liquidez substancial. Este dobre denario foi emitido durante alg\u00fans anos, ata ser abandonado en 240, cando se retoma odenario.\nExpansi\u00f3n desordenada.\nLogo do abandono da produci\u00f3n en 240, as crecentes necesidades de financiamento do Estado motivaron que se retomase e, mesmo, que se incrementase a produci\u00f3n de antoninianos, en particular a partir do reinado de Gordiano III (238-244), mentres que as cu\u00f1axes de denarios se reduc\u00edan.\nA multiplicaci\u00f3n das emisi\u00f3ns de antoninianos por numerosos emperadores e usurpadores a mediados do s\u00e9culo III orixinou unha tendencia de desvalorizaci\u00f3n e de inflaci\u00f3n, que aceleraron a partir dos reinados de Valeriano (253-260) e Galieno (260-268): \nComo consecuencia desta situaci\u00f3n, a lei da prata dos antoniniados chegou a tocar fondo:\nNo Imperio Galo, grazas \u00e1s existencias de metais monetizables existentes na conca do Rin, e \u00e1s minas de Hispania, o antoniniano mant\u00edvose cunha calidade axeitada ata preto de 265, ata que comezou a decaer coma no resto do Imperio. Baixo Claudio II e Tetrico, a creba do antoniniano foi total: as moedas oficiais e as pezas falsas (chamadas \"radiati barbari\") circulaban conxuntamente en cantidades millonarias, con pesos inferiores aos 3 gramos e con apenas o 1 % de prata. A cu\u00f1axe doutras moedas de cobre e de bronce practicamente se detivo, xa que o seu custo de produci\u00f3n superaba o seu valor te\u00f3rico. As emisi\u00f3ns de moedas de prata nas cidades orientais do imperio non puideron sosterse e ese paup\u00e9rrimo antoniniano pasou a ser a \u00fanica moeda en todo o Imperio, ag\u00e1s en Exipto, illado polo seu status especial.\nA reforma monetaria de Aureliano.\nEn 274, logo de reunificar o Imperio e reprimir severamente as fraudes do obradoiro monetario de Roma, Aureliano modificou o sistema monetario coa introduci\u00f3n de d\u00faas novas moedas de bill\u00f3n, cun peso de 1/84 de onza (3,9 gramos) e fabricadas cunha aliaxe de mellor calidade c\u00e1 do desvalorizado antoniniano, en d\u00faas versi\u00f3ns:\nPara autenticar a orixe das cu\u00f1axes, Aureliano ordenou ademais engadir no reverso unha marca espec\u00edfica de cada obradoiro monetario, unha pr\u00e1ctica que xa se utilizara baixo o reinado de Gallienus e Salonina. Paralelamente a estas emisi\u00f3ns, o antoniniano, xa case sen valor, foi eliminado gradualmente. O \"aurelianus\" circulou durante vinte anos, ata que de desvaloriza e desaparece en 294 baixo Diocleciano, coas reformas monetarias da Tetrarqu\u00eda.\nNa tradici\u00f3n numism\u00e1tica actual, o \"aurelianus\" non se concibe como unha moeda independente, sen\u00f3n como unha variante do antoniniano.\nTesouros de antoninianos.\nEntre os tesouros de antoninianos m\u00e1is salientables dos atopados na Idade Contempor\u00e1nea, polo seu n\u00famero de pezas, est\u00e1n os seguintes:"}
{"id": "407140", "revid": "23204", "url": "https://gl.wikipedia.org/wiki?curid=407140", "title": "Xistral", "text": "o top\u00f3nimo Xistral pode referirse a:"}
{"id": "407141", "revid": "88215", "url": "https://gl.wikipedia.org/wiki?curid=407141", "title": "Tania Varela", "text": "Mar\u00eda Tania Varela Otero, nada en Cambados o 17 de xaneiro de 1974, \u00e9 unha avogada galega, durante un tempo a \u00fanica muller na lista das 70 persoas m\u00e1is buscadas pola Europol.\nTraxectoria.\nAvogada cambadesa, en 2001 foi designada polo alcalde da vila Jos\u00e9 Manuel Cores Tour\u00eds encargada dunha oficina de informaci\u00f3n \u00e1 muller na vila, ao tempo que segu\u00eda traballando como avogada. En 2004 deixa o posto municipal para dedicarse plenamente \u00e1 avogac\u00eda e en 2005 empeza a traballar como asesora xur\u00eddica para David P\u00e9rez Lago, fillo de Esther Lago e unha das persoas destacadas do narcotr\u00e1fico na r\u00eda de Arousa.\nEn abril de 2006, a P\u00e9rez Lago det\u00e9\u00f1eno no curso dun desembarco de coca\u00edna nas R\u00edas Altas, e Varela presuntamente se pon \u00e1 fronte da rede, procesando os restos da operaci\u00f3n. Semanas despois, dete\u00f1en a Varela tam\u00e9n e l\u00e9vana a prisi\u00f3n. En 2007 alcanza a liberdade provisional e marcha vivir co seu avogado, Alfonso D\u00edaz Mo\u00f1ux, que xa representara no seu d\u00eda a Sito Mi\u00f1anco. O 18 de decembro de 2008, cando se atopan nun garaxe de Madrid, dentro do coche, d\u00faas persoas atacan o veh\u00edculo e matan a tiros a D\u00edaz Mo\u00f1ux, mentres que Varela sae ilesa.\nEn 2011 xulg\u00e1rona por integrar a rede de narcotr\u00e1fico de P\u00e9rez Lago, e a\u00ednda que moitos dos acusados reco\u00f1eceron os seus delitos, Varela negou a s\u00faa participaci\u00f3n e con todo foi condenada a sete anos de c\u00e1rcere. Mentres agardaba para entrar no c\u00e1rcere, Varela fuxiu da xustiza. Non compareceu no xu\u00edzo polo asasinato de D\u00edaz Mo\u00f1ux, que rematou con sete persoas condenadas mais sen co\u00f1ecerse quen pagara polo crime. Desde ese momento, e durante sete anos, Tania Varela estivo en paradoiro desco\u00f1ecido, e chegou a ser a \u00fanica muller na lista das persoas m\u00e1is buscadas pola Europol. O 26 de marzo de 2018 os mozos de escuadra detiv\u00e9rona en Sitges."}
{"id": "407142", "revid": "23204", "url": "https://gl.wikipedia.org/wiki?curid=407142", "title": "Operaci\u00f3n Rosario", "text": "A Operaci\u00f3n Rosario (anteriormente \"Operaci\u00f3n Azul\") foi a primeira das operaci\u00f3ns t\u00e1cticas programadas pola Arxentina co obxectivo de retomar o control da capital das illas Malvinas, Stanley, que posteriormente se chamou Porto Arxentino. A Operaci\u00f3n Rosario consist\u00eda nunha serie de acci\u00f3ns de intensidade crecente encami\u00f1adas \u00e1 recuperaci\u00f3n arxentina das illas Malvinas, Xeorxia do Sur e Sandwich do Sur, que se conseguir\u00edan en sentido inverso (de Leste a Oeste e de menor a maior relevancia pol\u00edtica), inici\u00e1ndose da maneira m\u00e1is discreta posible e culminando coa toma do arquip\u00e9lago das Illas Malvinas e da s\u00faa capital, mediante un asalto directo, pero sen causar baixas \u00f3 inimigo para evitar unha futura reacci\u00f3n militar brit\u00e1nica. \nO 30 de marzo de 1982 a Xunta militar ordenou a posta en marcha do operativo, fixando como data de execuci\u00f3n o 1 de abril. Os efectivos que ter\u00edan \u00f3 seu cargo a execuci\u00f3n deste plan eran a Frota de Mar, a Aviaci\u00f3n Naval e o 2\u00b0 Batall\u00f3n de Infantar\u00eda de Mari\u00f1a da Armada Arxentina; o Rexemento de Infantar\u00eda 25 do Ex\u00e9rcito Arxentino e avi\u00f3ns C-130 H\u00e9rcules da Forza A\u00e9rea Arxentina, baixo o mando do Almirante Carlos B\u00fcsser. \nA capital colonial Stanley, rebautizada tras a recuperaci\u00f3n \"Porto Arxentino\", estaba defendida por un destacamento dun setenta infantes de mari\u00f1a ademais de polo menos 25 milicianos da \"Falkland Defence Force\"; a toma levouse a cabo r\u00e1pida e efectivamente, a\u00ednda que un dos oficiais que lideraban as tropas, o capit\u00e1n de corveta Pedro Edgardo Giachino, foi a \u00fanica baixa mortal do enfrontamento. \nOs brit\u00e1nicos rend\u00e9ronse oficialmente \u00e1s 9:30 a. m., logo de tres horas de espor\u00e1dicos combates, que tiveron lugar especialmente \u00f3 redor da casa de goberno das illas. A intenci\u00f3n da Arxentina era estabelecer rapidamente unha mellor comunicaci\u00f3n a\u00e9rea e mar\u00edtima entre as illas e o continente, para facilitar o env\u00edo de tropas que reforzasen a defensa e as\u00ed disuadir \u00f3 Reino Unido de ulteriores acci\u00f3ns. O gobernador colonial das illas, Rex Hunt, e os prisioneiros militares foron inmediatamente repatriados \u00f3\u00a0Reino Unido por v\u00eda a\u00e9rea.\nParalelamente, outras forzas levaban a cabo a chamada \"Operaci\u00f3n Georgias\", destinada \u00e1 recuperaci\u00f3n dos portos Grytviken e Leith, nas illas Xeorxias do Sur. Como resposta, o goberno brit\u00e1nico lanzou a \"Operaci\u00f3n Corporate\", comandada conxuntamente polo almirante John Woodward e o xeneral Jeremy Moore."}
{"id": "407143", "revid": "89787", "url": "https://gl.wikipedia.org/wiki?curid=407143", "title": "Ana P\u00e9rez Ventura", "text": "Ana P\u00e9rez Ventura, nada en Santiago de Compostela o 5 de novembro de 1981, \u00e9 unha\u00a0pintora\u00a0e pianista\u00a0galega. A s\u00faa obra xira arredor das conexi\u00f3ns entre a m\u00fasica e as artes visuais.\nAna P\u00e9rez Ventura vive e traballa en Par\u00eds, Francia.\nTraxectoria.\nEstudou na facultade de belas artes de Pontevedra, na\u00a0Universidade de Vigo, entre\u00a01999\u00a0e\u00a02004, onde se formou na especialidade de\u00a0pintura. Entre\u00a02004 e 2008, estudou no Conservatorio superior de m\u00fasica de Vigo, onde ga\u00f1ou un diploma superior en m\u00fasica na especialidade de piano.\nEn 2008, Ana matriculados na\u00a0Universidade de Par\u00eds-Sorbona e obtivo un m\u00e1ster en m\u00fasica e musicolox\u00eda en 2011,\u00a0\u00e1reas nas que opera e que son os seus temas de estudo e de expresi\u00f3n art\u00edstica dende o inicio dos seus estudos de posgrao."}
{"id": "407144", "revid": "85894", "url": "https://gl.wikipedia.org/wiki?curid=407144", "title": "Jos\u00e9 Manuel Costas", "text": "Jos\u00e9 Manuel Costas Est\u00e9vez, nado en Vigo o 17 de novembro de 1966, \u00e9 un empresario galego do sector da construci\u00f3n, que se atopa na lista das 70 persoas m\u00e1is buscadas de Europa.\nTraxectoria.\nCarpinteiro de profesi\u00f3n, comezou a traballar en Las Cinco Jotas, a empresa de fabricaci\u00f3n de casas de madeira que fundara o seu pai. Como xestor do grupo, foi creando m\u00e1is empresas, dedicadas a distintos sectores, e pertencentes ao mesmo grupo empresarial. Parte do beneficio do grupo proced\u00eda da evasi\u00f3n fiscal, nunha rede na que se viron implicadas ata 200 outras empresas galegas. En 2010 foi detido, e o proceso xudicial que acabou coa s\u00faa condena a catro anos e nove meses de c\u00e1rcere, estendeuse ata 2016 e repartiuse ata en cen procesos diferentes, con 83 sentenzas condenatorias. Por esa raz\u00f3n o seu irm\u00e1n, Jacobo Costas, as\u00ed como outras persoas vinculadas \u00e1 s\u00faa administraci\u00f3n, foron tam\u00e9n condenadas e entraron en prisi\u00f3n. Jos\u00e9 Manuel Costas declarara que o obxectivo da rede era o pagamento de di\u00f1eiro a pol\u00edticos por parte de empresas que recib\u00edan concesi\u00f3ns e contratos de obra p\u00fablica, mais non foi probado.\nEn xullo de 2016, cando Costas deb\u00eda ingresar no c\u00e1rcere da Lama, fuxiu e pasou a estar en paradoiro desco\u00f1ecido. Chegou a figurar na lista das persoas m\u00e1is buscadas de Europa, que xestiona a Europol. En setembro de 2017, informaci\u00f3ns non contrastadas publicadas pola prensa situ\u00e1bano en Xenebra."}
{"id": "407145", "revid": "89787", "url": "https://gl.wikipedia.org/wiki?curid=407145", "title": "Francisco Jos\u00e9 P\u00e9rez P\u00e9rez", "text": "Francisco Jos\u00e9 P\u00e9rez P\u00e9rez, nado en Vigo o 8 de setembro de 1920 e finado na Habana o 20 de setembro de 1999, foi un xadrecista galego, tres veces campi\u00f3n nacional.\nTraxectoria.\nNaceu en Vigo pero aprendeu a xogra ao o xadrez en M\u00e1laga, onde fora destinado o seu pai, que era militar. A s\u00faa irm\u00e1, Amelia P\u00e9rez de Navas, foi unha destacada xogadora en C\u00f3rdoba (Arxentina).\nDurante a s\u00faa vida profesional, \u00f3 trasladarse a vivir a Madrid, logrou os campionatos de Castela nos anos 1941, 1943, 1946, 1947 e 1949 no que venceu a Arturo Pomar no desempate; a nivel nacional, ga\u00f1ou numerosos torneos as\u00ed como o de Estoril en 1950.\nLogrou os campionatos de Espa\u00f1a absolutos nos anos 1948 superando ao xogador Rafael Saborido, no 1954 superando \u00f3 mestre internacional Rom\u00e1n Tor\u00e1n e no 1960 superando novamente a Saborido, e resultou subcampi\u00f3n nunha ocasi\u00f3n, no ano 1948 por detr\u00e1s de Antonio Medina.\nConseguiu o t\u00edtulo de Mestre Internacional no ano 1959 e foi considerado como o mellor xogador \u00e1 cega de Espa\u00f1a. Como xogador \u00e1 cega, estabeleceu varias veces a plusmarca espa\u00f1ola, en 1947 en Vitoria, a 15 taboleiros, con 11 vitorias, 2 derrotas e 2 t\u00e1boas, en 1954 en La Pobla de Segur, Lleida, a 20 taboleiros e no 25 de marzo de 1956 en Madrid, a 25 taboleiros dos que ga\u00f1ou 20 partidas, 1 perdida e 4 t\u00e1boas.\nFoi xogador da Selecci\u00f3n Espa\u00f1ola e participou nas Olimp\u00edadas de xadrez en d\u00faas ocasi\u00f3ns en M\u00fanic no ano 1958 e en Leipzig en 1960, no Campionato de Europa de xadrez por equipos de 1961 en Oberhausen e na Copa Clare Benedict nos anos 1958, 1959 e 1960.\nPer\u00edodo en Cuba.\nPosteriormente trasladouse a vivir a Cuba, onde ga\u00f1ou o Torneo Zonal do Caribe en 1963 e a quen representou na Olimp\u00edada de Tel Aviv en 1964. Cando deixou de participar en competici\u00f3ns, dedicouse \u00f3 ensino do xadrez e a editar unha revista especializada.\nMorreu na Habana o 20 de setembro de 1999."}
{"id": "407146", "revid": "85894", "url": "https://gl.wikipedia.org/wiki?curid=407146", "title": "Carmen Cardelle de Hartmann", "text": "Carmen Cardelle de Hartmann, nada en Monforte de Lemos o 20 de decembro de 1963 como Mar\u00eda del Carmen Cardelle Gonz\u00e1lez, \u00e9 unha fil\u00f3loga galega-alem\u00e1.\nTraxectoria.\nEstudou filolox\u00eda cl\u00e1sica entre 1981 e 1986 na Universidade de Santiago de Compostela e entre 1987 e 1988 cursou estudos de filolox\u00eda latina, grega e espa\u00f1ola na Universidade de Sarre, en Saarbr\u00fccken (Alema\u00f1a). Doutorouse en filolox\u00eda latina na mesma universidade en 1993. \nDe 1996 a 1998, fixo un posdoutoramento de \"Cr\u00edtica textual\" na Universidade Ludwig Maximilian de M\u00fanic (LMU). Entre 2002 e 2003 foi profesora adxunta do Instituto de filolox\u00eda latina medieval da LMU, e no curso 2004 e 2005 pasou a ser profesora interina. Entre 2007 e 2008 foi directora do Instituto de filolox\u00eda latina medieval da Universidade Ruprecht Karls de Heidelberg e dende setembro de 2008 \u00e9 profesora e catedr\u00e1tica de filolox\u00eda latina medieval e moderna na Universidade de Z\u00faric."}
{"id": "407147", "revid": "839", "url": "https://gl.wikipedia.org/wiki?curid=407147", "title": "Estrella Abecassis de Laredo", "text": "Estrela Abecass\u00eds de Laredo, nada en\u00a0Melilla\u00a0o\u00a07 de febreiro de 1940, \u00e9 unha investigadora e acad\u00e9mica venezolana na \u00e1rea da f\u00edsica de materiais na Universidade Sim\u00f3n Bol\u00edvar (Caracas, Venezuela) onde foi distinguida co t\u00edtulo de Profesora Em\u00e9rita no ano 2009.\nTraxectoria.\nFoi galardoada co Premio Nacional de Ciencia, Menci\u00f3n F\u00edsica, outorgado polo Consello Nacional para Investigaci\u00f3ns Cient\u00edficas e Tecnol\u00f3xicas. Salientan os seus traballos na T\u00e9cnica de Correntes Termo Estimuladas de Polarizaci\u00f3n e Depolarizaci\u00f3n para a an\u00e1lise de materiais. \n\u00c9 fundadora da Sociedade Galileana da USB e do Laboratorio de F\u00edsica do Estado S\u00f3lido e do Grupo FIMAC, tam\u00e9n na USB. \u00c9 membro da Asociaci\u00f3n Venezolana para o Avance da Ciencia, da Sociedade Americana de F\u00edsica (EUA) e da Sociedade Europea de F\u00edsica. Foi autora ou editora de 33 libros ou monograf\u00edas e foi coautora de m\u00e1is de 100 publicaci\u00f3ns arbitradas."}
{"id": "407149", "revid": "23204", "url": "https://gl.wikipedia.org/wiki?curid=407149", "title": "Philip Kerr", "text": "Philip Ballantyne Kerr, nado en Edimburgo (Escocia) o 22 de febreiro de 1956 e finado en Londres, o 23 de marzo de 2018, foi un autor de novelas brit\u00e1nico, co\u00f1ecido pola serie de novela negra protagonizada por Bernie Gunther.\nTraxectoria.\nDende Edimburgo, seus pais traslad\u00e1ronse a Northampton, onde comezou os primeiros estudos. Entre 1974 e 1980, estudou na Universidade de Birmingham onde obtivo un grao en leis e realizou un postdoutorado en dereito e filosof\u00eda. Traballou como redactor publicitario para Saatchi e Saatchi. \nA partir de 1989, conv\u00e9rtese en escritor a tempo completo, coa publicaci\u00f3n de \"March Violets\" (traducido: Violetas de marzo), obra que inicia unha xeira de novelas de suspense hist\u00f3rico ambientados na d\u00e9cada do anos 30, na Alema\u00f1a nazi, co\u00f1ecida como \"Trilox\u00eda berlinesa\" \u2014ou \"Berlin Noir\"\u2014, protagonizada polo detective alem\u00e1n Bernhard \u00abBernie\u00bb Gunther, que se ir\u00e1n desenvolvendo at\u00e9 a Segunda guerra mundial e a guerra fr\u00eda. Esta serie \u00e9 a que lle deu m\u00e1is reco\u00f1ecemento internacional. \nTam\u00e9n escribiu outras d\u00faas series de novelas: unha de tipo xuvenil baixo o nome de P. B. Kerr, como a serie \"Children of the Lamp\" (traducido: os rapaces da l\u00e1mpada) e a segunda, recollida como Serie Scott Manson, ambientada no mundo do f\u00fatbol, no que o protagonista, Scott Manson, \u00e9 o segundo adestrador do London City (equipo ficticio da liga inglesa) e debe afronta-lo problemas, deportivos e extradeportivos, polos que pasa o club. Aparecen reflectidos os temas presentes acot\u00edo nun club de f\u00fatbol: os cartos, as negociaci\u00f3ns, os egos dos xogadores, o racismo dalg\u00fans afeccioados ou a homofobia latente.\nTam\u00e9n realizou un feixe de novelas independentes e foi colaborador de varios xornais como \"The Sunday Times\", \"London Evening Standard\" e \"New Statesman.\"\nEstaba casado coa novelista Jane Thynne coa que tivo tres fillos e viv\u00edan en Wimbledon, Londres. Finou o 23 de marzo de 2018, a causa do cancro. \nPouco antes de morrer, rematara a derradeira novela protagonizada por Bernie Gunther, \"Metr\u00f3pole\", que ser\u00e1 publicada en 2019.\nPremios e honras.\nEn 1993, Kerr foi nomeado en Granta, na lista de Mellores Novelistas Novos brit\u00e1nicos. \nEn 2009 recibiu, en Espa\u00f1a, o III Premio RBA de Novela Policial,\u200b o de maior dotaci\u00f3n da s\u00faa especialidade -125 000 euros- por \"If the Dead Rise Not\", cuxa historia transcorre en Berl\u00edn, en pleno apoxeo do nazismo, pouco antes das Olimpiadas e a Segunda guerra mundial. Este t\u00edtulo forma parte da \u00ab\"serie Bernie Gunther\"\u00bb. O mesmo ano, o libro tam\u00e9n ga\u00f1ou o prestixioso Premio Peters Ellis da Asociaci\u00f3n brit\u00e1nica de Escritores de Crimes. A s\u00faa novela, \"Prussian Blue,\" foi escollida para a lista do ano 2018, do Premio Walter Scott de ficci\u00f3n hist\u00f3rica."}
{"id": "407151", "revid": "25871", "url": "https://gl.wikipedia.org/wiki?curid=407151", "title": "Mar\u00eda del Carmen Cardelle Gonz\u00e1lez", "text": ""}
{"id": "407154", "revid": "65337", "url": "https://gl.wikipedia.org/wiki?curid=407154", "title": "Antoninianus", "text": ""}
{"id": "407155", "revid": "65337", "url": "https://gl.wikipedia.org/wiki?curid=407155", "title": "Aureliano (moeda)", "text": ""}
{"id": "407156", "revid": "23204", "url": "https://gl.wikipedia.org/wiki?curid=407156", "title": "Teor\u00eda do floxisto", "text": "A teor\u00eda do floxisto \u00e9 unha teor\u00eda cient\u00edfica xa superada, cuxo postulado principal \u00e9 a existencia dun elemento tipo lume chamado floxisto, que estar\u00eda contido dentro de corpos combust\u00edbeis e que se liberar\u00eda durante a combusti\u00f3n. O nome prov\u00e9n do grego antigo \u03c6\u03bb\u03bf\u03b3\u03b9\u03c3\u03c4\u03cc\u03bd \"phlogist\u00f3n\" (queimado), desde \u03c6\u03bb\u03cc\u03be \"phlox\" (chama), e significa inflam\u00e1bel. En 1667, Johann Joachim Becher fixo unha primeira aproximaci\u00f3n ao concepto, que foi desenvolvido polo qu\u00edmico e m\u00e9dico alem\u00e1n Georg Ernst Stahl en 1703. Segundo Stahl, os corpos combust\u00edbeis posuir\u00edan un material chamado floxisto, que se liberar\u00eda ao aire durante os procesos de combusti\u00f3n (material org\u00e1nico) ou calcinaci\u00f3n (metais). A teor\u00eda intentou explicar procesos como a combusti\u00f3n e oxidaci\u00f3n.\nA teor\u00eda segundo Stahl.\nStahl desenvolveu a teor\u00eda do floxisto a partir dunha adaptaci\u00f3n da teor\u00eda dun dos seus mentores, Johann Joachim Becher. En 1667 Johann Joachim Becher editou o libro \"Physica subterranea\", onde presentou unha teor\u00eda sobre os elementos, na que consideraba tres tipos de terras diferentes: \"terra mercurialis, terra l\u00e1pida e terra pinguis\". Segundo Becher o \"pinguis\" terrestre estaba presente en materiais combust\u00edbeis, e era liberado cando estes materiais ard\u00edan.\nNese momento a noci\u00f3n de elemento qu\u00edmico era diferente da noci\u00f3n actual. Varias teor\u00edas sobre os elementos present\u00e1ronse no tempo de Stahl, todas as variantes da teor\u00eda orixinal de Emp\u00e9docles, segundo a cal hab\u00eda cinco elementos: aire, auga, terra, lume e \u00e9ter. \nStahl fixo este troco logo de establecer que a combusti\u00f3n de materiais org\u00e1nicos coma a madeira ou o carb\u00f3n e a calcinaci\u00f3n dos metais seguen o mesmo proceso. Esta observaci\u00f3n debeu estar influ\u00edda polo feito de que Stahl estudou coidadosamente os procesos empregados na metalurxia. Stahl considerou que cando un material se queimaba, sofr\u00eda corrosi\u00f3n ou se calcinaba, perd\u00eda o seu floxisto: canto m\u00e1is combust\u00edbel \u00e9 un material, m\u00e1is floxisto libera na combusti\u00f3n. \nStahl estableceu d\u00faas diferenzas entre a combusti\u00f3n de materiais como a madeira ou o carb\u00f3n e a calcinaci\u00f3n dun metal. A calcinaci\u00f3n dun metal, a diferenza da combusti\u00f3n da madeira, \u00e9 un proceso lento e revers\u00edbel. Stahl confirmou que \u00e9 pos\u00edbel reverter o proceso de calcinaci\u00f3n e recuperar o metal da s\u00faa cal (agora denominado \u00f3xido). Considerou que isto era as\u00ed porque a cal do metal reabsorb\u00eda o floxisto liberado por material combust\u00edbel, coma o carb\u00f3n. \nA teor\u00eda de Stahl foi aceptada na comunidade cient\u00edfica en xeral, xa que presentou a primeira explicaci\u00f3n dos fen\u00f3menos qu\u00edmicos. Esta teor\u00eda permit\u00eda explicar varios fen\u00f3menos observados, como a perda de masa na combusti\u00f3n dun material (por perda de floxisto), a imposibilidade dun combust\u00edbel de arder sen presenza de aire (xa que o aire \u00e9 necesario para absorber o floxisto liberado), o fin dunha combusti\u00f3n, e a morte dun pequeno animal nun recipiente pechado (ambos por saturaci\u00f3n do aire con floxisto).\nRefutaci\u00f3n.\nA\u00ednda que alg\u00fans qu\u00edmicos da \u00e9poca foron fascinados pola teor\u00eda e durou ata finais do s\u00e9culo XVIII, foi ent\u00f3n fortemente atacada por diversos qu\u00edmicos. A teor\u00eda do floxisto foi sendo posta en d\u00fabida, porque, mentres que no caso da combusti\u00f3n de compostos org\u00e1nicos exist\u00eda a perda de masa, non acontec\u00eda o mesmo no caso dos metais. Segundo a teor\u00eda, os metais deben perder o floxisto cando se expo\u00f1en ao quentamento, mais segundo os propios defensores da teor\u00eda, ao final ga\u00f1aban peso. Lavoisier foi un dos cient\u00edficos que comprobaron este feito a trav\u00e9s das s\u00faas experiencias (presentadas en 1772) sobre a calcinaci\u00f3n do f\u00f3sforo e do xofre), o que lle levou a reflexionar sobre o floxisto.\nEste feito non era un problema para Stahl, que consideraba o floxisto coma unha esencia, que non necesariamente ti\u00f1a masa. Stahl considerou que o floxisto era unha especie de esencia que pod\u00eda flu\u00edr entre os materiais.\nLavoisier estivo moitos anos tentando derrubar definitivamente a teor\u00eda do floxisto, pero s\u00f3 co descubrimento accidental do os\u00edxeno feita por Joseph Priestley (nomeado \"aire defloxisticado\") en 1774, conseguiuse desmontar a teor\u00eda do floxisto. Dous anos antes da visita de Priestley en 1772 declarara que estaba preparado para provocar unha revoluci\u00f3n en f\u00edsica e qu\u00edmica. A diferenza de Priestley, deuse conta de que o \"aire deflox\u00edsticado\" non era un elemento, sen\u00f3n un compo\u00f1ente do aire que buscaba. Con iso, Priestley solventaba o problema do elemento perdido.\nA trav\u00e9s de investigaci\u00f3ns que repetiron os experimentos de Priestley entre os anos 1775 e 1780, Lavoisier ficou convencido de que o aire de Priestley era o principio activo da atmosfera. Ao realizar varios experimentos, Lavoisier demostrou que o aire cont\u00e9n 20 por cento de os\u00edxeno e que a combusti\u00f3n d\u00e9bese \u00e1 combinaci\u00f3n dunha substancia combust\u00edbel con os\u00edxeno. Tam\u00e9n se probou o seu papel na respiraci\u00f3n.\nEn 1789, Lavoisier bautizou a substancia como \"os\u00edxeno\", un nome que prov\u00e9n do grego e significa \"formaci\u00f3n de \u00e1cido\", porque naquel intre cr\u00edase que todos os \u00e1cidos conti\u00f1an os\u00edxeno, feito que ap\u00f3s amosouse incerto."}
{"id": "407157", "revid": "23204", "url": "https://gl.wikipedia.org/wiki?curid=407157", "title": "Casti\u00f1eiro bravo", "text": ""}
{"id": "407158", "revid": "98629", "url": "https://gl.wikipedia.org/wiki?curid=407158", "title": "Rafael Altamira", "text": "Rafael Altamira y Crevea, nado en\u00a0Alacant\u00a0o\u00a010 de febreiro de 1866 e finado na Cidade de M\u00e9xico\u00a0o\u00a01 de xu\u00f1o de 1951,\u00a0foi un humanista, historiador e americanista; pedagogo, xurista, cr\u00edtico literario e escritor espa\u00f1ol. Estreitamente vinculado aos proxectos da Instituci\u00f3n Libre de Ense\u00f1anza, alumno e amigo de Francisco Giner de los R\u00edos, foi secretario do Museo Pedag\u00f3xico Nacional. Doutor honoris causa en oito universidades de Am\u00e9rica e Europa, e membro de nove instituci\u00f3ns acad\u00e9micas, exiliouse en M\u00e9xico en 1944.\nLabor.\nRafael Altamira foi un dos primeiros historiadores que impulsaron a Historiograf\u00eda en Espa\u00f1a, partindo da s\u00faa relaci\u00f3n coa cultura e a historia das ideas. A\u00ednda que impulsou e apoiou sempre \u00e1 Instituci\u00f3n Libre de Ensino e as ideas do institucionismo, na que traballou como docente, mantivo sempre independencia de criterio respecto ao krausismo, nunha orientaci\u00f3n ideol\u00f3xica liberal-progresista. Promoveu a educaci\u00f3n popular e propugnou unha pedagox\u00eda con forte sentido moral. En 1898 creou, xunto con outros catedr\u00e1ticos da Facultade de Dereito da Universidade de Oviedo, a Extensi\u00f3n Universitaria como \u00e1rea definida da universidade co prop\u00f3sito de difundir os co\u00f1ecementos xerados nesta instituci\u00f3n a trav\u00e9s de conferencias, cursos, e outras actividades a aquelas clases sociais que non pod\u00edan acceder a eles, seguindo o exemplo de varias universidades inglesas que xa se estendeu a outros pa\u00edses europeos como Alema\u00f1a e B\u00e9lxica. Nesa li\u00f1a, e como secretario do Museo Pedag\u00f3xico Nacional, adxudic\u00f3uselle a responsabilidade de materializar o proxecto dunha rede de \"bibliotecas circulantes\", recuperando do esquecemento as bibliotecas populares creadas por Manuel Ruiz Zorrilla en 1869. Ademais de coordinar e administras todas esas instituci\u00f3ns non deixou de impartir cursos e conferencias en numerosas universidades espa\u00f1olas e estranxeiras (Arxentina, Per\u00fa, Estados Unidos, Francia e Inglaterra, entre outras).\nA s\u00faa obra inscr\u00edbese igualmente dentro do rexeneracionismo como continuadora da de Joaqu\u00edn Costa e baixo unha grande influencia do evolucionismo e un grande interese pola ciencia experimental. Cultivou asiduamente o xornalismo e a cr\u00edtica literaria e deixou escritos m\u00e1is de setenta libros, entre eles libros de narraci\u00f3ns, como os seus \"Cuentos de amor y tristeza\" ou a s\u00faa novela \"Reposo\", hai que destacar a s\u00faa soada \"Historia de Espa\u00f1a y de la civilizaci\u00f3n espa\u00f1ola\", as\u00ed como a \"Psicolox\u00eda del pueblo espa\u00f1ol\" e a \"Historia del Derecho espa\u00f1ol\"."}
{"id": "407161", "revid": "1093", "url": "https://gl.wikipedia.org/wiki?curid=407161", "title": "M\u00e1rtires de Cans", "text": ""}
{"id": "407164", "revid": "1131", "url": "https://gl.wikipedia.org/wiki?curid=407164", "title": "X Gonz\u00e1lez", "text": "X Gonz\u00e1lez, nada como Emma Gonz\u00e1lez, tam\u00e9n soletreado Gonzalez o 11 de novembro de 1999 en Parkland (Florida), \u00e9 unha activista estadounidense e defensora do control das armas.\nTraxectoria.\nEn febreiro de 2018, sendo estudante do instituto Stoneman Douglas, sobreviviu \u00f3 tiroteo ocorrido na s\u00faa cidade natal, e en resposta cofundou o grupo Never Again MSD, a prol do control de armas nos Estados Unidos.\nGonz\u00e1lez chamou a atenci\u00f3n no seu pa\u00eds cando o discurso que deu nunha concentraci\u00f3n contra a violencia das armas se fixo viral. Proclamou o famoso \"We call B.S.\" sobre a falta de acci\u00f3n dos pol\u00edticos financiados pola National Rifle Association. Gonz\u00e1lez continuou a ser activista a prol do control das armas facendo aparici\u00f3ns nos medios de comunicaci\u00f3n e axudando a organizar a March for Our Lives, que se converteu na meirande protesta estudantil na historia dos Estados Unidos."}
{"id": "407165", "revid": "89787", "url": "https://gl.wikipedia.org/wiki?curid=407165", "title": "Dunkerque (filme de 2017)", "text": "Dunkerque (en ) \u00e9 un filme b\u00e9lico de 2017 escrito, producido e dirixido por Christopher Nolan. Conta a historia da evacuaci\u00f3n de Dunkerque durante a segunda guerra mundial. Est\u00e1 protagonizado por Fionn Whitehead, Tom Glynn-Carney, Jack Lowden, Harry Styles, Aneurin Barnard, James D'Arcy, Barry Keoghan, Kenneth Branagh, Cillian Murphy, Mark Rylance e Tom Hardy. \u00c9 unha coproduci\u00f3n entre o Reino Unido, os Estados Unidos, Francia e os Pa\u00edses Baixos, e foi distribu\u00eddo por Warner Bros.\n\"Dunkerque\" representa a evacuaci\u00f3n dende tres perspectivas: terra, mar e ar. Ten pouco di\u00e1logo, xa que Nolan buscaba xerar suspense a trav\u00e9s da fotograf\u00eda e da m\u00fasica. A rodaxe comezou en maio de 2016 en Dunkerque e rematou en setembro dese ano nos \u00c1nxeles, cando comezou a posproduci\u00f3n. O fot\u00f3grafo Hoyte van Hoytema rodou o filme en IMAX 65\u00a0mm e 65\u00a0mm de gran formato. \"Dunkerque\" ten moitos efectos especiais manuais, e empregou centos de extras as\u00ed como barcos hist\u00f3ricos da evacuaci\u00f3n e avi\u00f3ns da \u00e9poca.\nEstreouse o 13 de xullo de 2017 en Odeon Leicester Square de Londres, e foi estreado no Reino Unido e nos Estados Unidos o 21 de xullo en formatos IMAX, 70\u00a0mm, e 35\u00a0mm. \u00c9 o filme sobre a segunda guerra mundial con maior recadaci\u00f3n da historia, conseguindo $525 mill\u00f3ns en todo o mundo. \"Dunkerque\" recibiu aclamaci\u00f3ns polo seu gui\u00f3n, direcci\u00f3n, banda sonora e fotograf\u00eda, e alg\u00fans cr\u00edticos consid\u00e9rano o mellor traballo de Nolan. Recibiu oito nomeamentos \u00f3s Premios da Cr\u00edtica Cinematogr\u00e1fica, ga\u00f1ando o de mellor montaxe, oito \u00f3s BAFTA, ga\u00f1ando o de mellor son, e tres \u00f3s Globos de Ouro. Na 90\u00aa edici\u00f3n dos \u00d3scar, recibiu oito nomeamentos, inclu\u00edndo mellor filme e mellor director (sendo o primeiro nomeamento de Nolan nesta categor\u00eda). Finalmente ga\u00f1ou os premios de mellor edici\u00f3n de son, mellor son e mellor montaxe.\nEstreouse en galego o 25 de maio de 2020 na TVG. Foi traducido por Manuel Arca Castro."}
{"id": "407169", "revid": "98629", "url": "https://gl.wikipedia.org/wiki?curid=407169", "title": "Potemkin (acoirazado)", "text": "O Potemkin (en \"Kniaz Potemkin Tavricheskii\", \u00abPr\u00edncipe Potiomkin de T\u00e1urica\u00bb) foi un acoirazado pre-dreadnought ruso que se constru\u00edu para a Frota do Mar Negro da Armada Imperial rusa. O buque f\u00edxose famoso polo mot\u00edn dos seus mari\u00f1eiros contra os oficiais en xu\u00f1o de 1905, durante a Revoluci\u00f3n Rusa de 1905. Tempo despois este mot\u00edn considerouse un primeiro paso cara \u00e1 Revoluci\u00f3n Rusa de 1917 e converteuse nun s\u00edmbolo revolucionario grazas \u00e1 pel\u00edcula muda \"O acoirazado Potemkin\", dirixida por Sergei Eisenstein en 1925.\nDespois de que os amotinados buscasen refuxio no porto roman\u00e9s de Constanza, a armada rusa recuperou o buque e renomeouno \"Panteleim\u00f3n\". En 1909 o acoirazado afundiu accidentalmente un submarino ruso e en 1911 encalou e resultou gravemente danado. Iniciada a primeira guerra mundial, a finais de 1914 o \"Panteleim\u00f3n\" participou na batalla do cabo Sarych contra buques de guerra do Imperio otom\u00e1n. A principios de 1915 bombardeou en varias ocasi\u00f3ns fortificaci\u00f3ns no B\u00f3sforo e nunha delas foi atacado polo cruceiro de batalla turco \"Yavuz Sult\u00e1n Selim\", a\u00ednda que o \"Panteleim\u00f3n\" e outros acoirazados rusos que o acompa\u00f1aban conseguiron po\u00f1elo en fuga antes de que causase danos. O antigo \"Potemkin\" quedou obsoleto trala entrada en servizo de novos acoirazados tipo dreadnought a finais de 1915 e en 1918 foi posto na reserva e estacionado en Sebastopol.\nO \"Panteleim\u00f3n\" foi capturado cando os alem\u00e1ns tomaron Sebastopol en maio de 1918 e entregado aos Aliados tralo armisticio, en novembro dese mesmo ano. As s\u00faas m\u00e1quinas foron destru\u00eddas en 1919 polos brit\u00e1nicos cando se retiraban de Sebastopol, co que quer\u00edan impedir que os bolxeviques usasen o acoirazado na s\u00faa guerra contra os rusos brancos. O buque foi abandonado cando estes \u00faltimos evacuaron Crimea en 1920, e finalmente foi desmantelado polos sovi\u00e9ticos en 1923.\nDese\u00f1o e construci\u00f3n.\nO vicealmirante K. P. Pilkin, xefe do Estado Maior da Armada rusa e comandante da Frota do Mar Negro, quer\u00eda constru\u00edr un novo acoirazado da clase \"Peresvet\". Con todo, o seu criterio quedou relegado en favor da idea do gran duque Aleksei Aleksandrovich, almirante xeral da armada tsarista, quen opinaba que os can\u00f3ns de 250\u00a0mm de longo alcance dos buques da clase \"Peresvet\" eran pouco potentes para o mar Negro. Por iso ordenou constru\u00edr unha versi\u00f3n mellorada do acoirazado \"Tri Sviatitelia\" que incorporase blindaxe de aceiro cementado Krupp, caldeiras Belleville e un castelo de proa m\u00e1is alto para incrementar a navegabilidade do buque. O dese\u00f1o do acoirazado comezou en 1895 e a configuraci\u00f3n final resultou aprobada o , logo dun proceso complicado por mor dos numerosos cambios demandados por varios departamentos do Comit\u00e9 T\u00e9cnico da Armada.\nA construci\u00f3n do buque iniciouse o no estaleiro de Nikolaiev, actual Mykolaiv, nas beiras do mar Negro, e a s\u00faa quilla p\u00faxose en grada o . Durante a fase construtiva incorpor\u00e1ronse modificaci\u00f3ns que atrasaron o final dos traballos. O novo buque foi bautizado en honor do pr\u00edncipe Grigorii Potemkin, militar e estadista ruso. O casco do acoirazado foi botado o 9 de outubro de 1900 e trasladado ao porto de Sebastopol o 4 de xullo de 1902 para completar o seu acondicionamento. As probas de mar arrincaron en setembro de 1903 e estend\u00e9ronse de forma intermitente ata principios de 1905, cando as torretas dos seus can\u00f3ns principais estiveron terminadas.\nDescrici\u00f3n.\nO \"Potemkin\" ti\u00f1a unha lonxitude de 113,2m na li\u00f1a de flotaci\u00f3n e a s\u00faa eslora total era de 115,4\u00a0m. A s\u00faa manga era de 22,3\u00a0m e o calado m\u00e1ximo de 8,2\u00a0m. O seu desprazamento chegaba ata as 13\u00a0100\u00a0toneladas, unhas 400 m\u00e1is das previstas no seu dese\u00f1o. A tripulaci\u00f3n do buque eran 26 oficiais e 705 mari\u00f1eiros.\nPropulsi\u00f3n.\nO acoirazado contaba con d\u00faas m\u00e1quinas verticais de tres cilindros de tripla expansi\u00f3n, cada unha das cales mov\u00eda unha h\u00e9lice e que xeraban en total 10\u00a0600\u00a0CV de potencia (7900\u00a0kW). O vapor para estas m\u00e1quinas produc\u00edase en 22 caldeiras tipo Belleville a unha presi\u00f3n de 15\u00a0atm (1520\u00a0kPa; 220\u00a0psi). As oito caldeiras da sala de proa queimaban fueloil e as catorce restantes carb\u00f3n. Durante as probas de mar do o acoirazado \"Potemkin\" alcanzou unha velocidade m\u00e1xima de 16,5\u00a0n\u00f3s (30,6\u00a0km/h). O unha fuga de combustible provocou un importante incendio, motivo polo cal a armada rusa decidiu prescindir das caldeiras de fueloil e substitu\u00edr por outras de carb\u00f3n, unha modificaci\u00f3n que tivo un custo de 20000 rublos. O buque pod\u00eda almacenar un m\u00e1ximo de 1100\u00a0t de carb\u00f3n que lle proporcionaban unha autonom\u00eda de 3200\u00a0millas n\u00e1uticas (5900\u00a0km) a unha velocidade de cruceiro de 10\u00a0n\u00f3s (19\u00a0km/h).\nArmamento.\nO armamento principal do acoirazado \"Potemkin\" consist\u00eda en catro can\u00f3ns de 305\u00a0mm montados en dous torretas xemelgas, unha colocada diante da superestrutura e a outra detr\u00e1s. Eran torretas operadas electricamente cuxo dese\u00f1o derivaba das montadas nos acoirazados da clase \"Petropavlovsk\". Eses can\u00f3ns pod\u00edanse elevar como m\u00e1ximo 15 graos e a s\u00faa cadencia de tiro era baixa, de s\u00f3 un disparo cada catro minutos, como se puido comprobar durante as probas de mar. Disparaban proxect\u00eds de 337,7\u00a0kg a unha velocidade de sa\u00edda de 851\u00a0m/s. Cunha elevaci\u00f3n de 10 grados, estes can\u00f3ns ti\u00f1an un alcance m\u00e1ximo de 12\u00a0km. O \"Potemkin\" portaba 60 proxect\u00eds para cada un dos seus can\u00f3ns principais.\nOs dezaseis can\u00f3ns de 152\u00a0mm e 45 calibres de disparo r\u00e1pido modelo Canet de 1891, \u00edan montados en casamatas. Doce deles estaban situados nas bandas do buque e os outros catro nunha esquina da superestrutura. Disparaban proxect\u00eds de 41,46\u00a0kg a unha velocidade de sa\u00edda de 792\u00a0m/s e ti\u00f1an un alcance de 11\u00a0523\u00a0m cunha elevaci\u00f3n de 20\u00a0graos. No buque almacen\u00e1banse 160 proxect\u00eds para cada un destes can\u00f3ns.\nO \"Potemkin\" contaba tam\u00e9n con can\u00f3ns de menor calibre para defensa pr\u00f3xima contra buques torpedeiros, caso dos 14 can\u00f3ns de 75\u00a0mm e 50 calibres de disparo r\u00e1pido, catro dos cales dispux\u00e9ronse en portas no casco e o resto na superestructura. Hab\u00eda 300 proxect\u00eds por cada can\u00f3n, que pesaban 4,9\u00a0kg, dispar\u00e1banse a 820\u00a0m/s e chegaban a unha distancia m\u00e1xima de 6405\u00a0m. As\u00ed mesmo, o acoirazado ti\u00f1a seis can\u00f3ns Hotchkiss de 47\u00a0mm, catro deles situados na cofa e d\u00faas na superestrutura. Os seus proxect\u00eds pesaban 1\u00a0kg e sa\u00edan disparados a 430\u00a0m/s.\nO acoirazado tam\u00e9n foi armado con cinco tubos lanzatorpedos de 381\u00a0mm baixo a li\u00f1a de flotaci\u00f3n, un deles en proa e dous en cada banda. Cada tubo dispo\u00f1\u00eda de tres torpedos, os cales foron cambiando de modelo co paso do tempo. O primeiro tipo de torpedo usado polo acoirazado debeu ser o M1904, que ti\u00f1a unha oxiva de 70\u00a0kg de peso e unha velocidade de 33\u00a0n\u00f3s (61\u00a0km/h) cun alcance m\u00e1ximo de 800m.\nEn 1907 os can\u00f3ns de 305 e 152\u00a0mm do acoirazado ruso foron equipados con miras telesc\u00f3picas e cara a 1908 dotouse ao buque de tel\u00e9metros. O tubo lanzatorpedos de proa e os can\u00f3ns da cofa foron retirados en 1910-11. Ao ano seguinte modernizouse a maquinaria das torretas principais e os can\u00f3ns de 305\u00a0mm modific\u00e1ronse para alcanzar unha cadencia de tiro dun disparo cada corenta segundos. En xu\u00f1o de 1915 coloc\u00e1ronse dous can\u00f3ns antia\u00e9reos de 57\u00a0mm \u00e1 nave e ao ano seguinte outros dous de 75\u00a0mm, un sobre cada torreta. En febreiro de 1916 quit\u00e1ronse os catro tubos lanzatorpedos que ti\u00f1a o acoirazado e, nalg\u00fan momento durante a primeira guerra mundial, tam\u00e9n se retiraron os can\u00f3ns de 75\u00a0mm.\nBlindaxe.\nO grosor m\u00e1ximo do cinto blindado tipo Krupp na li\u00f1a de flotaci\u00f3n do \"Potemkin\" era de 229\u00a0mm, o cal reduc\u00edase a 203\u00a0mm na zona da santab\u00e1rbara. Este cinto blindado abarcaba 72\u00a0m da eslora do acoirazado, mentres que os extremos da nave ti\u00f1an placas de 51\u00a0mm de grosor na li\u00f1a de flotaci\u00f3n. Este cinto ti\u00f1a 2,3\u00a0m de altura, d\u00faas dos cales estaban baixo a li\u00f1a de flotaci\u00f3n, e estreit\u00e1base ata 127\u00a0mm no seu bordo inferior. A parte principal do cinto terminaba nuns mamparos transversais de 178\u00a0mm de espesor.\nEncima do cinto blindado estaba a traca blindada de 152\u00a0mm de grosor e 47,5\u00a0m de lonxitude flanqueada a proa e a popa por tabiques de igual espesor. A casamata superior protex\u00eda os can\u00f3ns secundarios de 152\u00a0mm con pranchas de aceiro de 127\u00a0mm. As torretas principais ti\u00f1an un grosor de 254\u00a0mm nos seus laterais e de 51\u00a0mm no seu teito. A ponte de mando estaba protexido por pranchas de aceiro de 229\u00a0mm. A blindaxe de cuberta ti\u00f1a 51\u00a0mm, a\u00ednda que se ensanchaba ata os 64\u00a0mm na zona na que se un\u00eda co cinto blindado. Na proa e a popa da cidadela blindada, a blindaxe da cuberta se ensanchaba ata os 76\u00a0mm, unha zona que foi reforzada con pranchas de 25\u00a0mm cara a 1910 \u2013 1911.\nO mot\u00edn.\nDurante a guerra ruso-xaponesa de 1904 \u2013 1905 moitos dos oficiais e mari\u00f1eiros m\u00e1is experimentados da frota rusa do Mar Negro foron trasladados a buques no Pac\u00edfico para cubrir as baixas do conflito. Por iso esta frota quedou composta por recrutas recentes e oficiais menos capaces. Cando chegou a noticia da desastrosa derrota rusa na batalla de Tsushima en maio de 1905 a moral viuse moi afectada e s\u00f3 necesitaba unha fa\u00edsca para que se desencadease unha cat\u00e1strofe maior. Aproveitando a situaci\u00f3n, o Comit\u00e9 Central da Organizaci\u00f3n Socialdem\u00f3crata da Frota do Mar Negro, chamado \u00abTsentralka\u00bb, comezara os preparativos para un mot\u00edn simult\u00e1neo en todos os buques da frota, a\u00ednda que a\u00ednda non decidira o momento id\u00f3neo.\nO o \"Potemkin\" deb\u00eda realizar unha pr\u00e1ctica de tiro en augas da illa Tendra, fronte \u00e1 costa ucra\u00edna. A fa\u00edsca que fixo estalar o mot\u00edn foi iniciada polo segundo de a bordo Ippolit Guiliarovskii, quen ameazou con tomar represalias contra varios membros da tripulaci\u00f3n que se negaban a comer \"borsch\", unha sopa de remolacha que elaboraban con carne parcialmente podrecida e infestada de larvas de mosca, tra\u00edda polo buque torpedeiro \"Ismail\" \u2013que actuaba como buque de enlace e correo\u2013. Ao parecer Guiliarovskii reuniu a devanditos mari\u00f1eiros fronte ao alc\u00e1zar nunha zona en cuxo chan estender unha lona impermeable e onde esperaban infantes de mari\u00f1a armados. Os mari\u00f1eiros asumiron que \u00eda celebrarse unha execuci\u00f3n en grupo e abalanz\u00e1ronse sobre os infantes. Guiliarovskii foi asasinado despois de que ferise mortalmente a Grigorii Vakulinchuk, un dos l\u00edderes dos amotinados. Os mari\u00f1eiros asasinaron a sete dos dezaoito oficiais do buque, entre eles ao capit\u00e1n Ievgeni Golikov, e capturaron o \"Ismail\". Organizaron un comit\u00e9 composto por vinte e cinco mari\u00f1eiros e liderado por Afanasi Matushenko para que dirixise a nave.\nO comit\u00e9 decidiu navegar a Odesa ondeando unha bandeira vermella, a cuxo porto arribaron \u00e1s 22:00 horas dese mesmo d\u00eda. Na cidade declarouse unha folga xeral e est\u00e1banse producindo alg\u00fans disturbios mentres a polic\u00eda trataba de acougar aos manifestantes. Ao d\u00eda seguinte os amotinados do \"Potemkin\" rexeitaron desembarcar mari\u00f1eiros armados para axudar aos folguistas a facerse co control da cidade, pois prefer\u00edan esperar a chegada doutros acoirazados da Frota do Mar Negro. M\u00e1is tarde ese mesmo d\u00eda capturaron un transporte militar que chegara \u00e1 cidade. As revoltas en Odesa continuaron e gran parte do porto da cidade foi arrasado polo lume. Na tarde do o enterro de Vakulinchuk converteuse nunha manifestaci\u00f3n pol\u00edtica en toda regra e o ex\u00e9rcito tratou de emboscar aos mari\u00f1eiros que asist\u00edan ao funeral. En represalia por iso o acoirazado disparou dous proxect\u00eds de 152mm contra un teatro no que se \u00eda a celebrar unha reuni\u00f3n de militares tsaristas de alto nivel, pero ning\u00fan fixo branco.\nO goberno ruso ordenou o env\u00edo de dous escuadr\u00f3ns navais a Odesa para forzar a rendici\u00f3n dos rebeldes ou afundir a nave. O \"Potemkin\" partiu a ma\u00f1\u00e1 do para reunirse cos tres acoirazados que compo\u00f1\u00edan o primeiro escuadr\u00f3n, \"Tri Sviatitelia\", \"Dvenadtsat Apostolov\" e \"Georgii Pobedonosets\", pero todos d\u00e9ronse a volta. O segundo escuadr\u00f3n, formado polos acoirazados \"Rostislav\" e \"Sinop\", chegou m\u00e1is tarde esa mesma ma\u00f1\u00e1 ao mando do vicealmirante Aleksandr Krieger, comandante da Frota do Mar Negro, que ordenou a todas as naves regresar a Odesa. O \"Potemkin\" partiu de novo e navegou entre os buques do escuadr\u00f3n neg\u00e1ndose a renderse. Malia as ordes de Krieger, os mari\u00f1eiros dos acoirazados do escuadr\u00f3n gobernamental non quixeron abrir lume contra os seus camaradas do \"Potemkin\". O capit\u00e1n Kolands do \"Dvenadtsat Apostolov\" quixo golpear ao buque rebelde e logo facer estalar a santab\u00e1rbara, pero os seus tripulantes imped\u00edronllo. Krieger ordenou \u00e1s s\u00faas naves retirarse, malia o cal os mari\u00f1eiros do \"Georgii Pobedonosets\" se amotinaron e un\u00edronse ao \"Potemkin\".\n\u00c1 ma\u00f1\u00e1 seguinte os tripulantes do \"Georgii Pobedonosets\" que eran leais ao goberno tsarista retomaron o control da nave e a encallaron no porto de Odesa. Os amotinados do \"Potemkin\", xunto cos do \"Ismail\", tomaron ao final do d\u00eda a decisi\u00f3n de navegar ao porto roman\u00e9s de Constanza para aprovisionarse de comida, auga e carb\u00f3n. Os romaneses neg\u00e1ronse a facilitarlles os recursos e o comit\u00e9 do acoirazado ruso decidiu navegar ao pequeno e pouco defendido porto de Feodosia, en Crimea, onde esperaban conseguir o que necesitaban. O \"Potemkin\" fondeou al\u00ed o pero o gobernador da cidade tan s\u00f3 aceptou darlles comida. \u00c1 ma\u00f1\u00e1 seguinte os amotinados trataron de roubar varias barcazas de carb\u00f3n, pero foron emboscados pola gornici\u00f3n do porto, que matou ou capturou a vinte e dous dos trinta mari\u00f1eiros implicados no roubo. O comit\u00e9 do \"Potemkin\" tomou esa tarde a decisi\u00f3n de regresar a Constanza.\nO \"Potemkin\" alcanzou o seu destino \u00e1s 23:00 horas do e os romaneses aceptaron darlles asilo se depo\u00f1\u00edan as armas e rend\u00edan o acoirazado. Os tripulantes do \"Ismail\" regresaron a Sebastopol \u00e1 ma\u00f1\u00e1 seguinte para entregarse \u00e1s autoridades. Antes de desembarcar, Matushenko ordenou abrir as v\u00e1lvulas Kingston do \"Potemkin\" para afundilo no porto.\nServizo posterior.\nO acoirazado foi reflotado con facilidade, pero a auga salgada danara as s\u00faas m\u00e1quinas e caldeiras. Foi remolcado a Sebastopol, a onde chegou o . O foi renomeado \"Panteleim\u00f3n\" (en ) en honra a San Pantale\u00f3n. Alg\u00fans tripulantes do \"Panteleim\u00f3n\" sum\u00e1ronse en novembro a un mot\u00edn que comezou a bordo do cruceiro \"Ochakov\" pero que foi rapidamente reprimido porque ambos buques foran previamente desarmados.\nEn febreiro de 1909 o buque recibiu un equipo experimental de comunicaci\u00f3ns submarinas. M\u00e1is tarde ese mesmo ano, na noite do , golpeou accidentalmente e afundiu o submarino \"Kambala\" provocando a morte dos seus dezaseis tripulantes. Mentres regresaba para facer unha visita ao porto de Constanza, en Roman\u00eda, o \"Panteleim\u00f3n\" encallou o e tard\u00e1ronse varios d\u00edas en reflotalo. Realiz\u00e1ronlle reparaci\u00f3ns temporais, pero os importantes danos que sufrira a s\u00faa quilla non foron evidentes durante varios meses. O acoirazado tomou parte en manobras de tiro durante o resto daquel ano e vixiouse coidadosamente que os seus can\u00f3ns non sufr\u00edan danos ao abrir lume. Entre o e o o \"Panteleim\u00f3n\" foi sometido a reparaci\u00f3ns de gran calado que inclu\u00edron a renovaci\u00f3n de moitas pranchas do seu casco e a substituci\u00f3n das bases das caldeiras. A armada rusa aproveitou estas intervenci\u00f3ns para revisar a fondo as s\u00faas m\u00e1quinas e caldeiras.\nPrimeira guerra mundial.\nDespois de que Rusia declar\u00e1selle a guerra ao Imperio otom\u00e1n durante a primeira guerra mundial o \"Panteleim\u00f3n\", buque insignia da 1.\u00aa Brigada de Acoirazados, e os acoirazados pre-dreadnought \"Evstafi\", \"Ioann Zlatoust\" e \"Tri Sviat\u00edtelia\", cubriron ao acoirazado \"Rostislav\" mentres este bombardeaba a cidade turca de Trebisonda na ma\u00f1\u00e1 do 17 de novembro de 1914. Ao d\u00eda seguinte, mentres regresaban a Sebastopol, a formaci\u00f3n rusa foi interceptada polo crucero de batalla turco (ex \"Goeben\" alem\u00e1n) e o cruceiro lixeiro (ex \"Breslau\"), un enfrontamento que se co\u00f1ece como a batalla do cabo Sarych. Malia que era mediod\u00eda hab\u00eda n\u00e9boa e os buques inimigos non se avistaron uns a outros ata que estiveron moi preto. Varios acoirazados rusos abriron lume contra o \"Yavuz Sult\u00e1n Selim\" e fix\u00e9ronlle alg\u00fans impactos, pero desde o \"Panteleimon\" non viron \u00e1 nave otom\u00e1 e non puideron abrir lume contra ela.\nO os acoirazados \"Tri Sviat\u00edtelia\" e \"Rostislav\" bombardearon fortificaciones otom\u00e1s no B\u00f3sforo, o primeiro de varios ataques que pretend\u00edan desviar tropas e atenci\u00f3n da batalla de Gal\u00edpoli, pero tan s\u00f3 efectuaron 105 disparos antes de regresar ao norte para reunirse co \"Panteleim\u00f3n\", o \"Ioann Zlatoust\" e o \"Evstafi\". O o \"Yavuz Sult\u00e1n Selim\" e outros buques da armada turca atacaron o porto de Odesa e os acoirazados rusos partiron na s\u00faa persecuci\u00f3n sen \u00e9xito. O e o o \"Tri Sviat\u00edtelia\", o \"Rostislav\" e o \"Panteleim\u00f3n\" bombardearon de novo os fortes do B\u00f3sforo, efectuando nesa ocasi\u00f3n 337 disparos cos can\u00f3ns principais e outros 528 dos secundarios de 152\u00a0mm entre os tres acoirazados.\nO o \"Tri Sviatitelia\" e o \"Panteleim\u00f3n\" regresaron ao B\u00f3sforo coa cobertura do resto de naves da s\u00faa escuadr\u00f3n, pero o \"Yavuz Sult\u00e1n Selim\" interceptou aos tres acoirazados de apoio. Ningunha das naves conseguiu inflixir danos ao inimigo, pero cando regresaron o \"Tri Sviatitelia\" e o \"Panteleim\u00f3n\", o segundo conseguiu acertar dous proxect\u00eds \u00e1 nave alem\u00e1 antes de que esta retir\u00e1sese. As unidades rusas perseguiron o crucero inimigo durante seis horas de xeito infrutuoso. O todos os acoirazados pre-dreadnought do mar Negro foron transferidos \u00e1 2.\u00aa Brigada de Acoirazados trala entrada en servizo dun acoirazado m\u00e1is moderno tipo dreadnought, o \"Imperatritsa Mariya\". O este novo buque realizou tarefas de cobertura mentres o \"Io\u00e1nn Zlatoust\" e o \"Panteleim\u00f3n\" bombardeaban Zonguldak e o \"Evstafi\" fac\u00eda o propio na pr\u00f3xima localidade de Kozlu, en Turqu\u00eda. O \"Panteleim\u00f3n\" tam\u00e9n atacou a localidade b\u00falgara de Varna en d\u00faas ocasi\u00f3ns en outubro de 1915. No segundo destes ataques, o , penetrou na ba\u00eda de Varna e foi atacado sen \u00e9xito por dous submarinos alem\u00e1ns.\nO \"Panteleim\u00f3n\" apoiou \u00e1s tropas rusas a comezos de 1916 na s\u00faa captura de Trebisonda e tomou parte nunha redada contra o comercio no noroeste da costa de Anatolia en xaneiro de 1917 na que se destru\u00edron trinta e nove barcos mercantes turcos. O o acoirazado foi renomeado \"Potemkin-Tavricheski\" (en ) e o \"Borets za svobodu\" (en - \"Loitador pola Liberdade\").\nReserva e baixa.\nO acoirazado foi posto na reserva en marzo de 1918 e os alem\u00e1ns captur\u00e1rono en Sebastopol en maio. Foi entregado aos Aliados en decembro de 1918 trala firma do armisticio alem\u00e1n. Os brit\u00e1nicos destru\u00edron as s\u00faas m\u00e1quinas o 19 de abril de 1919 cando deixaban Crimea para evitar que os bolxeviques o utilizasen contra os rusos brancos. Durante a Guerra Civil Rusa (1917-23) o buque estivo en mans de ambos bandos, pero foi abandonado polos \u00abbrancos\u00bb cando se retiraron de Crimea en novembro de 1920. O \"Borets za svobodu\" foi desmantelado a comezos de 1923, a\u00ednda que non desapareceu da lista de buques da armada rusa ata o 21 de novembro de 1925.\nLegado.\nOs efectos inmediatos do mot\u00edn son dif\u00edciles de avaliar. Puido influ\u00edr na decisi\u00f3n do tsar Nicolao II de po\u00f1er fin \u00e1 guerra ruso-xaponesa e aceptar o Manifesto de Outubro (1905), pois o mot\u00edn demostrou que o seu r\u00e9xime xa non ti\u00f1a a lealdade incuestionable dos militares. O fracaso do mot\u00edn do \"Potemkin\" non detivo outros revolucionarios para incitar insurrecci\u00f3ns moi pouco despois, caso do levantamento de Sebastopol en outubro dese mesmo ano. Lenin, l\u00edder do partido comunista bolxevique, cualificou o mot\u00edn como un \u00abensaio xeral\u00bb da s\u00faa vitoriosa revoluci\u00f3n en 1917. Os comunistas apropi\u00e1ronse dos sucesos no \"Potemkin\" para convertelo nunha icona da s\u00faa propaganda, destacando o seu papel no mot\u00edn. A realidade foi que Matushenko, l\u00edder dos amotinados, rexeitou explicitamente os bolxeviques porque tanto el como outros mari\u00f1eiros rebeldes eran socialistas de diversos tipos aos que non lles importaba nada o comunismo.\nO primeiro filme que recreou o mot\u00edn foi a pel\u00edcula muda francesa \"La R\u00e9volution en Russe\", dirixida por Ferdinand Zecca ou Lucien Nonguet (ou ambos) en 1905. Con todo, se o mot\u00edn no acoirazado ruso \u00e9 recordado hoxe en d\u00eda \u00e9 pola soada pel\u00edcula muda \"O acoirazado Potemkin\", dirixida por Sergei Eisenstein en 1925 e considerada unha obra mestra do cine. Filmada pouco despois do triunfo bolxevique na Guerra Civil Rusa (1917-23), os cineastas usaron os acoirazados abandonados \"Dvenadtsat Apostolov\" e \"Rostislav\" para simular o xa desmantelado \"Potemkin\", mentres que as escenas de interiores se rodaron no cruceiro \"Komintern\". Eisenstein transformou o mot\u00edn nun precedente directo da Revoluci\u00f3n de novembro de 1917 que levou os bolxeviques ao poder en Rusia destacando o seu papel no mesmo e suxerindo que a s\u00faa rebeli\u00f3n fracasou porque Matushenko e o resto de l\u00edderes non eran bos bolxeviques. O director realizou outros cambios para dramatizar o relato, como ignorar o incendio que arrasou o porto de Odesa mentres o \"Potemkin\" estaba al\u00ed fondeado, combinar os moitos enfrontamentos entre manifestantes e soldados na xa m\u00edtica escena do masacre perpetrado polos soldados tsaristas na escalinata de Odesa \u2013hoxe co\u00f1ecida como Escaleira Potemkin\u2013 e mostrando como os oficiais lanzan unha lona sobre os mari\u00f1eiros para executalos.\nDe acordo coa doutrina marxista de que a historia a fan as acci\u00f3ns colectivas, Eisenstein non deu protagonismo a ning\u00fan personaxe en particular e centrouse en enxalzar un \u00abxent\u00edo protagonista\u00bb. Os cr\u00edticos de cine sovi\u00e9ticos encomiaron a pel\u00edcula, caso do dramaturgo Adrian Piotrovskii, que escribiu o seguinte no xornal de Leningrado \"Krasnaia gazeta\":\nNesta li\u00f1a o cr\u00edtico teatral Aleksei Gvozdev escribiu no xornal \"Zhizn ikusstva\": \u00abEn \"Potemkin\" non hai heroes individuais como si os hab\u00eda no teatro antigo. \u00c9 o xent\u00edo o que act\u00faa: o acoirazado e os seus mari\u00f1eiros, a cidade e os seus habitantes cun esp\u00edrito revolucionario\u00bb. Finalmente, Nikolai Aseev afirmou na revista \"Sovetski ekran\":"}
{"id": "407170", "revid": "23204", "url": "https://gl.wikipedia.org/wiki?curid=407170", "title": "Especie introducida", "text": "En bioxeograf\u00eda, unha especie introducida, especie for\u00e1nea, especie al\u00f3ctona ou especie ex\u00f3tica \u00e9 unha especie non nativa do lugar ou da \u00e1rea na que se considera introducida. Exemplares de diferentes especies foron transportados polos seres humanos, xa sexa accidental ou deliberadamente, a unha nova localizaci\u00f3n onde a especie pode ou non chegar a estabelecerse. As especies introducidas poden danar ou non o ecosistema no que se introducen, alterando ou non o nicho ecol\u00f3xico doutras especies. Se unha especie resulta dani\u00f1a, producindo cambios importantes na composici\u00f3n, a estrutura ou os procesos dos ecosistemas naturais ou seminaturales, pondo en perigo a diversidade biol\u00f3xica nativa (en diversidade de especies, diversidade dentro das poboaci\u00f3ns ou diversidade de ecosistemas) ent\u00f3n \u00e9 denominada especie invasora. Por mor dos seus impactos nos ecosistemas onde foron introducidas, algunhas destas especies son consideradas enxe\u00f1eiros de ecosistemas. \nEspecies introducidas en illas.\nA mellor forma de estudar os problemas de especies introducidas que se converten en invasoras \u00e9 nas illas. Debido a estar illadas das biotas continentais, as comunidades biol\u00f3xicas e ecosistemas das illas poden ser sumamente sensibles a alteraci\u00f3ns causadas por introduci\u00f3ns doutras especies. A mi\u00fado non existen predadores naturais da nova especie e as especies introducidas p\u00f3dense propagar facilmente ocupando os nichos ecol\u00f3xicos dispo\u00f1ibles. "}
{"id": "407171", "revid": "23204", "url": "https://gl.wikipedia.org/wiki?curid=407171", "title": "Gobernador das Illas Malvinas", "text": "O gobernador do Territorio Brit\u00e1nico de Ultramar das Illas Malvinas \u00e9 o representante da Coroa brit\u00e1nica nas Illas Malvinas, actuando \"en nome da s\u00faa Maxestade\", como xefe do Estado \"de facto\" na ausencia da monarca brit\u00e1nica. O papel e as facultades de devandito gobernador descr\u00edbense no cap\u00edtulo II da Constituci\u00f3n das Illas Malvinas.\nHistoria.\nO primeiro asentamento permanente nas illas foi en Puerto Soledad e foi dirixido por Louis Antoine de Bougainville, o administrador da colonia francesa que se iniciou en 1764 e rematou en 1767. \nO primeiro l\u00edder dun asentamento brit\u00e1nico era John McBride, o capit\u00e1n do HMS Jason, en 1766 en Porto Egmont. Os brit\u00e1nicos argumentan que durante a guerra de Independencia dos Estados Unidos en 1776 decidiron retirarse de moitos asentamentos no estranxeiro, inclu\u00edndo as Malvinas. \nA colonia francesa de Puerto Luis foi trasladada polos espa\u00f1ois en 1767 e rebautizada Puerto Soledad. O primeiro administrador militar espa\u00f1ol nas illas foi Felipe Ruiz Puente. A gobernaci\u00f3n espa\u00f1ola rematou en 1811 como resultado da guerra da Independencia da Arxentina. Devandito pa\u00eds considera que dende ese momento pasou a ser herdeiro da soberan\u00eda espa\u00f1ola nas illas (Uti possidetis iure).\nEn 1829 Luis Mar\u00eda Vernet foi proclamado gobernador das Illas Malvinas polas Provincias Unidas do R\u00edo da Prata. O Reino Unido enviou unha forza de tarefas para estabelecer o seu dominio sobre as Illas Malvinas en 1833. As Malvinas foron colonizadas posteriormente por colonos procedentes de Escocia e Gales.\nO primeiro gobernador brit\u00e1nico das Malvinas foi Richard Moody en 1843. Houbo un goberno brit\u00e1nico nas illas at\u00e9 1982, cando as Malvinas foron recuperadas pola Arxentina durante 74 d\u00edas. Durante este tempo, o xeneral de brigada Mario Benjam\u00edn Men\u00e9ndez foi nomeado gobernador militar das Illas Malvinas, Xeorxia do Sur e Sandwich do Sur polo goberno da Arxentina.\nDespois da rendici\u00f3n arxentina na guerra das Malvinas, o gobernador brit\u00e1nico regresou. En 1985, a Constituci\u00f3n das Illas Malvinas entrou en vigor e reduciu en gran medida o poder do gobernador, que se reduciu a\u00ednda m\u00e1is cando a Constituci\u00f3n se actualizou en 2009."}
{"id": "407174", "revid": "5863", "url": "https://gl.wikipedia.org/wiki?curid=407174", "title": "Francisco Barxa", "text": "Francisco Barja Iglesias, nado en Terroso (Vilardev\u00f3s) o 13 de maio de 1944, \u00e9 un escritor galego, m\u00e1is co\u00f1ecido como Paco Barxa.\nTraxectoria.\nEstudou en Astorga, Granada e Valladolid. Deu clase nun centro privado en Coruxo (Vigo)."}
{"id": "407175", "revid": "1131", "url": "https://gl.wikipedia.org/wiki?curid=407175", "title": "Francisco Barxa Iglesias", "text": ""}
{"id": "407176", "revid": "1131", "url": "https://gl.wikipedia.org/wiki?curid=407176", "title": "Francisco Barja Iglesias", "text": ""}
{"id": "407177", "revid": "23204", "url": "https://gl.wikipedia.org/wiki?curid=407177", "title": "The Cloverfield Paradox", "text": "The Cloverfield Paradox \u00e9 un filme estadounidense de 2018 de ciencia ficci\u00f3n e terror dirixido por Julius Onah. Foi escrito por Oren Uziel e Doug Jung, e producido por Bad Robot Productions, de J. J. Abrams. \u00c9 o terceiro filme da franqu\u00eda \"Cloverfield\", despois de \"Cloverfield\" (2008) e \"10 Cloverfield Lane\" (2016). Est\u00e1 protagonizado por Daniel Br\u00fchl, Elizabeth Debicki, Aksel Hennie, Gugu Mbatha-Raw, Chris O'Dowd, John Ortiz, David Oyelowo e Zhang Ziyi, e conta a historia dun grupo internacional de astronautas nunha estaci\u00f3n espacial que tratan de resolver a crise enerx\u00e9tica da Terra empregando un acelerador de part\u00edculas, mais acaban viaxando a unha dimensi\u00f3n alternativa."}
{"id": "407178", "revid": "25871", "url": "https://gl.wikipedia.org/wiki?curid=407178", "title": "Olatz Salvador", "text": "Olatz Salvador Zaldua, nada en Donostia, \u00e9 unha cantante e compositora vasca en \u00e9uscaro.\nTraxectoria.\nFoi membro do grupo donostiarra Skakeitan, no que tocaba o teclado e fac\u00eda os coros. Por\u00e9n, no ano 2014 emprendeu a s\u00faa carreira musical en solitario. Acompa\u00f1ada pola s\u00faa guitarra, adoita facer os seus concertos en ac\u00fastico. \u00c9 sobri\u00f1a do pianista I\u00f1aki Salvador."}
{"id": "407180", "revid": "25871", "url": "https://gl.wikipedia.org/wiki?curid=407180", "title": "Olatz Salvador Zaldua", "text": ""}
{"id": "407181", "revid": "23204", "url": "https://gl.wikipedia.org/wiki?curid=407181", "title": "Darkest Hour (filme)", "text": "Darkest Hour \u00e9 un filme brit\u00e1nico de 2017 dirixido por Joe Wright e escrito por Anthony McCarten. Est\u00e1 protagonizado por Gary Oldman no papel de Winston Churchill, e conta os seus primeiros d\u00edas como Primeiro Ministro, coa ameaza da Alema\u00f1a nazi \u00f3 longo de Europa occidental durante a segunda guerra mundial. Tam\u00e9n est\u00e1 protagonizado por Kristin Scott Thomas, Lily James, Ben Mendelsohn, Stephen Dillane e Ronald Pickup."}
{"id": "407182", "revid": "1131", "url": "https://gl.wikipedia.org/wiki?curid=407182", "title": "Terroso", "text": "O top\u00f3nimo galego e portugu\u00e9s Terroso pode referirse a:"}
{"id": "407183", "revid": "25871", "url": "https://gl.wikipedia.org/wiki?curid=407183", "title": "Aia Kruse", "text": "Aia Kruse Goenaga, nada en Donostia o 24 de febreiro de 1994, \u00e9 unha actriz vasca de cinema e televisi\u00f3n. O seu pai \u00e9 estadounidense e a s\u00faa nai \u00e9 a actriz e escritora donostiarra Aitzpea Goenaga."}
{"id": "407184", "revid": "25871", "url": "https://gl.wikipedia.org/wiki?curid=407184", "title": "Aizpea Goenaga", "text": ""}
{"id": "407190", "revid": "25871", "url": "https://gl.wikipedia.org/wiki?curid=407190", "title": "Aia Kruse Goenaga", "text": ""}
{"id": "407193", "revid": "98629", "url": "https://gl.wikipedia.org/wiki?curid=407193", "title": "TAAG Linhas A\u00e9reas de Angola", "text": "TAAG Linhas A\u00e9reas de Angola \u00e9 a aeroli\u00f1a nacional de Angola. Baseada en Luanda, a compa\u00f1\u00eda opera unha frota completamente formada por avi\u00f3ns Boeing en servizos dom\u00e9sticos dentro do pa\u00eds, servizos de medio alcance en \u00c1frica e voos de longo alcance cara Brasil, Cuba, Portugal, Francia, Reino Unido, Pa\u00edses Baixos, Alema\u00f1a e B\u00e9lxica. Orixinalmente foi creada polo goberno como \"DTA - Divis\u00e3o dos Transportes A\u00e9reos\" en 1938, cambiou o seu nome para \"TAAG Transportes A\u00e9reos de Angola\" en 1973, e ga\u00f1ou o status de aeroli\u00f1a de bandeira en 1975. No presente \u00e9 membro da Asociaci\u00f3n de Transporte A\u00e9reo Internacional e da Asociaci\u00f3n de Aeroli\u00f1as Africanas.\nFrota.\nEn novembro de 2017 a frota de TAAG estaba formada polos seguintes avi\u00f3ns:"}
{"id": "407195", "revid": "23204", "url": "https://gl.wikipedia.org/wiki?curid=407195", "title": "Road Fighter", "text": " \u00e9 un videoxogo arcade de carreiras desenvolvido por Konami e estreado en decembro de 1984. Foi o primeiro xogo de carreiras de Konami. O obxectivo \u00e9 acadar a li\u00f1a de meta en diferentes niveis antes de que remate o tempo, sen chocar con outros coches e antes de quedar sen combustible (a recarga de combustible faise cochando con coches dunha cor especial). O xogo tivo d\u00faas secuelas no seu tempo, \"Midnight Run: Road Fighter 2\" en 1995 e \"Winding Heat\" en 1996. No Xap\u00f3n, creouse unha secuela que foi lanzada \u00f3 mercado en 2010, 14 anos despois de \"Winding Heat\"."}
{"id": "407199", "revid": "89787", "url": "https://gl.wikipedia.org/wiki?curid=407199", "title": "Julia Ares", "text": "Mar\u00eda Julia Ares Iglesias, nada na Coru\u00f1a o 22 de maio de 1955, \u00e9 unha escultora e esmaltadora galega.\nTraxectoria.\nNaceu no seo dunha familia cun longo percorrido no traballo do cristal na cidade da Coru\u00f1a. A s\u00faa obra componse de esculturas, xoias e obxectos de vidro e valeulle o reco\u00f1ecemento internacional e galard\u00f3ns de pa\u00edses como o Xap\u00f3n, onde foi premiada en numerosas ocasi\u00f3ns na Bienal de Toquio e co Chairman Award do Museo Real de Ueno (Toquio). Ademais tam\u00e9n ga\u00f1uo o Premio do Xurado do Centro de Esmaltadores art\u00edsticos da Rep\u00fablica Arxentina.\nO longo da s\u00faa carreira ten feito numerosas exposici\u00f3ns da s\u00faa obra. No ano 2013, presentou o seu proxecto \"Vitrificatum\" na que as s\u00faas composici\u00f3ns est\u00e1n feitas coas cinzas da incineraci\u00f3n de seres vivos."}
{"id": "407203", "revid": "54334", "url": "https://gl.wikipedia.org/wiki?curid=407203", "title": "Vostok 3", "text": "Vostok 3 foi o nome da terceira misi\u00f3n tripulada da Historia, con Andriian Nikolaev a bordo. Foi lanzada pola Uni\u00f3n Sovi\u00e9tica o 11 de agosto de 1962 mediante un foguete Vostok 8K72K desde o cosm\u00f3dromo de Baikonur.\nCaracter\u00edsticas.\nA misi\u00f3n de Vostok 3 foi realizar a terceira misi\u00f3n orbital tripulada da Historia e o primeiro voo en formaci\u00f3n xunto coa Vostok 4. A Vostok 3 foi lanzada en primeiro lugar, e a 4 un d\u00eda m\u00e1is tarde para atoparse en \u00f3rbita e achegarse a tan s\u00f3 uns quil\u00f3metros unha da outra. Os obxectivos da misi\u00f3n foron estudar a capacidade do corpo humano para traballar en microgravedade, facer experimentos cient\u00edficos e mellorar os sistemas das naves espaciais. No momento da inserci\u00f3n orbital da Vostok 4 as naves estaban a menos de 5 km de distancia. Os dous cosmonautas, Nikolaev na Vostok 3 e Popovich na 4, chegaron a contactar por radio, pero dado que as naves Vostok non ti\u00f1an capacidade de manobra, empezaron a alonxarse sen posibilidade de reunirse de novo. Nikolaev tomou fotos en color do interior da nave e da superficie terrestre. A nave regresou \u00e1 Terra o 15 de agosto de 1962 \u00e1s 6:52 GMT na rexi\u00f3n de Karaganda."}
{"id": "407206", "revid": "54336", "url": "https://gl.wikipedia.org/wiki?curid=407206", "title": "Soledad Penalta", "text": "Soledad Penalta Lorenzo, nada en Noia o 23 de abril de 1943, \u00e9 unha artista e escultora galega.\nTraxectoria.\nComezou a s\u00faa carreira art\u00edstica en 1972 traballando coa cer\u00e1mica, e desenvolveu o seu traballo en diferentes seminarios e talleres, con mestres como Isaac D\u00edaz Pardo. Non foi at\u00e9 a d\u00e9cada de 1990 cando principiou a traballar con fundici\u00f3ns en bronce, ferro e aceiro, salientando as esculturas de gran formato para exterior, algunhas das cales est\u00e1n expostas publicamente, como no paseo mar\u00edtimo da Coru\u00f1a, no parque escult\u00f3rico da Torre de H\u00e9rcules ou o busto a Mar\u00eda Mari\u00f1o en Noia.\nNo ano 2018 \u00e9 nomeada acad\u00e9mica numeraria da Real Academia Galega de Belas Artes na secci\u00f3n de escultura."}
{"id": "407207", "revid": "23204", "url": "https://gl.wikipedia.org/wiki?curid=407207", "title": "Soledad Penalta Lorenzo", "text": ""}
{"id": "407209", "revid": "1093", "url": "https://gl.wikipedia.org/wiki?curid=407209", "title": "Lara M\u00e9ndez L\u00f3pez", "text": ""}
{"id": "407210", "revid": "1131", "url": "https://gl.wikipedia.org/wiki?curid=407210", "title": "Aeroporto de Bahrain", "text": "O aeroporto internacional de Bahrain \u00e9 un aeroporto situado en Al-Muharraq, unha illa a uns 7 quil\u00f3metros ao nord\u00e9s de Manama, a capital de Bahrain. \u00c9 o \u00fanico aeroporto internacional do pa\u00eds e serve como centro de conexi\u00f3ns para a aeroli\u00f1a nacional Gulf Air."}
{"id": "407212", "revid": "54334", "url": "https://gl.wikipedia.org/wiki?curid=407212", "title": "Vostok 4", "text": "Vostok 4 foi o nome da cuarta misi\u00f3n tripulada da Historia, con Pavel Popovich a bordo. Foi lanzada pola Uni\u00f3n Sovi\u00e9tica o 12 de agosto de 1962 mediante un foguete Vostok 8K72K desde o cosm\u00f3dromo de Baikonur.\nCaracter\u00edsticas.\nA misi\u00f3n de Vostok 4 foi realizar a cuarta misi\u00f3n orbital tripulada da Historia e o primeiro voo en formaci\u00f3n xunto coa Vostok 3. A Vostok 3 foi lanzada en primeiro lugar e a 4 un d\u00eda m\u00e1is tarde para atoparse en \u00f3rbita e achegarse a tan s\u00f3 uns quil\u00f3metros unha da outra. Os obxectivos da misi\u00f3n foron estudar a capacidade do corpo humano para traballar en microgravedade, facer experimentos cient\u00edficos e mellorar os sistemas das naves espaciais. O lanzamento da Vostok 4 foi tan preciso que no momento da inserci\u00f3n orbital as naves estaban a menos de 5 km de distancia. Os dous cosmonautas, Nikolayev na Vostok 3 e Popovich na 4, chegaron a contactar por radio, pero dado que as naves Vostok non ti\u00f1an capacidade de manobra, empezaron a alonxarse sen posibilidade de reunirse de novo. A c\u00e1psula de Popovich comezou a ter problemas no sistema de soporte vital, coa temperatura da c\u00e1psula baixando a 10 \u00b0C e a humidade ao 35%. Foi a primeira misi\u00f3n na que se transmitiron imaxes de televisi\u00f3n desde o espazo ao sistema de televisi\u00f3n terreste (da Uni\u00f3n Sovi\u00e9tica). A nave regresou \u00e1 Terra o 15 de agosto de 1962 \u00e1s 6:59 GMT na rexi\u00f3n de Karaganda."}
{"id": "407214", "revid": "1131", "url": "https://gl.wikipedia.org/wiki?curid=407214", "title": "Aeroporto de Biarritz-Pays Basque", "text": "O aeroporto de Biarritz-Pays Basque , tam\u00e9n co\u00f1ecido como aeroporto de Biarritz-Parme, \u00e9 un aeroporto que serve a Biarritz, Francia, inaugurado o 11 de abril de 1954. Est\u00e1 situado a 5 quil\u00f3metros ao sueste da cidade, preto de Baiona e Anglet. No ano 2017 pasaron polas s\u00faas instalaci\u00f3ns un total de 1 190 991 pasaxeiros."}
{"id": "407221", "revid": "23204", "url": "https://gl.wikipedia.org/wiki?curid=407221", "title": "Susana Abaitua", "text": "Susana\u00a0G\u00f3mez Abaitua, nada en Vitoria o 5 de outubro de 1990, \u00e9 unha actriz vasca de cinema, televisi\u00f3n e teatro."}
{"id": "407222", "revid": "25871", "url": "https://gl.wikipedia.org/wiki?curid=407222", "title": "Susana G\u00f3mez Abaitua", "text": ""}
{"id": "407223", "revid": "25871", "url": "https://gl.wikipedia.org/wiki?curid=407223", "title": "Vostok 5", "text": "Vostok 5 foi o nome da quinta misi\u00f3n tripulada da Historia, con Valeri Bikovski a bordo. Foi lanzada pola Uni\u00f3n Sovi\u00e9tica o 14 de xu\u00f1o de 1963 mediante un foguete Vostok 8K72K desde o cosm\u00f3dromo de Baikonur.\nCaracter\u00edsticas.\nA misi\u00f3n de Vostok 5 foi realizar a quinta misi\u00f3n orbital tripulada da Historia e o segundo voo en formaci\u00f3n xunto coa Vostok 6. A Vostok 5 foi lanzada en primeiro lugar, e a 6 dous d\u00edas m\u00e1is tarde para atoparse en \u00f3rbita e achegarse a tan s\u00f3 uns quil\u00f3metros unha da outra. Os obxectivos da misi\u00f3n foron estudar a capacidade do corpo humano para traballar en microgravedade, facer experimentos cient\u00edficos e mellorar os sistemas das naves espaciais. No momento da inserci\u00f3n orbital da Vostok 6 as naves estaban a menos de 5 km de distancia. Os dous cosmonautas, Bykovskiy na Vostok 5 e Valentina Tereshkova (a primeira muller no espazo) na 6, chegaron a contactar por radio, pero dado que as naves Vostok non ti\u00f1an capacidade de manobra, empezaron a alonxarse sen posibilidade de reunirse de novo. A nave regresou \u00e1 Terra o 19 de xu\u00f1o de 1963 \u00e1s 11:06 GMT, varios d\u00edas antes do planificado debido varios problemas menores, na rexi\u00f3n de Karaganda."}
{"id": "407224", "revid": "4817", "url": "https://gl.wikipedia.org/wiki?curid=407224", "title": "Vostok 6", "text": "Vostok 6 foi o nome da sexta misi\u00f3n tripulada da Historia e na que voou a primeira muller no espazo, Valentina Tereshkova. Foi lanzada pola Uni\u00f3n Sovi\u00e9tica o 16 de xu\u00f1o de 1963 mediante un foguete Vostok 8K72K desde o cosm\u00f3dromo de Baikonur. Foi tam\u00e9n o \u00faltimo voo dunha nave Vostok.\nCaracter\u00edsticas.\nA misi\u00f3n de Vostok 6 foi realizar a sexta misi\u00f3n orbital tripulada da Historia, coa primeira muller en viaxar ao espazo, e o segundo voo en formaci\u00f3n xunto coa Vostok 5. A Vostok 5 foi lanzada en primeiro lugar, e a 6 dous d\u00edas m\u00e1is tarde para atoparse en \u00f3rbita e achegarse a tan s\u00f3 uns quil\u00f3metros unha da outra. Os obxectivos da misi\u00f3n foron estudar a capacidade do corpo humano para traballar en microgravedade e as diferentes respostas dos corpos masculino e feminino \u00e1 falta de gravedade, facer experimentos cient\u00edficos e mellorar os sistemas das naves espaciais. No momento da inserci\u00f3n orbital da Vostok 6 as naves estaban a menos de 5 km de distancia. Os dous cosmonautas, Bykovskiy na Vostok 5 e Tereshkova na 6, chegaron a contactar por radio, pero dado que as naves Vostok non ti\u00f1an capacidade de manobra, empezaron a alonxarse sen posibilidade de reunirse de novo. A nave regresou \u00e1 Terra o 19 de xu\u00f1o de 1963 \u00e1s 8:20 GMT, na rexi\u00f3n de Karaganda. Ningunha outra muller sovi\u00e9tica viaxar\u00eda ao espazo nos 19 anos seguintes, ata o voo de Svetlana Savitskaya."}
{"id": "407226", "revid": "1131", "url": "https://gl.wikipedia.org/wiki?curid=407226", "title": "Aeroporto de Cotonou-Cadjehoun", "text": "O aeroporto de Cotonou-Cadjehoun \u00e9 un aeroporto en Cotonou, a cidade m\u00e1is grande de Ben\u00edn. \u00c9 o maior aeroporto e o principal punto de entrada do pa\u00eds por aire, con voos cara outros pa\u00edses de \u00c1frica, Francia, B\u00e9lxica e Turqu\u00eda. Est\u00e1 situado na veci\u00f1anza de Cadjehoun, a 5 quil\u00f3metros ao oeste do centro da cidade."}
{"id": "407236", "revid": "5863", "url": "https://gl.wikipedia.org/wiki?curid=407236", "title": "Ana Ventura", "text": ""}
{"id": "407237", "revid": "5863", "url": "https://gl.wikipedia.org/wiki?curid=407237", "title": "Lu\u00edsa Fern\u00e1ndez", "text": ""}
{"id": "407238", "revid": "1131", "url": "https://gl.wikipedia.org/wiki?curid=407238", "title": "Antonio Gandoy", "text": "Antonio Gandoy D\u00edaz, nado en Sanfiz de Muxa, Lugo o 7 de xullo de 1930 e finado o 11 de febreiro de 2002, foi un crego galego co\u00f1ecido polo alcume do \"cura da bibicleta\" e polo seu labor social.\nTraxectoria.\nEn 1942, ingresou na antiga Escola de Traballo para estudar carpinter\u00eda coma seu pai e comezou a traballar como carpinteiro na construci\u00f3n onde co\u00f1eceu de primeira man as condici\u00f3ns laborais dos obreiros. En 1947, fundou xunto cun grupo de mozos a JOAC (Juventud Obrera de Acci\u00f3n Cat\u00f3lica) en Lugo e, en 1950, ingresou no Seminario. En 1956, xunto con outros mozos creou no Seminario o grupo \"Jes\u00fas Obrero\", que ti\u00f1a como obxectivo co\u00f1ecer a situaci\u00f3n do mundo obreiro.\nEn 1961, foi ordenado sacerdote e destinado como axudante \u00e1 parroquia de San Francisco Javier de Lugo, encarg\u00e1ndose da parroquia anexa de Sanfiz de Muxa e, en 1962, recibiu o encargo de atender a JOC.\nEn 1974, foi elixido Secretario da Acci\u00f3n Rexional das C\u00e1ritas de Galicia dende onde levou a cabo acci\u00f3ns de rehabilitaci\u00f3n de alcoh\u00f3licos, atenci\u00f3n a persoas da terceira idade, inmigrantes e dende onde impulsou a creaci\u00f3n de Preescolar na Casa. A partir de 1986 foi nomeado polo Bispo de Lugo delegado en C\u00e1ritas Diocesana de Lugo, que compaxinou coa coordinaci\u00f3n de Preescolar na Casa.\nPreescolar na casa.\nTam\u00e9n foi co\u00f1ecido por se-lo impulsor do programa educativo \"Preescolar na Casa\" en 1977. Foi un programa promovido por C\u00e1ritas de Galicia que pretend\u00eda apoiar \u00e1s familias do rural para que fomentaran as capacidades dos seus fillos a trav\u00e9s da educaci\u00f3n.\nDespois de 35 anos funcionando, en 2012, a Xunta de Galicia retiroulle t\u00f3dalas axudas ao programa educativo e negouse a mantelo afirmando que estaba obsoleto. Perd\u00e9ronse 32 postos de traballo e quedaron sen atenci\u00f3n m\u00e1is de 3.000 familias en toda Galiza. \nEn febreiro de 2013, un feixe de antigos traballadores crearon a Asociaci\u00f3n Socio-Educativa Antonio Gandoy co fin de mante-lo seu legado. As\u00ed, recuperaron a marca Preescolar na casa, que conseguiron en poxa p\u00fablica, e continuaron co servizo.\nPremios e reco\u00f1ecementos.\nAntonio Gandoy recibiu varios premios e homenaxes:\nO Concello de Lugo puxo seu nome a un Centro Social e a unha praza, na que, por iniciativa popular e con achegas econ\u00f3micas dos veci\u00f1os da cidade, colocouse, en xullo de 2004, unha estatua homenaxe realizada por Juan Puchades Quilis na que se representa a s\u00faa imaxe: \u201cO cura da bicicleta\u201d. Na placa conmemorativa ind\u00edcase:"}
{"id": "407240", "revid": "1131", "url": "https://gl.wikipedia.org/wiki?curid=407240", "title": "Academia Galega de Teatro", "text": "A Academia Galega de Teatro (AGT) \u00e9 unha entidade galega que traballa no \u00e1mbito das artes esc\u00e9nicas. Foi creada en outubro de 2017 por 17 profesionais vencellados ao mundo do teatro, e foi presentada o 27 de marzo de 2018 no Consello da Cultura Galega\nO seu obxectivo principal \u00e9 converterse nun foro das e dos profesionais da escena galega onde analizar e debater as pol\u00edticas culturais actuais e, a trav\u00e9s dun Congreso de Teatro Galego en 2020, establecer directrices estrat\u00e9xicas para o desenvolvemento do sistema teatral galego na pr\u00f3xima d\u00e9cada. Outro obxectivo fundamental \u00e9 a creaci\u00f3n do Centro Galego de Documentaci\u00f3n Teatral, un \u00f3rgano onde recuperar e difundir a longa historia do teatro do pa\u00eds.\nA s\u00faa primeira presidenta \u00e9 a experimentada actriz e dramaturga Inma Ant\u00f3nio. En 2019 acordou nomear acad\u00e9mico de honra ao actor e director Celso Parada pola s\u00faa longa traxectoria, como tam\u00e9n anunciou que organizar\u00e1 en 2020 o Congreso Internacional de Teatro Galego."}
{"id": "407241", "revid": "1131", "url": "https://gl.wikipedia.org/wiki?curid=407241", "title": "Escena Galega", "text": "A Asociaci\u00f3n Galega de Empresas de Artes Esc\u00e9nicas, co\u00f1ecida por Escena Galega, \u00e9 unha asociaci\u00f3n galega do \u00e1mbito das artes esc\u00e9nicas, cun perfil empresarial. Foi creada en marzo de 2002 en Santiago de Compostela por\u00a0iniciativa de 16 compa\u00f1\u00edas de teatro e actualmente chega \u00e1s 33 compa\u00f1\u00edas e empresas produtoras asociadas.\nO seu labor principal \u00e9 actuar de interlocutora entre o sector e as instituci\u00f3ns p\u00fablicas para impulsar o desenvolvemento empresarial das artes esc\u00e9nicas. Realiza un cat\u00e1logo anual de espect\u00e1culos teatrais das empresas asociadas e organiza os chamados Encontros Profesionais, foros de debate sobre o estado das artes esc\u00e9nicas en Galicia."}
{"id": "407242", "revid": "1131", "url": "https://gl.wikipedia.org/wiki?curid=407242", "title": "Blanco-Amor", "text": ""}
{"id": "407243", "revid": "1131", "url": "https://gl.wikipedia.org/wiki?curid=407243", "title": "Corzos, Corzos, A Veiga", "text": ""}
{"id": "407246", "revid": "5863", "url": "https://gl.wikipedia.org/wiki?curid=407246", "title": "\u00c1frica de las Heras", "text": "\u00c1frica de las Heras Gavil\u00e1n, nada en Ceuta o 27 de abril de 1909 e finada en Moscova o 8 de marzo de 1988, foi unha militante comunista espa\u00f1ola nacionalizada sovi\u00e9tica e unha destacada esp\u00eda do KGB cuxo nome en clave era \"Patria\", a\u00ednda que adoptou os nomes de Mar\u00eda Luisa de las Heras de Darbat en Par\u00eds, Mar\u00eda de la Sierra en M\u00e9xico, Patricia, a subcomandante Ivonne na guerrilla de Ucra\u00edna durante a Segunda guerra mundial, Mar\u00eda de las Heras na s\u00faa estancia no R\u00edo da Prata, a limpadora Znoi na oficina da Gestapo de Par\u00eds ou Mar\u00eda Pavlovna cando residiu en Moscova.\nTraxectoria.\nPrimeiros anos.\nNaceu no seo dunha familia acomodada. O seu pai era Juli\u00e1n Francisco de las Heras, avogado e alcalde de Ceuta. O seu t\u00edo, Manuel de las Heras Jim\u00e9nez, Xeneral de Divisi\u00f3n, faleceu en 1930 en Jaca tras ser disparado \u00f3 conter unha rebeli\u00f3n republicana. Casou en 1928, cun tenente da Lexi\u00f3n, con quen tivo un fillo que morreu aos poucos anos e do que se separou decontado coa proclamaci\u00f3n da Rep\u00fablica. \nPouco despois, tras morrer tam\u00e9n seu pai, marcha coa s\u00faa nai a Madrid. Comezaron a vivir nunha pensi\u00f3n onde co\u00f1eceu a Luis P\u00e9rez Garc\u00eda-Lago, antigo empregado de banca socialista e dirixente da federaci\u00f3n de banca de UGT,que foi quen a introduciu nos c\u00edrculos proximos ao Partido Socialista e chegou a militar nas d\u00faas organizaci\u00f3ns.\nPouco tempo despois, participou activamente na Revoluci\u00f3n de outubro de 1934 en Asturias, actuando como enlace, onde co\u00f1eceu o hist\u00f3rico dirixente comunista Santiago Carrillo. \nEn 1936, ao estourar a Guerra civil, estaba en Barcelona e se integrou nas Juventudes Socialistas Unificadas (JSUC) e no Partido Socialista Unificado de Catalu\u00f1a (PSUC). Un ano m\u00e1is tarde comandou unha das patrullas cidad\u00e1s de Barcelona con sede no n\u00e1utico da cidade e dirixiu os interrogatorios dunha checa na r\u00faa de san El\u00edas. Nesta \u00e9poca casou con Luis P\u00e9rez Garc\u00eda-Lago. Ese ano, 1937, regresou a Ceuta por \u00faltima vez para avisar \u00f3 seu t\u00edo do perigo que corr\u00eda.\nMarcha \u00e1 URSS.\nEn 1937, en Barcelona, foi recrutada por varios axentes da NKVD en Espa\u00f1a \u2014Leonid Eitingon, o h\u00fangaro Ern\u0151 Ger\u0151 e o ruso Alexander Orlov\u2014 e enviada a Moscova para a s\u00faa pertinente instruci\u00f3n.\nCrese que a encargada de introducir na espionaxe a \u00c1frica foi Caridad, a nai de Ram\u00f3n Mercader (o asasino de Trotski), quen dirix\u00eda un comando de choque xunto co seu amante P\u00e1vel Sudopl\u00e1tov. Tras a instruci\u00f3n, encomend\u00f3uselle a s\u00faa primeira misi\u00f3n, polo que se trasladou a Noruega.\nEstancia en M\u00e9xico.\nEn Noruega a s\u00faa misi\u00f3n era entrar en contacto con militantes trotskistas. Estabeleceu relaci\u00f3n co equipo de Trotski, e conseguiu infiltrarse e converterse en secretaria deste en M\u00e9xico. Unha vez no pa\u00eds azteca dedicouse a pasar informaci\u00f3n \u00e1 NKVD. Axudou as\u00ed \u00f3 seu compatriota Ram\u00f3n Mercader a organizar o asasinato de Trotski por orde de Stalin. Por\u00e9n, tam\u00e9n hai quen dubida desa proximidade a Trotski por mor da inxexistencia de rastros documentais.\nAbandonou M\u00e9xico precipitadamente, agochada na adega dun barco ante a presenza no pa\u00eds de Alexander Orlov, xefe da NKVD en Espa\u00f1a, quen desertara \u00f3 temer a \"purga\" de Stalin e que \u00eda \u00f3s Estados Unidos.\nA Segunda guerra mundial.\nEn 1941 chegou \u00e1 URSS de regreso \u00f3 KGB. Participou na defensa de Moscova enrolada no Ex\u00e9rcito Vermello e, posteriormente, estudou enfermar\u00eda e radiotelegraf\u00eda, e foi nomeada responsable de radiotransmisi\u00f3ns. Trala finalizaci\u00f3n dos cursos foi enviada en maio de 1942 \u00f3 destacamento guerrilleiro \"Os Vencedores\". Saltou en paraca\u00eddas sobre os bosques de Vinnytsia (Ucra\u00edna) tralas li\u00f1as alem\u00e1s, xunto con outros espa\u00f1ois, para interceptar as comunicaci\u00f3ns e enviarlles mensaxes err\u00f3neas \u00f3s alem\u00e1ns. En 1944, tras dous anos de guerrillas, regresou a Moscova e recibiu un novo curso de espionaxe.\nA guerra fr\u00eda.\nTralo remate da segunda guerra mundial comezou o seu labor de esp\u00eda dentro do KGB. Asinaba os seus informes co alcume de \"Patria\".\nPar\u00eds.\nEn 1946 instalouse en Par\u00eds, proveniente de Berl\u00edn. Baixo o alias de Mar\u00eda Luisa de las Heras, f\u00edxose pasar por unha refuxiada do r\u00e9xime franquista e traballou como modista de alta costura, o que lle serviu para se introducir nos ambientes da alta sociedade parisiense. Nesta cidade co\u00f1eceu o escritor uruguaio Felisberto Hern\u00e1ndez, con quen casou malia ser un anticomunista visceral. En 1947 trasladouse a Espa\u00f1a, e o ano seguinte foi enviada ao Uruguai.\nUruguai.\nCasou en 1948 con Felisberto e conseguiu desa forma chegar a Montevideo en decembro dese ano, co oficio de modista como tapadeira para crear unha rede de espionaxe sovi\u00e9tica para toda Am\u00e9rica Latina. O seu matrimonio, \u00e1 parte de outorgarlle a nacionalidade uruguaia, serviulle para infiltrarse na clase alta do Uruguai e realizar novas amizades que a axudar\u00edan m\u00e1is tarde no seu labor. En 1950, conseguida a nacionalidade, o matrimonio separouse sen Felisberto saber a verdadeira profesi\u00f3n de \u00c1frica.\nEn 1956, trasladouse a Buenos Aires para actuar como enlace do recentemente designado xefe de espionaxe no Cono Sur, chamado Giovanni Antonio Bertoni, alias Valentino Marchetti, Marko. Casou con el, o 28 de xullo de 1956 en Montevideo, por orde do KGB, que v\u00eda na voda unha boa soluci\u00f3n para mellorar e facilitar o traballo de ambos esp\u00edas. O matrimonio iniciou un negocio de antig\u00fcidades, Antucuarat, na zona vella de Montevideo que lle serviu de tapadeira para as actividades clandestinas.\nNa s\u00faa etapa suramericana realizou numerosas misi\u00f3ns, ademais de servir de enlace entre os diferentes esp\u00edas e a sede central en Moscova. Crese que ela foi quen transmitiu \u00e1 KGB a informaci\u00f3n da invasi\u00f3n da Ba\u00eda de Cochinos.\n\u00daltimos anos.\nEn 1964, faleceu Valentino dun infarto a\u00ednda que hai quen apunta que, posiblemente, \u00c1frica estivese involucrada na s\u00faa morte por mor da discrepancia de Valentino coa li\u00f1a pol\u00edtica oficial. Malia que a polic\u00eda de Montevideo abriu unha investigaci\u00f3n e fixo declarar a \u00c1frica, finalmente pechouse sen resultado ning\u00fan.\nEn 1967 regresou \u00e1 URSS. Realizou tres novas misi\u00f3ns no estranxeiro ata que en 1971 se lle encomendou a instruci\u00f3n de novos axentes na Lubianka, sede central do KGB, principalmente para operaci\u00f3ns en pa\u00edses de fala hispana e esa foi a s\u00faa nova misi\u00f3n nos pr\u00f3ximos anos at\u00e9 que, en 1985, tres anos antes da s\u00faa morte, retirouse oficialmente do KGB.\nFaleceu en Moscova o 8 de marzo de 1988 por problemas card\u00edacos. Foi enterrada con honras militares no cemiterio Jov\u00e1nskoie de Moscova. Na s\u00faa l\u00e1pida figura a palabra \"Patria\" en castel\u00e1n xunto co texto \"Coronel \u00c1frica de las Heras, 1909-1988\" en ruso. A diferenza doutros esp\u00edas occidentais que traballaron para os sovi\u00e9ticos, nunca foi descuberta.\nCondecoraci\u00f3ns.\nPolo seu traballo para o KGB acadou o grao de coronel, sendo responsable entre a Segunda guerra mundial e os anos 70 da poltica da axencia para Europa e Am\u00e9rica Latina. Pola s\u00faa obra recibiu unha ducia de condecoraci\u00f3ns, sendo a persoa, non rusa, m\u00e1is condecorada pola URSS, entre as que destacan: "}
{"id": "407247", "revid": "23204", "url": "https://gl.wikipedia.org/wiki?curid=407247", "title": "\u00c1frica de las Heras Gavil\u00e1n", "text": ""}
{"id": "407248", "revid": "89787", "url": "https://gl.wikipedia.org/wiki?curid=407248", "title": "Pilar S\u00e1nchez Mu\u00f1oz", "text": "Pilar S\u00e1nchez Mu\u00f1oz, nada en Ceuta en 1958, \u00e9 unha pol\u00edtica do PSOE que foi alcaldesa de Xerez da Fronteira dende o 14 de xaneiro de 2005 at\u00e9 o 11 de xu\u00f1o de 2011.\nTraxectoria.\nMilitante do PSOE dende 1985, foi elixida secretaria xeral do PSOE-A de Xerez o 2 de outubro de 2004, responsabilidade que a\u00ednda ostenta e que revalidou o 4 de outubro de 2008 novamente. Dende xullo de 2008 forma parte do Comit\u00e9 Federal do PSOE en representaci\u00f3n da provincia de C\u00e1diz.\nPilar S\u00e1nchez Mu\u00f1oz \u00e9 diplomada en Maxisterio (na especialidade de ingl\u00e9s) e licenciada en psicopedagox\u00eda. Funcionaria docente en excedencia, a s\u00faa actividade profesional est\u00e1 especializada na orientaci\u00f3n psicopedag\u00f3xica.\nFoi membro da Comisi\u00f3n Permanente do Consello Escolar do Estado, cargo para o que foi elixida en atenci\u00f3n \u00e1 s\u00faa dilatada experiencia en temas educativos tanto a nivel profesional como institucional.\nEn 2015 foi condenada a 4 anos de c\u00e1rcere polo Tribunal Supremo polos delitos de falsidade en documento oficial, prevaricaci\u00f3n e malversaci\u00f3n. Ingresou na prisi\u00f3n de Alcal\u00e1 de Guada\u00edra o 31 de xaneiro de 2016 para cumprir a s\u00faa pena."}
{"id": "407249", "revid": "72012", "url": "https://gl.wikipedia.org/wiki?curid=407249", "title": "Carmen Cerdeira", "text": "Mar\u00eda del Carmen Cerdeira Morterero, nada en Ceuta o 27 de setembro de 1958 e finada ib\u00eddem en 2007, foi unha pol\u00edtica espa\u00f1ola pertencente \u00f3\u00a0PSOE. Foi delegada do goberno en Ceuta, eurodeputada, senadora, concelleira e avogada.\nTraxectoria.\nNaceu no seo dunha familia de gran tradici\u00f3n republicano-socialista. O seu pai,\u00a0Clemente Cerdeira Garc\u00eda de la Torre,\u00a0foi un hist\u00f3rico do socialismo da cidade, o seu av\u00f3 paterno Clemente Cerdeira Fern\u00e1ndez\u00a0foi un dos diplom\u00e1ticos m\u00e1is activos da Segunda Rep\u00fablica para abortar o golpe militar de 1936 desde a retagarda africana, e o seu av\u00f3 materno,\u00a0Justo Morterero Felipe, membro de FETE-UXT, foi asasinado polos falanxistas \u00f3 comezo da guerra civil en \u00c9cija (Sevilla). Era, asemade, bisneta de Joaqu\u00edn Garc\u00eda de la Torre y Almenara, alcalde de Ceuta nos anos 20, sobri\u00f1a-neta de David Valverde Soriano, alcalde republicano de Ceuta asasinado en 1937, e de Emilio Mill\u00e1n Rivero, asasinado trala guerra civil\u00a0pola s\u00faa militancia socialista.\nLicenciouse en Dereito pola Universidade de Sevilla, e foi profesora-titora de Dereito Civil do Centro Asociado da UNED de Ceuta (1981-1985), localidade onde exerceu de avogada. Nunca chegou a darse de baixa no Colexio de Avogados de Ceuta, xa que o exercicio da avogac\u00eda foi unha das s\u00faas grandes paix\u00f3ns xunto \u00e1 familia e a pol\u00edtica.\nAfiliada ao PSOE e \u00e1 UXT, nas elecci\u00f3ns municipais de 1983 foi elixida concelleira de Ceuta, a s\u00faa cidade, pola lista socialista encabezada por Francisco Fraiz, sendo durante devandita lexislatura tenente de alcalde. Non chegou a finalizar o seu mandato xa que ser\u00eda elixida senadora da III Lexislatura (1986/1989), repetindo na seguinte (IV Lexislatura 1989/1993). Unha das iniciativas m\u00e1is salientables presentadas por Cerdeira ante o Pleno do Senado foi a proposici\u00f3n de lei para a reforma do C\u00f3digo Civil en aplicaci\u00f3n do principio de non discriminaci\u00f3n por raz\u00f3n de sexo en 1989. Dende o Senado, foi membro das Asembleas Parlamentarias do Consello de Europa e da UEO (1990/1993).\nNo XXXIV Congreso Federal do PSOE (1997) foi elixida secretaria de movementos sociais na candidatura encabezada por Joaqu\u00edn Almunia, desde onde desenvolveu unha serie de iniciativas que finalmente cristalizar\u00edan durante o goberno de Jos\u00e9 Luis Rodr\u00edguez Zapatero en materia de igualdade, como o apoio \u00e1s persoas homosexuais, e transexuais.\nTras a s\u00faa etapa no Senado, foi designada asesora executiva do Ministerio de Xustiza, sendo nomeada en 1994 Delegada do Goberno en Ceuta, a segunda vez que dita responsabilidade ostent\u00e1baa unha muller despois de Mar\u00eda de Eza no s\u00e9culo XVI, da que cesar\u00eda tras as elecci\u00f3ns xerais ga\u00f1adas polo PP en 1996. A crise m\u00e1is complexa que tivo que xestionar durante o seu mandato foi a revolta dun grupo de inmigrantes de outubro de 1995 nas Murallas Reais do \u00c1ngulo, que se saldou con decenas de feridos e o axente da Polic\u00eda Nacional Antonio Arrebola Alc\u00e1ntara, grave por ferida dunha bala que partira dunha arma oficial do calibre 9.\nNas Elecci\u00f3ns Europeas de 1999 (e at\u00e9 2003) foi elixida deputada ao Parlamento Europeo polo seu partido, sendo membro da Comisi\u00f3n de Liberdades, Xustiza e Asuntos de Interior.\nEn 2004 foi nomeada presidenta da Sociedade Estatal para a Acci\u00f3n Cultural Exterior (SEACEX), responsabilidade que manter\u00eda at\u00e9 o seu falecemento.\nFaleceu o 2 de agosto de 2007 \u00f3s 48 anos de idade na s\u00faa cidade natal por mor dun cancro que padec\u00eda dende hab\u00eda varios anos.\nPremio Carmen Cerdeira.\nEn 2013, o PSOE creou a nivel federal o premio Carmen Cerdeira, para reco\u00f1ecer o labor desenvolvido por organizaci\u00f3ns, instituci\u00f3ns e persoas que se distinguiron na defensa dos dereitos civ\u00eds, a promoci\u00f3n da igualdade de trato e a non discriminaci\u00f3n, conced\u00e9ndose ese ano \u00f3 expresidente do goberno Jos\u00e9 Luis Rodr\u00edguez Zapatero."}
{"id": "407250", "revid": "23204", "url": "https://gl.wikipedia.org/wiki?curid=407250", "title": "Mar\u00eda del Carmen Cerdeira Morterero", "text": ""}
{"id": "407252", "revid": "89787", "url": "https://gl.wikipedia.org/wiki?curid=407252", "title": "Mar\u00eda del Mar Rominguera Salazar", "text": "Mar\u00eda del Mar Rominguera Salazar, nada en\u00a0Ceuta\u00a0o\u00a018 de xu\u00f1o de 1966, \u00e9 unha pol\u00edtica espa\u00f1ola membro do Partido Socialista Obrero Espa\u00f1ol. Foi senadora pola Provincia de Zamora na IX lexislatura e deputada pola mesma demarcaci\u00f3n na X\u00aa, XI\u00aa, XII\u00aa e XIII\u00aa lexislaturas.\nTraxectoria.\n\u00c9 licenciada en dereito, avogada e secretaria xeral da agrupaci\u00f3n socialista local de Zamora.\nEn agosto de 2011 substitu\u00edu no Senado a Ana S\u00e1nchez Hern\u00e1ndez. O 20 de novembro dese mesmo ano, nas Elecci\u00f3ns xerais, foi elixida deputada pola Provincia de Zamora ao Congreso dos Deputados. Foi reelixida nas Elecci\u00f3ns xerais de 2015, nas Elecci\u00f3ns xerais de 2016 e nas Elecci\u00f3ns xerais de abril de 2019.\nNo Congreso foi voceira da Comisi\u00f3n de Fomento."}
{"id": "407253", "revid": "23204", "url": "https://gl.wikipedia.org/wiki?curid=407253", "title": "Esther Cervera", "text": "Esther Cervera Barriga, nada en Ceuta o 26 de abril de 1973, \u00e9 unha xornalista espa\u00f1ola.\nTraxectoria.\nLicenciada en Ciencias da Informaci\u00f3n pola Universidade de Madrid. Iniciou a s\u00faa carreira profesional na Cadena SER como redactora e locutora de radio de deportes en \"SER Deportivos\", \"El larguero\", \"Hora 14 Fin de Semana\" e \"Carrusel Deportivo\", onde foi responsable da produci\u00f3n do mesmo.\nEn novembro de 1998 formou parte do equipo fundacional de CNN+ como editora e presentadora de deportes. Despois incorporouse \u00f3 persoal de presentadores de informativos da canle de noticias.\nCoa posta en marcha de Cuatro pasou a presentar e editar a informaci\u00f3n deportiva en \"Noticias Cuatro Fin de Semana\". En abril de 2007 regresou a CNN+, onde presentou a edici\u00f3n matinal de fin de semana at\u00e9 o peche da canle o 28 de decembro de 2010. Nos \u00faltimos anos compaxinaba o seu traballo coa investigaci\u00f3n doutoral universitaria."}
{"id": "407254", "revid": "23204", "url": "https://gl.wikipedia.org/wiki?curid=407254", "title": "Esther Cervera Barriga", "text": ""}
{"id": "407255", "revid": "89787", "url": "https://gl.wikipedia.org/wiki?curid=407255", "title": "Alicia Sanz", "text": "Alicia Sanz, nada en\u00a0Ceuta\u00a0o\u00a010 de abril de 1988, \u00e9 unha actriz espa\u00f1ola, residente nos \u00c1nxeles co\u00f1ecida polo seu papel de Luc\u00eda Elizondo na serie \"Gavilanes\".\nTraxectoria.\nComezou a formarse con 6 anos no Centro Dram\u00e1tico Nacional de Ceuta e nas escolas de danza Cuna de Arte e Rosa Founound. En 2007, \u00f3 rematar o bacharelato, mudouse a Madrid para estudar interpretaci\u00f3n na escola de Juan Carlos Corazza. Compaxinouno con clases de danza en Carmen Roche, clases de voz e canto con Vicente Fontes e seminarios con Claudio Tolcachir, Manuel Mor\u00f3n e Rosa Morais entre outros.\nEn 2009 empezou a dar os seus primeiros pasos como actriz rodando as curtametraxes \"El sobrino\", \"Se\u00f1ales\" e varios videoclips. En 2010 apareceu por primeira vez na pequena pantalla na serie \"La pecera de Eva\" de Telecinco, na que interpretaba a Alicia, unha moza adolescente. O seu primeiro papel protagonista chegoulle ese mesmo ano da man de \"Gavilanes\", o remake televisivo de \"Gavilanes\" de Antena 3 onde interpretaba a Luc\u00eda Elizondo, unha moza atractiva e con moito car\u00e1cter.\nFala ingl\u00e9s, franc\u00e9s e ten co\u00f1ecementos de \u00e1rabe."}
{"id": "407256", "revid": "89787", "url": "https://gl.wikipedia.org/wiki?curid=407256", "title": "Brosimum alicastrum", "text": "Brosimum alicastrum \u00e9 unha especie bot\u00e1nica arb\u00f3rea do x\u00e9nero \"Brosimum\", da familia das mor\u00e1ceas, divisi\u00f3n das anxiospermas, que incl\u00fae no x\u00e9nero os \"Ficus\" e as moreiras. \u00c9 end\u00e9mica de Mesoam\u00e9rica: dende M\u00e9xico at\u00e9 Per\u00fa, pasando por Guatemala, O Salvador, Honduras, Nicaragua, Costa Rica, Panam\u00e1, G\u00fciana, Venezuela, Brasil, Bolivia, Colombia, Ecuador. Tam\u00e9n se atopa nas illas do Caribe: Cuba, Xamaica e Trinidad e Tobago.\nDescrici\u00f3n.\nEsta \u00e1rbore pode acadar os 45 m de altura e 1 m de di\u00e1metro. Cortiza acanalada, cil\u00edndrica; con ra\u00edces externas de contraforte, d\u00e1ndolle m\u00e1is soporte necesario se o seu sistema radicular \u00e9 superficial; con zume\u00a0leitoso doce e pega\u00f1ento.\u00a0Cortiza externa suave, agrisada clara, madeira avermellada, con secci\u00f3n central amarelenta. \nFlores unisexuales, solitarias e axilares. As flores masculinas, de cor amarela, est\u00e1n reunidas en amentos globosos, compostos de escamas peltadas e carecen de corola. As flores femininas est\u00e1n reunidas en cabezolas oblongas, ovais, con escamas m\u00e1is pequenas.\nTaxonom\u00eda.\n\"Brosimum alicastrum\" foi descrita por Peter Olof Swartz e publicado en \"Nova Genera et Species Plantarum seu Prodromus\" 12. 1788."}
{"id": "407257", "revid": "98629", "url": "https://gl.wikipedia.org/wiki?curid=407257", "title": "Asalto \u00e1 comisar\u00eda do Distrito Trece", "text": "Asalto \u00e1 comisar\u00eda do Distrito Trece (en ) \u00e9 un filme estadounidense de 1976 escrito, dirixido e editado por John Carpenter, quen tam\u00e9n compuxo a banda sonora. Est\u00e1 protagonizado por Austin Stoker, que interpreta un oficial de polic\u00eda que defebde o seu distrito contra o ataque dunha banda criminal. Tam\u00e9n aparece Darwin Joston, que interpreta un asasino convicto que axuda \u00f3 protagonista. Laurie Zimmer, Tony Burton, Martin West e Nancy Kyes son os outros defensores do distrito.\nEstreouse en galego o 25 de xu\u00f1o de 1990 a trav\u00e9s da TVG."}
{"id": "407258", "revid": "23204", "url": "https://gl.wikipedia.org/wiki?curid=407258", "title": "Assault on Precinct 13 (filme de 1976)", "text": ""}
{"id": "407259", "revid": "865", "url": "https://gl.wikipedia.org/wiki?curid=407259", "title": "Wider\u00f8e", "text": "Wider\u00f8e's Flyveselskap AS, comercializado como Wider\u00f8e, \u00e9 unha aeroli\u00f1a norueguesa e a aeroli\u00f1a rexional m\u00e1is grande das que operan nos pa\u00edses n\u00f3rdicos. A s\u00faa frota de 41 avi\u00f3ns Bombardier Dash 8 serve a 41 destinos nacionais e 6 nacionais. Os servizos de obrigaci\u00f3n p\u00fablica a aeroportos rexionais son case a metade das operaci\u00f3ns de Wider\u00f8e. O resto dos servizos son en aeroportos primarios no norte de Noruega e servizos dende os aeroportos de Sandefjord, Torp e Bergen, Flesland cara outros aeroportos primarios, ademais dalg\u00fans servizos internacionais dende Oslo-Gardermoen, Sandefjord, Kristiansand, Stavanger, Bergen e Trondheim.\nA compa\u00f1\u00eda ten a s\u00faa oficina principal en Bod\u00f8, a\u00ednda que tam\u00e9n ten un gran centro adminstrativo en Lysaker, no oeste de Oslo. As s\u00faas bases principais est\u00e1n nos aeroportos de Sandefjord, Bod\u00f8, Troms\u00f8, Bergen e Oslo-Gardermoen. As operaci\u00f3ns de Wider\u00f8e c\u00e9ntranse en tr\u00e1nsitos punto a punto, a\u00ednda que a compa\u00f1\u00eda esencialmente alimenta a outras aeroli\u00f1as de medio alcance e internacionais.\nA aeroli\u00f1a fundouse en 1934 e participou en varias actividades de aviaci\u00f3n xeral. En 1936 Wider\u00f8e comezou a operar voos regulares con hidroavi\u00f3ns e, dende 1940, tam\u00e9n voos ambulancia. Durante os anos 40 e 50 a aeroli\u00f1a aumentou as s\u00faas rutas de hidroavi\u00f3ns e estableceu unha frota baseada en avi\u00f3ns de Havilland Canada DHC-3 Otter e Noorduyn Norseman. Dende 1968 Wider\u00f8e comezou a voar a aeroportos pequenos constru\u00eddos no norte e oeste de Noruega usando o DHC-6 Twin Otter, e posteriormente Dash 7. En 1989 Wider\u00f8e mercou Norsk Air e comezou servizos dende Sandefjord. Durante os 90 substitu\u00edu os seus avi\u00f3ns polo modelo Dash 8. Nos 2000 foi mercada polo SAS Group e f\u00edxose cargo das operaci\u00f3ns de SAS Commuter no norte de Noruega. En 2010 Wider\u00f8e comezou a operar os servizos rexionais de SAS no oeste do pa\u00eds.\nHistoria.\nWider\u00f8e estableceuse sobre os cimientos de dous pequenos operadores. O primeiro era a compa\u00f1\u00eda Lotsberg &amp; Skappel. O outro era Wider\u00f8e &amp; Bj\u00f8rneby, fundada por Viggo Wider\u00f8e e Halvor Bj\u00f8rneby. Durante o inverno estacionaban avi\u00f3ns en estaci\u00f3ns de monta\u00f1a e obti\u00f1an ingresos de esquiadores que quer\u00edan voar a zonas virxes. A compa\u00f1\u00eda iniciou a realizar voos publicitarios, nos cales o nome da empresa ou produto se pintaba sobre a fuselaxe dun avi\u00f3n, cunha versi\u00f3n con luz de neon na parte inferior e lanzando panfletos nos voos.\nO 19 de febreiro de 1934 Viggo Wider\u00f8e, Einar Isdahl e Arild Wider\u00f8e fundaron Wider\u00f8e's Flyveselskap A/S. En 1935 a compa\u00f1\u00eda entrou no negocio da cartograf\u00eda. En 1937 Wider\u00f8e realizou 44 voos ao longo da costa da Ant\u00e1rtida, cubrindo 4 000 quil\u00f3metros de costa e polo menos 50 cara o interior do continente. Eses voos foron ordenados por Lars Christensen para labores de cartograf\u00eda. Durante o ano 1938 o taller Bogstad da compa\u00f1\u00eda e Birger H\u00f8nningstad iniciaron unha empresa conxunta na cal Wider\u00f8e construir\u00eda avi\u00f3ns H\u00f8nningstad Norge.\nTras o estoupido da segunda guerra mundial todos os pilotos foron recrutados polo ex\u00e9rcito e prohibiuse a aviaci\u00f3n civil. En 1940 a compa\u00f1\u00eda iniciou voos de ambulancia a\u00e9rea para os militares. Despois da invasi\u00f3n alem\u00e1 de Noruega moitos dos pilotos e avi\u00f3ns de Wider\u00f8e foron levados a Mj\u00f8sa onde serviron como parte da defensa do pa\u00eds. Todos os avi\u00f3ns civ\u00eds permaneceron en terra durante a ocupaci\u00f3n, e as autoridades alem\u00e1s demandaron que se entregasen todos os magnetos e h\u00e9lices. O taller de Bogstad mant\u00edvose ocupado coa produci\u00f3n de zorras ambulancia para o ex\u00e9rcito alem\u00e1n. En segredo, a compa\u00f1\u00eda tam\u00e9n comezou a constru\u00edr o avi\u00f3n ambulancia H\u00f8nningstad C-5 Polar en Bogstad.\nDespois da liberaci\u00f3n de Noruega en 1945 mant\u00edvose a prohibici\u00f3n de voos e os empregados de Bogstad foron contratados pola Real Forza A\u00e9rea de Noruega no aeroporto de Oslo, Fornebu. A compa\u00f1\u00eda recibiu o permiso para voar novamente o 2 de febreiro de 1946. En 1947 Forenede Industrier mercou a meirande parte da compa\u00f1\u00eda. Viggo Wider\u00f8e foi novamente contratado como director xeral.\nEn 1948 a compa\u00f1\u00eda fusionouse coa empresa baseada en Narvik Polarfly, e cambiou o seu nome para Wider\u00f8e's Flyveselskap &amp; Polarfly A/S. No ano seguinte a aeroli\u00f1a comezou a realizar traballos de fotograf\u00eda a\u00e9rea. En 1953 Wider\u00f8e optou por diversificarse e comezou a fabricar balsas de emerxencia, garaxes refrixerados en aluminio, e elementos t\u00e9rmicos para uso industrial. En 1954 recibiu unha subcontrata para Scandinavian Airlines System (SAS), a sucesora de DNL, para operar unha ruta con hidroavi\u00f3ns dende Troms\u00f8 a Vads\u00f8, pasando por Alta, Hammerfest e Kirkenes. Para esta ruta a aeroli\u00f1a mercou o seu primeiro de Havilland Canada DHC-3 Otter. O 1 de xullo de 1958 a compa\u00f1\u00eda volveu a cambiar o nome para o orixinal Wider\u00f8e's Flyveselskap A/S.\nEn 1969 Per Bergsland substitu\u00edu a Viggo Wider\u00f8e como CEO. En 1970 a compa\u00f1\u00eda dividiuse en d\u00faas: a divisi\u00f3n de fotograf\u00eda a\u00e9rea foi vendida ao seu competidor Fjellanger, nacendo a nova compa\u00f1\u00eda Fjellanger Wider\u00f8e. Os servizos regulares mantiv\u00e9ronse con Wider\u00f8e. O derradeiro hidroavi\u00f3n da aeroli\u00f1a foi dado de baixa en 1971. En abril de 1980 Wider\u00f8e comzou a realizar servizos internacionais no nome de SAS.\nFrota.\nDende o ano 2000 a aeroli\u00f1a leva operando unha frota totalmente formada por avi\u00f3ns de Havilland Canada/Bombardier Dash 8. En 2012 Wider\u00f8e foi a primeira e \u00fanica aeroli\u00f1a do mundo en operar todas as variantes do Dash 8 simultaneamente, e \u00e9 unha das poucas a d\u00eda de hoxe que operan todas as versi\u00f3ns do Dash 8, ademais de voar os m\u00e1is vellos DHC-6 Twin Otter e Dash 7. No ano 2008 Wider\u00f8e ara o terceiro operados m\u00e1is grande do mundo da serie -100, tras Piedmont Airlines e Jazz. En xaneiro de 2017 anunciouse que Wider\u00f8e asinara un contrato con Embraer por ata 15 novos reactores, cun pedido en firme por tres E190-E2 e dereitos de compra para 12 avi\u00f3ns m\u00e1is da familia Embraer E2. A aeroli\u00f1a ser\u00e1 a primeira en operar o modelo E190-E2, sendo tam\u00e9n o primeiro reactor da s\u00faa frota, xa que anteriormente todos os seus avi\u00f3ns foron turboh\u00e9lices. \nEn abril de 2018, Wideroe recibiu o seu primeiro Embraer E190-E2 nunha gran cerimonia con persoal da aeroli\u00f1a e do fabricante. O seu primeiro voo comercial foi o d\u00eda 24 de abril.\nEn abril de 2020 a frota de Wider\u00f8e est\u00e1 formada polos seguintes avi\u00f3ns:\nOs Dash 8-100, Dash 8-Q200 e Dash 8-300 poden operar na meirande parte das pistas custas de Noruega e Wider\u00f8e \u00e9 o maior operador destes modelos."}
{"id": "407260", "revid": "98629", "url": "https://gl.wikipedia.org/wiki?curid=407260", "title": "A asasina", "text": "A asasina (en e tam\u00e9n co\u00f1ecido como \"The Assassin\") \u00e9 un filme estadounidense de 1993 dirixido por John Badham e protagonizado por Bridget Fonda e Gabriel Byrne. \u00c9 un remake do filme de Luc Besson \"Nikita\"."}
{"id": "407261", "revid": "23204", "url": "https://gl.wikipedia.org/wiki?curid=407261", "title": "Point of No Return (filme de 1993)", "text": ""}
{"id": "407262", "revid": "1131", "url": "https://gl.wikipedia.org/wiki?curid=407262", "title": "Aeroporto de Brest-Breta\u00f1a", "text": "O aeroporto de Brest-Breta\u00f1a , anteriormente co\u00f1ecido como aeroporto de Brest-Guipavas, \u00e9 un aeroporto internacional que serve a Brest, Francia. Est\u00e1 situado na comuna de Guipavas, a 10,2 quil\u00f3metros ao nord\u00e9s de Brest, no departamento de Finist\u00e8re."}
{"id": "407263", "revid": "98629", "url": "https://gl.wikipedia.org/wiki?curid=407263", "title": "Spartacus (telefilme)", "text": "Spartacus \u00e9 un telefilme de 2004 dirixido por Robert Dornhelm e producido por Ted Kurdyla. Emitiuse en televisi\u00f3n a trav\u00e9s de USA Network, e est\u00e1 protagonizado por Goran Vi\u0161nji\u0107, Alan Bates, Angus Macfadyen, Rhona Mitra, Ian McNeice, Ross Kemp e Ben Cross. Bas\u00e9ase na novela hom\u00f3nima de Howard Fast."}
{"id": "407264", "revid": "1131", "url": "https://gl.wikipedia.org/wiki?curid=407264", "title": "Aeroporto Mihail Kog\u0103lniceanu", "text": "O aeroporto internacional de Constancia Mihail Kog\u0103lniceanu \u00e9 un aeroporto situado no suroeste de Roman\u00eda, na comuna de Mihail Kog\u0103lniceanu, a 26 quil\u00f3metros ao norte de Constancia. \u00c9 o principal aeroporto da rexi\u00f3n de Dobruia e proporciona acceso ao condado e o porto de Constancia e as \u00e1reas de vacaci\u00f3ns do mar Negro.\nO sector militar do aeroporto \u00e9 realmente un anexo da \"Baza 86 Aerian\u0103\". Dende 1999 ven sendo ocasionalmente usada pola USAF."}
{"id": "407265", "revid": "98629", "url": "https://gl.wikipedia.org/wiki?curid=407265", "title": "Laia Servera", "text": "Laia Servera, nada en\u00a0Barcelona, \u00e9 unha xornalista catal\u00e1.\u00a0\u00c9 licenciada en comunicaci\u00f3n audiovisual pola Universidade Ramon Llull. Estudou historia na Universidade de Barcelona.\u00a0En 2001, entrou no equipo de informativos para os nenos Info-K, onde \u00eda comezar a s\u00faa transmisi\u00f3n, ese mesmo ano, o K3 (no presente Canal Super3), unha das canles de Televisi\u00f3 de Catalunya. Despois de traballar como escritora, xornalista e, finalmente, como editora, o d\u00eda 11 de xaneiro de 2016 estreouse tam\u00e9n como presentadora\u00a0do programa en substituci\u00f3n de Jordi Gil."}
{"id": "407266", "revid": "54336", "url": "https://gl.wikipedia.org/wiki?curid=407266", "title": "Amelia de Xirona", "text": "Santa Amelia \u00e9 unha dos m\u00e1rtires cristi\u00e1ns que morreron en Xirona durante as persecuci\u00f3ns de Diocleciano, a comezos do s\u00e9culo IV.\nO seu nome aparece nun vello breviario de Xirona, xunto con outros m\u00e1rtires, tales como os\u00a0Catro Santos M\u00e1rtires\u00a0ou Fiz, tam\u00e9n morto, arredor do ano 303-304. En 1336, Arnau de Mont-rodon,\u00a0bispo de Xirona, descubriu as reliquias de m\u00e1rtires e dedicou a eles a capela dos Santos M\u00e1rtires, na Catedral de Xirona, onde hoxe se atopa a tumba dos catro m\u00e1rtires. A falta de datos fai que non sexa posible garantir nin sequera se existiu realmente, mais o feito de que non ten unha lenda fai que sexa m\u00e1is crible que sexa unha m\u00e1rtir real."}
{"id": "407267", "revid": "89787", "url": "https://gl.wikipedia.org/wiki?curid=407267", "title": "Clonaci\u00f3n por diluci\u00f3n", "text": "A clonaci\u00f3n por diluci\u00f3n ou clonaci\u00f3n por diluci\u00f3n limitante \u00e9 un procedemento para obter unha poboaci\u00f3n de c\u00e9lulas monoclonal a partir dunha masa de c\u00e9lulas inicialmente policlonal.\nIsto cons\u00e9guese realizando unha serie de diluci\u00f3ns cada vez maiores do cultivo celular policlonal inicial. Faise unha suspensi\u00f3n das c\u00e9lulas parentais. Fanse despois as diluci\u00f3ns apropiadas, dependendo do n\u00famerode c\u00e9lulas e da poboaci\u00f3n inicial, as\u00ed como da viabilidade e caracter\u00edsticas das c\u00e9lulas que van ser clonadas.\nDespois de realizadas as diluci\u00f3ns finais, col\u00f3canse nunha placa alicuotas da suspensi\u00f3n ou v\u00e9rtense en poci\u00f1os e son incubadas. Se todo funcionou correctamente, vaise orixinar unha colonia de c\u00e9lulas monoclonais. Entre as aplicaci\u00f3ns deste procedemento est\u00e1n a clonaci\u00f3n de parasitos, c\u00e9lulas T inmunitarias, c\u00e9lulas transx\u00e9nicas e macr\u00f3fagos."}
{"id": "407268", "revid": "27155", "url": "https://gl.wikipedia.org/wiki?curid=407268", "title": "Clonaci\u00f3n por diluci\u00f3n limitante", "text": ""}
{"id": "407269", "revid": "25871", "url": "https://gl.wikipedia.org/wiki?curid=407269", "title": "Sof\u00eda Casta\u00f1\u00f3n", "text": "Sof\u00eda Fern\u00e1ndez Casta\u00f1\u00f3n, co\u00f1ecida como Sof\u00eda Casta\u00f1\u00f3n, nada en\u00a0Xix\u00f3n\u00a0o\u00a01 de novembro de 1983,\u00a0\u00e9 unha poeta, escritora, realizadora audiovisual e pol\u00edtica asturiana.\u00a0Traballou en prensa escrita, televisi\u00f3n e radio e recibiu varios premios de poes\u00eda. Dende xaneiro de 2016 \u00e9 deputada de Podemos por Asturias na XI e XII Lexislaturas do Congreso, \u00e9 voceira da Comisi\u00f3n de Igualdade e da Subcomisi\u00f3n de Pacto de Estado en materia de Violencia de X\u00e9nero. O 18 de febreiro de 2017, foi elixida secretaria de Feminismos Interseccional e LGBTI da Executiva de Podemos. Dende febreiro de 2017 \u00e9 membro do Consello Estatal de Podemos.\nTraxectoria.\nUn dos seus av\u00f3s era capataz de minas e a s\u00faa familia procede da Conca del Caudal. Filla da escritora asturiana Laura Casta\u00f1\u00f3n, medrou rodeada de libros. Cursou estudos de Filolox\u00eda Hisp\u00e1nica na Universidade de Oviedo e compaxina a s\u00faa actividade po\u00e9tica pola que recibiu varios premios co seu traballo xornal\u00edstico e con talleres de escritura creativa. Ten publicados varios libros de poes\u00eda en castel\u00e1n e asturiano, polos que recibiu premios como o Asturias Joven en 2006, o Pablo Garc\u00eda Baena de Poes\u00eda Joven en 2007 ou o Nen\u00e9 Losada Rico en 2009.\nDe 2009-2010 foi bolseira de creaci\u00f3n do Concello de Madrid na Residencia de Estudantes e foi unha dos poetas Voz + Nova 2010 da Casa Acesa."}
{"id": "407270", "revid": "23204", "url": "https://gl.wikipedia.org/wiki?curid=407270", "title": "Sof\u00eda Fern\u00e1ndez Casta\u00f1\u00f3n", "text": ""}
{"id": "407271", "revid": "23204", "url": "https://gl.wikipedia.org/wiki?curid=407271", "title": "Carmen Polo", "text": "Mar\u00eda del Carmen Polo y Mart\u00ednez-Vald\u00e9s, nada en\u00a0Oviedo\u00a0o\u00a011 de xu\u00f1o de 1900 e finada en\u00a0Madrid\u00a0o\u00a06 de febreiro de 1988, m\u00e1is co\u00f1ecida como Carmen Polo de Franco, foi a esposa de Francisco Franco, militar e ditador espa\u00f1ol que gobernou\u00a0Espa\u00f1a dende 1939 at\u00e9 1975.\nTraxectoria.\nPrimeiros anos.\nCarmen Polo naceu o 11 de xu\u00f1o de 1900, no seo dunha acomodada familia de Oviedo. Os seus pais foron Felipe Polo y Fl\u00f3rez (1860-1926), avogado natural de Palencia, con propiedades considerables e ascendencia carlista, e Ramona Mart\u00ednez-Vald\u00e9s y Mart\u00ednez-Vald\u00e9s (1870-1914), pertencente a unha ilustre familia de San Cucao, parroquia do concello asturiano de Llanera. A s\u00faa nai faleceu o 8 de febreiro de 1914 cando Carmen contaba tan s\u00f3 trece anos de idade. Dende ent\u00f3n, e xunto \u00f3s seus tres irm\u00e1ns Felipe (1897-1979), Isabel (1902-1993) e Ramona \"Zita\" (1907-1993), pasou \u00f3 coidado da s\u00faa t\u00eda, Isabel Polo y Fl\u00f3rez, muller do avogado Luis Vereterra Estrada, a cal se asegurou da educaci\u00f3n dos nenos: primeiro estudaron nas Ursulinas e logo nun colexio das Salesianas. En casa ti\u00f1an unha institutriz francesa, Madame Claverie.\nNoivado con Franco.\nCarmen co\u00f1eceu a Francisco Franco en Tarna, pouco despois de que o trasladasen \u00e1 gornici\u00f3n de Oviedo, na primavera de 1917. A familia Polo y Mart\u00ednez-Vald\u00e9s non v\u00eda con bos ollos o noivado da s\u00faa primox\u00e9nita con Franco, a quen consideraban \u00abpouca cousa\u00bb para a s\u00faa filla, e prefer\u00edan casala no seo da aristocracia ovetense.\nO seu pai chegou a pronunciarse cualificando o noivo de pobre aventureiro en busca dunha boa dote e nunha frase que circulou entre as altas esferas de Oviedo, Felipe Polo sinalou que \"permitir casar \u00e1 s\u00faa filla cun comandante africanista era como permitir que o fixese cun toureiro\". Por\u00e9n, Carmen conseguiu lograr o consentimento definitivo do seu pai e a s\u00faa t\u00eda, despois de dous anos. O noivado, marcado pola guerra do Rif, non foi doado e a voda adiouse en varias ocasi\u00f3ns.\nCando morre o xeneral Valenzuela, sucesor de Jos\u00e9 Mill\u00e1n-Astray \u00e1 fronte da Lexi\u00f3n, ofr\u00e9cenlle a Franco a xefatura e o ascenso a tenente coronel.\u00a0A voda celebrouse o 23 de outubro de 1923, na igrexa de San Juan el Real, en Oviedo. Foi padri\u00f1o o rei Afonso XIII, representado polo xeneral Antonio Losada, gobernador militar de Asturias. A madri\u00f1a foi unha t\u00eda da noiva: Pilar Mart\u00ednez-Vald\u00e9s, vi\u00fava de \u00c1vila, relegando \u00e1 nai do noivo (o pai non asistiu).\nCarmen Polo deu a luz \u00e1 s\u00faa \u00fanica filla, Mar\u00eda del Carmen, o 14 de setembro de 1926, \u00e1 que se deu o alcume de \"Nenuca\". Foi bautizada na igrexa de San Juan el Real de Oviedo, onde contraeran matrimonio os seus pais.\nGuerra civil.\nEn xullo de 1936, \u00f3 estalar a guerra civil, Carmen e a s\u00faa filla partiron cara a Francia, baixo nomes supostos, pois os pais tem\u00edan que \"Nenuca\" puidese ser secuestrada. Foron trasladadas polo contraalmirante Fernando Bal\u00e9n, futuro director do Instituto Hidrogr\u00e1fico de C\u00e1diz. Al\u00ed esper\u00e1baas o comandante Antonio Barroso, quen as trasladou a Baiona, onde se refuxiaron na casa da s\u00faa antiga institutriz, Claverie. A finais de setembro de 1936, Franco enviou a buscalas co seu curm\u00e1n, Salgado-Araujo. Cando Franco sobe \u00f3 poder, Carmen Polo conv\u00e9rtese en\u00a0primeira dama."}
{"id": "407272", "revid": "23204", "url": "https://gl.wikipedia.org/wiki?curid=407272", "title": "Mar\u00eda del Carmen Polo y Mart\u00ednez-Vald\u00e9s", "text": ""}
{"id": "407273", "revid": "23204", "url": "https://gl.wikipedia.org/wiki?curid=407273", "title": "Carmen Polo de Franco", "text": ""}
{"id": "407291", "revid": "72012", "url": "https://gl.wikipedia.org/wiki?curid=407291", "title": "Enfermidade rara", "text": ""}
{"id": "407293", "revid": "98629", "url": "https://gl.wikipedia.org/wiki?curid=407293", "title": "Tratamento", "text": "O termo tratamento, ademais de referirse \u00e1 \"maneira de tratar algo ou a algu\u00e9n\" ou ao \"t\u00edtulo de cortes\u00eda que se d\u00e1 a algu\u00e9n en funci\u00f3n do seu cargo, autoridade etc., e, en xeral, modo de dirixirse a unha persoa\", noutros \u00e1mbitos fai referencia \u00e1 forma aos medios que se utilizan para chegar \u00e1 esencia de algo, ben porque esta non se co\u00f1eza ou porque se encontra alterada por outros de medios de calquera clase. cuxa finalidade \u00e9 a curaci\u00f3n ou o alivio das enfermidades ou os s\u00edntomas delas."}
{"id": "407366", "revid": "89787", "url": "https://gl.wikipedia.org/wiki?curid=407366", "title": "Lito Vila Baleato", "text": "Lito (Manuel) Vila Baleato, nado en Alema\u00f1a o 30 de xaneiro de 1978, \u00e9 un profesor e escritor galego.\nTraxectoria.\nFillo de emigrantes galegos, medrou no barrio de San Pedro de Santiago de Compostela, cidade na cal estudou Filolox\u00eda Alem\u00e1 e Hisp\u00e1nica na USC. Despois de rematar os seus estudos con estancias grazas a bolsas Erasmus na Universit\u00e4t Paderborn e na University of Manchester, volveu emigrar a Alema\u00f1a, onde impartiu clases varios cursos na mesma universidade na que fora estudante de intercambio, antes de pasar ao ensino secundario, onde exerce actualmente o seu labor docente.\nEn Alema\u00f1a ten publicado numeroso material did\u00e1ctico, varios libros de texto de Espa\u00f1ol como Lingua Estranxeira (\"Encuentros, A tope, Ap\u00fantate\") para educaci\u00f3n secundaria e diferentes lecturas graduadas para escolares, as\u00ed como p\u00fablico xuvenil e adulto nas editoriais Cornelsen Verlag e Editorial Pons.\nEscribe o blog \"La generaci\u00f3n de la burbuja\" en \"El Correo Gallego\" para describir a s\u00faa visi\u00f3n de feitos actuais dende a s\u00faa perspectiva como emigrante en Alema\u00f1a.\nEn 2018 apareceu a s\u00faa primeira novela en lingua galega \"Campus Morte\".\n\"Campus Morte\" foi a obra ga\u00f1adora do XV Premio Frei Mart\u00edn Sarmiento na categor\u00eda de bacharelato e adultos."}
{"id": "407396", "revid": "98629", "url": "https://gl.wikipedia.org/wiki?curid=407396", "title": "Terapia", "text": "En medicina, terapia, ou tratamento, \u00e9 o conxunto de medios de calquera clase (hixi\u00e9nicos, farmacol\u00f3xicos, cir\u00farxicos ou f\u00edsicos) cuxa finalidade \u00e9 a curaci\u00f3n ou o alivio (paliaci\u00f3n) das enfermidades ou os s\u00edntomas delas.\nNon se debe confundir con terap\u00e9utica, que \u00e9 a rama das ciencias da sa\u00fade que se ocupa dos medios empregados e a s\u00faa forma de aplicalos no tratamento das enfermidades.\nEtimolox\u00eda.\nO termo \"terapia\" \u00e9 a adaptaci\u00f3n galega do lat\u00edn cient\u00edfico \"therapia\", voz introducida en 1846, que procede do grego antigo \u03b8\u03b5\u03c1\u03b1\u03c0\u03b5\u03af\u03b1 \"therape\u00eda\", \"servizo\", \"coidado do corpo\", \"tratamento m\u00e9dico\"."}
{"id": "407398", "revid": "89787", "url": "https://gl.wikipedia.org/wiki?curid=407398", "title": "Citometr\u00eda de fluxo", "text": "En biotecnolox\u00eda, a citometr\u00eda de fluxo \u00e9 unha tecnolox\u00eda biof\u00edsica baseada na impedancia el\u00e9ctrica e no l\u00e1ser empregada para a contaxe de c\u00e9lulas, selecci\u00f3n de c\u00e9lulas, detecci\u00f3n de biomarcadores e enxe\u00f1ar\u00eda de prote\u00ednas, na que se suspenden as c\u00e9lulas nunha corrente dun flu\u00eddo e fanse pasar por un aparello electr\u00f3nico de detecci\u00f3n. Un cit\u00f3metro de fluxo permite a an\u00e1lise multiparam\u00e9trica simult\u00e1nea das caracter\u00edsticas f\u00edsicas ou qu\u00edmicas de ata miles de part\u00edculas (c\u00e9lulas, prote\u00ednas...) por segundo.\nA citometr\u00eda de fluxo util\u00edzase rutineiramente no diagn\u00f3stico de trastornos da sa\u00fade, especialmente cancros hematol\u00f3xicos, pero ten moitas outras aplicaci\u00f3ns en investigaci\u00f3n b\u00e1sica, pr\u00e1ctica cl\u00ednica e probas cl\u00ednicas. Unha variante com\u00fan desta t\u00e9cnica implica ligar a capacidade anal\u00edtica do cit\u00f3metro de fluxo a un aparello para escoller as part\u00edculas, para as\u00ed separalas fisicamente e, por tanto, purificar as part\u00edculas de interese base\u00e1ndose nas s\u00faas propiedades \u00f3pticas. Tales procesos denom\u00ednanse selecci\u00f3n ou clasificaci\u00f3n de c\u00e9lulas, e o instrumento adoita denominarse \"selector de c\u00e9lulas\".\nHistoria.\nO primeiro aparello de citometr\u00eda de fluxo baseado na impedancia, que usaba o principio de Coulter, foi patentado nos Estados Unidos en 1953 por Wallace H. Coulter. Mack Fulwyler foi o inventor do predecesor dos cit\u00f3metros de fluxo de hoxe en d\u00eda, especialmente o selector de c\u00e9lulas. Fulwyler desenvolveu isto en 1965 coa s\u00faa publicaci\u00f3n na revista \"Science\". O primeiro cit\u00f3metro de fluxo baseado en fluorescencia (ICP 11) foi desenvolvido en 1968 por Wolfgang G\u00f6hde na Universidade de M\u00fcnster, patentado ese mefsmo ano e comezado a comercializar en 1968/69 polo desenvolvedor alem\u00e1n e fabricante Partec a trav\u00e9s de Phywe AG en G\u00f6ttingen. Nesa \u00e9poca, os m\u00e9todos de absorci\u00f3n eran a\u00ednda os preferidos por outros cient\u00edficos en vez dos m\u00e9todos de fluorescencia. Pouco despois, desenvolv\u00e9ronse instrumentos para a citometr\u00eda de fluxo, inclu\u00edndo o citofluor\u00f3grafo (1971) de Bio/Physics Systems Inc. (posteriormente chamada Ortho Diagnostics), o PAS 8000 (1973) de Partec, o primeiro FACS (\"fluorescence-activated cell sorting\" ou selector de c\u00e9lulas activado por fluorescencia) de Becton Dickinson (1974), o ICP 22 (1975) de Partec/Phywe e o Epics de Coulter (1977/78). O primeiro cit\u00f3metro de fluxo de impedancia de alta frecuencia sen necesidade de etiquetaxe baseado nun \"lab-on-chip\" microflu\u00eddico patentado, Ampha Z30, foi introducido por Amphasys (2012).\nNome.\nO nome orixinal da tecnolox\u00eda de fluxo baseada na fluorescencia foi \"citofotometr\u00eda de pulsos\" (en alem\u00e1n: \"Impulszytophotometrie\"), segundo a primeira patente dunha aplicaci\u00f3n da citometr\u00eda de fluxo baseada na fluorescencia. Na 5\u00aa Conferencia da Fundaci\u00f3n de Enxe\u00f1ar\u00eda Americana sobre Citolox\u00eda Automatizada celebrada en Pensacola (Florida) en 1976 , oito anos despois da introduci\u00f3n do primeiro citometro de fluxo baseado en fluorescencia (1968), acordouse usar comunmente o nome \"citometr\u00eda de fluxo\", un termo que rapidamente se fixo popular entre os cient\u00edficos.\nPrincipios.\nUn raio de luz monocrom\u00e1tico, usualmente de luz l\u00e1ser, \u00e9 dirixido cara a un fin\u00edsimo chorro de l\u00edquido enfocado hidrodinamicamente. Col\u00f3canse unha serie de detectores no punto no que o chorro de l\u00edquido atravesa o raio de luz. Un col\u00f3case en li\u00f1a co raio de luz (a este detector ch\u00e1maselle FSC, por \"Forward Scatter\" ou detector de dispersi\u00f3n frontal), e varios angularmente \u00e1 traxectoria do raio (a estes ch\u00e1maselles SSC, por \"Side Scatter\", ou detectores de dispersi\u00f3n lateral); ademais dun ou m\u00e1is detectores de fluorescencia. Cada unha das part\u00edculas suspendidas cun tama\u00f1o de entre 0,2 a 0,150 micr\u00f3metros que atravesan o raio de luz e disp\u00e9rsano, e as substancias qu\u00edmicas fluorescentes que se encontran dentro ou adheridas \u00e1s part\u00edculas son excitadas ata emitir luz dunha lonxitude de onda maior que a da fonte de luz. Esta combinaci\u00f3n de luz dispersada e fluorescencia \u00e9 recollida polos detectores, e por medio dunha an\u00e1lise da flutuaci\u00f3n da intensidade luminosa recollida por cada detector, \u00e9 posible derivar varios tipos de informaci\u00f3n sobre a estrutura f\u00edsica e qu\u00edmica de cada part\u00edcula individual.\nO detector frontal ou FSC d\u00e1 informaci\u00f3n sobre o volume da part\u00edcula, mentres que os detectores laterais ou SSC dan informaci\u00f3n sobre a complexidade interna da mesma (por exemplo a forma do n\u00facleo celular, a cantidade e tipo de gr\u00e1nulos citoplasm\u00e1ticos ou a rugosidade da membrana plasm\u00e1tica). Isto d\u00e9bese a que os compo\u00f1entes internos das c\u00e9lulas dispersan a luz. Alg\u00fans dos cit\u00f3metros de fluxo presentes no mercado eliminaron a necesidade dun detector de fluorescencia e utilizan s\u00f3 a informaci\u00f3n de luz dispersada para as medici\u00f3ns. Outros cit\u00f3metros de fluxo poden xerar gr\u00e1ficos dos datos obtidos da fluorescencia das c\u00e9lulas, luz dispersada e luz transmitida.\nCit\u00f3metros de fluxo.\nOs modernos cit\u00f3metros de fluxo poden analizar moitos miles de part\u00edculas por segundo, en \"tempo real,\" e, se \u00e9 configurado como selector de c\u00e9lulas, pode separar activamente e illar part\u00edculas a taxas similares coas propiedades \u00f3pticas especificadas. Un cit\u00f3metro de fluxo \u00e9 similar a un microscopio, \nexcepto en que en vez de producir unha imaxe da c\u00e9lula, o cit\u00f3metro de fluxo ofrece unha cuantificaci\u00f3n automatizada a grande escala e de alto rendemento dos par\u00e1metros \u00f3pticos especificados e c\u00e9lula por c\u00e9lula. Para analizar tecidos s\u00f3lidos, debe prepararse primeiro unha suspensi\u00f3n de c\u00e9lulas sinxelas.\nUn cit\u00f3metro de fluxo ten cinco compo\u00f1entes principais: unha cela de fluxo, un sistema de medici\u00f3n, un detector, un sistema de amplificaci\u00f3n e un computador para a an\u00e1lise de sinais. A c\u00e9lula de fluxo ten unha corrente de l\u00edquido (flu\u00eddo envolvente), que transporta e ali\u00f1a as c\u00e9lulas para que pasen en fila unha por unha a trav\u00e9s do raios de luz para seren detectadas. O sistema de medici\u00f3n xeralmente usa medidas de impedancia (ou condutividade) e sistemas \u00f3pticos, como l\u00e1mpadas (de mercurio ou xenon); l\u00e1seres arrefriados con auga de alta potencia (de argon, cripton, l\u00e1ser de tinguidura); l\u00e1seres arrefriados con aire de baixa potencia (argon (488\u00a0nm), vermello-HeNe (633\u00a0nm), verde-HeNe, HeCd (UV)); l\u00e1seres de d\u00edodo (azul, verde, vermello, violeta) que orixinan sinais de luz. O detector e o sistema de conversi\u00f3n anal\u00f3xica a dixital (ADC) converten as medici\u00f3ns anal\u00f3xicas de luz dispersada fontalmente (FSC, do ingl\u00e9s \"forward-scattered ligth\") e a luz dispersada lateralmente (SSC, do ingl\u00e9s \"side-scattered light\") as\u00ed como os sinais de fluorescencia espec\u00edficos de tinguidura en sinais dixitais, que poden ser procesados por un computador. O sistema de amplificaci\u00f3n pode ser linear ou logar\u00edtmico.\nO proceso de recollida de datos a partir de mostras usando o cit\u00f3metro de fluxo denom\u00ednase 'adquisici\u00f3n'. A adquisici\u00f3n real\u00edzase por medio dun computador conectado fisicamente ao cit\u00f3metro de fluxo, e o software que manexa a interface dixital co cit\u00f3metro. O software pode axustar par\u00e1metros (por exemplo, voltaxe, compensaci\u00f3n) para que se poida examinar a mostra, e tam\u00e9n axuda a mostrar informaci\u00f3n da mostra inicial mentres adquire os datos da mostra para asegurar que os par\u00e1metros se establecen correctamente. Os primeiros cit\u00f3metros de fluxo eran, en xeral, aparellos experimentais, pero os avancces tecnol\u00f3xicos permiten amplas aplicaci\u00f3ns para o seu uso en diversas tarefas de investigaci\u00f3n ou cl\u00ednicas. Debido a estes desenvolvementos, desenvolveuse un considerable mercado de instrumentos, software de an\u00e1lise,e de reactivos usados para a adquisici\u00f3n, como os anticorpos etiquetados fluorescentemente.\nOs instrumentos modernos xeralmente te\u00f1en m\u00faltiples l\u00e1seres e detectores de fluorescencia. O instrumento comercial con m\u00e1is l\u00e1seres e detectores ten dez l\u00e1seres e 30 detectores de fluorescencia. Incrementar o n\u00famero de l\u00e1seres e detectores permite a etiquetaxe de moitos anticorpos, e pode identificar m\u00e1is precisamente unha poboaci\u00f3n diana polos seus marcadores fenot\u00edpicos. Certos instrumentos poden incluso tomar imaxes dixitais de c\u00e9lulas individuais, o que posibilita a an\u00e1lise da localizaci\u00f3n do sinal fluorescente dentro ou na superficie das c\u00e9lulas.\nAn\u00e1lise de datos.\nCompensaci\u00f3n.\nOs fluorocromos te\u00f1en un amplo espectro de fluorescencia. Cando se usa m\u00e1is dun fluorocromo, poden producirse solapamentos entre os espectros dos fluorocromos. Esta situaci\u00f3n denom\u00ednase solapamento de espectro e debe ser evitada. Por exemplo, no espectro de emisi\u00f3n de FITC (fluoresce\u00edna isotiocianato) e PE (R-ficoeritrina) a luz emitida pola fluoresce\u00edna sol\u00e1pase na mesma lonxitude de onda a medida que pasa a trav\u00e9s do filtro usado para PE. Este solapamento espectral \u00e9 corrixido eliminando unha parte do sinal da FITC do sinal da PE ou viceversa. Este proceso denom\u00ednase compensaci\u00f3n de cor, que calcula un fluorocromo como unha porcentaxe para medilo.\n\"A compensaci\u00f3n \u00e9 o proceso matem\u00e1tico polo cal corriximos os datos de fluxo citom\u00e9trico multipar\u00e1metros para o solapamento espectral. Este solapamento, ou \"\u201cspillover\"\" (\"excedente, rebordamento\u201d), \u00e9 resultado do uso de tinguiduras fluorescentes que son medibles en m\u00e1is dun detector; este \"spillover\" est\u00e1 correlacionado por unha constante co\u00f1ecida como coeficiente de \"spillover\". O proceso de compensaci\u00f3n \u00e9 unha aplicaci\u00f3n simple da \u00e1lxebra linear, co obxectivo de corrixir os \"spillovers\" de todas as tinguiduras nos detectores, tal que no resultado os datos est\u00e1n efectivamente normalizados para que cada par\u00e1metro conte\u00f1a informaci\u00f3n dunha soa tinguidura. En xeral, a nosa capacidade de procesar datos \u00e9 m\u00e1is efectiva cando a visualizaci\u00f3n de datos se presenta sen correlaci\u00f3ns innecesarias\".\nEn xeral, cando se mostran os gr\u00e1ficos dun ou m\u00e1is par\u00e1metros \u00e9 para mostrar que os outros par\u00e1metros non contrib\u00faen \u00e1 distribuci\u00f3n presentada. Ata agora non se descubriu ningunha ferramenta para mostrar eficientemente par\u00e1metros multidimensionais. A compensaci\u00f3n \u00e9 moi importante para ver a distinci\u00f3n entre c\u00e9lulas.\nGating.\nOs datos xerados polos cit\u00f3metros de fluxo poden ser representados graficamente nunha soa dimensi\u00f3n, producindo un histograma, ou en gr\u00e1ficos de puntos (\"dot plots\") en d\u00faas dimensi\u00f3ns ou mesmo en tres dimensi\u00f3ns. As rexi\u00f3ns destes gr\u00e1ficos poden ser separadas secuencialmente base\u00e1ndose na intensidade da fluorescencia, ao crear unha serie de extracci\u00f3ns, denominadas \"gates\" (portais). Hai protocolos de gating espec\u00edficos para o diagn\u00f3stico e prop\u00f3sitos cl\u00ednicos, especialmente en hematolox\u00eda. As c\u00e9lulas separadas individuais son a mi\u00fado distingidas dos dobretes de c\u00e9lulas ou agregados maiores polo seu \"tempo de voo\" (chamado tam\u00e9n \"ancho de pulso\") por medio dun raio l\u00e1ser estreitamente enfocado.\nOs gr\u00e1ficos ou plots est\u00e1n a mi\u00fado feitos a escalas logar\u00edtmicas. Como o espectro de emisi\u00f3n de diferentes tinguiduras fluorescentes se solapa, os sinais nos detectores te\u00f1en que ser compensados electronicamente e computacionalmente. Os datos acumulados usando o cit\u00f3metro de fluxo poden ser analizados usando software, por exemplo: JMP, WinMDI, Flowing Software, e o baseado nunha web Cytobank (todos programas gratu\u00edtos ou freeware), Cellcion, FCS Express, FlowJo, FACSDiva, CytoPaint (tam\u00e9n chamado Paint-A-Gate), VenturiOne, CellQuest Pro, Infinicyt ou Cytospec. Unha vez que se recollen os datos, non hai necesidade de permanecer conectados ao cit\u00f3metro de fluxo e a an\u00e1lise \u00e9 realizada a maior parte das veces nun computador separado. Isto \u00e9 especialmente necesario en instalaci\u00f3ns centrais onde o uso destas m\u00e1quinas ten unha alta demanda.\nAn\u00e1lise computacional.\nRecentes progresos sobre a identificaci\u00f3n de poboaci\u00f3ns automatizadas usando m\u00e9todos computacionais ofrec\u00e9ronse como alternativa \u00e1s estratexias de gating tradicionais. Os sistemas de identificaci\u00f3n automatizados poder\u00edan potencialmente axudar a descubrir poboaci\u00f3ns raras ou ocultas. Entre os m\u00e9todos automatizados representativos est\u00e1n FLOCK en Immunology Database e Analysis Portal (ImmPort), SamSPECTRAL e flowClust en Bioconductor e FLAME en GenePattern. T-Distributed Stochastic Neighbor Embedding (tSNE) \u00e9 un algoritmo dese\u00f1ado para realizar a reduci\u00f3n de dimensionalidade, para permitir a visualizaci\u00f3n de datos multidimensionais complexos nun \"mapa\" bidimensional. Diversos esforzos colaborativos deron como resultado un proxecto aberto chamado FlowCAP (Flow Cytometry: Critical Assessment of Population Identification Methods,) para proporcionar un modo obxectivo de comparar os m\u00e9todos de agrupamento para avaliar os datos de citometr\u00eda de fluxo, e tam\u00e9n para establecer unha gu\u00eda sobre o uso apropiado e a aplicaci\u00f3n deses m\u00e9todos.\nSelecci\u00f3n de c\u00e9lulas activada por fluorescencia.\nA selecci\u00f3n de c\u00e9lulas activada por fluorescencia (\"Fluorescence-activated cell sorting\", FACS) \u00e9 un tipo especializado de citometr\u00eda de fluxo. Proporciona un m\u00e9todo para a selecci\u00f3n dunha mestura heterox\u00e9nea de c\u00e9lulas biol\u00f3xicas en dous ou m\u00e1is contedores, unha c\u00e9lula de cada vez, baseada nas caracter\u00edsticas da dispersi\u00f3n da luz espec\u00edfica e fluorescencia de cada c\u00e9lula. \u00c9 un instrumento cient\u00edfico \u00fatil que proporciona rexistros cuantitativos, obxectivos e r\u00e1pidos de sinais fluorescentes de c\u00e9lulas individuais as\u00ed como a separaci\u00f3n f\u00edsica de c\u00e9lulas de particular interese. A t\u00e9cnica foi ampliada por Len Herzenberg, que foi quen acu\u00f1ou o termo FACS. Herzenberg recibiu o Premio Quioto en 2006 polo seus traballos pioneiros en citometr\u00eda de fluxo.\nNo cit\u00f3metro a suspensi\u00f3n de c\u00e9lulas despr\u00e1zase no centro dunha estreita corrente de l\u00edquido que fl\u00fae rapidamente. O fluxo disponse de maneira que haxa unha gran separaci\u00f3n entre as c\u00e9lulas en relaci\u00f3n co seu di\u00e1metro. Un mecanismo de vibraci\u00f3n causa que a corrente que leva as c\u00e9lulas rompa en gotas individuais. O sistema ax\u00fastase para que haxa unha baixa probabilidade de haber m\u00e1is dunha c\u00e9lula por gota. Xusto antes de que a corrente se separe en goti\u00f1as, o fluxo pasa a trav\u00e9s dunha estaci\u00f3n de medida da fluorescencia, onde se mide o car\u00e1cter fluorescente de cada c\u00e9lula de interese. Un anel que carga electricamente sit\u00faase xusto no punto onde a corrente rompe en goti\u00f1as. Unha carga el\u00e9ctrica \u00e9 situada no anel inmediatamente antes de que se mida a intensidade da fluorescencia, e a carga oposta \u00e9 atrapadada pola gota a medida que se separa da corrente. As gotas cargadas caen pasando por un sistema de deflexi\u00f3n electrost\u00e1tica que desv\u00eda as gotas a contedores base\u00e1ndose na s\u00faa carga. Nalg\u00fans sistemas, a carga apl\u00edcase directamente \u00e1 corrente, e a gota que se separa ret\u00e9n unha carga do mesmo signo que a corente. A corrente volve despois ao estado neutro despois de que a gota se desprende.\nO acr\u00f3nimo FACS \u00e9 unha marca e propiedade de Becton, Dickinson and Company.\nEtiquetas.\nEtiquetas fluorescentes.\nPode utilizarse unha ampla variedade de fluor\u00f3foros como etiquetas fluorescentes para a citometr\u00eda de fluxo. Os fluor\u00f3foros, ou simplemente \"fl\u00faores\", \u00fanense normalmente a un anticorpo que reco\u00f1ece unha caracter\u00edstica da diana na c\u00e9lula; poden estar tam\u00e9n ligados a unha entidade qu\u00edmica con afinidade pola membrana plasm\u00e1tica ou outra estrutura celular. Cada fluor\u00f3foro ten un pico de excitaci\u00f3n e lonxitude de onda de emisi\u00f3n caracter\u00edsticos, e os espectros de emisi\u00f3n a mi\u00fado sol\u00e1panse. En consecuencia, a combinaci\u00f3n de etiquetas que se poden usar depende da lonxitude de onda da(s) l\u00e1mpada(s) ou l\u00e1ser(es) usados para excitar os fluorocromos e dos detectores dispo\u00f1ibles. O n\u00famero m\u00e1ximo de etiquetas fluorescentes distinguibles crese que \u00e9 17 ou 18, e este nivel de complexidade necesita unha optimizaci\u00f3n laboriosa para limitar os artefactos que se poden producir, as\u00ed como uns complexos algoritmos de deconvoluci\u00f3n para separar o solapamento dos espectros. A citometr\u00eda de fluxo usa a fluorescencia como unha ferramenta cuantitativa; a m\u00e1xima sensibilidade da citometr\u00eda de fluxo non \u00e9 igualada por outras plataformas de detecci\u00f3n de fluorescencia como a microscop\u00eda confocal. A sensibilidade \u00e1 fluorescencia absoluta \u00e9 xeralmente menor na microscop\u00eda confocal porque os sinais f\u00f3ra de foco son rexeitados polo sistema \u00f3ptico confocal e porque a imaxe \u00e9 acumulada en serie a partir das medici\u00f3ns individuais en cada localizaci\u00f3n a trav\u00e9s da c\u00e9lula, o que reduce a cantidade de tempo necesario para recoller o sinal.\nPuntos cu\u00e1nticos.\n\u00c1s veces util\u00edzanse os puntos cu\u00e1nticos en lugar dos tradicionais fluor\u00f3foros debido aos seus picos de emisi\u00f3n m\u00e1is estreitos.\nMarcaxe isot\u00f3pica.\nA citometr\u00eda de masas supera o l\u00edmite de etiquetaxe fluorescente ao utilizar is\u00f3topos de lant\u00e1nidos unidos aos anticorpos. Este m\u00e9todo poder\u00eda teoricamente permitir o uso de 40 a 60 etiquetas distinguibles e a s\u00faa eficacia foi demostrada para 30 etiquetas. A citometr\u00eda de masas \u00e9 fundamentalmente diferente da citometr\u00eda de fluxo: as c\u00e9lulas son introducidas nun plasma, ionizadas e os is\u00f3topos asociados son cuantificados por medio da chamada espectrometr\u00eda de masas de tempo de voo. A\u00ednda que este m\u00e9todo permite o uso dun gran n\u00famero de etiquetas, actualmente ten unha menor capacidade de rendemento que a citometr\u00eda de fluxo. Tam\u00e9n destr\u00fae as c\u00e9lulas analizadas, polo que non \u00e9 posible a s\u00faa recuperaci\u00f3n por selecci\u00f3n.\nMatriz de boli\u00f1as citom\u00e9trica.\nAdemais da capacidade de etiquetar e identificar c\u00e9lulas individuais por medio de anticorpos fluorescentes, poden medirse tam\u00e9n os produtos celulares como citocinas, prote\u00ednas e outros factores. Similar aos ensaios en s\u00e1ndwich de ELISA, os ensaios de matrices de boli\u00f1as citom\u00e9tricas (CBA) usan m\u00faltiples poboaci\u00f3ns de boli\u00f1as ou doas normalmente diferenciadas en tama\u00f1o e diferentes niveis de intensidade de fluorescencia para distinguir m\u00faltiples analitos nun s\u00f3 ensaio. A cantidade do analito capturada det\u00e9ctase por medio de anticorpos biotinilados contra un ep\u00edtopo secundario da prote\u00edna, seguido dun tratamento con estreptavidina-R-ficoeritrina. A intensidade de fluorescencia da R-ficoeritrina nas boli\u00f1as cuantif\u00edcase nun cit\u00f3metro de fluxo equipado cunha fonte de excitaci\u00f3n de 488\u00a0nm. As concentraci\u00f3ns dunha prote\u00edna de interese nas mostras poden obterse comparando os sinais fluorescentes con aqueles dunha curva est\u00e1ndar xerada a partir dunha diluci\u00f3n en serie dunha concentraci\u00f3n co\u00f1ecida do analito. Tam\u00e9n se adoita denominar matriz de boli\u00f1as de citocinas (CBA).\nCitometr\u00eda de fluxo de impedancia.\nOs sistemas de an\u00e1lise de c\u00e9lulas separadas baseadas na impedancia son xeralmente co\u00f1ecidos como contadores Coulter. Representan un m\u00e9todo ben establecido para contar e distinguir por tama\u00f1o virtualmente calquera tipo de c\u00e9lula ou part\u00edcula. Recentemente a tecnolox\u00eda sen etiquetas foi mellorada co uso dunha estratexia baseada nun \"lab-on-a-chip\" e pola aplicaci\u00f3n de corrente alterna de alta frecuencia no rango da frecuencia de radio (de 100\u00a0kHz a 30\u00a0MHz) en vez da corrente continua est\u00e1tica ou os campos de corrente alterna de baixa frecuencia. Esta tecnolox\u00eda patentada permite unha an\u00e1lise de c\u00e9lulas altamente precisa e proporciona informaci\u00f3n adicional como a capacitancia de membrana e a s\u00faa viabilidade. O tama\u00f1o relativamente pequeno e a robustez dos aparellos permiten o uso no lugar en estudos de campo con bater\u00edas.\nPar\u00e1metros medibles.\nSon moitos os par\u00e1metros que se poden medir ou estudar utilizando a citometr\u00eda de fluxo. Velaqu\u00ed unha lista:\nAplicaci\u00f3ns.\nEsta tecnolox\u00eda ten aplicaci\u00f3ns en numerosos campos, como a biolox\u00eda molecular, patolox\u00eda, inmunolox\u00eda, biolox\u00eda das plantas e biolox\u00eda mari\u00f1a. Ten unha ampla aplicaci\u00f3n en medicina, especialmente en transplantes, hematolox\u00eda, inmunolox\u00eda de tumores e quimioterapia, diagn\u00f3stico prenatal, xen\u00e9tica e selecci\u00f3n de esperma para a preselecci\u00f3n do sexo. Ademais, \u00e9 amplamente utilizada en investigaci\u00f3n para a detecci\u00f3n de danos no ADN, clivaxe por caspases e apoptose. En neurociencia, pode tam\u00e9n analizarse a coexpresi\u00f3n de ant\u00edxenos da superficie celular ou intracelulares. En biolox\u00eda mari\u00f1a, as propiedades autofluorescentes do plancto fotosint\u00e9tico poden ser aproveitadas pola citometr\u00eda de fluxo para caracterizar a abundancia e a estrutura da comunidade. En enxe\u00f1ar\u00eda de prote\u00ednas, a citometr\u00eda de fluxo util\u00edzase en conxunci\u00f3n coa yeast display e a bacterial display para identificar variantes de prote\u00ednas presentes na superficie das c\u00e9lulas coas propiedades desexadas."}
{"id": "407399", "revid": "865", "url": "https://gl.wikipedia.org/wiki?curid=407399", "title": "Rossiya", "text": ""}
{"id": "407400", "revid": "27155", "url": "https://gl.wikipedia.org/wiki?curid=407400", "title": "Cit\u00f3metro", "text": ""}
{"id": "407401", "revid": "23204", "url": "https://gl.wikipedia.org/wiki?curid=407401", "title": "Gran Premio da China de 2018", "text": "O Gran Premio da China de 2018 oficialmente 2018 Formula 1 Heineken Chinese Grand Prix foi unha carreira de F\u00f3rmula Un celebrada o 15 de abril de 2018 no Circu\u00edto Internacional de Xangai da China. Foi a terceira carreira da tempada de F\u00f3rmula Un 2018, e marca o d\u00e9cimo quinta vez que o Gran Premio da China disputouse como unha rolda do Campionato Mundial de F\u00f3rmula 1.\nInforme.\nPr\u00e1ctica.\nLewis Hamilton foi o m\u00e1is r\u00e1pido na primeira pr\u00e1ctica libre (FP1) e na FP2. Sebastian Vettel foi m\u00e1is r\u00e1pido na FP3. Durante a FP3, o turbo de Daniel Ricciardo fallou, requirindo unha reconstruci\u00f3n completa.\nClasificaci\u00f3n.\nO equipo de boxes de Daniel Ricciardo a\u00ednda montaba freneticamente o motor do coche Red Bull cando comezou a clasificaci\u00f3n, puido sacar o seu coche na Q1 con pouco m\u00e1is de tres minutos para o fin da sesi\u00f3n. Coa s\u00faa primeira e \u00fanica volta posible na Q1, terminou a sesi\u00f3n no posto 13\u00ba. Charles Leclerc, mentres tanto, trompeou o seu Sauber e non conseguiu pasar da Q1. Marcus Ericsson recibiu unha sanci\u00f3n de 5 postos para a carreira e 3 puntos na s\u00faa s\u00faper licenza, por ignorar as d\u00faas bandeiras amarelas que axitaban a Leclerc. Despois de cualificar no 6\u00ba posto en Bahrain, Pierre Gasly tampouco conseguiu pasar da Q1.\nFerrari pechou a primeira li\u00f1a da grella por segunda carreira consecutiva, a primeira vez desde que o equipo consegue esta faza\u00f1a. Sebastian Vettel clasificou na pole position cun tempo de 1:31.095, un novo r\u00e9cord. Mercedes pechou a segunda li\u00f1a da grella e Red Bull a terceira.\nCarreira.\nSebastian Vettel conseguiu sa\u00edr ben no inicio, pero o seu compa\u00f1eiro de equipo, Kimi R\u00e4ikk\u00f6nen, perdeu posici\u00f3ns, caendo a cuarto posto por detr\u00e1s de Bottas e Verstappen. Hamilton caeu ao quinto posto, mentres que Ricciardo mantivo o sexto lugar. Tras as primeiras paradas en boxes, Bottas logrou pasar a Vettel e posteriormente superou a Kimi R\u00e4ikk\u00f6nen, que a\u00ednda non parara, para liderar. Na volta 30, os coches Toro Rosso de Brendon Hartley e Pierre Gasly chocaron na forquita. Gasly recibiu unha penalizaci\u00f3n de 10 segundos e os restos deixados na pista resultaron na sa\u00edda do coche de seguridade. Durante o per\u00edodo do autom\u00f3bil de seguridade, os dous coches de Red Bull trocaron pneum\u00e1ticos novos na mesma volta, nun cambio dobre. Mercedes tivo a oportunidade de entrar a Hamilton, pero deixouno para preservar a posici\u00f3n na pista. Bottas mantivo o liderado da carreira no reinicio logo do autom\u00f3bil de seguridade. Max Verstappen sa\u00eduse na volta 39 mentres loitaba con Lewis Hamilton para a 3\u00aa posici\u00f3n, perdendo unha posici\u00f3n con Ricciardo. Os dous Red Bulls superaron a Hamilton e Ricciardo superou a Vettel polo 2\u00ba posto. Na Volta 43, Max Verstappen chocou con Sebastian Vettel na forquita, o que provocou que ambos pilotos sa\u00edsen da pista e Vettl perdese posici\u00f3ns, debido aos danos nos baixos. Verstappen recibiu unha sanci\u00f3n de 10 segundo polo incidente. Na volta 45, Ricciardo superou a Bottas no liderado da carreira, que mantivo ata a bandeira a cadros. Na pen\u00faltima volta, Vettel foi superado por Fernando Alonso e significou que terminar\u00eda no 8\u00ba posto."}
{"id": "407402", "revid": "89787", "url": "https://gl.wikipedia.org/wiki?curid=407402", "title": "Balneoterapia", "text": "A balneoterapia, ou balneaci\u00f3n, (do lat\u00edn \"balneum\", \"ba\u00f1o\", e terapia) \u00e9 un conxunto de terapias ou tratamentos destinados a curar enfermidades ou a conservar a sa\u00fade que habitualmente se realizan en balnearios. A\u00ednda que se considera distinta da hidroterapia (practicada normalmente en \"spas\"), hai varias coincidencias na s\u00faa pr\u00e1ctica e nos seus fundamentos. \nFormas de uso.\nA balneoterapia p\u00f3dese realizar mediante inmersi\u00f3ns en auga quente ou fr\u00eda, masaxes con auga en movemento, relaxaci\u00f3n ou estimulaci\u00f3n. As augas minerais dos balnearios adoitan seren ricas en certos minerais (sulfatos, cloruros, carbonatos, nitratos, etc. de calcio, ferro, sodio, potasio, etc.) que se poden absorber a trav\u00e9s da pel. \nEmpr\u00e9ganse tam\u00e9n a mi\u00fado arxilas medicinais, cuxa pr\u00e1ctica recibe o nome espec\u00edfico de fangoterapia, mentres que a balneoterapia que fai uso exclusivo de augas minerais recibe o nome espec\u00edfico de crenoterapia. \nEntre as enfermidades para \u00e1s que est\u00e1 destinada a balneoterapia enc\u00f3ntranse a artrite, as dermatites e outras enfermidades da pel e a fibromialxia.\nHistoria.\nA balneoterapia \u00e9 unha t\u00e9cnica que xa se utilizaba na antig\u00fcidade cl\u00e1sica por gregos e romanos (que constru\u00edron numerosas termas en todo o imperio). Hip\u00f3crates, Plat\u00f3n, Galeno e Celso xa se refer\u00edan ao ba\u00f1o para fins terap\u00e9uticas.\nDe forma semellante a como se co\u00f1ece hoxe iniciouse no s\u00e9culo XVIII, pero non foi at\u00e9 o s\u00e9culo XIX, no que os alem\u00e1ns Max Joseph Oertel (1835-1897) m\u00e9dico, e Sebastian Kneipp (1821-1897) sacerdote cat\u00f3lico e defensor do naturismo, cando tivo o seu maior auxe. Isto debeuse \u00e1s deficiencias farmacomedicinais do momento, polo que case todas as enfermidades sen tratamento espec\u00edfico se trataban cunha cura termal. O padre Kneipp foi o fundador e director das termas de Bad W\u00f6rishofen (Baviera), e dese\u00f1ou a chamada terapia de Kneipp, un conxunto de indicai\u00f3ns terap\u00e9uticas.\nBalneoterapia ou balneaci\u00f3n interna.\nDenom\u00ednase as\u00ed a un ba\u00f1o interno, consistente na inxesti\u00f3n de grandes cantidades de l\u00edquido ou mediante a administraci\u00f3n de enemas."}
{"id": "407403", "revid": "85894", "url": "https://gl.wikipedia.org/wiki?curid=407403", "title": "Antonio D\u00edaz de R\u00e1bago", "text": "Antonio D\u00edaz de R\u00e1bago Aguiar, finado na Pobra do Carami\u00f1al ao 24 de xu\u00f1o de 1898, foi un pol\u00edtico galego.\nTraxectoria.\nFillo de Joaqu\u00edn D\u00edaz de R\u00e1bago. Pertenceu ao Partido Liberal e estaba vencellado a Eugenio Montero R\u00edos. Foi elixido deputado polo distrito de Cambados nas elecci\u00f3ns de 1893 e volveu ser elixido en 1898."}
{"id": "407404", "revid": "1888", "url": "https://gl.wikipedia.org/wiki?curid=407404", "title": "Antonio D\u00edaz de R\u00e1bago y Aguiar", "text": ""}
{"id": "407405", "revid": "1888", "url": "https://gl.wikipedia.org/wiki?curid=407405", "title": "Antonio D\u00edaz de R\u00e1bago Aguiar", "text": ""}
{"id": "407406", "revid": "54334", "url": "https://gl.wikipedia.org/wiki?curid=407406", "title": "Enema", "text": " \nDenom\u00ednase enema, lavativa, ou clister, ao procedemiento terap\u00e9utico de introducir l\u00edquidos no recto ou no colon a trav\u00e9s do ano, as\u00ed como ao instrumento co que se realiza esta operaci\u00f3n.\nOs enemas poden llevarse a cabo por raz\u00f3ns m\u00e9dicas ou de hixiene, con fins diagn\u00f3sticos, ou como parte de terapias alternativas ou tradicionais, e mesmo para obter excitaci\u00f3n sexual.\nTipos de enemas.\nOs enemas m\u00e9dicos ou por hixiene \u00fasanse desde hai s\u00e9culos e son basicamente de dous tipos:\nEnema evacuante.\nOs enemas evacuantes, que xeralmente act\u00faan de inmediato (de 15 a 20 minutos como m\u00e1ximo), \u00fasanse para tratar a retenci\u00f3n fecal, a eliminaci\u00f3n de fecalomas, ou o estrinximento, como, por exemplo, nas mulleres embarazadas \u00fasanse para aliviar a molestia causada por este, que a algunhas lles produce a inxesta de suplementos nutricionais.\nEnema opaco ou de retenci\u00f3n.\nOs enemas opacos (ou de retenci\u00f3n), que requiren a retenci\u00f3n da substancia introducida durante dun m\u00ednimo de trinta minutos at\u00e9 varias horas, \u00fasanse para introducir medicamentos ou substancias radiopacas, como o sulfato de bario, e as\u00ed visualizar mediante exploraci\u00f3ns radiosc\u00f3picas ou radiogr\u00e1ficas imaxes do tracto intestinal inferior con fins diagn\u00f3sticos.\nOutros tipos.\nEnema para alimentaci\u00f3n.\nTam\u00e9n exist\u00edan enemas para a alimentaci\u00f3n por v\u00eda rectal, pero actualmente est\u00e1n en desuso.\nEnema clismaf\u00edlico.\nOs enemas clismaf\u00edlicos son enemas que se realizan como veh\u00edculo para obter excitaci\u00f3n sexual, \u00e9 dicir, que forman parte de pr\u00e1cticas sexuais, como expresi\u00f3n ou variaci\u00f3n de parafilias, sobre todo sadomasoquistas.\nSubstancias para enemas.\nOs enemas evacuantes real\u00edzanse con auga, soluci\u00f3ns salinas, soluci\u00f3ns xabonosas, emulsi\u00f3ns con aceite o con glicerina e soluci\u00f3ns hipert\u00f3nicas; existen tam\u00e9n preparados comerciais. Xeralmente todas estas substancias apl\u00edcanse \u00e1 temperatura corporal (37\u00a0\u00b0C).\nOs enemas opacos ou de retenci\u00f3n (\u00e1s veces precedidos por enemas de evacuaci\u00f3n ou limpeza) fanse con aceite de oliva (enema oleoso ou emoliente), medicamentos diversos como antihelm\u00ednticos ou laxantes e antis\u00e9pticos, sulfato de bario e l\u00edquidos con nutrientes en caso do enema alimenticio, as\u00ed como l\u00edquidos para a hidrataci\u00f3n (proct\u00f3lise).\nEn medicina alternativa \u00fasanse enemas de caf\u00e9 para afecci\u00f3ns hep\u00e1ticas polo seu efecto coler\u00e9tico (\u00e9 dicir, activador da produci\u00f3n da bile).\nContraindicaci\u00f3ns.\nXeralmente non se deben practicar enemas nos seguintes casos:"}
{"id": "407407", "revid": "72012", "url": "https://gl.wikipedia.org/wiki?curid=407407", "title": "Lavativa", "text": ""}
{"id": "407408", "revid": "72012", "url": "https://gl.wikipedia.org/wiki?curid=407408", "title": "Clister", "text": ""}
{"id": "407409", "revid": "1576", "url": "https://gl.wikipedia.org/wiki?curid=407409", "title": "Mil raias", "text": "O mil raias, tam\u00e9n chamado \"seersucker\" ou \"anarruga\", \u00e9 un tecido estampado de algod\u00f3n de orixe hind\u00fa.\nDescrici\u00f3n.\nO mil raias consiste nunha alternancia de li\u00f1as azuis lisas e de li\u00f1as brancas estampadas, que se obte\u00f1en ao aplicaren diferentes tensi\u00f3ns sobre o tear. Adoita empregarse para a confecci\u00f3n de vestidos nos cales o tecide favorece a perda de calor e a circulaci\u00f3n do aire.\nO nome mil raias fai referencia \u00e1s numerosas li\u00f1as que pos\u00fae. O seu nome en ingl\u00e9s (\"seersucker\") prov\u00e9n do persa \u00ab\"shir o shekar\"\u00bb, isto \u00e9, \u00ableite e azucre\u00bb, en relaci\u00f3n a unha probable semellanza cos devanditos alimentos, xa que un \u00e9 liso e o outro \u00e1spero.\nHistoria.\n\u00c9 orixinario da India, onde se leva nos h\u00e1bitos de cerimonia xunto coa seda ondulada, co ouro e coa prata. Foi importada a Europa cara ao 1750 e estivo de moda na corte do rei Lu\u00eds XV de Francia. Os ingleses reintrod\u00faceno no s\u00e9culo XX para fabricar a vestimenta de beiramar. Axi\u00f1a se converteu nun elemento importante no sur dos Estados Unidos e, de feito, hoxe en d\u00eda, cada segunda ou terceira cuarta feira de xu\u00f1o, os senadores ori\u00fandos do sur dos Estados Unidos celebran o \u00ab\"Seersucker Thursday\"\u00bb, e asisten \u00e1s c\u00e1maras lexislativas con roupa elaborada con este tecido."}
{"id": "407411", "revid": "23204", "url": "https://gl.wikipedia.org/wiki?curid=407411", "title": "Aigle Azur", "text": "Aigle Azur, legalmente \"Soci\u00e9t\u00e9 Aigle Azur Transports A\u00e9riens\",foi unha aeroli\u00f1a francesa coa s\u00faa sede en Tremblay-en-France, preto de Par\u00eds. Operaba voos regulares de pasaxeiros dom\u00e9sticos e servizos internacionais, principalmente cara Europa Occidental e o Norte de \u00c1frica. Tam\u00e9n operaba voos ch\u00e1rter, de carga e servizos de \"wet lease\". A s\u00faa base principal era no aeroporto de Par\u00eds-Orly.\nHistoria.\nEn abril de 1946 Sylvain Floirat creou a Aigle Azur orixinal como unha das primeiras aeroli\u00f1as totalmente privadas e independentes da posguerra en Francia. Entre 1946 e 1955 a compa\u00f1\u00eda operou unha gran frota de avi\u00f3ns Douglas DC-3.\nDurante os primeiros anos 50 Aigle Azur comezou a operar rutas de logo alcance un\u00edndo \u00e1 Francia metropolitana con \u00c1frica e a rexi\u00f3n Asia-Pac\u00edfico. O ministro franc\u00e9s de Obras P\u00fablicas e Transporte transfer\u00edu dereitos de tr\u00e1fico de Air France para estas rutas operadas polas novas aeroli\u00f1as independentes do pa\u00eds, como Aigle Azur.\nEn 1970 a compa\u00f1\u00eda foi reformada como aeroli\u00f1a rexional co nome de Lucas Aviation. A s\u00faa a sede corporativa e operacional atop\u00e1base no aeroporto de Pontoise, situado en Boissy l'Aillerie. Lucas Aviation inicialmente comerciolizouse como Lucas Air Transport e operou servizos dom\u00e9sticos regulares, inclu\u00eddo un servizo anual entre Deauville e Londres-Gatwick. Posteriormente o nome cambiou unha vez m\u00e1is cara Lucas Aigle Azur.\nEn maio de 2001 o Groupe GOFAST mercou Lucas Aigle Azur aos seus anteriores donos e recuperou o seu antigo nome, Aigle Azur. O novo dono centrou a compa\u00f1\u00eda como unha aeroli\u00f1a principal de curto e medio alcance, con servizos tanto regulares como ch\u00e1rter. Aigle Azur comezou a substitu\u00edr os seus Boeing 737 por avi\u00f3ns da familia Airbus A320.\nO 23 de outubro de 2012, o conglomerado chin\u00e9s HNA Group anunciou que completara a compra do 48% das acci\u00f3ns de Aigle Azur, convert\u00e9ndose no seu segundo maior accionista, tras Group GOFAST.\nO 16 de novembro de 2017 David Neeleman mercou o 32% das acci\u00f3ns do capital de Aigle Azur. Neeleman \u00e9 tam\u00e9n accionista doutras aeroli\u00f1as con participaci\u00f3n do HNA Group, como TAP Air Portugal ou Azul Linhas A\u00e9reas Brasileiras.\nFrota.\nEn marzo de 2018 a frota de Aigle Azur estaba formada polos seguintes avi\u00f3ns:"}
{"id": "407412", "revid": "785", "url": "https://gl.wikipedia.org/wiki?curid=407412", "title": "Dark (serie de televisi\u00f3n)", "text": "Dark\u00a0\u00e9 unha serie de televisi\u00f3n alem\u00e1 creada por Baran bo Odar e Jantje Friese. Est\u00e1 ambientada na vila ficticia de Winden, Alema\u00f1a, e conta as consecuencias da desaparici\u00f3n dun neno que exp\u00f3n os segredos e as conexi\u00f3ns ocultas entre catro familias mentres desentra\u00f1an lentamente unha sinistra conspiraci\u00f3n de viaxes no tempo que abrangue tres xeraci\u00f3ns. A trav\u00e9s da serie, \"Dark\" explora as implicaci\u00f3ns existencias do tempo e os seus efectos na natureza humana.\n\u00c9 a primeira serie orixinal de Netflix en lingua alem\u00e1, e estreouse en streaming o 1 de decembro de 2017. A primeira tempada recibiu unha boa acollida da cr\u00edtica e do p\u00fablico. Comparouse positiva e negativamente con outra serie feita por Netflix, \"Stranger Things\". Netflix encargou unha segunda tempada, que se estreou o 21 de xu\u00f1o\u00a0de 2019 e conseguiu a aclamaci\u00f3n da cr\u00edtica. A serie continuou cunha terceira e derradeira tempada. A rodaxe comezou a finais de xu\u00f1o de 2019."}
{"id": "407413", "revid": "23204", "url": "https://gl.wikipedia.org/wiki?curid=407413", "title": "Asas\u00edname, por favor!", "text": "Asas\u00edname, por favor! (en ) \u00e9 un filme estadounidense de 1990 dirixido por Gregg Champion. Est\u00e1 protagonizado por Dabney Coleman, Matt Frewer e Teri Garr.\nEstreouse en galego o 8 de outubro de 2000 a trav\u00e9s da TVG."}
{"id": "407414", "revid": "23204", "url": "https://gl.wikipedia.org/wiki?curid=407414", "title": "Asas\u00edname, \u00a1por favor!", "text": ""}
{"id": "407415", "revid": "98629", "url": "https://gl.wikipedia.org/wiki?curid=407415", "title": "O asasinato da irm\u00e1 George", "text": "O asasinato da irm\u00e1 George (en ) \u00e9 un filme estadounidense de 1968 dirixido por Robert Aldrich. Bas\u00e9ase na obra hom\u00f3mina de Frank Marcus. No filme, unha actriz de televisi\u00f3n lesbiana, June \"George\" Buckridge (Beryl Reid), enfr\u00f3ntase simultaneamente \u00e1 perda do seu papel nunha popular serie e \u00e1 ruptura coa s\u00faa parella, unha muller m\u00e1is nova (Susannah York). Malia que a obra de Marcus era unha comedia negra, o filme est\u00e1 considerado un drama. Cont\u00e9n escenas de relaci\u00f3ns lesbianas que non aparecen na obra orixinal, e amosa un tratamento serio desta orientaci\u00f3n sexual.\nEstreouse en galego o 21 de xu\u00f1o de 2014 a trav\u00e9s da TVG."}
{"id": "407416", "revid": "23204", "url": "https://gl.wikipedia.org/wiki?curid=407416", "title": "Short Time", "text": ""}
{"id": "407417", "revid": "23204", "url": "https://gl.wikipedia.org/wiki?curid=407417", "title": "The Killing of Sister George", "text": ""}
{"id": "407419", "revid": "23204", "url": "https://gl.wikipedia.org/wiki?curid=407419", "title": "O asasinato das rapazas do calendario", "text": "O asasinato das rapazas do calendario (en ) \u00e9 un telefilme estadounidense de 1984 dirixido por William A. Graham. Est\u00e1 protagonizado por Tom Skerritt e Sharon Stone.\nEstreouse en galego o 14 de abril de 1993 a trav\u00e9s da TVG."}
{"id": "407420", "revid": "23204", "url": "https://gl.wikipedia.org/wiki?curid=407420", "title": "Calendar Girl Murders", "text": ""}
{"id": "407421", "revid": "23204", "url": "https://gl.wikipedia.org/wiki?curid=407421", "title": "O asasinato de Richard Nixon", "text": "O asasinato de Richard Nixon (en ) \u00e9 un filme estadounidense de 2004 dirixido por Niels Mueller. Est\u00e1 protagonizado por Sean Penn, Don Cheadle, Jack Thompson e Naomi Watts, e est\u00e1 inspirada na historia de conspiraci\u00f3n de Samuel Byck, que artellou o asasinato frustrado de Richard Nixon en 1974. Foi estreado no Festival Internacional de Cine de Cannes de 2004.\nEstreouse en galego o 6 de decembro de 2010 a trav\u00e9s da TVG."}
{"id": "407422", "revid": "23204", "url": "https://gl.wikipedia.org/wiki?curid=407422", "title": "The Assassination of Richard Nixon", "text": ""}
{"id": "407424", "revid": "23204", "url": "https://gl.wikipedia.org/wiki?curid=407424", "title": "Axuste de contas", "text": "Axuste de contas (en ) \u00e9 un filme estadounidense de 1997 dirixido por John Irvin. Est\u00e1 protagonizado por Harvey Keitel, Stephen Dorff e Timothy Hutton. Foi producido por Evzen Kolar e Ken Solarz e escrito por Solarz.\nEstreouse en galego o 15 de agosto de 2002 a trav\u00e9s da TVG."}
{"id": "407425", "revid": "23204", "url": "https://gl.wikipedia.org/wiki?curid=407425", "title": "City of Industry", "text": ""}
{"id": "407426", "revid": "23204", "url": "https://gl.wikipedia.org/wiki?curid=407426", "title": "O axente secreto", "text": "O axente secreto (en ) \u00e9 un filme brit\u00e1nico-estadounidense de 1996 escrito e dirixido por Christopher Hampton. Est\u00e1 protagonizado por Bob Hoskins e Patricia Arquette. \u00c9 unha adaptaci\u00f3n da novela hom\u00f3nima de Joseph Conrad.\nEstreouse en galego o 12 de marzo de 2000 a trav\u00e9s da TVG."}
{"id": "407427", "revid": "23204", "url": "https://gl.wikipedia.org/wiki?curid=407427", "title": "The Secret Agent", "text": ""}
{"id": "407428", "revid": "89787", "url": "https://gl.wikipedia.org/wiki?curid=407428", "title": "Antonio Garc\u00eda Alix", "text": "Antonio Garc\u00eda Alix, nado en Murcia o 28 de agosto de 1852 e finado en Madrid o 29 de novembro de 1911, foi un avogado e pol\u00edtico espa\u00f1ol. Foi ministro deInstruci\u00f3n P\u00fablica e Belas artes, durante a rexencia de Mar\u00eda Cristina de Habsburgo-Lorena e ministro de Facenda e ministro de Gobernaci\u00f3n durante o reinado de Afonso XIII.\nTraxectoria.\nTrala obtenci\u00f3n, en 1874, da licenciatura en Dereito, foi admitido en 1877 no Corpo Xur\u00eddico Militar, onde permanecer\u00eda at\u00e9 o inicio da s\u00faa carreira pol\u00edtica, cando, en 1886, foi elixido deputado por Murcia nas ringleiras do Partido Conservador. Seguiu sendo elixido, nas sucesivas elecci\u00f3ns at\u00e9 1910.\nFoi o primeiro titular do recentemente creado Ministerio de Instruci\u00f3n P\u00fablica e Belas artes, que ocupou dende o 18 de abril de 1900 at\u00e9 o 6 de marzo de 1901 no goberno presidido por Francisco Silvela. M\u00e1is tarde \u00eda ocupar as carteiras de ministro de Interior entre o 20 de xullo e o 5 de decembro de 1903 nun consello de ministros da que foi presidente Raimundo Fern\u00e1ndez Villaverde e ministro de Facenda entre o 27 de xaneiro e 23 de xu\u00f1o de 1905, de novo no goberno Villaverde.\nEn 1902 foi nomeado acad\u00e9mico da Real Academia de Belas Artes de San Fernando, realizando o seu discurso de ingreso sobre o seu paisano Francisco Salzillo. Este mesmo ano, en decembro, foi nomeado Gobernador do Banco de Espa\u00f1a, cargo no que se mantivo at\u00e9 1903, cando fora nomeado ministro de Interior. Entre setembro de 1908 e outubro de 1909 ocupou, por segunda vez, o cargo de Gobernador do Banco de Espa\u00f1a."}
{"id": "407430", "revid": "127505", "url": "https://gl.wikipedia.org/wiki?curid=407430", "title": "Reconquista de Vigo", "text": "Ch\u00e1mase Reconquista de Vigo ao alzamento popular que, no contexto da Guerra da Independencia espa\u00f1ola, ocorreu en Vigo o 28 de marzo de 1809, cando as tropas do ex\u00e9rcito do Primeiro Imperio Franc\u00e9s de Napole\u00f3n Bonaparte sa\u00edron da vila. Os vigueses, encabezados polos militares Pablo Morillo e Bernardo Gonz\u00e1lez \u201cCachamu\u00ed\u00f1a\u201d conseguiron expulsar os galos da vila, convert\u00e9ndose na primeira de Europa en facelo. Por estes feitos, o rei Fernando VII outorgou en 1810 o t\u00edtulo de cidade \u201cfiel, leal e valorosa\u201d.\nAntecedentes.\nO 3 de xaneiro de 1809 entran as tropas francesas en Galicia, sen apenas resistencia. O ex\u00e9rcito ingl\u00e9s dirixido por John Moore emb\u00e1rcase para Inglaterra. O ex\u00e9rcito do Marqu\u00e9s de la Romana ag\u00f3chase en Ourense. Os franceses entran na Coru\u00f1a o 18 de xaneiro, en Santiago de Compostela o d\u00eda 20, o 21 en Pontevedra, o 26 en Ferrol e o 31 en Vigo.\nDescrici\u00f3n.\nO 27 de marzo de 1809 os galegos ocupados no asedio de Vigo proclaman a Morillo coronel. Este r\u00e1pido ascenso d\u00e9bese \u00e1 perentoria necesidade de ter un xefe \u00fanico deste rango, condici\u00f3n que exix\u00eda o coronel franc\u00e9s Jacobo Antonio Chalot para entregarse. En Vigo intimida ao comandante franc\u00e9s e mant\u00e9n conversaci\u00f3ns co capit\u00e1n de fragata brit\u00e1nico, comandante encargado do bloqueo mar\u00edtimo na r\u00eda de Vigo. O 28 de marzo os homes ao mando de Morillo atacaron as portas de Vigo e, en d\u00faas horas, lograron que os franceses entregasen a cidade. Tras a capitulaci\u00f3n, Chalot, 45 dos seus oficiais e m\u00e1is de 1.200 soldados quedaron prisioneiros; tam\u00e9n quedaron en poder de Morillo os pertrechos e a tesourar\u00eda gala, que ascend\u00eda a uns 150.000 francos-ouro.\nLegado.\nO nome de d\u00faas r\u00faas da cidade conmemoran os feitos, a R\u00faa Victoria e a R\u00faa Reconquista e un monumento aos heroes da Reconquista, obra de Julio Gonz\u00e1lez-Pola y Garc\u00eda, foi inaugurado na Praza de Espa\u00f1a en 1947 e, m\u00e1is tarde, trasladado \u00e1 Praza da Independencia.\nT\u00f3dolos anos cel\u00e9brase a Festa da Reconquista, festivo local non laborable, con representaci\u00f3ns e outras actividades na r\u00faa, m\u00fasica popular, obradoiros e postos de comida e artesan\u00eda a xeito de feira."}
{"id": "407433", "revid": "23204", "url": "https://gl.wikipedia.org/wiki?curid=407433", "title": "As aventuras de Robin Hood", "text": "As aventuras de Robin Hood (en ) \u00e9 un filme estadounidense de 1938 de Warner Bros., producido por Hal B. Wallis e Henry Blanke, dirixido por Michael Curtiz e William Keighley, e protagonizado por Errol Flynn, Olivia de Havilland, Basil Rathbone e Claude Rains. Escrito por Norman Reilly Raine e Seton I. Miller, conta a historia de Robin Hood, un cabaleiro sax\u00f3n que en ausencia do rei Ricardo, que est\u00e1 en Terra Santa nas Cruzadas, loita contra o pr\u00edncipe Xo\u00e1n e os seus opresores se\u00f1ores normandos.\n\"As aventuras de Robin Hood\" foi aclamado pola cr\u00edtica dende a s\u00faa estrea. En 1995, foi considerado \"cultural, hist\u00f3rica ou esteticamente significativo\" pola Biblioteca do Congreso dos Estados Unidos de Am\u00e9rica, e foi escollido para a s\u00faa preservaci\u00f3n no National Film Registry.\nEstreouse en galego o 17 de marzo de 1991 a trav\u00e9s da TVG."}
{"id": "407434", "revid": "23204", "url": "https://gl.wikipedia.org/wiki?curid=407434", "title": "The Adventures of Robin Hood", "text": ""}
{"id": "407437", "revid": "23204", "url": "https://gl.wikipedia.org/wiki?curid=407437", "title": "Ave do para\u00edso (filme)", "text": "Ave do para\u00edso (en ) \u00e9 un filme estadounidense de 1932 dirixido por King Vidor. Est\u00e1 protagonizado por Dolores del R\u00edo e Joel McCrea, e foi estreada por RKO Radio Pictures.\nEn 1960, o filme entrou en dominio p\u00fablico nos Estados Unidos xa que os seus donos non puideron renovar os dereitos de autor\u00eda no ano 28 despois da s\u00faa publicaci\u00f3n, segundo a Acta de Dereitos de Autor\u00eda de 1909."}
{"id": "407438", "revid": "5863", "url": "https://gl.wikipedia.org/wiki?curid=407438", "title": "Leonardo Covelo Covelo", "text": "Leonardo Covelo Covelo, finado en Teis o 6 de outubro de 1932, foi un pol\u00edtico galego.\nTraxectoria.\nMilitante do PSOE, foi delegado da Agrupaci\u00f3n Socialista de Vigo no V Congreso da Federaci\u00f3n de Agrupaci\u00f3ns Socialistas de Galicia celebrado en Ourense en 1911. Foi alcalde de Lavadores desde o 1 de abril de 1920 ata o 1 de abril de 1922. Logo foi primeiro tenente alcalde. Finou en Teis en 1932 con 58 anos.\nVida persoal.\nCasou con Avelina Pastoriza."}
{"id": "407441", "revid": "98629", "url": "https://gl.wikipedia.org/wiki?curid=407441", "title": "Axencia (filme)", "text": "Axencia (en ) \u00e9 un filme canadense de 1980 dirixido por George Kaczender. O gui\u00f3n \u00e9 obra de Noel Hynd. Bas\u00e9ase na novela de Paul Gottlieb, e \u00e9 un suspense pol\u00edtico sobre un redactor, Philip Morgan (Lee Majors) que descobre que a s\u00faa axencia est\u00e1 empregando publicidade subliminal para manipular as elecci\u00f3ns presidenciais. Foi rodado na cidade de Montreal e no Quebec rural.\nEstreouse en galego o 6 de novembro de 1989 a trav\u00e9s da TVG."}
{"id": "407442", "revid": "5863", "url": "https://gl.wikipedia.org/wiki?curid=407442", "title": "Festa da Reconquista de Vigo", "text": ""}
{"id": "407444", "revid": "1888", "url": "https://gl.wikipedia.org/wiki?curid=407444", "title": "Marcial Ara\u00fajo Conde", "text": ""}
{"id": "407445", "revid": "23204", "url": "https://gl.wikipedia.org/wiki?curid=407445", "title": "As aventuras tolas do meu doutor", "text": "As aventuras tolas do meu doutor (en ) \u00e9 un filme brit\u00e1nico de 1986 dirixido por Ronald Neame. \u00c9 unha adaptaci\u00f3n da novela hom\u00f3nima de Roderick Mann. Est\u00e1 protagonizado por Victor Banerjee, Warren Mitchell, Denis Quilley e Amanda Donohoe. Foi o derradeiro filme de Neame.\nEstreouse en galego o 11 de marzo de 2000 a trav\u00e9s da TVG."}
{"id": "407446", "revid": "23204", "url": "https://gl.wikipedia.org/wiki?curid=407446", "title": "The Agency", "text": ""}
{"id": "407447", "revid": "23204", "url": "https://gl.wikipedia.org/wiki?curid=407447", "title": "Foreign Body", "text": ""}
{"id": "407449", "revid": "56817", "url": "https://gl.wikipedia.org/wiki?curid=407449", "title": "Zuri\u00f1e Hidalgo", "text": "Zuri\u00f1e Hidalgo, nada en Vitoria o 19 de outubro de 1990, \u00e9 unha cantante, profesora e presentadora de televisi\u00f3n vasca.\nTraxectoria.\nEstudou educaci\u00f3n infantil na Universidade P\u00fablica de Navarra. Traballa na canle de televisi\u00f3n ETB 1, onde presentou o programa \"Betizu\". Tam\u00e9n \u00e9 a cantante do grupo Hesian."}
{"id": "407450", "revid": "1888", "url": "https://gl.wikipedia.org/wiki?curid=407450", "title": "Benito Mar\u00eda Pl\u00e1", "text": ""}
{"id": "407453", "revid": "1131", "url": "https://gl.wikipedia.org/wiki?curid=407453", "title": "Aeroporto de Ajaccio-Napole\u00f3n Bonaparte", "text": "O aeroporto de Ajaccio-Napole\u00f3n Bonaparte ), anterormente co\u00f1ecido como aeroporto Campo dell\u2019Oro, \u00e9 o principal aeroporto que serve a Ajaccio, na illa francesa de C\u00f3rsega. Est\u00e1 situado en Ajaccio, unha comuna do departamento de C\u00f3rsega do Sur, a 5 quil\u00f3metros do seu porto. O aeroporto \u00e9 a principal base para a aeroli\u00f1a rexional Air Corsica, que opera servizos \u00e1 Francia metropolitana. Foi bautizado na honra de Napole\u00f3n Bonaparte, que naceu en Ajaccio."}
{"id": "407454", "revid": "1131", "url": "https://gl.wikipedia.org/wiki?curid=407454", "title": "Aeroporto de Fort Lauderdale-Hollywood", "text": "O aeroporto internacional de Fort Lauderdale-Hollywood \u00e9 un aeroporto estadounidense situado no condado de Broward, en Florida. O aeroporto at\u00f3pase entre as cidades de elimitando as cidades de Fort Lauderdale, Hollywood e Dania Beach, a 5 quil\u00f3metros ao suroeste do centro de Fort Lauderdale e a 34 ao norte de Miami. O aeroporto est\u00e1 preto da terminal de cruceiros de Port Everglades e \u00e9 popular entre os turistas que embarcan cara o Caribe. Dende finais dos anos 90, Fort Lauderdale converteuse nunha porta de entrada intercontinental, a\u00ednda que o aeroporto de Miami a\u00ednda manexa a meirande parte dos voos de longo alcance na zona.\n\u00c9 a base m\u00e1is grande para Spirit Airlines e \u00e9 unha cidade focal para JetBlue, Norwegian Long Haul, Allegiant Air e Southwest Airlines. No ano 2016, as cinco primeiras aeroli\u00f1as no aeroporto por porcentaxe de mercado foron JetBlue cun 25%, Southwest Airlines cun 19,7%, Spirit Airlines cun 19,4%, Delta Air Lines cun 10,2% e American Airlines cun 6,9%. FLL \u00e9 o 19\u00ba aeroporto m\u00e1is concorrido dos Estados Unidos en termos de pasaxeiros, ademais de ser o 14\u00ba con m\u00e1is pasaxeiros internacionsi e un dos 50 aeroportos m\u00e1is concorridos do mundo. No ano 2017 pasaron polo aeroporto un total de 32 511 053 pasaxeiros, dos cales 7 183 275 foron internacionais."}
{"id": "407455", "revid": "1131", "url": "https://gl.wikipedia.org/wiki?curid=407455", "title": "Aeroporto de Faa'a", "text": "O aeroporto internacional de Faa'a \u00e9 un aeroporto na comuna de Faa'a, na illa de Tahit\u00ed da Polinesia Francesa. At\u00f3pase a 5 quil\u00f3metros ao suroeste do centro da cidade de Papeete, a s\u00faa capital. Tahit\u00ed est\u00e1 na parte noroeste da Polinesia Francesa e este \u00e9 o \u00fanico aeroporto internacional nesta Colectividade de Ultramar Francesa. Foi inaugurado no ano 1960.A aeroli\u00f1a rexional Air Tahiti e a internacional Air Tahiti Nui te\u00f1en as s\u00faas sedes nas instalaci\u00f3ns do aeroporto."}
{"id": "407456", "revid": "89787", "url": "https://gl.wikipedia.org/wiki?curid=407456", "title": "Eduardo Vilari\u00f1o Pintos", "text": "Eduardo Vilari\u00f1o Pintos, nado en Santiago de Compostela o 21 de novembro de 1942, \u00e9 un xurista galego especializado en dereito internacional e catedr\u00e1tico de universidade.\nTraxectoria.\nDespois de cursar o bacharelato no Instituto Arzobispo Gelm\u00edrez, licenciouse en Dereito na Universidade de Santiago de Compostela, seguindo a tradici\u00f3n familiar do seu av\u00f3, Eduardo Vilari\u00f1o Magdalena, que fora catedr\u00e1tico de Elementos de Dereito Natural nesa universidade, e alcalde de Santiago de Compostela entre 1904 e 1906, e de seu pai, Jos\u00e9 Vilari\u00f1o de Andr\u00e9s-Moreno, que foi xefe de protocolo da mesma universidade.\nUnha vez licenciado, continuou na universidade compostel\u00e1 como profesor adxunto interino. No curso 1959-1960, coa chegada de Antonio Poch Guti\u00e9rrez de Caviedes, por concurso de traslado, \u00e1 c\u00e1tedra de Dereito Internacional P\u00fablico e Privado, procedente da Universidade de Valladolid, Vilari\u00f1o foi o seu axudante, e Poch dirixiu a s\u00faa tese de doutoramento, \"La extradici\u00f3n en Espa\u00f1a: contribuci\u00f3n a su estudio iuspositivo\", lida no ano 1970. \nNo ano seguinte, o profesor Poch foi proposto para ocupar a c\u00e1tedra de Dereito Diplom\u00e1tico e Consular da Facultade de Ciencias Pol\u00edticas e Sociolox\u00eda da Universidade Complutense de Madrid, da que foi titular at\u00e9 a s\u00faa xubilaci\u00f3n, o 7 de febreiro de 1982. O doutor Vilari\u00f1o acompa\u00f1ouno como adxunto e sucedeu ao doutor Poch nesta c\u00e1tedra \u00e1 s\u00faa xubilaci\u00f3n.\n\u00c9 irm\u00e1n de Dar\u00eda Vilari\u00f1o Pintos, que durante moitos anos foi a directora da biblioteca da Universidade de Santiago.\nLegado.\nEn setembro de 2010 a Biblioteca Concepci\u00f3n Arenal da USC arrequeceu os seus fondos ao recibir un importante donativo do profesor Vilari\u00f1o Pintos. Tr\u00e1tase da biblioteca que foi do seu av\u00f3 Eduardo Vilari\u00f1o Magdalena, completada polo seu pai Jos\u00e9 Vilari\u00f1o de Andr\u00e9s-Moreno at\u00e9 1935. Consta de algo m\u00e1is de 400 exemplares entre libros, discursos, folletos e alg\u00fan manuscrito que, en conxunto, constit\u00fae unha colecci\u00f3n de indubid\u00e1bel valor hist\u00f3rico, testemu\u00f1al e bibliogr\u00e1fico con obras que se remontan ao s\u00e9culo XVI. \nEn realidade, a doaz\u00f3n de Eduardo Vilari\u00f1o Pintos comezara hai xa anos cunha primeira entrega \u00e1 antiga biblioteca da Facultade de Dereito da Universidade de Santiago de exemplares do s\u00e9culo XIX da \"Gaceta de Madrid\", entre outros. M\u00e1is recentemente, en 2005, continuou coa achega da \"Jurisprudencia Civil\", o que posibilitou cubrir bastantes lagoas na colecci\u00f3n que xa ti\u00f1a a Biblioteca Concepci\u00f3n Arenal e, sobre todo, a \"Jurisprudencia Criminal\", da que a biblioteca ti\u00f1a unha colecci\u00f3n moi cativa, que foi substitu\u00edda por esta, ao estar completa desde o Tomo 1 (1871) ao Tomo 135 (1935). Este segundo legado quedou aceptado formalmente no Consello de Goberno da USC do 22 de xu\u00f1o de 2004, no que se acordou por asentimento propo\u00f1er ao Consello Social da Universidade \u00aba aceptaci\u00f3n da doaz\u00f3n de 334 volumes de xurisprudencia civil e criminal editada pola \"Revista de Legislaci\u00f3n y Jurisprudencia\", doados por don Eduardo Vilari\u00f1o Pintos de conformidade co contrato que se anexa. O secretario xeral, no nome da USC, agradeceulle ao profesor Vilari\u00f1o a s\u00faa doaz\u00f3n, que pasa a formar parte da Biblioteca Concepci\u00f3n Arenal\u00bb. \nA\u00ednda que o legado doado en 2010 comprende fundamentalmente obras dos s\u00e9culos XIX e XX, hai que destacar outras como o \"Corpus Iuris Canonici emendatum et notis illustratum\", en tres volumes, publicado en Li\u00f3n en 1591 e en moi bo estado, ou os volumes da \"Nov\u00edsima Recopilaci\u00f3n de las leyes de Espa\u00f1a\", ou \"El Fuero Viejo de Castilla\", en preciosa edici\u00f3n da imprenta de Joachin Ibarra. Figuran nos volumes alg\u00fans \"ex libris\" que quizais merecesen un estudo pormenorizado e que nos falan das s\u00faas amizades, compa\u00f1eiros e relaci\u00f3ns. Como acad\u00e9mico que foi, de Eduardo Vilari\u00f1o Magdalena cons\u00e9rvanse alg\u00fans discursos ou contestaci\u00f3ns s\u00faas. Alg\u00fans exemplares son manuais de autores italianos ou franceses, e non faltan obras de autores espa\u00f1ois dunha \u00e9poca importante do dereito espa\u00f1ol. \nObra.\nAdemais de numerosos artigos en revistas especializadas, como a \"Revista Espa\u00f1ola de Relaciones Internacionales\", a \"Revista de Instituciones Europeas\", o \"Anuario Hispano-Luso-Americano de derecho internacional\", e varios cap\u00edtulos en obras colectivas, destacan sobre todo as s\u00faas monumentais obras:"}
{"id": "407457", "revid": "27155", "url": "https://gl.wikipedia.org/wiki?curid=407457", "title": "Aves do para\u00edso", "text": ""}
{"id": "407459", "revid": "6939", "url": "https://gl.wikipedia.org/wiki?curid=407459", "title": "Elefanta", "text": ""}
{"id": "407460", "revid": "98629", "url": "https://gl.wikipedia.org/wiki?curid=407460", "title": "Streptococcus agalactiae", "text": "Streptococcus agalactiae (tam\u00e9n co\u00f1ecido como estreptococo do grupo B ou EGB (GBS polas s\u00faas siglas en ingl\u00e9s) \u00e9 unha especie de bacteria grampositiva con forma de coco (redonda) con tendencia a formar cadeas. \u00c9 unha bacteria beta-hemol\u00edtica, catalase negativa, e anaerobia facultativa. En xeral, o GBS \u00e9 unha bacteria comensal inofensiva que forma parte da microbiota humana que coloniza os tractos gastrointestinal e xenitourinario de ata o 30% dos humanos adultos con boa sa\u00fade (portadores asintom\u00e1tricos). Non obstante, o GBS pode causar graves infecci\u00f3ns invasivas en certos casos.\n\"Streptococcus agalactiae\" \u00e9 a designaci\u00f3n de especie para os estreptococos que pertencen ao grupo B da clasificaci\u00f3n de Lancefield. O GBS est\u00e1 rodeado dunha c\u00e1psula bacteriana composta de polisac\u00e1ridos (exopolisac\u00e1ridos). A especie \u00e9 subclasificada en dez serotipos (Ia, Ib, II\u2013IX) dependiendo da reactividade inmunol\u00f3xica da s\u00faa c\u00e1psula de polisac\u00e1ridcos. Na literatura pode encontrarse a denominaci\u00f3n en plural estreptococos do grupo B (refer\u00edndose aos serotipos) e en singular, estreptococo do grupo B, (refer\u00edndose \u00e1 especie).\nIdentificaci\u00f3n no laboratorio.\nO GBS crece rapidamente en placas de \u00e1gar sangue formando colonias rodeadas por unha estreita zona de \u03b2-hem\u00f3lise. O GBS caracter\u00edzase pola presenza na parede celular do ant\u00edxeno do grupo B da clasificaci\u00f3n de Lancefield (agrupamento de Lancefield) que pode ser detectado directamente en bacterias intactas usando probas de aglutinaci\u00f3n de l\u00e1tex. A proba CAMP \u00e9 outra importante proba para a identificaci\u00f3n do GBS. O factor CAMP producido polo GBS act\u00faa sinerxicamente coa \u03b2-hemolisina estafiloc\u00f3cica inducindo a potenciaci\u00f3n da hem\u00f3lise de eritrocitos de ovella ou bovinos. O GBS tam\u00e9n pode hidrolizar o hipurato, polo que esta proba pode tam\u00e9n utilizarse para identificar probables GBS. \nAs cepas de GBS hemol\u00edticas producen un pigmento polieno non isoprenoide laranxa-ladrillo-vermello (o granadaeno) cando \u00e9 cultivado no medio granada, que permite a s\u00faa identificaci\u00f3n directa. Un sumario de t\u00e9cnicas de laboratorio para a identificaci\u00f3n do GBS m\u00f3strase na seguinte referencia.\nColonizaci\u00f3n por GBS.\nO GBS \u00e9 un colonizador asintom\u00e1tico do tracto gastrointestinal e a vaxina en ata o 30% dos adultos sans, inclu\u00edndo mulleres pre\u00f1adas. En diferentes estudos, a taxa de colonizaci\u00f3n vaxinal de GBS vai de 0% ao 36%, e a maior\u00eda dos estudos informan de taxas de colonizaci\u00f3n en mulleres sexualmente activas por riba do 20%. Estimouse que a colonizaci\u00f3n por GBS maternal en todo o mundo \u00e9 do 18%, con variaci\u00f3ns rexionais do 11% ao 35%. Estas variaci\u00f3ns informadas na prevalencia da colonizaci\u00f3n de GBS asintom\u00e1tica poder\u00edan estar relacionadas cos m\u00e9todos de detecci\u00f3n utilizados, e as diferenzas nas poboaci\u00f3ns mostreadas.\nVirulencia.\nComo outras bacterias virulentas, o GBS cont\u00e9n un importante n\u00famero de factores de virulencia (mol\u00e9culas producidas pola bacteria que potencian a s\u00faa capacidade de infectar e danar os tecidos), o m\u00e1is importante dos cales \u00e9 o polisac\u00e1rido capsular (rico en \u00e1cido si\u00e1lico) \ne unha toxina formadora de poros, a \u03b2-hemolisina. Hoxe consid\u00e9rase que o pigmento do GBS e a hemolisina son mol\u00e9culas id\u00e9nticas ou moi estreitamente relacionadas.\nInfecci\u00f3n por GBS en neonatos.\nA colonizaci\u00f3n por GBS normalmente non causa problemas en mulleres con boa sa\u00fade, non obstante durante o embarazo pode \u00e1s veces causar graves enfermidades na nai e no neonato. O GBS \u00e9 a causa principal das infecci\u00f3ns neonatais bacterianas no meni\u00f1o durante a xestaci\u00f3n e despois do parto cunhas taxas de mortalidade significativas en nenos prematuros. As infecci\u00f3ns por GBS na nai poden causar corioamnionite (unha grave infecci\u00f3n de tecidos placentarios infrecuente) e infecci\u00f3ns posparto. As infecci\u00f3ns do tracto urinario por GBS poden inducir o parto e causar un parto prematuro. De feito, no mundo occidental, o GBS (en ausencia de medidas de prevenci\u00f3n efectivas) \u00e9 a principal causa de infecci\u00f3ns bacterianas graves de neonatos: septicemias, pneumonia e menixite, que poden causar a morte ou secuelas a longo prazo.\nA infecci\u00f3n neonatal por GBS orix\u00ednase normalmente no tracto reprodutor inferior de nais infectadas. \nAs infecci\u00f3n por GBS en neonatos son separadas en d\u00faas s\u00edndromes cl\u00ednicas, chamadas enfermidade de comezo temper\u00e1n (EOD) e de comezo tard\u00edo (LOD). A de comezo temper\u00e1n manif\u00e9stase desde os d\u00edas 0 a 7 de vida do neonato, a maior\u00eda dos casos de enfermidade de comezo temper\u00e1n danse dentro das primeiras 24 horas desde o nacemento. As s\u00edndromes cl\u00ednicas m\u00e1is com\u00fans de comezo temper\u00e1n son a sepse sen un foco aparente, pneumon\u00eda e, menos frecuentemente, meninxite. A enfermidade de comezo temper\u00e1n adqu\u00edrese verticalmente (transmisi\u00f3n vertical, de nai a fillos), pola exposici\u00f3n do feto ou do meni\u00f1o ao GBS na vaxina dunha muller colonizada, tanto intra\u00fatero coma durante o parto durante a rotura das membranas. Os nenos poden ser infectados durante o seu paso pola canle do parto, por\u00e9n, os neonatos que se infectan con GBS por esta ruta poden quedar tan s\u00f3 colonizados (asintom\u00e1ticos) e estes nenos colonizados habitualmente non desenvolven a enfermidade de comezo temper\u00e1n. Aproximadamente o 50% dos neonatos de nais colonizadas por GBS son tam\u00e9n colonizados por esta bacteria e (sen medidas de prevenci\u00f3n) o 1\u20132% destes neonatos desenvolver\u00e1n unha enfermidade de comezo temper\u00e1n. No pasado, a incidencia de enfermidade de comezo temper\u00e1n vai do 0,7 ao 3,7 por mil nacementos vivos nos Estados Unidos e do 0,2 ao 3,25 por mil en Europa. Fix\u00e9ronse estimaci\u00f3ns en 2008 nos Estados Unidos, despois da extensi\u00f3n do uso do exame prenatal e a profilaxe de antibi\u00f3ticos intraparto (IAP), nas que os CDC informaron dunha incidencia de 0,28 casos por mil nacementos vivos. Al\u00ed onde se aplicou unha pol\u00edtica de proporcionar profilaxe con antibi\u00f3ticos para a colonizaci\u00f3n por GBS o risco global foi do 0,3%.\nA\u00ednda que a colonizaci\u00f3n materna por GBS \u00e9 o factor clave determinante para a enfermidade de comezo temper\u00e1n, outros factores tam\u00e9n incrementan o risco. Estes factores incl\u00faen o comezo do parto antes das 37 semanas de xestaci\u00f3n (parto prematuro), a rotura prolongada das membranas (\u226518 horas antes do parto), febre intraparto (&gt;38\u00a0\u00b0C), infecci\u00f3ns amni\u00f3ticas (corioamnionite), idade maternal xove e baixos niveis de anticorpos antipolisac\u00e1rido capsular do GBS na nai. Non obstante, a maior\u00eda dos meni\u00f1os que desenvolven a enfermidade de comezo temper\u00e1n nacen de nais colonizadas por GBS sen ning\u00fan factor de risco adicional. Ter un irm\u00e1n anterior con enfermidade de comezo temper\u00e1n \u00e9 tam\u00e9n un importante factor de risco para o desenvolvemento da infecci\u00f3n nos seguintes partos, probablemente reflectindo unha falta de anticorpos protectores contra os polisac\u00e1ridos do GBS na nai. \nA forte colonizaci\u00f3n vaxinal por GBS est\u00e1 tam\u00e9n asociada cun alto risco de enfermidade de comezo temper\u00e1n.\nEn conxunto, as taxas caso-mortalidade da enfermidade de comezo temper\u00e1n diminu\u00edron desde o 50% observado en estudos da d\u00e9cada de 1970 a do 2 ao 10% en anos recentes, principalmente como consecuencia das melloras na terapia e xesti\u00f3n da doenza. As infecci\u00f3ns neonatais mortais por GBS son m\u00e1is frecuentes entre os nenos prematuros.\nA enfermidade de comezo tard\u00edo por GBS afecta a nenos desde os 7 d\u00edas aos 3 meses de idade e \u00e9 m\u00e1is probable que cause bacteremia ou meninxite. A enfermidade de comezo tard\u00edo pode adquirirse por contaxio desde a nai ou por fontes ambientais. A perda de audici\u00f3n e o retardo mental poden ser secuelas a longo prazo da meninxite por GBS. En contraste coa enfermidade de comezo temper\u00e1n, a incidencia de enfermidade de comezo tard\u00edo permaneceu estable no 0,26 por 1000 nacementos vivos nos Estados Unidos. A meninxite neonatal por \"S. agalactiae\" non se presenta co signo distintivo da meninxite adulta, a rixidez no pescozo, sen\u00f3n que se presenta con s\u00edntomas non espec\u00edficos, como febre, v\u00f3mitos e irritabilidade, o que pode, en consecuencia, orixinar un diagn\u00f3stico tard\u00edo.\nPrevenci\u00f3n das infecci\u00f3ns neonatais.\nO \u00fanico xeito fiable de previr a enfermidade de comezo temper\u00e1n actualmente \u00e9 a profilaxe de antibi\u00f3ticos intraparto, que \u00e9 a administraci\u00f3n de antibi\u00f3ticos durante o parto. Demostrouse que a penicilina ou ampicilina intravenosa administrada durante \u22654 horas antes do parto a mulleres colonizadas por GBS son oi efectivas para previr a transmisi\u00f3n vertical do GBS de nai a fillo e a enfermidade de comezo temper\u00e1n. A cefazolina, clindamicina e vancomicina util\u00edzanse para previr a enfermidade de comezo temper\u00e1n en meni\u00f1os nacidos de nais al\u00e9rxicas \u00e1 penicilina.\nHai d\u00faas maneiras de identificar as mulleres candidatas a recibir esta profilaxe de antibi\u00f3ticos: o risco ou un exame ou screening baseado nun cultivo. O exame baseado nun cultivo identifica as candidatas usando cultivos tomados da parte inferior da vaxina e recto obtidos entre as semanas 35 e 37 de xestaci\u00f3n (32\u201334 semanas de xestaci\u00f3n para mulleres con xemelgos) e a profilaxe admin\u00edstrase a todas as mulleres colonizadas por GBS. A estratexia baseada no risco identifica as candidatas a recibir a profilaxe polos antes mencionados factores de risco que se sabe que incrementan a probabilidade de enfermidade de comezo temper\u00e1n, sen considerar se a nai \u00e9 ou non portadora de GBS.\nAdicionalmente a profilaxe con antibi\u00f3ticos intraparto \u00e9 tam\u00e9n recomendada para mulleres con factores de risco intraparto se o seu status de portadora de GBS non se co\u00f1ece no momento do parto, as\u00ed como para mulleres con bacteriuria por GBS durante o seu embarazo, e para mulleres que tiveron previamente un fillo con enfermidade de comezo temper\u00e1n.\nA estratexia baseada no risco para a profilaxe \u00e9 en xeral menos efectiva que a estratexia baseada en cultivos porque na maior\u00eda dos casos a enfermidade de comezo temper\u00e1n se desenvolve entre os neonatos que nacen de nais sen factores de risco.\nA estratexia do exame ou screening baseado en cultivos \u00e9 a seguida na maior\u00eda dos pa\u00edses desenvolvidos, como os Estados Unidos, Francia, Espa\u00f1a, B\u00e9lxica, Canad\u00e1, Arxentina, e Australia. A estratexia baseada no risco \u00e9 a seguida no Reino Unido, e os Pa\u00edses Baixos.\nExame para a colonizaci\u00f3n por GBS.\nA\u00ednda que o status de colonizaci\u00f3n por GBS das mulleres pode cambiar durante o enmbarazo, os cultivos para detectar os portadores de GBS a \u22645 semanas antes do parto pred\u00ed con bastante exactitude do status de portador no parto. En contraste, se o cultivo prenatal \u00e9 realizado pasadas m\u00e1is de 5 semanas antes do parto non \u00e9 fiable para predicir exactamente o status de portador.\nOs esp\u00e9cimes cl\u00ednicos recomendados para o cultvo do GBS na 35\u201337 semana de xestaci\u00f3n (32\u201334 semanas de xestaci\u00f3n en mulleres con xemelgos) son recollidos con frotis tomados da parte inferior da vaxina e recto a trav\u00e9s do esf\u00ednter anal. Seguindo as recomendaci\u00f3ns dos Centros para o Control e Prevenci\u00f3n de Enfermidades dos Estados Unidos (CDC) estes frotis deber\u00edan ser situados nun medio de transporte non nutritivo e posteriormente inoculados nun caldo de enriquecemento selectivo, o caldo Todd Hewitt con antibi\u00f3ticos selectivos (cultivo de enriquecemento).\nDespois da incubaci\u00f3n o caldo de enriquecemento \u00e9 subcultivado en placas de \u00e1gar sangue e as colonias de tipo GBS son identificadas pola proba CAMP ou usar a aglutinacion de l\u00e1tex con antisoro para GBS. Despois da incubaci\u00f3n o caldo de enriquecemento pode tam\u00e9n ser subcultivado en \u00e1gar granada, onde o GBS crece formando colonias rosas-vermellas ou en \u00e1gar cromox\u00e9nico, onde o GBS crece formando colonias coloreadas.\nA proba de amplificaci\u00f3n de \u00e1cido nucleico (NAAT) como a reacci\u00f3n en cadea da polimerase (PCR) e as sondas de hibridaci\u00f3n do ADN foron desenvolvidas para identificar o GBS directamente en mostras recto-vaxinais, pero a\u00ednda non pode substitu\u00edr o cultivo prenatal para a detecci\u00f3n m\u00e1is precisa de portadores de GBS.\nInfecci\u00f3n por GBS en adultos.\nO GBS \u00e9 tam\u00e9n un axente infeccioso importante capaz de causar infecci\u00f3ns invasivas en adultos. As infecci\u00f3ns invasivas por GBS que ameazan a vida son atopadas cada vez m\u00e1is en anci\u00e1ns e individuos comprometidos por unha doenza subxacente como a diabetes, cirrose e cancro. As infecci\u00f3ns por GBS en adultos incl\u00faen a infecci\u00f3n do tracto urinario, infecci\u00f3n da pel e tecidos brandos (infecci\u00f3n da pel e estruturas da pel) bacteremia, osteomielite, meninxite e endocardite. A infecci\u00f3n por GBS en adultos pode ser grave e est\u00e1 relacionada cunha alta mortalidade. En xeral a penicilina \u00e9 o antibi\u00f3tico de elecci\u00f3n para o tratamento das infecci\u00f3ns por GBS. A xentamicina (por sinerxia coa penicilina G ou a ampicilina) pode tam\u00e9n utilizarse en pacientes con GBS invasivo potencialmente mortal.\nVacinaci\u00f3n.\nA\u00ednda que a profilaxe con antibi\u00f3ticos intraparto para a prevenci\u00f3n da enfermidade de comezo temper\u00e1n est\u00e1 asociada cun gran declive na incidencia da enfermidade, non hai, por\u00e9n, ningunha estratexia efectiva para previr a enfermidade de comezo tard\u00edo neonatal por GBS.\nA vacinaci\u00f3n consid\u00e9rase unha solci\u00f3n ideal para previr non s\u00f3 as enfermidades temper\u00e1n e tard\u00eda sen\u00f3n tam\u00e9n as infecci\u00f3ns por GBS en adultos en risco. Non obstante, a\u00ednda que a investigaci\u00f3n e os ensaios cl\u00ednicos para o desenvolvemento dunha vacina efectiva para previr as infecci\u00f3ns por GBS est\u00e1 en marcha, no ano 2017 non se dispo\u00f1\u00eda de ningunha vacina. O polisac\u00e1rido capsular do GBS non \u00e9 s\u00f3 un importante factor de virulencia do GBS, sen\u00f3n que tam\u00e9n \u00e9 un excelente candidato para o desenvolvemento dunha vacina efectiva. As vacinas bseadas en prote\u00ednas est\u00e1n tam\u00e9n en desenvolvemento.\nInfecci\u00f3ns en animais non humanos.\nAdemais das infecci\u00f3ns en humanos, o GBS \u00e9 unha causa principal da mastite (infecci\u00f3n dos \u00faberes) das vacas leiteiras e unha fonte importante de perdas econ\u00f3micas para a industria. O GBS nas vacas pode producir unha enfermidade febril aguda ou unha condici\u00f3n cr\u00f3nica m\u00e1is subaguda. En ambos os casos orixina unha diminuci\u00f3n da produci\u00f3n de leite (de a\u00ed o seu nome, agalactiae, que significa 'sen leite'). Os gromos de mastite nos raba\u00f1os son com\u00fans, polo que isto ten grande importancia para a industria de produci\u00f3n de leite, e en moitos pa\u00edses impux\u00e9ronse programas para reducir o impacto da enfermidade causada por \"S. agalactiae\" nos \u00faltimos 40 anos.\nO GBS tam\u00e9n causa graves epidemias en peixes criados na acuicultura, causando septicemias e hemorraxias internas e externas, das que se informou en peixes en catividade e silvestres implicados en doenzas epizo\u00f3ticas en moitos pa\u00edses. A vacinaci\u00f3n \u00e9 un m\u00e9todo efectivo de prevenci\u00f3n de doenzas pat\u00f3xenas en acuicultura e recentemente se desenvolveron diferentes tipos de vacinas para previr as infecci\u00f3ns por GBS.\nO GBS tam\u00e9n se encontrou en moitos outros animais, como os camelos, cans, gatos, crocodilos, focas, elefantes e golfi\u00f1os."}
{"id": "407461", "revid": "27155", "url": "https://gl.wikipedia.org/wiki?curid=407461", "title": "Estreptococo do grupo B", "text": ""}
{"id": "407462", "revid": "27155", "url": "https://gl.wikipedia.org/wiki?curid=407462", "title": "GBS", "text": ""}
{"id": "407463", "revid": "1888", "url": "https://gl.wikipedia.org/wiki?curid=407463", "title": "Jos\u00e9 Mar\u00eda Correa Miranda", "text": "Jos\u00e9 Mar\u00eda Correa Miranda, nado en Cervo e finado en Lugo o 10 de decembro de 1936, foi un funcionario e pol\u00edtico galego.\nTraxectoria.\nSecretario do Concello de Cervo. Militante de Uni\u00f3n Republicana. Logo do golpe de Estado do 18 de xullo de 1936 foi detido. Ingresou na cadea de Lugo o 7 de agosto de 1936. Xulgado en Lugo en consello de guerra por rebeli\u00f3n militar, foi condenado a pena de morte. Foi executado en Lugo 10 de decembro de 1936 con Benito Col\u00edn Veiga."}
{"id": "407468", "revid": "89787", "url": "https://gl.wikipedia.org/wiki?curid=407468", "title": "R\u00edo Macquarie, Tasmania", "text": "O R\u00edo Macquarie (en palawa kani: tinamarakunah \u00e9 o principal r\u00edo perenne dos Midlands na rexi\u00f3n australiana de Tasmania.\nLocalizaci\u00f3n e caracter\u00edsticas.\nO r\u00edo Macquarie nace en Tooms Lake, preto de Hobgoblin e dir\u00edxese at\u00e9 o oeste e logo at\u00e9 o noroeste. Despois, atravesa a vila de Ross e desemboca no r\u00edo South Esk, preto de Longford. Os seus afluentes son o Tooms, o Blackman, o Elizabeth, o Isis e o Lakerivers. O curso do r\u00edo presenta unha lonxitude de 189\u00a0km.\nTradicionalmente, quen coidaba o val do r\u00edo Macquarie eran os membros do Tyerrernotepanner, un clan dos Midlands do Norte. Estes eran un pobo n\u00f3made que atraversaba o pa\u00eds desde Central Plateau at\u00e9 Eastern Tiers, se ben non hai elementos que nos indiquen que viviran no Val Macquiarie en Ross, no Ellenthorpe Hall, no Glen Morriston ou no Tooms Lake/\"moyentaliah\"."}
{"id": "407470", "revid": "1131", "url": "https://gl.wikipedia.org/wiki?curid=407470", "title": "Aeroporto de Bastia-Poretta", "text": "O aeroporto de Bastia-Poretta \u00e9 un aeroporto que serve a Bastia, na illa frandesa de C\u00f3rsega. Est\u00e1 situado en Lucciana, a 17 quil\u00f3metros ao sur de Bastia, no departamento de Alta C\u00f3rsega."}
{"id": "407471", "revid": "23204", "url": "https://gl.wikipedia.org/wiki?curid=407471", "title": "Travel Service", "text": "Travel Service, a.s. \u00e9 unha aeroli\u00f1a ch\u00e1rter checa. \u00c9 a aeroli\u00f1a m\u00e1is grande da Rep\u00fablica Checa e ten a s\u00faa sede no aeroporto de Praga. Opera voos ch\u00e1rtes principalmente cara destinos de vacaci\u00f3ns, e tam\u00e9n aluga avi\u00f3ns a outras aeroli\u00f1as, tanto con tripulaci\u00f3n como sen ela.Tam\u00e9n opera voos regulares baixo a marca SmartWings. A compa\u00f1\u00eda ten subsudiarias en Polonia, Hungr\u00eda e Eslovaquia.\nHistoria.\nTravel Service fundouse no ano 1998. O 18 de setembro de 2007 o Icelandair Group mercou o 50% das s\u00faas acci\u00f3ns e en abril de 2008 ti\u00f1a o 80% da compa\u00f1\u00eda. No mes de decembro reduc\u00edu a s\u00faa participaci\u00f3n a un 66% vendendo acci\u00f3ns a Unimex. Durante o ano 2009 Icelandair ir\u00eda desfac\u00e9ndose do resto das s\u00faas acci\u00f3ns en Travel Service.\nO grupo de investidores chin\u00e9s CEFC China Energy mant\u00e9n un 49,9% das acci\u00f3ns de Travel Service.\nNo ano 2017 Travel Service mercou o 44% das acci\u00f3ns que Korean Air ti\u00f1a de CSA Czech Airlines, sumando as\u00ed o 98% das s\u00faas acci\u00f3ns. En outubro dese ano anunciouse que Travel Service planeaba cambiar a s\u00faa marca dunha aeroli\u00f1a a un conglomerado, movendo todas as s\u00faas operaci\u00f3ns \u00e1 marca SmartWings.\nFrota.\nEn febreiro de 2018 a frota de Travel Service estaba formada polos seguintes avi\u00f3ns (esta lista tam\u00e9n incl\u00fae todos os avi\u00f3ns coa librea de SmartWings, xa que todos eles est\u00e1n operados por Travel Service):"}
{"id": "407472", "revid": "5863", "url": "https://gl.wikipedia.org/wiki?curid=407472", "title": "Batalla de Vigo (1809)", "text": ""}
{"id": "407475", "revid": "7802", "url": "https://gl.wikipedia.org/wiki?curid=407475", "title": "Acoirazado Potemkin", "text": ""}
{"id": "407476", "revid": "5863", "url": "https://gl.wikipedia.org/wiki?curid=407476", "title": "Olivier Beretta", "text": "Olivier Beretta, nado en Monte Carlo o 23 de novembro de 1969, \u00e9 un piloto de automobilismo monegasco.\nTraxectoria.\nCorreu na F\u00f3rmula Un en para o equipo de Larrousse, xunto a \u00c9rik Comas. Participou en 10 grandes premios, debutando o 27 de marzo de 1994. Non logrou puntos de campionato e foi substitu\u00eddo cando acabou o seu di\u00f1eiro de patrocinio. Durante 2003 e 2004, probou para o equipo Williams.\nLogrou vitorias de clase nas 24 Horas de Le Mans cun Viper GTS-R en 1999 (d\u00e9cimo na xeral) e 2000 (7\u00ba na xeral), con Corvettes en 2004 (C5-R, 6\u00ba na xeral), 2005 (C5-R, 5\u00ba na xeral) e 2006 C6-R, 4\u00ba na xeral) e pilotando un coche da clase LMP 900 finalizou 6\u00ba (2001), 4\u00ba (2002) e 3\u00ba (2003).\nFixo unha \u00fanica aparici\u00f3n na NASCAR Craftsman Truck Series para comezar no Heartland Park Topeka en 1999 para Bobby Hamilton Racing, clasificou o d\u00e9cimo cuarto e finalizou 17\u00ba.\nEn 2012, Beretta cambiou de Corvette a Ferrari e comezou a tempada nas 24 Horas de Daytona de 2012 con Risi Competizione nun Ferrari F458 Italia Grand Am. Competiu na FIA World Endurance Championship nun GTE-Pro clase Ferrari F458 Italia para AF Corse.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "407477", "revid": "98629", "url": "https://gl.wikipedia.org/wiki?curid=407477", "title": "David Hampshire", "text": "David Alan Hampshire, nado en Derby o 29 de decembro de 1917 e finado en Newton Solney (South Derbyshire) o 25 de agosto de 1990, foi un piloto de automobilismo ingl\u00e9s.\nTraxectoria.\nHampshire apareceu por primeira vez entre pilotos como Bira, Villoresi, Tony Rolt, Raymond Mays, Peter Whitehead, Leslie Brooke e Reg Parnell no Nuffield Trophy de 1939 en Donington Park. Non obstante, o Maserati 6CL que pilotaba, anteriormente propiedade de Arthur Dobson e redese\u00f1ado nun autom\u00f3bil de 1100 cc, s\u00f3 conseguiu algunhas voltas, retir\u00e1ndose cun pist\u00f3n derretido. O coche foi posteriormente devolto ao formato de 1500 cc. O 20 de maio (televisado pola BBC), o 6CL volveu a participar no Brooklands Whit Monday meeting e no Sydenham Trophy de 1939 no circu\u00edto de Crystal Palace. fixo unha \u00faltima sa\u00edda en Donington Park o 12 de agosto de 1939 xusto antes do estalido da segunda guerra mundial.\nLogo da segunda guerra mundial, practicamente non quedaban circu\u00edtos en Inglaterra para competir as\u00ed que empezaron a correr en pistas como Gransden Lodge e Shelsley Walsh. M\u00e1is tarde, en 1946, competiu co seu Delage 158L (un coche GP de 1927) no Gran Premio de Albi e no Gran Premio das Naci\u00f3ns no que terminou oitavo.\nEn 1947 pilotou o \"The Challenger\" de Reg Parnell no British Empire Trophy e o ERA E-type (GP1) tam\u00e9n de Parnell en Lausana, ambos terminaron en retiradas.\nEn xeral, 1948 foi o seu ano de maior \u00e9xito: terminou segundo co seu Delage 158L no Trofeo do Imperio Brit\u00e1nico de 1948 en Douglas, Illa de Man e s\u00e9timo no Gran Premio dos Pa\u00edses Baixos en Zandvoort. Tam\u00e9n competiu na carreira de Jersey Road durante ese ano.\nEn 1949, co recentemente adquirido (a\u00ednda que con dez anos de antig\u00fcidade), ERA R12b, foi o cuarto no Gran Premio do Reino Unido en Silverstone e tam\u00e9n foi cuarto na carreira de Goodwood. Quedou entre os dez mellores resultados na Jersey Road Race e no Trofeo do Imperio Brit\u00e1nico, unha 11\u00ba posici\u00f3n no International Trophy Meeting, pero retirouse nos Grandes Premios de Albi e Lausanne.\nDurante a tempada de F\u00f3rmula 1 de , competiu en dous Grandes Premios de F\u00f3rmula Un e numerosas carreiras fora do campionato da F\u00f3rmula Un. Fixo a pole position na carreira f\u00f3ra de campionato da Jersey Road Race nun Maserati 4CLT da Scuderia Ambrosiana, pero a s\u00faa primeira vitoria na F\u00f3rmula Un escap\u00f3uselle cando fallou a magneto do seu coche. Con todo, logrou a volta r\u00e1pida da carreira, que ga\u00f1ouna Peter Whitehead nun Ferrari. M\u00e1is tarde na tempada finalmente conseguiu ga\u00f1ar unha carreira na F\u00f3rmula Un no Nottingham Trophy de 1950 en Gamston, que ga\u00f1ou cun Maserati 4CLT da Scuderia Ambrosiana.\nCompetiu nas 24 Horas de Le Mans de 1951 nun Aston Martin DB2 oficial onde, xunto co seu amigo Reg Parnell, terminou terceiro na s\u00faa clase e s\u00e9timo na xeral.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "407480", "revid": "56817", "url": "https://gl.wikipedia.org/wiki?curid=407480", "title": "Miriam Cabeza", "text": "Miriam Cabeza, nada en Donostia o 8 de xaneiro de 1984, \u00e9 unha actriz vasca de cinema, televisi\u00f3n e teatro.\nTraxectoria.\n\u00c9 principalmente co\u00f1ecida por interpretar a Vanessa na serie de televisi\u00f3n \"Gym Tony\", a\u00ednda que tam\u00e9n polo seu traballo na comedia \"Ocho apellidos vascos\" e en varias series da cadea vasca ETB, como \"Mi querido Klikowsky\", \"Vaya semanita\", \"Euskadi movie\" e \"Ya queda menos\"."}
{"id": "407481", "revid": "98629", "url": "https://gl.wikipedia.org/wiki?curid=407481", "title": "Hibridoma", "text": "Un hibridoma \u00e9 unha li\u00f1a celular h\u00edbrida resultante da fusi\u00f3n de c\u00e9lulas B illadas normais e c\u00e9lulas B cancerosas inmortais de mieloma, de modo que as c\u00e9lulas do hibridoma combinan a capacidade de producir anticorpos da c\u00e9lula B e a extremada lonxevidade e reproductividade do mieloma. A tecnolox\u00eda do hibridoma \u00e9 un m\u00e9todo no que se producen hibridomas, utilizado para producir grandes cantidades de anticorpos id\u00e9nticos (chamados anticorpos monoclonais). Este proceso empeza inxectando a un rato (ou outro mam\u00edfero) un ant\u00edxeno que provoca nel unha resposta inmune. Extr\u00e1ese do rato un tipo de gl\u00f3bulo branco, unha determinada li\u00f1a de c\u00e9lula B, que \u00e9 a que produce os anticorpos que se unen a ese ant\u00edxeno. Despois fusi\u00f3nase esa c\u00e9lula B cunha c\u00e9lula cancerosa de mieloma, creando o hidridoma. Os hibridomas poden crecer en cultivo, cada cultivo empeza cunha soa c\u00e9lula de hibridoma viable, orixinando cultivos cada un dos cales consta de c\u00e9lulas de hibridoma xeneticamente id\u00e9nticas, que producen un s\u00f3 tipo de anticorpo por cultivo (monoclonal) en vez de mesturas de diferentes anticorpos (policlonais). A li\u00f1a celular de mieloma que se usa para ser fusionada neste proceso \u00e9 seleccionada pola s\u00faa capacidade de crecer en cultivo de tecidos e pola ausencia de s\u00edntese de anticorpos. En contraste cos anticorpos policlonais, que son mesturas de moitos anticorpos diferentes, os anticorpos monoclonais producidos por cada li\u00f1a de hibridoma son quimicamente id\u00e9nticos, todos coa mesma especificidade antix\u00e9nica.\nA produci\u00f3n de anticorpos monoclonais foi inventada por C\u00e9sar Milstein e Georges J. F. K\u00f6hler en 1975, os cales compartiron o Premio Nobel de Medicina ou Fisiolox\u00eda de 1984 con Niels Kaj Jerne, que fixo outras importantes contribuci\u00f3ns \u00e1 inmunolox\u00eda. O termo hibridoma foi acu\u00f1ado por Leonard Herzenberg durante o seu ano sab\u00e1tico no laboratorio de C\u00e9sar Milstein en 1976\u20131977.\nM\u00e9todo.\nOs animais de laboratorio (por exemplo, o rato) son expostos primeiramente ao ant\u00edxeno contra o que se pretende que se xere o anticorpo que interesa. Usualmente isto faise por medio dunha serie de inxecci\u00f3ns do ant\u00edxeno en cuesti\u00f3n durante varias semanas. Estas inxecci\u00f3ns son normalmente seguidas do uso de electroporaci\u00f3n in vivo, que potencia significativamente a resposta inmune. Unha vez que se illan esplenocitos (mestura de diversos linfocitos) do bazo do mam\u00edfero, as c\u00e9lulas B obtidas deles son fusionadas con c\u00e9lulas de mieloma inmortalizadas. A fusi\u00f3n das c\u00e9lulas B con c\u00e9lulas de mieloma pode facerse por electrofusi\u00f3n. A electrofusi\u00f3n causa que as c\u00e9lulas B e as de mieloma se ali\u00f1en e fusionen ao aplicarlles un campo el\u00e9ctrico. Alternativamente, as c\u00e9lulas B e de mieloma poden fusionarse utilizando protocolos qu\u00edmicos, xeralmente usando polietilenglicol. As c\u00e9lulas de mieloma son seleccionadas con antelaci\u00f3n para asegurarse que non segregan elas anticorpos e que carecen do xene da hipoxantina-guanina fosforribosiltransferase (HGPRT), o que as fai sensibles ao medio HAT (v\u00e9xase m\u00e1is abaixo).\nAs c\u00e9lulas fusionadas son incubadas en medio HAT (medio hipoxantina-aminopterina-timidina) durante de 10 a 14 d\u00edas. A aminopterina bloquea a ruta que permite a s\u00edntese de nucle\u00f3tidos. Por tanto, as c\u00e9lulas de mieloma non fusionadas morren, xa que non poden producir nucle\u00f3tidos nin pola s\u00edntese \"de novo\" nin polas v\u00edas de salvamento porque carecen de HGPRT. A eliminaci\u00f3n das c\u00e9lulas de mieloma que non se fusionaron \u00e9 necesaria porque te\u00f1en o potencial de crecer m\u00e1is que as outras c\u00e9lulas, especialmente en hibridomas establecidos debilmente. As c\u00e9lulas B non fusionadas morren axi\u00f1a, xa que te\u00f1en unha curta vida. Deste modo, s\u00f3 sobreviven as h\u00edbridas c\u00e9lula B-mieloma, xa que nelas o xene HGPRT das c\u00e9lulas B \u00e9 funcional. Estas c\u00e9lulas producen anticorpos (unha propiedade das c\u00e9lulas B) e son inmortais (unha propiedade das c\u00e9lulas de mieloma). O medio incubado \u00e9 despois dilu\u00eddo en placas de m\u00faltiples pozos en tan gran medida que cada pozo cont\u00e9n unha soa c\u00e9lula. Como os anticorpos nun destes poci\u00f1os son producidos pola mesma c\u00e9lula B, son iguais e van dirixidos contra o mesmo ep\u00edtopo, polo que son anticorpos monoclonais.\nO seguinte paso \u00e9 un r\u00e1pido proceso de exame primario, no que se identifican e seleccionan s\u00f3 aqueles hibridomas que producen anticorpos dunha especificidade apropiada. A primeira t\u00e9cnica de exme utilizada \u00e9 a ELISA. Inc\u00fabanse o sobrenadante do cultivo de hibridoma, un conxugado etiquetado cun encima secundario e un substrato cromox\u00e9nico, e a formaci\u00f3n dun produto coloreado indicar\u00e1 un hibridoma positivo. Alternativamente, pode utilizarse un screening inmunocitoqu\u00edmico.\nA c\u00e9lula B que produce os anticorpos desexados pode ser clonada para producir moitos clons fillos id\u00e9nticos. Os medios suplementarios que conte\u00f1en interleucina 6 (como briclone) son esenciais nesta etapa. Unha vez que a colonia do hibridoma est\u00e1 establecida, crecer\u00e1 continuamente nun medio de cultivo como RPMI-1640 (con antibi\u00f3ticos e soro bovino fetal) e producir\u00e1 anticorpos.\nAs placas multipozo util\u00edzanse inicialmente para que crezan os hibridomas, e despois da selecci\u00f3n estes son traspasados a frascos de cultivo de tecidos. Isto mant\u00e9n en boas condici\u00f3ns os hibridomas e proporciona c\u00e9lulas dabondo para a criopreservaci\u00f3n e sobrenadante para subseguintes investigaci\u00f3ns. O sobrenadante do cultivo pode render de 1 a 60\u00a0\u00b5g/mL de anticorpos monoclonais, e cons\u00e9rvase a -20\u00a0\u00b0C ou menos ata que sexa necesario utilizalo.\nUsando o sobrenadante do cultivo ou unha preparaci\u00f3n de inmunoglobulina purificada, poden realizarse ulteriores an\u00e1lises dun hibridoma que produce un potencial anticorpo monoclonal en canto \u00e1 s\u00faa reactividade, especificidade e reactividade cruzada.\nAplicaci\u00f3ns.\nOs anticorpos monoclonais obtidos de hibridomas te\u00f1en m\u00faltiples usos en prevenci\u00f3n, diagn\u00f3stico e tratamento de enfermidades, ademais do seu uso en diversas t\u00e9cnicas biotecnol\u00f3xicas e investigaci\u00f3n, marcadores para os grupos de diferenciaci\u00f3n da superficie celular ou en selecci\u00f3n de c\u00e9lulas activada por fluorescencia. Un estudo informou do illamento dunha li\u00f1a celular de hibridoma (clon 1E10), que produce un anticorpo monoclonal (IgM, isotipo k), que tingue inmunocitoquimicamente especificamente o nucl\u00e9olo."}
{"id": "407482", "revid": "35560", "url": "https://gl.wikipedia.org/wiki?curid=407482", "title": "Vostok 8A92", "text": "Vostok 8A92, tam\u00e9n co\u00f1ecido como Vostok-2 foi un foguete espacial da Uni\u00f3n Sovi\u00e9tica derivado do m\u00edsil R-7 adicado exclusivamente a lanzar sat\u00e9lites de reco\u00f1ecemento Zenit 2. Usaba tanto os cosm\u00f3dromos de Baikonur como o de Plesetsk."}
{"id": "407483", "revid": "72012", "url": "https://gl.wikipedia.org/wiki?curid=407483", "title": "Vostok 2 (foguete)", "text": ""}
{"id": "407485", "revid": "1131", "url": "https://gl.wikipedia.org/wiki?curid=407485", "title": "Ram\u00f3n Quintela P\u00e9rez", "text": "Ram\u00f3n Quintela P\u00e9rez, finado en Lavadores o 11 de setembro de 1946, foi un agrarista e pol\u00edtico galego.\nTraxectoria.\nIrm\u00e1n de \u00c1ngel Quintela P\u00e9rez. Mec\u00e1nico. Traballou na f\u00e1brica de conservas de Antonio Alonso. Foi un dos fundadores da Sociedade de Agricultores de Lavadores. Estivo detido en Ribadavia en 1902 e volveu ser detido con motivo da folga xeral de 1917 acusado de rebeli\u00f3n. Foi concelleiro de Lavadores entre 1916 e 1936. Coa proclamaci\u00f3n da Rep\u00fablica foi nomeado presidente da Comisi\u00f3n xestora provisional."}
{"id": "407488", "revid": "27155", "url": "https://gl.wikipedia.org/wiki?curid=407488", "title": "Tecnolox\u00eda do hibridoma", "text": ""}
{"id": "407489", "revid": "130532", "url": "https://gl.wikipedia.org/wiki?curid=407489", "title": "Casa dos Espellos", "text": "Casa dos Espellos: Revista poli\u00e9drica da cultura galega \u00e9 unha revista de investigaci\u00f3n editada pola Asociaci\u00f3n de Amigos do Parque do Pasatempo. Tr\u00e1tase dunha publicaci\u00f3n de tem\u00e1tica hist\u00f3rica e art\u00edstica, centrada no estudo de Galicia con especial referencia ao seu pasado indiano e emigrante. Aborda do mesmo xeito o estudo do pasado hist\u00f3rico da vila de Betanzos.\nHistoria e caracter\u00edsticas.\nCasa dos Espellos \u00e9 unha revista en c\u00f3digo aberto, dispo\u00f1ible para a s\u00faa consulta en li\u00f1a e cuxo primeiro n\u00famero sa\u00edu \u00e1 luz en marzo do 2018. Dende o primeiro n\u00famero present\u00e1ronse diferentes li\u00f1as de investigaci\u00f3n novas no que respecta ao pasado das obras dos Irm\u00e1ns Garc\u00eda Naveira, \u00e1 influencia do Val d\u00b4Osne no dese\u00f1o das pezas do Parque do Pasatempo e ao co\u00f1ecemento de fontes fotogr\u00e1ficas, bibliogr\u00e1ficas e arquiv\u00edsticas sobre este asunto.\nA revista, en activo ata o ano 2021, estivo dirixida por \u00c1ngel Arcay Barral e Daniel Lucas Teijeiro Mosquera, dous dos investigadores betanceiros m\u00e1is ligados ao estudo do xard\u00edn hist\u00f3rico do Parque do Pasatempo, declarado Ben de Interese Cultural no ano 2020. Entre os autores, destacan numerosos novos investigadores ligados \u00e1 historia local betanceira, funcionando a publicaci\u00f3n como unha porta de entrada de rec\u00e9n graduados ao mundo da investigaci\u00f3n.\nXunto aos traballos, a revista destaca pola colaboraci\u00f3n de numerosos ilustradores que se encargan de decorar cada un dos artigos, sendo os ilustradores Jos\u00e9 Souto, Mar Vieites, Diana Sobrado e Yosune Duo os encargados do dese\u00f1o das catro portadas publicadas.\nEntre os proxectos sa\u00eddos desta revista, destaca a Biblioteca Dixital do Parque do Pasatempo."}
{"id": "407491", "revid": "27155", "url": "https://gl.wikipedia.org/wiki?curid=407491", "title": "Lisado celular", "text": ""}
{"id": "407492", "revid": "23204", "url": "https://gl.wikipedia.org/wiki?curid=407492", "title": "Gaita colombiana", "text": "A gaita colombiana ou kuisi \u00e9 un instrumento musical aer\u00f3fono da Costa Caribe colombiana de orixe ind\u00edxena, empregado en diferentes ritmos musicais dos chamados \"m\u00fasica de gaita\": gaita instrumental, porro, cumbia, merengue, puya, entre outros.\nDescrici\u00f3n.\n\u00c9 unha especie de frauta constru\u00edda a partir do coraz\u00f3n do card\u00f3n, cunha formaci\u00f3n de cera de abellas e po de carb\u00f3n nun dos seus extremos onde se fai unha fenda e se insire un ap\u00e9ndice cil\u00edndrico, xeralmente a base dunha pluma de pato, a maneira de canle e boquilla, respectivamente, con entre 3 e 6 orificios na parte baixa do corpo. \nOrixe.\nO uso m\u00e1is antigo das kuisis at\u00f3pase entre os koguis e os arhuacos da Serra Nevada de Santa Marta.\nClases.\nEntre as gaitas ind\u00edxenas \u00e1chanse:"}
{"id": "407493", "revid": "23204", "url": "https://gl.wikipedia.org/wiki?curid=407493", "title": "Kuisi", "text": ""}
{"id": "407494", "revid": "89787", "url": "https://gl.wikipedia.org/wiki?curid=407494", "title": "Sudan (rinoceronte)", "text": "Sudan, nado en 1973, e finado o 19 de marzo de 2018, foi un rinoceronte branco do norte\u00a0(\"Ceratotherium simum cottoni\") que\u00a0viviu no zoo de Dv\u016fr Kr\u00e1lov\u00e9 na Rep\u00fablica Checa dende 1975 at\u00e9 2009, e o resto da s\u00faa vida na reserva de Ol Pejeta en Laikipia, Kenya. No momento da s\u00faa morte, era un dos tres rinocerontes brancos do norte que quedaban no mundo, e o derradeiro macho co\u00f1ecido da s\u00faa subespecie. Sudan morreu de eutanasia o 19 de marzo de 2018, despois de sufrir \"complicaci\u00f3ns relacionadas coa s\u00faa idade\"."}
{"id": "407497", "revid": "89787", "url": "https://gl.wikipedia.org/wiki?curid=407497", "title": "Bogotazo", "text": "O Bogotazo foi unha revolta popular como consecuencia do magnicidio do xurista, escritor, pol\u00edtico e candidato presidencial Jorge Eli\u00e9cer Gait\u00e1n o 9 de abril de 1948, a mans de Juan Roa Sierra, no centro de Bogot\u00e1, a capital de Colombia. A s\u00faa morte partiu en d\u00faas a historia contempor\u00e1nea pol\u00edtica e de orde p\u00fablica da naci\u00f3n dende esa data.\nBogot\u00e1 foi sacudida fortemente por protestas violentas, represi\u00f3n e desordes que a deixaron semidestru\u00edda, e que se expandiu a outras rexi\u00f3ns e cidades do pa\u00eds. A vaga de protestas violentas desencadeou unha das \u00e9pocas m\u00e1is relevantes do s\u00e9culo XX na historia de Colombia, co\u00f1ecida como \u00abA Violencia\u00bb, a cal rematou en 1958.\u00a0Por\u00e9n, as s\u00faas consecuencias duraron m\u00e1is do imaxinado a trav\u00e9s do conflito armado librado polo estado colombiano contra os grupos irregulares de extrema esquerda (FARC, ELN, EPL, M-19 e a CGSB), extrema dereita (AUC), carteis do narcotr\u00e1fico e crime organizado (Bandas Criminais ou Grupos Armados Organizados), proclamado case de maneira prof\u00e9tica polo doutor Gait\u00e1n nun soado discurso en caso de ser asasinado:"}
{"id": "407499", "revid": "89787", "url": "https://gl.wikipedia.org/wiki?curid=407499", "title": "Egan Bernal", "text": "Egan Arley Bernal G\u00f3mez, nado en Zipaquir\u00e1 o 13 de xaneiro de 1997, \u00e9 un ciclista colombiano.\nDurante o final da tempada 2017 anunciouse a s\u00faa fichaxe a partir do 2018 polo Team Sky, equipo profesional brit\u00e1nico de categor\u00eda UCI WorldTeam."}
{"id": "407500", "revid": "23204", "url": "https://gl.wikipedia.org/wiki?curid=407500", "title": "Egan Arley Bernal G\u00f3mez", "text": ""}
{"id": "407501", "revid": "27155", "url": "https://gl.wikipedia.org/wiki?curid=407501", "title": "IGL@", "text": "IGL@ ou locus lambda de inmunoglobulina (tam\u00e9n chamado IGL e IGLC6) \u00e9 unha rexi\u00f3n do cromosoma 22 humano que cont\u00e9n os xenes para a cadea lixeira lambda dos anticorpos (ou inmunoglobulinas).\nFunci\u00f3n.\nAs inmunoglobulinas reco\u00f1ecen ant\u00edxenos alleos e inician respostas inmunes como a fagocitose e o sistema de complemento. Cada mol\u00e9cula de inmnoglobulina consta de d\u00faas cadeas pesadas id\u00e9nticas e d\u00faas cadeas lixeiras id\u00e9nticas. Hai d\u00faas clases de cadeas lixeiras, kappa e lambda. Esta rexi\u00f3n representa a organizaci\u00f3n da li\u00f1a xerminal do locus da cadea lixeira lambda. O locus incl\u00fae os segmentos V (variable), J (de acoplamento), e C (constante). Durante o desenvolvemento da c\u00e9lula B, un evento de recombinaci\u00f3n no ADN \u00fanese a un s\u00f3 segmento V cun segmento J; o segmento C \u00fanese posteriormente por empalme no ARN. A recombinaci\u00f3n de moitos segmentos V diferentes con varios segmentos J proporciona un amplo rango de reco\u00f1ecemento de ant\u00edxenos. Obtense diversidade adicional pola diversidade de acoplamento, que se orixina pola adici\u00f3n aleatoria de nucle\u00f3tidos pola desoxinucleotidiltransferase terminal, e pola hipermutaci\u00f3n som\u00e1tica, que ocorre durante a maduraci\u00f3n da c\u00e9lula B no bazo e ganglios linf\u00e1ticos. Varios segmentos V e tres segmentos C son incapaces de codificar prote\u00ednas e son considerados pseudoxenes. O locus tam\u00e9n incl\u00fae varios xenes que non son de inmunoglobulinas, moitos dos cales son pseudoxenes ou son preditos por an\u00e1lise computacional automatizada ou por homolox\u00eda con outras especies.\nXenes.\nO locus lambda de inmunoglobulina cont\u00e9n os seguintes xenes:"}
{"id": "407502", "revid": "27155", "url": "https://gl.wikipedia.org/wiki?curid=407502", "title": "Locus da inmunoglobulina lambda", "text": ""}
{"id": "407503", "revid": "27155", "url": "https://gl.wikipedia.org/wiki?curid=407503", "title": "IGL", "text": ""}
{"id": "407504", "revid": "27155", "url": "https://gl.wikipedia.org/wiki?curid=407504", "title": "IGLC6", "text": ""}
{"id": "407505", "revid": "85894", "url": "https://gl.wikipedia.org/wiki?curid=407505", "title": "\u00c1ngel Quintela P\u00e9rez", "text": "\u00c1ngel Quintela P\u00e9rez, nado en Lavadores, foi un agrarista e pol\u00edtico galego.\nTraxectoria.\nIrm\u00e1n de Ram\u00f3n Quintela P\u00e9rez. Era toneleiro, traballou na Vin\u00edcola Gallega e na illa de Toralla facendo toneis para as conservas de peixe. Propietario agrario, vend\u00eda os produtos agr\u00edcolas nos mercados de Vigo. Foi concelleiro de Lavadores dende 1909. Foi alcalde de Lavadores en 1916, durante o seu mandato inaugurouse o mercado do Calvario, o cemiterio de Puxeiros e unha tra\u00edda de augas. Volveu ser elixido alcalde ao rematar a ditadura de Primo de Rivera en abril de 1930.\nVida persoal.\nCasou con Filomena Alonso."}
{"id": "407506", "revid": "98629", "url": "https://gl.wikipedia.org/wiki?curid=407506", "title": "Jean-Patrick Manchette", "text": "Jean-Patrick Manchette, nado en Marsella o 19 de decembro de 1942 e finado en Par\u00eds o 3 de xu\u00f1o de 1995, foi un escritor franc\u00e9s, autor de novela negra, cr\u00edtico literario e de cine, guionista e dialoguista de cine, e tradutor. Est\u00e1 considerado como un dos autores m\u00e1is destacados da novela negra francesa das d\u00e9cadas de 1970 e 1980.\nTraxectoria.\nNaceu en 1942 en Marsella, onde foran parar os seus pais -de clase media- durante a segunda guerra mundial. Manchette pasou a maior parte da s\u00faa infancia e da s\u00faa adolescencia en Malakoff, un suburbio ao sur de Par\u00eds. Foi bo alumno e desde novo amosou interese pola literatura e a escritura. No transcurso da s\u00faa infancia e da s\u00faa adolescencia escribe centenares de p\u00e1xinas de pastiches de memorias de guerra ou de ciencia ficci\u00f3n, cunha certa tendencia xa cara \u00e1 novela policial e negras.\nLector incansable, apaixonado polo cine estadounidense e o jazz (tocaba o saxof\u00f3n alto), tam\u00e9n se converte nun xogador de xadrez e dos xogos de estratexia en xeral. Destinado polos seus pais a unha carreira no ensino, abandonou os seus estudos sen para ga\u00f1ar a vida escribindo. Foi mestre de franc\u00e9s durante un semestre en Inglaterra nun colexio para cegos de Worcester pero regresou a Francia.\nMilitante de extrema esquerda, durante a guerra de Alxeria escribiu artigos e debuxos para o diario \"A Voie communiste\". Afastouse de forma paulatina da acci\u00f3n sobre o terreo e foi fortemente influenciado polos escritos da Internacional situacionista.\nEntre 1982 e 1989 sufriu s\u00edntomas notables de agorafobia, que o obrigaron a quedar encerrado no seu piso do XIIe arrondissement. Gran fumador desde os 13 anos (Celtiques, Gauloises, Gitanes, sempre tabaco negro sen filtro), en 1991 detect\u00f3uselle un cancro de p\u00e1ncreas. Foi operado, mais logo dun per\u00edodo de remisi\u00f3n en 1993 o cancro estendeuse aos pulm\u00f3ns.\nObra.\nA s\u00faa ambici\u00f3n inicial era converterse en guionista para o cine. Con esa esperanza, l\u00e1nzase a partir de 1965 en diversos traballos alimentarios: gui\u00f3ns de curtametraxes, escritura de sinopses, d\u00faas pel\u00edculas er\u00f3ticas para Max P\u00e9cas: \"Une femme aux abois\" / \"A Prisonni\u00e8re du d\u00e9sir\" e \"La Peur et l'Amour\". En 1968 acadou o seu primeiro \u00e9xito redactando con Michel Levine os gui\u00f3ns e di\u00e1logos de once episodios da serie de televisi\u00f3n \"Les Globe-trotters\", dirixida por Claude Boissol. Paralelamente escribiu novelizaci\u00f3ns de pel\u00edculas de \u00e9xito como \"Mourir d\u2019aimer\" ou \"Sacco e Vanzetti\", de episodios dos \"Globe-trotters\", novelas para a mocidade, novelas de esp\u00edas, etc. S\u00f3 ou coa s\u00faa esposa Melissa, emprendeu tam\u00e9n a traduci\u00f3n ao franc\u00e9s de numerosos libros de lingua inglesa, principalmente novelas policiacas ou libros sobre o cine (memorias de Pola Negri, biograf\u00edas de Humphrey Bogart ou dos irm\u00e1ns Marx...).\nMais estes traballos afast\u00e1bano da carreira \u00e1 que aspiraba. Asumiu a idea de escribir novelas como un medio para acadar \u00e9xito no mundo do cine. Dirixiuse cara \u00e1 novela negra, seguindo a escritura \u00abbehaviorista\u00bb ou condutista posta de moda por Dashiell Hammett. Describe comportamentos, actos e feitos, sen deterse nos sentimentos ou estados de \u00e1nimo. A partir dos fragmentos visibles do quebracabezas, a persoa lectora debe deducir a visi\u00f3n completa do libro e saber escoitar, m\u00e1is al\u00f3 das palabras, o que non foi escrito.\nA finais de 1969 enviou o seu primeiro manuscrito, \"L'Affaire N'Gustro\", \u00e1 editorial Albin Michel. A editora e escritora Dominique Aury dirixiuno \u00e1 colecci\u00f3n S\u00e9rie noire que dirix\u00eda Marcel Duhamel en \u00c9ditions Gallimard, serie na que publicou nove das s\u00faas once novelas.\nA s\u00faa primeira novela, \"Laissez bronzer lles cadavres!\", co-escrita con Jean-Pierre Bastid, apareceu en febreiro de 1971. Dous meses despois apareceu \"L'Affaire N'Gustro\". O propio autor definiu o seu estilo como \u00abneo-polar\u00bb, x\u00e9nero en ruptura radical coa S\u00e9rie noire francesa das d\u00e9cadas de 1950 e 1960. Apoi\u00e1ndose no pensamento situacionista, Manchette utiliza a forma da novela policial como trampol\u00edn cara \u00e1 cr\u00edtica social: a novela negra volve as\u00ed \u00e1 s\u00faa funci\u00f3n orixinal. Para Fran\u00e7ois Gu\u00e9rif \u00aba aparici\u00f3n de Manchette tivo un efecto moi contundente, puxo a contestaci\u00f3n social no centro da novela negra\u00bb. O lado pintoresco de Pigalle e dos seus g\u00e1ngsters cede o sitio \u00e1 Francia moderna dos anos 1970, co seu contexto pol\u00edtico e social espec\u00edficos. Esta tendencia m\u00f3strase claramente en \"L\u2019Affaire N'Gustro\", relato directamente inspirado polo secuestro en 1965 en Par\u00eds de Ben Barka, l\u00edder da oposici\u00f3n marroqu\u00ed, polos servizos de seguridade marroqu\u00eds coa complicidade do poder franc\u00e9s.\nEn 1972, Manchette publica \"\u00d4 dingos, \u00f4 ch\u00e2teaux!\", novela na cal unha nova aia e un neno, fillo dun millonario, son perseguidos por un asasino psic\u00f3pata e os seus c\u00f3mplices. Esta persecuci\u00f3n repleta de violencia \u00e9 tam\u00e9n un retrato pesimista da sociedade de consumo. A novela obtivo o Gran premio da literatura polic\u00edaca 1973. Tam\u00e9n en 1972 publicou a novela \"Nada\" que relata o secuestro dun embaixador estadounidense por un pequeno grupo de anarquistas, e a destruci\u00f3n do grupo pola polic\u00eda. Neste libro, o m\u00e1is directamente pol\u00edtico de Manchette, o autor analiza o erro que representa o terrorismo de extrema esquerda: \u00abO terrorismo esquerdista e o terrorismo de Estado, a\u00ednda que os seus motivos sexan incomparables, son as d\u00faas mand\u00edbulas da mesma trampa para bobos\u00bb declara o personaxe central, Buenaventura Diaz, cuxo nome \u00e9 unha chiscadela a Buenaventura Durruti. No seu diario \u00edntimo (\"Journal 1966-1974\"), Manchette escribe o domingo 7 de maio de 1972 refer\u00edndose a \"Nada\": \u00abEsta tarde tiven unha discusi\u00f3n interesante con Melissa que, de feito, pensaba que os meus personaxes de rebeldes eran dalgunha forma \u00abheroes positivos\u00bb. Tentei desenganala expondo que representan politicamente un perigo p\u00fablico, unha verdadeira cat\u00e1strofe para o movemento revolucionario. Expuxen que o naufraxio da esquerda no terrorismo \u00e9 o naufraxio da revoluci\u00f3n na sociedade do espect\u00e1culo\u00bb.\nDespois do exercicio de estilo que constit\u00fae \"L'Homme au boulet rouge\", en colaboraci\u00f3n con Barth Jules Sussman, divertida novelizaci\u00f3n dun gui\u00f3n de western, sa\u00edron \u00e1 luz d\u00faas novelas protagonizadas polo personaxe de Eug\u00e8ne Tarpon, \"Morgue pleine\" e \"Que d'vos!\" Tarpon \u00e9 un detective privado \u00e1 francesa, antigo xendarme responsable da morte dun manifestante e atormentado polo remorso. A s\u00faa visi\u00f3n do mundo \u00e9 desilusionada e at\u00f3pase envolvido en asuntos moi enredados.\nEn 1976 publicouse \"Lle Petit Bleu da c\u00f4te ouest\", que suscitou varios artigos de prensa sobre \u00abo malestar dos executivos\u00bb nas sociedades liberais. Neste libro, Georges Gerfaut, comercial, testemu\u00f1a dun homicidio, conv\u00e9rtese \u00e1 s\u00faa vez en diana dos asasinos. O personaxe abandona de forma repentina \u00e1 s\u00faa familia e a s\u00faa vida demasiado perfecta, antes de dar marcha atr\u00e1s, e volver ao seu fogar unha vez os seus perseguidores eliminados, xa que no fondo, non sabe facer outra cousa. Cheo de referencias ao jazz da costa oeste e repleto de escenas antol\u00f3xicas, esta novela \u00e9 unha das obras mestras de Manchette.\nO seguinte libro \u00e9 \"Fatale\", a historia de Aim\u00e9e Joubert, unha sicaria fr\u00e1xil que se enfronta aos notables dunha pequena cidade costeira. O libro, rexeitado pola S\u00e9rie noire por falta de acci\u00f3n, \u00e9 pulicado fose de colecci\u00f3n por Gallimard. Manchette explica que tentou nesta \u00abnovela experimental\u00bb p\u00f3r en paralelo a degradaci\u00f3n ideol\u00f3xica do marxismo a finais do s\u00e9culo XIX e a decadencia do estilo flaubertiano na mesma \u00e9poca, e engade que \u00ab non \u00e9 realmente un tema de novela negra\u00bb (in \"Ice Crim\u2019s\" n\u00ba 5/6, 1984).\nEn 1981 publica \"La Position du tireur couch\u00e9\", unha nova experiencia radical de escritura behaviorista a partir dun tema cl\u00e1sico. Martin Terrier, novo sicario desexoso de xubilarse, \u00e9 v\u00edtima do mundo que lle rodea. A s\u00faa tentativa de volver \u00e1 s\u00faa rexi\u00f3n de orixe \u00e9 un fracaso, e a s\u00faa imaxe de aventureiro degr\u00e1dase a medida que perde o seu amante, o seu di\u00f1eiro, o seu amigo, a s\u00faa habilidade para disparar.\nNos anos seguintes, mentres a prensa identifica a Manchette como o pai espiritual da corrente neo-polar, Manchette para de publicar novelas, pero continua escribindo para o cine ou a televisi\u00f3n, a traducir e a redactar as s\u00faas cr\u00f3nicas sobre a novela negra. Pensa conclu\u00edr un ciclo coa s\u00faa \u00faltima novela que concibe como un \u00abpeche\u00bb do seu traballo no campo da novela negra. Manchette explica nunha carta a un xornalista: \u00abDespois disto, como xa non ti\u00f1a que pertencer a ning\u00fan tipo de escola literaria, entrei nun sector de traballo ben diferente. En sete anos, a\u00ednda non fixen algo satisfactorio. Estou a\u00ednda traballando niso\u00bb.\nA partir de 1996, despois do seu falecemento, public\u00e1ronse varios libros que mostran a actividade durante os anos nos que non publicou, en particular a novela inacabada \"A Princesse du Sang\", suspense planetario empezado en 1989 que deb\u00eda marcar o principio dun novo ciclo novelesco titulado \"Les gens du Mauvais Temps\" (\"A xente do mal tempo\") e ver como se abr\u00eda outra fase na carreira de Manchette dedicada a unha relectura novelesca da historia contempor\u00e1nea desde a posguerra.\nRelaci\u00f3n co cinema.\nA partir de 1973 traballou regularmente para o cine como adaptador, guionista e dialoguista. Entre os seus traballos figuran \"Nada\" (Claude Chabrol, 1973) adaptaci\u00f3n da s\u00faa propia novela, \"L\u2019Agression\" (G\u00e9rard Pir\u00e8s, 1974), \"L'Ordinateur des pompes fun\u00e8bres\" (G\u00e9rard Pir\u00e8s, 1976), \"A Guerre des polices\" (Robin Davis, 1979), \"Trois hommes \u00e0 abattre\" (Jacques Deray, 1980), \"L\u00e9gitime Violence\" (Serge Leroy, 1982), \"A Crime\" (Philippe Labro, 1983).\nEn 1974 traballou xunto a Abel Paz, Raoul Vaneigem e Mustapha Khayati nun proxecto de pel\u00edcula sobre a Revoluci\u00f3n social espa\u00f1ola de 1936 e a vida de Buenaventura Durruti.\nPor outra banda, varias das s\u00faas novelas foron adaptadas ao cine, entre elas tres con Alain Delon como protagonista. Mais despois de \"Nada\" rexeitou traballar nesas adaptaci\u00f3ns, logo de que Claude Chabrol retirase na montaxe unha frase do comunicado do grupo \"Nada\" na cal eran criticados o Partido Comunista Franc\u00e9s e o seu diario \"L'Humanit\u00e9\". Manchette considerou que a mensaxe da novela fora traizoada e rexeitou a pel\u00edcula.\nOutros escritos.\nEntre 1970 e 1995 levou a cabo unhas trinta traduci\u00f3ns, entre elas novelas de Donald E. Westlake, Robert Littell, Robert Bloch ou Margaret Millar, varios t\u00edtulos de Ross Thomas e tam\u00e9n o c\u00f3mic \"Watchmen\". Tam\u00e9n \u00e9 guionista de c\u00f3mic co \u00e1lbum \"Griffu\" realizado con Jacques Tardi, escribe contos para a mocidade, prefacios, apuntamentos de lectura, contos e unha peza de teatro. Paralelamente \u00e1s s\u00faas novelas e aos seus traballos para o cine, Manchette escribe o seu diario \u00edntimo de 1965 a 1995, que forma un conxunto de m\u00e1is de cinco mil p\u00e1xinas manuscritas.\nEntre as s\u00faas m\u00faltiples actividades, Manchette tam\u00e9n foi director da colecci\u00f3n de ciencia ficci\u00f3n \"Futurama\" (Presses de Citeina, 1975-81), cronista dos xogos do esp\u00edrit (\"M\u00e9tal hurlant\", 1977-79) baixo o pseud\u00f3nimo de G\u00e9n\u00e9ral-Baron Staff, redactor en xefe do semanario de c\u00f3mics \"BD\" (1979-80), cr\u00edtico de cine (\"Charlie Hebdo\") a\u00ednda que non sempre se molestaba en ver as pel\u00edculas das que falaba, e sobre todo autor de cr\u00f3nicas sobre a novela negra (\"Charlie Mensuel\", 1977/81) baixo o pseud\u00f3nimo de Shuto Headline. Coas s\u00faas cr\u00f3nicas sobre a novela negra e as s\u00faas \"Notes noires\" (\"Apuntamentos negros\"), publicados na revista \"Polar\" (1982-83 e 1992-95), Manchette conf\u00edrmase como un importante te\u00f3rico literario."}
{"id": "407507", "revid": "27155", "url": "https://gl.wikipedia.org/wiki?curid=407507", "title": "Locus lambda de inmunoglobulina", "text": ""}
{"id": "407508", "revid": "1131", "url": "https://gl.wikipedia.org/wiki?curid=407508", "title": "Antonio Rom\u00e1n Iglesias", "text": "Antonio Rom\u00e1n Iglesias foi un pol\u00edtico galego.\nTraxectoria.\nAgrarista, foi elixido concelleiro agrario de Lavadores en novembro de 1913. Foi elixido alcalde de Lavadores en 1922, permanecendo no cargo ata a ditadura de Primo de Rivera.\nVida persoal.\nCasou con Pilar Vega."}
{"id": "407509", "revid": "27155", "url": "https://gl.wikipedia.org/wiki?curid=407509", "title": "IGK@", "text": "O IGK@ ou locus kappa de inmunoglobulina (tam\u00e9n chamado IGK) \u00e9 unha rexi\u00f3n do cromosoma 2 humano que cont\u00e9n xenes que codifican a cadea lixeira kappa (\u03ba) de anticorpos (ou inmunoglobulinas).\nNos humanos a cadea \u03ba est\u00e1 codificada polos segmentos x\u00e9nicos V (variable), J (de acoplamento) e C (constante) desta rexi\u00f3n. Estes xenes sofren a recombinaci\u00f3n V(D)J para xerar un amplo repertorio de inmunoglobulinas.\nXenes.\nO locus kappa de inmunoglobulina cont\u00e9n os seguintes xenes:"}
{"id": "407510", "revid": "23204", "url": "https://gl.wikipedia.org/wiki?curid=407510", "title": "Foru\u0161ande", "text": "Foru\u0161ande (en ) \u00e9 un filme iraniano de 2016 escrito e dirixido por Asghar Farhadi. Est\u00e1 protagonizado por Taraneh Alidoosti e Shahab Hosseini. Conta a historia dun matrimonio de actores que interpretan a obra de Arthur Miller \"Death of a Salesman\" nun teatro, mais a muller \u00e9 asaltada e atacada no seu propio fogar. O marido tenta descubrir a identidade do atacante, mentres a muller tenta lidar co estr\u00e9s postraum\u00e1tico. Unha coproduci\u00f3n entre Ir\u00e1n e Francia, o filme foi rodado en Teher\u00e1n en 2015.\nEstreouse no Festival Internacional de Cine de Cannes de 2016, onde conseguiu o premio de mellor gui\u00f3n e mellor actor para Hosseini. \"Foru\u0161ande\" recibiu moi boas cr\u00edticas e ga\u00f1ou o \u00d3scar \u00f3 mellor filme en lingua non inglesa. Por\u00e9n, Farhadi non foi \u00e1 cerimonia da 89\u00aa edici\u00f3n dos premios en protesta pola Orde Executiva 13769."}
{"id": "407511", "revid": "27155", "url": "https://gl.wikipedia.org/wiki?curid=407511", "title": "Locus kappa de inmnoglobulina", "text": ""}
{"id": "407513", "revid": "27155", "url": "https://gl.wikipedia.org/wiki?curid=407513", "title": "IGK", "text": ""}
{"id": "407515", "revid": "15490", "url": "https://gl.wikipedia.org/wiki?curid=407515", "title": "Antonio Maura i Montaner", "text": ""}
{"id": "407516", "revid": "12452", "url": "https://gl.wikipedia.org/wiki?curid=407516", "title": "Ministerio de Facenda", "text": ""}
{"id": "407517", "revid": "89787", "url": "https://gl.wikipedia.org/wiki?curid=407517", "title": "D\u00eda da Cultura Lus\u00f3fona", "text": "O D\u00eda da L\u00edngua Portuguesa e da Cultura Lus\u00f3fona \u00e9 celebrado anualmente o d\u00eda 5 de maio. O d\u00eda foi establecido en 2005 durante unha reuni\u00f3n en Luanda, Angola dos ministros da cultura de sete pa\u00edses lus\u00f3fonos; Angola, Brasil, Cabo Verde, Guin\u00e9-Bissau, Mozambique, Portugal e San Tom\u00e9 e Pr\u00edncipe."}
{"id": "407518", "revid": "89787", "url": "https://gl.wikipedia.org/wiki?curid=407518", "title": "Inmunohistoqu\u00edmica", "text": "A inmunohistoqu\u00edmica (IHQ ou IHC, polas s\u00faas siglas en ingl\u00e9s) \u00e9 a t\u00e9cnica que obt\u00e9n selectivamente imaxes de ant\u00edxenos proteicos das c\u00e9lulas dunha secci\u00f3n dun tecido utilizando anticorpos que se unen especificamente aos ant\u00edxenos de tecidos biol\u00f3xicos. A inmunohistoqu\u00edmica recibe este nome das ra\u00edces \"immuno\", que fan referencia aos anticorpos usados no procedemento, e \"histo,\" que significa tecido (comp\u00e1rese con inmunocitoqu\u00edmica, que se aplica a c\u00e9lulas). Albert Coons foi quen primeiro conceptualizou o procedemento en 1941.\nA tinguidura inmunohistoqu\u00edmica util\u00edzase amplamente no diagn\u00f3stico de c\u00e9lulas anormais como as que se encontran en tumores cancer\u00edxenos. Os marcadores moleculares espec\u00edficos son caracter\u00edsticos de estados ou eventos celulares particulares como a proliferaci\u00f3n ou morte celular (apoptose).\nA inmunohistoqu\u00edmica util\u00edzase moito tam\u00e9n en investigaci\u00f3n b\u00e1sica para comprender a distribuci\u00f3n e localizaci\u00f3n de biomarcadores e prote\u00ednas expresadas diferencialmente en distintas partes dun tecido biol\u00f3xico.\nA visualizaci\u00f3n da interacci\u00f3n anticorpo-ant\u00edxeno pode realizarse de varias maneiras. No caso m\u00e1is com\u00fan, un anticorpo \u00e9 conxugado cun encima, como a peroxidase, que pode catalizar unha reacci\u00f3n produtora de cor (ver tinguidura con inmunoperoxidase). Alternativamente o anticorpo pode tam\u00e9n ser etiquetado cun fluor\u00f3foro, como a fluoresce\u00edna ou a rodamina (ver inmunofluorescencia).\nPreparaci\u00f3n da mostra.\nA preparaci\u00f3n da mostra \u00e9 esencial para manter a morfolox\u00eda da c\u00e9lula, a arquitectura dos tecidos e a antixenicidade dos ep\u00edtopos diana. Isto require unha axeitada recollida dos tecidos, fixaci\u00f3n e corte. Adoita utilizarse unha soluci\u00f3n de paraformaldehido para fixar o tecido, pero tam\u00e9n se usan outros m\u00e9todos.\nPreparaci\u00f3ns histol\u00f3xicas.\nO tecido despois pode ser cortado en finas secci\u00f3ns ou usado enteiro, dependendo do prop\u00f3sito do experimento ou do propio tecido. Antes de cortalo, a mostra do tecido pode ser incrustada nun medio, como a cera de parafina ou criomedios. As secci\u00f3ns poden ser cortadas en finas l\u00e1minas con diversos instrumentos, como micr\u00f3tomos, criostatos ou vibr\u00e1tomo. As secci\u00f3ns m\u00f3ntanse despois no portaobxectos, son deshidratadas con lavados con alcohol de diferentes concentraci\u00f3ns (por exemplo do 50%, 75%, 90%, 95% e 100%), e eliminados usando un deterxente como o xileno antes de ser vistos ao microscopio.\nDependendo dos m\u00e9todos de fixaci\u00f3n e preservaci\u00f3n de tecidos, a mostra pode necesitar pasos adicionais para facer que os ep\u00edtopos queden dispo\u00f1ibles para a s\u00faan uni\u00f3n ao anticorpo, como a desparafinaci\u00f3n e a recuperaci\u00f3n do ant\u00edxeno. Para tecidos incrustados en parafina fixados con formol, a recuperaci\u00f3n do ant\u00edxeno \u00e9 xeralmente necesaria e implica o pretratamento das secci\u00f3ns con calor ou proteases. Estes pasos poden establecer unha diferenza entre a tinguidura ou non dos ant\u00edxenos diana.\nReduci\u00f3n da inmunotinguidura non espec\u00edfica.\nDependendo do tipo de tecido e o m\u00e9todo de detecci\u00f3n do ant\u00edxeno, pode ser necesario que a biotina ou encimas end\u00f3xenos sexan bloqueados ou temperados (\"quench\"), respectivamente, antes da tinguidura polo anticorpo.\nA\u00ednda que os anticorpos mostran avidez preferencial por ep\u00edtopos espec\u00edficos, poden unirse parcialmente ou debilmente a sitios de prote\u00ednas non espec\u00edficas (tam\u00e9n chamados sitios reactivos) que son similares aos sitios de uni\u00f3n semellantes dos ant\u00edxenos diana. Unha gran cantidade de uni\u00f3ns non espec\u00edficas causa unha alta tinguidura de fondo, que enmascarar\u00eda a detecci\u00f3n do ant\u00edxeno diana. Para reducir esta tinguidura de fondo en hinmunohistoqu\u00edmica, inmunocitoqu\u00edmica e outros m\u00e9todos de inmunotinguidura, as mostras son incubadas cun tamp\u00f3n que bloquea os sitios reactivos aos cales se poder\u00edan unir os anticorpos primarios e secundarios. Entre os tamp\u00f3ns com\u00fans bloqueantes est\u00e1n o soro normal, leite en po desnatado, seroalbumina bovina (BSA) ou xelatina. Disponse de tamp\u00f3ns bloqueantes comerciais con formulaci\u00f3ns de marca rexistrada para unha maior eficiencia. Entre os m\u00e9todos para eliminar a tinguidura de fondo est\u00e1n a diluci\u00f3n dos anticorpos primario ou secundario, cambiar o tempo ou a temperatura de incubaci\u00f3n, e usar un sistema de detecci\u00f3n diferente ou un anticorpo primario diferente. O control de calidade deber\u00eda como m\u00ednimo inclu\u00edr un tecido que funcione como control positivo que se saiba que expresa o ant\u00edxeno e controis negativos de tecidos que se saiba que non expresan o ant\u00edxeno, as\u00ed como o mesmo tecido comprobado da mesma maneira con omisi\u00f3n do anticorpo primario (ou mellor, a absorci\u00f3n do anticorpo primario).\nEtiquetado de mostras.\nTipos de anticorpos utilizados.\nOs anticorpos utilizados para a deteci\u00f3n espec\u00edfica poden ser policlonais ou monoclonais. Os anticorpos policlonais son producidos por animais que foron inxectados coa prote\u00edna de interese, ou un fragmento de p\u00e9ptido e, despois de que se estimula unha resposta secundaria, hai que illar os anticorpos do soro completo. As\u00ed, os anticorpos policlonais son unha mestura heterox\u00e9nea de anticorpos que reco\u00f1ecen varios ep\u00edtopos. Os anticorpos monoclonais prod\u00facense inxectando un animal co ant\u00edxeno e tomando unha mostra do seu tecido inmune, illando as c\u00e9lulas B do animal, e inmortaliz\u00e1ndoas ao fusionalas con c\u00e9lulas cancerosas de mieloma, que producen anticorpos que mostran especificidade para un s\u00f3 ep\u00edtopo.\nNos m\u00e9todos de detecci\u00f3n inmunohistoqu\u00edmicas, os anticorpos son clasificados como reactivos primarios e secundarios. Os anticorpos primarios son espec\u00edficos para o ant\u00edxeno de interese e normalmente non est\u00e1n conxugados (non est\u00e1n etiquetados), mentres que os anticorpos secundarios son espec\u00edficos contra os propios anticorpos primarios. O anticorpo secundario est\u00e1 normalmentre conxugado a unha mol\u00e9cula enlazadora como a biotina, que despois recruta as mol\u00e9culas reporteiras (que dan cor), ou ben o anticorpo secundario \u00fanese directamente \u00e1 mol\u00e9cula reporteira.\nMol\u00e9culas reporteiras inmunohistoqu\u00edmicas.\nAs mol\u00e9culas reporteiras var\u00edan base\u00e1ndose na natureza dos m\u00e9todos de detecci\u00f3n, dos cales os m\u00e1is usados son os cromox\u00e9nicos e a detecci\u00f3n fluorescente mediada por un encima ou un fluor\u00f3foro, respectivamente. Con reporteiros cromox\u00e9nicos, unha etiqueta encim\u00e1tica reacciona cun substrato para render un produto intensamente coloreado que pode ser analizado cun microscopio \u00f3ptico ordinario. A\u00ednda que a lista de substratos de encimas \u00e9 ampla, a fosfatase alcalina e a peroxidase do ravo picante son os dous encimas m\u00e1is usados como etiquetas para a detecci\u00f3n de prote\u00ednas. Existen matrices de substratos cromox\u00e9nicos, fluorox\u00e9nicos e quimiolminescentes para o uso con cada encima, como a DAB ou BCIP/NBT, que producen unha tinguidura casta\u00f1a ou p\u00farpura, respectivamente, cando os encimas est\u00e1n unidos.\nA reacci\u00f3n con DAB pode ser potenciada usando n\u00edquel, producindo unha tinguidura p\u00farpura/negra intensa. Os reporteiros fluorescentes son pequenas mol\u00e9culas org\u00e1nicas usadas para a detecci\u00f3n inmunohistoqu\u00edmica e tradicionalment incl\u00faen a FITC, TRITC e AMCA, e derivados comerciais como os Alexa Fluors e Dylight Fluors, que mostran unha mellora similar do rendemento pero var\u00edan en prezo. Para os m\u00e9todos de detecci\u00f3n cromox\u00e9nicos e fluorescentes, a an\u00e1lise densitom\u00e9trica do sinal pode proporcionar datos semi ou completamente cuantitativos, respectivamente, para correlacionar o nivel do sinal reporteiro ao nivel da expresi\u00f3n ou localizaci\u00f3n de prote\u00ednas.\nM\u00e9todos de detecci\u00f3n de ant\u00edxenos diana.\nO \"m\u00e9todo directo\" \u00e9 un m\u00e9todo de tinguidura nunha soa etapa e implica o uso dun anticorpo etiquetado (por exemplo, antisoro conxugado con FITC) que reacciona directamente co ant\u00edxeno en secci\u00f3ns de tecidos. A\u00ednda que esta t\u00e9cnica utiliza s\u00f3 un anticorpo e, por tanto, \u00e9 simple e r\u00e1pida, a sensibilidade \u00e9 menor debido \u00e1 pequena amplificaci\u00f3n do sinal, a diferenza dos m\u00e9todos indirectos. Por\u00e9n, esta estratexia \u00e9 utilizada menos frecuentemente que a s\u00faa alternativa multifase.\nO \"m\u00e9todo indirecto\" implica usar un anticorpo primario non etiquetado (primeira capa) que se une ao ant\u00edxeno diana no tecido, e un anticorpo secundario etiquetado que reacciona co anticorpo primario. Como se mencionou m\u00e1is arriba, o anticorpo secundario debe ir dirixido contra a IgG da especie animal na cal o anticorpo primario se produciu. Este m\u00e9todo \u00e9 m\u00e1is sensible que as estratexias de detecci\u00f3n directa a causa da amplificaci\u00f3 do sinal debida \u00e1 uni\u00f3n de varios anticorpos secundarios a cada anticorpo primario se o anticorpo secundario \u00e9 conxugado a un reporteiro fluorescente ou encim\u00e1tico.\nPode conseguirse unha maior amplificaci\u00f3n se o anticorpo secundario \u00e9 conxugado a varias mol\u00e9culas de biotina, que poden recrutar complexos de encima unido a avidina, estreptavidina ou prote\u00edna NeutrAvidin. A diferenza entre estas tres prote\u00ednas unidas a biotina \u00e9 a s\u00faa afinidade de uni\u00f3n individual para dianas de tecido end\u00f3xenas o que orixina a uni\u00f3n non espec\u00edfica e unha alta tinguidura de fondo; a orde destas prote\u00ednas segundo as s\u00faas afinidades de uni\u00f3n non espec\u00edficas, de maior a menor, \u00e9: 1) avidina, 2) estreptavidina e 3) prote\u00edna NeutrAvidin.\nO m\u00e9todo indirecto, ademais da s\u00faa gran sensibilidade, tam\u00e9n ten a vantaxe de que s\u00f3 c\u00f3mpre xerar un n\u00famero relativamente pequeno de anticorpos secundaios (etiquetados) conxugados est\u00e1ndar. Por exemplo, un anticorpo secundario contra IgG de coello, que se pode comprar no mercado, \u00e9 \u00fatil cun anticorpo primario producido en coellos. Co m\u00e9todo directo, ser\u00eda necesario etiquetar cada anticorpo primario para cada ant\u00edxeno de interese.\nContratinguidura.\nDespois da tinguidura inmunohistoqu\u00edmica do ant\u00edxeno diana, a mi\u00fado apl\u00edcase unha segunda tinguidura (contratinguidura) para proporcionar contraste que axuda a salientar a tinguidura primaria. Moitas destas tinguiduras mostran especificidade para clases espec\u00edficas de biomol\u00e9culas, mentres que outras tinguir\u00e1n toda a c\u00e9lula. Disponse de tinguiduras cromox\u00e9nicas e fluorescentes para inmunohistoqu\u00edmica que proporcionan un amplo conxunto de reactivos axeitados para cada dese\u00f1o experimental, ente os que est\u00e1n: a hematoxilina, a tinguidura Hoechst e a DAPI.\nSoluci\u00f3n de problemas.\nNas t\u00e9cnicas inmunohistoqu\u00edmicas, hai varios pasos que seguir antes da tinguidura final do ant\u00edxeno dos tecidos, que poden causar diversos problemas como unha forte tinguidura de fondo, a tinguidura feble do ant\u00edxeno diana e a autofluorescencia. A reactividade cruzada dos anticorpos primario/secundario, a biotina end\u00f3xena ou os encimas reporteiros son causas com\u00fans dunha forte tinguidura de fondo, mentres que a tinguidura d\u00e9bil pode ser causada por unha escasa reactividade encim\u00e1tica ou pouca potencia do anticorpo primario. Ademais, a autofluorescencia pode deberse \u00e1 natureza do tecido ou ao m\u00e9todo de fixaci\u00f3n. Estes aspectos da preparaci\u00f3n da inmunohistoquimica e da tinguidura de anticorpos deben ser atendidos sistematicamente para identificar e superar os problemas na tinguidura.\nMarcadores inmunohistoqu\u00edmicos diagn\u00f3sticos.\nA inmunohistoq\u00edmica \u00e9 unha excelente t\u00e9cnica de detecci\u00f3n e ten a tremenda vantaxe de poder mostrar exactamemente onde se localiza unha determinada prote\u00edna dentro do tecido examinado. Tam\u00e9n \u00e9 un m\u00e9todo efectivo para examinar os tecidos. Isto fai que sexa unha t\u00e9cnica moi utilizada en neurociencias, que permite examinar a expresi\u00f3n de prote\u00ednas en estruturas espec\u00edficas do cerebro. A s\u00faa maior desvantaxe \u00e9 que, a diferenza das t\u00e9cnicas de inmunoblotting, nas que a tinguidura se comproba cunha escala de pesos moleculares, \u00e9 imposible mostrar en inmunohistoquimica que a tinguidura se corresponde coa prote\u00edna de interese. Por esta raz\u00f3n, os anticorpos primarios deben ser ben validados nunha western blot ou procedemento similar. A t\u00e9cnica \u00e9 incluso m\u00e1is utilizada en patolox\u00eda cir\u00farxica diagn\u00f3stica para a inmunofenotipificaci\u00f3n de tumores; por exemplo, a inmunotinguidura para E-cadherina para diferenciar entre o carcinoma ductal in situ (tinguidura positiva) e o carcinoma lobular in situ (sen tinguidura positiva)). M\u00e1is recentemente, as t\u00e9cnicas inmunohistoqu\u00edmicas foron \u00fatiles na diagnose diferencial de m\u00faltiples formas de carcinomas de gl\u00e1ndula salivar, e cabeza e pescozo.\nA diversidade de marcadores inmunohistoqu\u00edmicos usados en patolox\u00eda cir\u00farxica diagn\u00f3stica \u00e9 grande. Moitos laboratorios cl\u00ednicos en hospitais terciarios te\u00f1en men\u00fas duns 200 anticorpos usados para diagn\u00f3stico, progn\u00f3stico e biomarcadores preditivos. Exemplos dalg\u00fans marcadores comunmente usados son:\nTerapia dirixida.\nNo cancro son alteradas diversas v\u00edas moleculares e algunhas das alteraci\u00f3ns poden ser a diana da terapia do cancro. A inmunohistoqu\u00edmica pode utilizarse para avaliar aqueles tumores que \u00e9 probable que respondan \u00e1 terapia, ao detectarse a presenza ou niveis elevados da diana molecular.\nInhibidores qu\u00edmicos.\nA biolox\u00eda dos tumores permitiu descubrir diversas dianas intracelulares potenciais. Moitos tumores son dependentes de hormonas. A presenza de receptores de hormonas pode utilizarse para determnar se un tumor pode responder potencialmente \u00e1 terapia hormonal. Unha das primeiras terapias foi a administraci\u00f3n do axente antiestrox\u00e9nico tamoxifeno, usado para tratar o cacnro de mama. Estes receptores de hormonas poden ser detectados por inmunohistoqu\u00edmica.\nImatinib, un inhibidor intracelular da tirosina quinase, desenvolveuse para tratar a leucemia miel\u00f3xena cr\u00f3nica, unha doenza caracterizada pola formaci\u00f3n dunha tirosina quinase anormal espec\u00edfica. Imitanib demostrou ser efectivo en tumores que expresan outras tirosina quinases, especialmente KIT. A maior\u00eda dos tumores estromais gastrointestinais expresan KIT, que pode ser detectada por inmmunohistoqu\u00edmica.\nAnticorpo monoclonal.\nPor inmunohistoqu\u00edmica dem\u00f3strase que moitas prote\u00ednas est\u00e1n moi reguladas \u00e1 alza en estados patol\u00f3xicos, e estas son dianas potenciais para as terapias que utilizan anticorpos monoclonais. Os anticorpos monoclonais, debido ao seu tama\u00f1o, son utilizados contra dianas da superficie celular. Entre as dianas sobreexpresadas est\u00e1n membros da familia do receptor do factor de crecemento epid\u00e9rmico (EGFR), prote\u00ednas transmembrana cun dominio receptor extracelular que regula unha tirosina quinase intracelular. Destes, HER2/neu (tam\u00e9n chamado Erb-B2) foi o primeiro que se desenvolveu. A mol\u00e9cula expr\u00e9sase fortemente en vaios tipos de c\u00e9lulas cancerosas, moi notablemente no cancro de mama. Os anticorpos contra HER2/neu foron aprobados pola FDA para o tratamento cl\u00ednico do cancro co nome de f\u00e1rmaco \"Herceptin\". Hai tam\u00e9n probas inmunohistoqu\u00edmicas dispo\u00f1ibles comercialmente, como Dako HercepTest, Leica Biosystems Oracle e Ventana Pathway.\nDe xeito similar, EGFR (HER-1) \u00e9 sobreexpresado en diversos cancros como o de cabeza e pescozo e o de colon. A inmunohistoqu\u00edmica util\u00edzase para determinar os pacientes que se poden beneficiar de anticorpos terap\u00e9uticos como Erbitux (cetuximab). Un sistema comercial para detectar o EGFR por inmunohistoqu\u00edmica son o Dako pharmDx.\nMapado da expresi\u00f3n proteica.\nA inmunohistoqu\u00edmica pode tam\u00e9n utilizarse para facer un perfil m\u00e1is xeral das prote\u00ednas, sempre que se dispo\u00f1a de anticorpos validados para inmunohistoqu\u00edmica. O Atlas das Prote\u00ednas Humanas mostra un mapa de expresi\u00f3n de prote\u00ednas en \u00f3rganos humanos normais e tecidos. A combinaci\u00f3n de inmunohistoqu\u00edmica e micromatrices de tecidos proporciona os padr\u00f3ns de expresi\u00f3n proteica nun gran n\u00famero de tipos de tecidos. A inmunohistoqu\u00edmica tam\u00e9n se usa para facer un perfil de prote\u00ednas nas formas m\u00e1is com\u00fans de cancro humano."}
{"id": "407519", "revid": "17467", "url": "https://gl.wikipedia.org/wiki?curid=407519", "title": "Capit\u00e1n xeneral de Galicia", "text": ""}
{"id": "407520", "revid": "5863", "url": "https://gl.wikipedia.org/wiki?curid=407520", "title": "Cen mil fillos de San Lu\u00eds", "text": ""}
{"id": "407521", "revid": "1131", "url": "https://gl.wikipedia.org/wiki?curid=407521", "title": "Aeroporto de Oradea", "text": "O aeroporto de Oradea \u00e9 un aeroporto situado a 5 quil\u00f3metros ao suroeste de Oradea, no noroeste de Roman\u00eda. No ano 2017 foi o noveno aeroporto m\u00e1is concorrido do pa\u00eds en termos de pasaxe, sendo utilizado por 162 902 pasaxeiros."}
{"id": "407522", "revid": "35560", "url": "https://gl.wikipedia.org/wiki?curid=407522", "title": "Vostok 8A92M", "text": "Vostok 8A92M, tam\u00e9n co\u00f1ecido como Vostok-2M foi un foguete espacial da Uni\u00f3n Sovi\u00e9tica derivado do m\u00edsil R-7 e descendente do Vostok 8A92 adicado a lanzar inicialmente sat\u00e9lites meterol\u00f3xicos e m\u00e1is tarde sat\u00e9lites de reco\u00f1ecemento. Usaba tanto os cosm\u00f3dromos de Baikonur como o de Plesetsk."}
{"id": "407523", "revid": "72012", "url": "https://gl.wikipedia.org/wiki?curid=407523", "title": "Vostok-2M", "text": ""}
{"id": "407524", "revid": "1131", "url": "https://gl.wikipedia.org/wiki?curid=407524", "title": "Aeroporto de Craiova", "text": "O aeroporto internacional de Craiova \u00e9 un aeroporto situado na parte suroeste de Roman\u00eda, a 7 quil\u00f3metros ao leste de Craiova, unha das cidades m\u00e1is grandes do pa\u00eds. Na \u00e1rea do aeroporto at\u00f3pase a sede de Avioane Craiova (anteriormente co\u00f1ecida como IRAv Craiova), a compa\u00f1\u00eda que fabricou os avi\u00f3nsromaneses IAR-93 e IAR-99."}
{"id": "407526", "revid": "1131", "url": "https://gl.wikipedia.org/wiki?curid=407526", "title": "Ponte da Cigarrosa", "text": " \nA ponte da Cigarrosa \u00e9 unha construci\u00f3n do s\u00e9culo XVI que cruza o r\u00edo Sil entre as parroquias de Pet\u00edn e A R\u00faa de Valdeorras. Ten cinco arcos de diferente tama\u00f1o e forma, con catro piares tam\u00e9n desiguais.\nHistoria.\nTen a s\u00faa orixe nunha construci\u00f3n anterior romana feita durante os reinados de Tito e Domiciano como parte da V\u00eda Nova do itinerario de Antonino entre Braga e Astorga. Foi reconstru\u00edda en 1577 por Juan de N\u00e1veda e reformada un s\u00e9culo despois. Da \u00e9poca romana cons\u00e9rvanse no segundo piar cinco fileiras de bloques e os alicerces do cuarto piar, se ben adoitan estar cubertas pola auga. A ponte recibe o seu nome da mansi\u00f3n de \"Forum Cigurrorum\", pois a zona estaba habitada pola tribo dos guigurros. A car\u00f3n da ponte atop\u00e1ronse unha l\u00e1pida e uns mosaicos de \u00e9poca romana, conservados no Museo Arqueol\u00f3xico Provincial de Ourense. En 2022 atopouse un miliario..\nOs cinco arcos te\u00f1en luz variable. Os catro piares te\u00f1en tallamares triangulares augas arriba, e dous tallamares augas abaixo. Catro dos arcos son apuntados, mentres que o arco segundo, que \u00e9 o de maior luz, \u00e9 de medio punto. O quinto arco est\u00e1 moi reformado, xa que foi recuberto de formig\u00f3n respectando a primitiva forma apuntada ao constru\u00edr o encoro de San Marti\u00f1o a mediados do s\u00e9culo XX. Pola contra, o terceiro arco ten moi pouca luz comparado cos demais arcos. Os tallamares son triangulares-apiramidados, mais debido \u00e1s sucesivas restauraci\u00f3ns que sufriu a ponte amosan unha acusada desigualdade, non s\u00f3 no trazado sen\u00f3n tam\u00e9n da f\u00e1brica construtiva.\nA mediados do s\u00e9culo XIX configurouse a estrada de segunda orde Ponferrada-Ourense, que discorr\u00eda pola ponte. En 1904 levouse a cabo unha reparaci\u00f3n dirixida por Manuel D\u00edez Sanjurjo. A partir de 1941, tras a aprobaci\u00f3n do Plan Pe\u00f1a, a estrada pasou a nomearse N-120, e xa en 1987 pasou a formar parte da OU-533, se ben por ent\u00f3n se constru\u00edu outra ponte paralela augas abaixo, polo que \u00e9 de uso peonil."}
{"id": "407527", "revid": "54334", "url": "https://gl.wikipedia.org/wiki?curid=407527", "title": "Diana Toucedo", "text": "Diana Toucedo Crespo, nada en Redondela o 27 de abril de 1982, \u00e9 unha cineasta, guionista e montadora galega.\nTraxectoria.\nEn 2008 rematou o grao en Cine e Audiovisuais na especialidade de montaxe na Escola Superior de Cine e Audiovisuais de Catalu\u00f1a. En 2011 rematou o m\u00e1ster de estudos de cinema e audiovisuais contempor\u00e1neos na Universidade Pompeu Fabra."}
{"id": "407531", "revid": "1131", "url": "https://gl.wikipedia.org/wiki?curid=407531", "title": "Aeroporto Alejandro Velasco Astete", "text": "O aeroporto internacional Alejandro Velasco Astete \u00e9 un aeroporto situado na cidade de Cuzco, no sueste do Per\u00fa. Cuzco, unha cidade cun grande atractivo tur\u00edstico en Latinoam\u00e9rica, opera varios voos dom\u00e9sticos e alg\u00fans internacionais. O aeroporto at\u00f3pase ao seu l\u00edmite de capacidade debido \u00e1 s\u00faa precaria localizaci\u00f3n preto do centro da cidade. A pesar desas limitaci\u00f3ns, \u00e9 o segundo aeroporto m\u00e1is importante do pa\u00eds."}
{"id": "407532", "revid": "98629", "url": "https://gl.wikipedia.org/wiki?curid=407532", "title": "Etihad Airways", "text": "Etihad Airways (\u00e1rabe: \u0634\u0631\u0643\u0629 \u0627\u0644\u0627\u062a\u062d\u0627\u062f \u0644\u0644\u0637\u064a\u0631\u0627\u0646, \"sharikat alitti\u1e25\u0101d li\u1e6d\u1e6dayar\u0101n\") \u00e9 a aeroli\u00f1a nacional dos Emiratos \u00c1rabes Unidos, ademais de ser a segunda compa\u00f1\u00eda m\u00e1is grande do pa\u00eds, despois de Emirates. A s\u00faa sede at\u00f3pase en Khalifa City, un suburbio residencial de Abu Zabi, preto do aeroporto internacional de Abu Zabi, que \u00e9 a s\u00faa base principal. Etihad comezou a operar no mes de novembro de 2003.\nA aeroli\u00f1a opera m\u00e1is de 1 000 voos por semana, tanto de pasaxeiros como de carga, a uns 120 destinos en Oriente Medio, \u00c1frica, Europa, Asia, Australia e Am\u00e9rica, cunha frota de 116 avi\u00f3ns Airbus e Boeing en febreiro de 2018. No ano 2015 a aerili\u00f1a transportou 14,8 mill\u00f3ns de pasaxeiros, un 22,3% m\u00e1is que no ano anterior.\nAdemais da s\u00faa actividade principal de transporte de pasaxeiros, Etihad tam\u00e9n opera Etihad Holidays e Etihad Cargo. No ano 2015 Etihad creou a s\u00faa propia alianza de aeroli\u00f1as, Etihad Airways Partners, que incl\u00fae a Air Serbia e Air Seychelles. Etihad Airways mant\u00e9n investimentos minoritarios nas aeroli\u00f1as participantes na alianza, ademais de ter acci\u00f3ns en Virgin Australia, que oficialmente non forma parte de Etihad Airways Partner.\nEtihad Airways \u00e9 unha das poucas aeroli\u00f1as clasificadas como de 5 estrelas por Skytrax.\nFrota.\nEn febreiro de 2018 a frota de Etihad Airways estaba formada polos seguintes avi\u00f3ns:"}
{"id": "407534", "revid": "865", "url": "https://gl.wikipedia.org/wiki?curid=407534", "title": "Narrow Stairs", "text": "Narrow Stairs \u00e9 o sexto \u00e1lbum de estudio da banda estadounidense de indie rock Death Cab for Cutie, publicado o 12 de maio de 2008 no Reino Unido e un d\u00eda despois nos Estados Unidos a trav\u00e9s dos selos Atlantic Records e Barsuk Records.\nEdit\u00e1ronse catro sinxelos do \u00e1lbum: \"I Will Possess Your Heart\", \"Cath...\", \"No Sunlight\" e \"Grapevine Fires\". \"I Will Possess Your Heart\" chegou ao n\u00famero 6 na lista estadounidense \"Alternative Songs\", foi a canci\u00f3n do ano en iTunes UK e foi nomeada nos Grammy ao premio \u00e1 Mellor canci\u00f3n de rock. \"Cath...\" e \"Grapevine Fires\" acadaron o n\u00famero 10 e 21 na lista \"Alternative Songs\", respectivamente.\n\"Narrow Stairs\" foi n\u00famero 1 na lista \"Billboard 200\", sendo o \u00fanico \u00e1lbum da banda en acadar esa posici\u00f3n ata a data.\nListaxe de canci\u00f3ns.\nAs d\u00faas \u00faltimas demos tam\u00e9n se inclu\u00edron na edici\u00f3n en vinilo do \u00e1lbum."}
{"id": "407536", "revid": "27155", "url": "https://gl.wikipedia.org/wiki?curid=407536", "title": "Inmunoblotting", "text": ""}
{"id": "407558", "revid": "35560", "url": "https://gl.wikipedia.org/wiki?curid=407558", "title": "Vostok 8K72", "text": "Vostok 8K72, tam\u00e9n co\u00f1ecido como Vostok a secas, foi un foguete espacial da Uni\u00f3n Sovi\u00e9tica derivado do m\u00edsil R-7 adicado exclusivamente a lanzar prototipos da nave Vostok que ser\u00eda usada para po\u00f1er ao primeiro humano en \u00f3rbita. Foi usado desde s cosm\u00f3dromo de Baikonur."}
{"id": "407559", "revid": "4817", "url": "https://gl.wikipedia.org/wiki?curid=407559", "title": "Vostok (foguete espacial)", "text": ""}
{"id": "407560", "revid": "35560", "url": "https://gl.wikipedia.org/wiki?curid=407560", "title": "Vostok 8K72K", "text": "Vostok 8K72K, tam\u00e9n co\u00f1ecido como Vostok-K, foi un foguete espacial da Uni\u00f3n Sovi\u00e9tica derivado do m\u00edsil R-7 adicado a lanzar as primeiras naves tripuladas Vostok e m\u00e1is tarde outro tipo de sat\u00e9lites. Foi usado desde s cosm\u00f3dromo de Baikonur."}
{"id": "407561", "revid": "72012", "url": "https://gl.wikipedia.org/wiki?curid=407561", "title": "Vostok-K", "text": ""}
{"id": "407562", "revid": "72012", "url": "https://gl.wikipedia.org/wiki?curid=407562", "title": "Vostok-L 8K72", "text": ""}
{"id": "407564", "revid": "23204", "url": "https://gl.wikipedia.org/wiki?curid=407564", "title": "\u00bfQui\u00e9n puede matar a un ni\u00f1o?", "text": "\u00bfQui\u00e9n puede matar a un ni\u00f1o? \u00e9 unha pel\u00edcula espa\u00f1ola de 1976, dirixida por Narciso Ib\u00e1\u00f1ez Serrador, baseada na novela \"El juego de los ni\u00f1os\" de Juan Jos\u00e9 Plans e con m\u00fasica de Waldo de los R\u00edos, sendo esta a segunda e, at\u00e9 agora, \u00faltima cinta dirixida por Ib\u00e1\u00f1ez Serrador. A longametraxe constit\u00fae unha das pel\u00edculas m\u00e1is celebradas do x\u00e9nero de terror no cine espa\u00f1ol. A pel\u00edcula ga\u00f1ou o premio da cr\u00edtica no Festival de Cine Fant\u00e1stico de Avoriaz de 1977.\nArgumento.\nA pel\u00edcula empeza con imaxes de nenos e nenas morrendo en distintas guerras e fames negras, sobre as que se intercalan os t\u00edtulos de cr\u00e9dito. As escenas corresp\u00f3ndense cun documental televisivo que est\u00e1n a ver Tom e Evelyn, unha parella de turistas estranxeiros de fala inglesa que chegan \u00e1 localidade espa\u00f1ola de Benav\u00eds (vila ficticia na costa mediterr\u00e1nea, na provincia de Tarragona), co fin de navegar, ao d\u00eda seguinte, at\u00e9 a igualmente ficticia illa de Almanzora para pasar uns d\u00edas de vacaci\u00f3ns.\nEvelyn at\u00f3pase embarazada de sete meses do seu terceiro fillo e ve\u00f1en dispostos a relaxarse ao m\u00e1ximo na illa, na que Tom pasou unha tempada anos atr\u00e1s. Con todo, nada m\u00e1is chegar a Almanzora, empezan a notar que todo est\u00e1 moi raro no lugar: todo parece abandonado, soamente ven nenos e non hai nin rastro dos adultos. Por outra banda, os turistas non tiveron ocasi\u00f3n de ler as noticias que chegaran \u00e1 costa, acerca de varios cad\u00e1veres que \u00edan chegando ao continente arrastrados pola auga.\nA parella descansa da s\u00faa viaxe \u00e1 illa nun bar, onde atopan todo como se a xente marchara a fume de carozo, deixando incluso os polos dentro do forno, xa carbonizados. Mentres Tom vai en busca de comida, unha nena entra e acari\u00f1a o ventre a Evelyn, sorr\u00edndolle sen dicir unha palabra, e march\u00e1ndose despois. Mentres tanto, Tom estivo investigando polas casas ao crer ouvir ru\u00eddos nunha delas. Ao non atopar a ningu\u00e9n, dir\u00edxese \u00e1 tenda, tam\u00e9n baleira, aprovision\u00e1ndose de comida. Al\u00ed, Evelyn e Tom reciben unha chamada telef\u00f3nica dunha rapariga que fala nun idioma estranxeiro e cun ton de voz angustiado, cort\u00e1ndose a comunicaci\u00f3n pouco despois. Tras comer, os esposos van en busca do hotel, onde tampouco hai ningunha persoa maior de idade, a\u00ednda que descobren que hai turistas suecos rexistrados (un matrimonio e a s\u00faa filla), e pensan na rapariga estranxeira da chamada. Evelyn, asomada \u00e1 porta do hotel, ve por fin a un vello que parece que xoga ao agocho cun nena pero, aterrada, ver\u00e1 como a nena lle quitar\u00e1 o bast\u00f3n e golpearalle con el na cabeza at\u00e9 matalo. M\u00e1is tarde, ao subir \u00e1s habitaci\u00f3ns en busca da familia sueca, atopa os cad\u00e1veres do matrimonio, pero nin rastro da moza. No hotel, finalmente atopan un habitante adulto do pobo: un pescador, Antonio Iranzo, que se atopa en estado de shock e c\u00f3ntalles que, uns d\u00edas antes, todos os nenos contraeron unha especie de tolemia colectiva e dedic\u00e1ronse a asasinar a todos os adultos do pobo, mentres estes foron incapaces de facer nada, xa que como ben di o pescador: \"quen pode matar un neno?\".\nTom e Evelyn escapan ao outro lado da illa, mais non logran sa\u00edr dela. Regresan \u00e1 vila e ref\u00faxianse nunha habitaci\u00f3n. Cando un neno est\u00e1 a piques de dispararlle a Evelyn pola vent\u00e1, Tom m\u00e1tao e os nenos foxen. Pola noite, Evelyn morre porque sente que o feto -que unha nena acariciara a trav\u00e9s da barriga- a est\u00e1 a matar.\nTom escapa cara ao peirao. Mentres monta na barca para regresar ao continente comeza unha pelexa cos nenos. Chega a polic\u00eda, que ve a Tom agredilos, e m\u00e1tao.\nDiferenzas coa novela de Juan Jos\u00e9 Plans.\nSe ben a pel\u00edcula \u00e9 bastante fiel \u00e1 na novela \"El juego de los ni\u00f1os\" (1976) do xixon\u00e9s Juan Jos\u00e9 Plans, hai alg\u00fans cambios entre o libro e o filme:\nO m\u00e1is obvio \u00e9 o nome dos protagonistas (que no libro se chaman Malco e Nona) e o nome da illa (Ta na novela), quedando oculto o nome da localidade na costa. Por outra banda, eng\u00e1dense alg\u00fans personaxes que non est\u00e1n na pel\u00edcula, as\u00ed como as situaci\u00f3ns que estes protagonizan (unha parella de gardas, un premio nobel de medicina, unha parella de anci\u00e1ns nunha granxa da illa e un home b\u00e9bedo que descobre o primeiro cad\u00e1ver, mentres que na pel\u00edcula o atopa un neno que est\u00e1 a se ba\u00f1ar na praia).\nNo libro d\u00e1se, a\u00ednda que cunha interpretaci\u00f3n aberta, unha posible explicaci\u00f3n ao ocorrido como unha vinganza da Natureza contra todo o mal que o home lle causa. Pola s\u00faa banda, na pel\u00edcula, esta comeza cunha serie de imaxes reais sobre traxedias ca\u00eddas sobre os nenos pola guerra e a fame.\nO que na pel\u00edcula era unha especie de trastorno contaxioso pola mirada duns nenos a outros, no libro expl\u00edcase pola choiva dun pole amarelo que \u00e9 o que trastorna aos nenos da illa. \u00c9 necesario que haxa contacto entre os nenos e o pole para que se convertan en novos sicarios, cando na pel\u00edcula \u00e9 unha especie de hipnose entre nenos o que os transforma. De feito, no libro menci\u00f3nase varias veces que hai algo dentro dos nenos, que eles s\u00f3 son aut\u00f3matas dun plan superior, pero ningu\u00e9n explica con claridade que \u00e9 o que te\u00f1en os nenos dentro e a interpretaci\u00f3n, novamente, queda moi aberta.\nOutra diferenza importante a marca a diferenza da profesi\u00f3n do personaxe cinematogr\u00e1fico de Tom (bi\u00f3logo) e a da s\u00faa \"alter ego\" literario Malco (escritor de contos infant\u00eds), xa que na novela se usa en numerosas ocasi\u00f3ns un dos personaxes do escritor que, mediante frases moi infant\u00eds, describe as situaci\u00f3ns m\u00e1is misteriosas ou truculentas coas que se vai atopando o matrimonio, de forma que o escritor proxecta os seus propios pensamentos en pasaxes dos seus contos.\nProduci\u00f3n.\nOrixinalmente Ib\u00e1\u00f1ez Serrador quer\u00eda a Anthony Hopkins para o papel de Tom, se ben o actor tivo que rexeitar a oferta por compromisos adquiridos con anterioridade. Posteriormente, o director declarou sentirse inconforme coa interpretaci\u00f3n de Fiander, a\u00ednda que si quedou moi satisfeito co traballo de Prunella Randsome, a actriz que interpreta a Evelyn.\nSegundo a idea orixinal de Ib\u00e1\u00f1ez Serrador os di\u00e1logos entre a parella protagonista deb\u00edan ser rodados en ingl\u00e9s xa que Evelyn \u2014ao non entender as explicaci\u00f3ns de ningu\u00e9n en castel\u00e1n- non se decataba do que estaba a pasar, pois o seu marido (o seu \u00fanico enlace co exterior e quen si sab\u00eda falar castel\u00e1n), ademais de que sospeitaba que algo estra\u00f1o est\u00e1 a ocorrer na illa, neg\u00e1base a llo explicarllo, para con iso acentuar a atmosfera de incomunicaci\u00f3n e a cada vez crecente angustia da futura nai ao estar nunha illa desco\u00f1ecida sen saber o que ocorre, sen entender nada e sen que o seu marido quixese contarlle nada. Con todo cando a pel\u00edcula estaba en proceso de posproduci\u00f3n para a s\u00faa estrea, os produtores decidiron que se dobrasen as voces de Prunella Randsome e Lewis Fiander ao castel\u00e1n, pois consideraban inc\u00f3modo para ter que ler subt\u00edtulos. O director sempre manifestou a s\u00faa desconformidade con esta decisi\u00f3n.\nNarciso Ib\u00e1\u00f1ez Serrador ten un cameo no filme, como o home a car\u00f3n do autob\u00fas ao que Tom pregunta sobre o ru\u00eddo na vila.\nA banda sonora, composta por Waldo de los R\u00edos, integra varias tendencias musicais cinem\u00e1ticas da \u00e9poca, como a que Krzysztof Komeda compuxera para a pel\u00edcula \"Rosemary's Baby\" (Roman Polanski, 1968), ou a de John Williams para \"Jaws\"."}
{"id": "407565", "revid": "4817", "url": "https://gl.wikipedia.org/wiki?curid=407565", "title": "Vulcain", "text": "Vulcain \u00e9 a designaci\u00f3n do motor foguete utilizado na etapa central do foguete Ariane 5.\nO motor Vulcain funciona alimentado por os\u00edxeno l\u00edquido e hidr\u00f3xeno l\u00edquido. Ten un pulo de 773,2 kN a nivel do mar e usa arrefriamento rexenerativo para manter a tobeira a temperaturas por debaixo do punto de fusi\u00f3n do material que a comp\u00f3n ao mesmo tempo que quenta o hidr\u00f3xeno l\u00edquido antes de entrar na c\u00e1mara de combusti\u00f3n. O sucesor do Vulcain, usado en versi\u00f3ns posteriores do Ariane 5, \u00e9 o Vulcain 2."}
{"id": "407566", "revid": "1131", "url": "https://gl.wikipedia.org/wiki?curid=407566", "title": "BM Cangas do Morrazo", "text": ""}
{"id": "407600", "revid": "23204", "url": "https://gl.wikipedia.org/wiki?curid=407600", "title": "UCI WorldTour 2018", "text": "O UCI WorldTour 2018 foi a d\u00e9cima edici\u00f3n do circu\u00edto internacional de competici\u00f3ns ciclistas creado pola Uni\u00f3n Ciclista Internacional no 2009. A tempada comezaba co Tour Down Under en Australia no mes de xaneiro e remataba ao igual que no 2017 na China co Tour de Guangxi en outubro. Foron un total de 37 probas repartidas por Am\u00e9rica do Norte, Oriente Pr\u00f3ximo, Australia, China e Europa. O defensor da clasificaci\u00f3n xeral do ano pasado \u00e9 o belga Greg Van Avermaet.\nO vencedores final do r\u00e1nking individual resultou o brit\u00e1nico Simon Yates que obtivo a vitoria na Volta a Espa\u00f1a e fixo grandes actuaci\u00f3ns en Par\u00eds-Niza, Volta a Catalu\u00f1a, Tour de Polonia e Giro de Italia. Tras el, cunha estreita marxe de 80 puntos finalizou o eslovaco excampi\u00f3n do mundo Peter Sagan e completando o podio quedar\u00eda Alejandro Valverde que ao remate do \"tour\" lograr\u00eda o t\u00edtulo mundial en Innsbruck, Austria. A clasificaci\u00f3n por equipos levar\u00edaa Quick-Step Floors por unha ampla diferenza maior de 3000 puntos con respecto ao Team Sky, logo dunha campa\u00f1a de r\u00e9cord con 73 vitorias UCI, das cales 37 no WorldTour.\nEquipos.\nO n\u00famero de equipos na m\u00e1xima categor\u00eda do ciclsmo foi de 18, o mesmo que nas d\u00faas tempadas anteriores.\nCalendario.\n1 Estes corredores non suman puntos para o r\u00e1nking, xa que non forman parte de equipos de categor\u00eda WorldTour.\nClasificaci\u00f3ns.\nIndividual.\n418 corredores conseguiron puntos. Outros 198 m\u00e1is remataron en posici\u00f3ns de obtelos, pero non puideron sumalos ao non pertencer a UCI WorldTeams."}
{"id": "407645", "revid": "4817", "url": "https://gl.wikipedia.org/wiki?curid=407645", "title": "Vulcain 2", "text": "Vulcain 2 \u00e9 a designaci\u00f3n do motor foguete sucesor do Vulcain, utilizado na etapa central do foguete Ariane 5 nas s\u00faas \u00faltimas versi\u00f3ns.\nO motor Vulcain 2 funciona alimentado por os\u00edxeno l\u00edquido e hidr\u00f3xeno l\u00edquido. Ten un pulo de 939,5 kN a nivel do mar e usa arrefriamento rexenerativo para manter a tobeira a temperaturas por debaixo do punto de fusi\u00f3n do material que a comp\u00f3n ao mesmo tempo que quenta o hidr\u00f3xeno l\u00edquido antes de entrar na c\u00e1mara de combusti\u00f3n."}
{"id": "407652", "revid": "1131", "url": "https://gl.wikipedia.org/wiki?curid=407652", "title": "Premios \u00c1nxel Casal da Edici\u00f3n", "text": "Os premios \u00c1nxel Casal da Edici\u00f3n foi un galard\u00f3n que englobaba distintas modalidades literarias e era xestionado pola Asociaci\u00f3n Galega de Editores. Outorg\u00e1base aos que se consideraban os mellores libros e autores do ano en lingua galega durante a gala da Noite da edici\u00f3n en Galicia. Desapareceu en 2016 cando a citada gala da edici\u00f3n se xuntou cos premios da AELG e os do gremio de libreiros para crear a Gala do Libro Galego.\nModalidades.\nAmais, tam\u00e9n formaron parte dos premios da edici\u00f3n o Premio Lois Tob\u00edo de Traduci\u00f3n, o Premio Isaac D\u00edaz Pardo ao Libro Ilustrado, o Premio Neira Vilas ao Libro Infantil e Xuvenil, o Premio Xosefa Iglesias Villaverde ao Libro Educativo, o Premio Rosal\u00eda de Castro \u00e1 Iniciativa Editorial, Premio Xos\u00e9 Mar\u00eda \u00c1lvarez Bl\u00e1nquez ao autor/autora ou colectivo de autores."}
{"id": "407667", "revid": "15490", "url": "https://gl.wikipedia.org/wiki?curid=407667", "title": "Premio Literario \u00c1nxel Casal", "text": "O Premio Literario \u00c1nxel Casal foi un certame en lingua galega que puxo en marcha o concello de Santiago en 1996, a iniciativa do IES Arcebispo Xelm\u00edrez I. Ti\u00f1a tres modalidades: poes\u00eda, teatro e relato. O seu nome \u00e9 unha homenaxe a \u00c1nxel Casal, exalcalde compostel\u00e1n asasinado en agosto de 1936. Entre os seus prop\u00f3sitos c\u00f3ntase a normalizaci\u00f3n ling\u00fc\u00edstica do galego. Celebr\u00e1ronse un total de 16 edici\u00f3ns, sendo a \u00faltima en 2011."}
{"id": "407668", "revid": "5863", "url": "https://gl.wikipedia.org/wiki?curid=407668", "title": "Premio \u00c1nxel Casal", "text": "O nome de Premio \u00c1nxel Casal pode referirse a dous certames literarios:"}
{"id": "407671", "revid": "1888", "url": "https://gl.wikipedia.org/wiki?curid=407671", "title": "Jos\u00e9 Fern\u00e1ndez Ferreiro", "text": ""}
{"id": "407672", "revid": "1888", "url": "https://gl.wikipedia.org/wiki?curid=407672", "title": "Fern\u00e1ndez Oxea", "text": ""}
{"id": "407673", "revid": "1888", "url": "https://gl.wikipedia.org/wiki?curid=407673", "title": "Armesto Faginas", "text": ""}
{"id": "407674", "revid": "1888", "url": "https://gl.wikipedia.org/wiki?curid=407674", "title": "G\u00f3mez Ledo", "text": ""}
{"id": "407675", "revid": "1888", "url": "https://gl.wikipedia.org/wiki?curid=407675", "title": "Manuel Torre Iglesias", "text": ""}
{"id": "407676", "revid": "5863", "url": "https://gl.wikipedia.org/wiki?curid=407676", "title": "Lu\u00eds Mestre Hern\u00e1ndez", "text": ""}
{"id": "407677", "revid": "5863", "url": "https://gl.wikipedia.org/wiki?curid=407677", "title": "Lu\u00eds Antonio Mestre Hern\u00e1ndez", "text": ""}
{"id": "407678", "revid": "5863", "url": "https://gl.wikipedia.org/wiki?curid=407678", "title": "El Proscripto de Almendares", "text": ""}
{"id": "407679", "revid": "5863", "url": "https://gl.wikipedia.org/wiki?curid=407679", "title": "Proscripto de Almendares", "text": ""}
{"id": "407680", "revid": "1093", "url": "https://gl.wikipedia.org/wiki?curid=407680", "title": "Juan Antonio Porto", "text": "Juan Antonio Porto Alonso, nado na Coru\u00f1a o 10 de xaneiro de 1937 e finado en Madrid o 16 de febreiro de 2021, foi un guionista galego.\nTraxectoria.\nDiplomado en direcci\u00f3n pola Escuela Oficial de Cinematograf\u00eda. Escritor de gui\u00f3ns cinematogr\u00e1ficos, foi colaborador habitual de cineastas como Pilar Mir\u00f3 e Pedro Olea en pel\u00edculas como \"El crimen de Cuenca\", \"Beltenebros\", \"El bosque del lobo\", \"La casa sin fronteras\" e \"La Corea\". Destacado especialmente na adaptaci\u00f3n de obras literarias, como \"La Regenta\", de Gonzalo Su\u00e1rez; a citada \"Beltenebros\" ou a serie televisiva \"La forja de un rebelde\", de Mario Camus. \u00c9 autor de ensaios e textos sobre temas cinematogr\u00e1ficos. Impartiu clases na Escuela de Cine de la Comunidad de Madrid. O seu gui\u00f3n m\u00e1is recente foi \"La conjura de El Escorial\", de Antonio del Real.\nReco\u00f1ecementos.\nEn febreiro de 2009 o Consello de Ministros de Espa\u00f1a outorgoulle a Medalla de Ouro \u00f3 m\u00e9rito nas Belas Artes."}
{"id": "407681", "revid": "89787", "url": "https://gl.wikipedia.org/wiki?curid=407681", "title": "Anticorpo neutralizante", "text": "Un anticorpo neutralizante (NAb, do ingl\u00e9s \"neutralizing antibody\") \u00e9 un anticorpo que defende unha c\u00e9lula dun ant\u00edxeno ou axente infeccioso ao neutralizar os efectos biol\u00f3xicos que este te\u00f1a. Un exemplo de anticorpo neutralizante \u00e9 a antitoxina dift\u00e9rica, que pode neutalizar os efectos biol\u00f3xicos da toxina dift\u00e9rica. Unha variedade deles son os anticorpos amplamente neutralizantes ou bNAb (do ingl\u00e9s \"broadly neutralizing antibodies\"), que se atopou se formaban durante a infecci\u00f3n polo VIH e outros virus.\nM\u00e9todo de neutralizaci\u00f3n.\nA maior\u00eda dos anticorpos funcionan un\u00edndose a un ant\u00edxeno, sinalando a un gl\u00f3bulo branco que este ant\u00edxeno foi marcado, despois do cal o ant\u00edxeno \u00e9 procesado e finalmente destru\u00eddo. A diferenza entre anticorpos neutralizantes e anticorpos de uni\u00f3n normais \u00e9 que os anticorpos neutralizantes neutralizan os efectos biol\u00f3xicos do ant\u00edxeno, mentres que os anticorpos de uni\u00f3n normais etiquetan os ant\u00edxenos. Esta diferenza pode observarse con IFN-\u03b2; \n\"Os anticorpos poden semplemente unirse ao IFN-beta ou glatir\u00e1mero acetato (anticorpo de uni\u00f3n ou BAb) sen ning\u00fan efecto subsecuente sobre a funci\u00f3n, ou poden bloquear ou neutralizar (anticorpo neutralizante, ou NAb) a s\u00faa actividade biol\u00f3xica.\" --Mark S. Freedman, MD, MSc\nEsta diferenza \u00e9 a que d\u00e1 aos anticorpos neutralizantes a capacidade de loitar contra virus que atacan o sistema inmunitario, xa que poden neutralizar a funci\u00f3n sen necesidade dos gl\u00f3bulos brancos (exclu\u00edndo a produci\u00f3n)\nOs anticorpos neutralizantes non deben confundirse cos anticorpos bloqueantes. O anticorpo bloqueante non causa reacci\u00f3n cando se combina co ant\u00edxeno, pero impide que outros anticorpos que si a causar\u00edan se combinen con dito ant\u00edxeno.\nAnticorpos amplamente neutralizantes.\nOs chamados anticorpos amplamente neutralizantes (bNAb) afectan a m\u00faltiples cepas dun determinado virus. Co\u00f1\u00e9cense bNAb contra o VIH e gripe. A base de datos para o VIH do Laboratorio Nacional de Los \u00c1lamos \u00e9 unha fonte completa que ten moita informaci\u00f3n sobre secuencias do VIH, bNAb, e moito m\u00e1is.\nA maior\u00eda das mutaci\u00f3ns que dan forma aos bNAb prod\u00facense nos extremos da mol\u00e9cula con forma de Y do anticorpo, que ten bucles para atrapar os ep\u00edtopos virais. As mutaci\u00f3ns facilitan esta uni\u00f3n, de modo que os bNAb se adhiren con m\u00e1is forza que outros anticorpos.\nO virus VIH ten s\u00f3 uns 10 tr\u00edmeros proteicos na s\u00faa superficie en comparaci\u00f3n cos 450 do virus da gripe. Por\u00e9n, os bNAb poden compensar isto ao acoplarse a l\u00edpidos que forman a membrana viral ou incluso a azucres. Os bucles dos bNAb son normalmente m\u00e1is longos que os dos anticorpos correntes, o que incrementa a variedade de ep\u00edtopos que poden capturar. Tam\u00e9n acumulan moitas mutaci\u00f3ns na rexi\u00f3n armaz\u00f3n que incrementan a s\u00faa amplitude e potencia. Estas mutaci\u00f3ns non comprometen a estabilidade do anticorpo por raz\u00f3ns polo de agora desco\u00f1ecidas.\nA maior\u00eda dos sitios para a uni\u00f3n dos bNAb est\u00e1n no ant\u00edxeno de superficie exposto no VIH, a prote\u00edna de envoltura con forma de flor (Env) (que consta de gp120 e gp41), que emerxe da membrana viral e est\u00e1 dese\u00f1ada para agarrarse e penetrar na c\u00e9lula h\u00f3spede.\nA investigaci\u00f3n sobre os bNAb ampliouse a outras doenzas, como a hepatite C, o dengue e a infecci\u00f3n polo virus do Nilo Occidental.\nHistoria.\nEn 1990, os investigadores identificaron o primeiro bNAb para o VIH, que era moito m\u00e1is potente que calquera anticorpo visto ata ent\u00f3n. Describiron o compo\u00f1ente viral exacto ou ep\u00edtopo ao que se une o anticorpo. Seis amino\u00e1cidos no extremo da prote\u00edna da superficie do VIH, a gp120, eran responsables da uni\u00f3n co anticorpo. O primeiro bNAb demostrou ser clinicamente irrelevante, pero en 1994 outro equipo illou un bNAb que funcionaba sobre c\u00e9lulas extra\u00eddas dos pacientes. Este anticorpo unido a unha porci\u00f3n \"conservada\" da gp120, que superaba moitas das s\u00faa mutaci\u00f3ns, afectaba a 17/24 cepas comprobadas a baixas doses. Descubriuse outro bNAb que actuaba sobre a prote\u00edna gp41 en moitas cepas. Os anticorpos requiren ant\u00edxenos para desencadear a s\u00faa formaci\u00f3n e alg\u00fans destes non foron identificados orixinalmente nas primeiras investigaci\u00f3ns.\nCo tempo foron ill\u00e1ndose m\u00e1is bNAb, mentres que a clonaci\u00f3n de anticorpos a partir dunha soa c\u00e9lula fixeron posible que producisen grandes cantidades de anticorpos para o estudo. Baixos niveis de bNAb enc\u00f3ntranse agora en ata o 25% dos pacientes de VIH. Os bNAb evolucionan co paso dos anos, acumulando alg\u00fans ata tres veces m\u00e1is mutaci\u00f3ns que outros anticorpos.\nEn 2006, os investigadores identificaron alg\u00fans que foron chamados anticorpos amplamente neutralizantes (bNAb) que funcionaban sobre m\u00faltiples cepas do VIH. Analizaron 1\u00a0800 mostras de sangue de persoas infectadas polo VIH de \u00c1frica, Sur de Asia e pa\u00edses anglosax\u00f3ns. Ivestigaron individualmente 30\u00a0000 deles de c\u00e9lulas B produtoras de anticorpos dunha muller e illaron dous que pod\u00edan evitar a infecci\u00f3n de m\u00e1is do 70% de 162 cepas diverxentes de VIH. Desde 2009, os investigadores identificaron m\u00e1is de 50 bNAb para o VIH. Recentemente presentouse o recurso web integrado BNAber, centrado en anticorpos amplamente neutralizantes para o VIH-1.\nEn 2006, un home de Malawi participou nun estudo semanas despois de ser infectado. Doou varias veces sangue durante un ano, que os investigadores usaron para crear unha li\u00f1a de tempo dos cambios na gp120 do seu virus (que sufr\u00eda mutaci\u00f3ns), a s\u00faa resposta de anticorpos e a aparici\u00f3n final dun bNAb. Os investigadores queren dirixir a evoluci\u00f3n noutros suxeitos para conseguir resultados similares. Nun exame de bibliotecas de gp120 masivas atoparon unha destas prote\u00ednas que se un\u00eda fortemente tanto ao anticorpo orixinal coma ao bNAb maduro que evolucionou a partir del. Dar aos pacientes unha gp120 modificada que conti\u00f1a pouco m\u00e1is que o ep\u00edtopo ao que se un\u00edan ambos os anticorpos pod\u00eda actuar como \"cebador\" do sistema inmunitario, o que foi seguido da administraci\u00f3n dun reforzo que conti\u00f1a esp\u00edculas tr\u00edmeras na configuraci\u00f3n m\u00e1is natural posible. Por\u00e9n, non se observou que os bNAb sevisen para previr unha infecci\u00f3n.\nEn 2009, ill\u00e1ronse e caracteriz\u00e1ronse os primeiros novos bNab para VIH desde hab\u00eda unha d\u00e9cada. Os dous neutralizadores m\u00e1is amplos eran PGT151 e PGT152. Pod\u00edan bloquear uns dous terzos dun gran panel de cepas de VIH. Estes anticorpos non se un\u00edan a ep\u00edtopos co\u00f1ecidos, de gp120 ou gp41 de Env (subunidades da prote\u00edna Env) a diferenza da maior\u00eda dos outros bNAb. En vez diso, adh\u00edrense a partes de ambos. A gp120 e gp41 ens\u00e1mblanse formando un tr\u00edmero. O sitio de uni\u00f3n dos bNAb existe s\u00f3 na estrutura tr\u00edmera, a forma en que Evn invade as c\u00e9lulas h\u00f3spede.\nEstudos modernos.\nOs anticorpos neutralizantes mostraron ter un potencial no tratamento de infecci\u00f3ns retrovirais. Os profesionais da medicina e investigadores atoparon que os xenes codificantes, que infl\u00faen na produci\u00f3n deste particular tipo de anticorpo son unha axuda no tratamento de infecci\u00f3ns que atacan o sistema inmunitario. O tratamento da infecci\u00f3n por VIH \u00e9 un exemplo do posible uso destes anticorpos, sobre o que se estivo investigando. Recentemente, informouse de anticorpos amplamente neutralizantes humanos contra a gripe (como o CR6261), o VIH e a hepatite C, e suxer\u00edronse posibles estratexias para xerar unha vacina mellorada que conferir\u00eda inmunidade de longa duraci\u00f3n. Outra doenza que foi ligada \u00e1 produci\u00f3n de anticorpos neutralizantes \u00e9 a esclerose m\u00faltiple. O uso destas medicinas non \u00e9 nada novo na regulaci\u00f3n da esclerose m\u00faltiple desde 1998 cando o\" National Multiple Sclerosis Society Consensus Statement\" recomendou o seu uso.\nProblemas con f\u00e1rmacos.\nA\u00ednda que este tipo de anticorpo ten a capacidade de loitar contra as infecci\u00f3n retrovirais, nalg\u00fans casos ataca a f\u00e1rmacos administrados que doutro modo servir\u00edan para tratar a esclerose m\u00faltiple. Os f\u00e1rmacos de prote\u00ednas recombinantes, especialmente os derivados de animais, son comunmente a diana dos anticorpos neutralizantes. Uns poucos exemplos son Rebif, Betaseron e Avonex."}
{"id": "407683", "revid": "22570", "url": "https://gl.wikipedia.org/wiki?curid=407683", "title": "Volta a Catalu\u00f1a 2018", "text": "A 98\u00aa edici\u00f3n da Volta a Catalu\u00f1a disputouse en Catalu\u00f1a entre os d\u00edas 19 e 25 de marzo de 2018. Foi a novena proba do UCI WorldTour 2018. Como ven sendo habitual nos \u00faltimos anos, tivo comezo na vila de Calella e acabou no cl\u00e1sico circu\u00edto que se realiza en Montju\u00efc, Barcelona.\nA rolda catal\u00e1 venceuna por terceira vez na s\u00faa carreira deportiva e segunda de maneira consecutiva o murciano do Movistar Team, Alejandro Valverde. Ademais, o exitoso ciclista espa\u00f1ol tam\u00e9n volveu vencer na clasificaci\u00f3n da monta\u00f1a, ademais de 2 etapas. Detr\u00e1s del na clasificaci\u00f3n remataron o seu compa\u00f1eiro de equipo colombiano Nairo Quintana e o franc\u00e9s Pierre Latour que tam\u00e9n se levou a clasificaci\u00f3n dos xoves.\nNo resto de clasificaci\u00f3ns complementarias, o balear Llu\u00eds Mas levou as metas volantes e o Movistar Team a dos equipos. Marc Soler foi o mellor dos catal\u00e1s.\nEquipos.\nEsta proba inici\u00e1rona 25 conxuntos procedentes dos 5 continentes con 7 corredores cada un: os 18 do UCI WorldTour (de participaci\u00f3n obrigada), m\u00e1is 7 convidados de categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa os dez mellores clasificados da xeral \u00e1 fin da carreira:"}
{"id": "407684", "revid": "27155", "url": "https://gl.wikipedia.org/wiki?curid=407684", "title": "Anticorpo amplamente neutralizante", "text": ""}
{"id": "407685", "revid": "27155", "url": "https://gl.wikipedia.org/wiki?curid=407685", "title": "NAb", "text": ""}
{"id": "407686", "revid": "27155", "url": "https://gl.wikipedia.org/wiki?curid=407686", "title": "BNAb", "text": ""}
{"id": "407690", "revid": "2338", "url": "https://gl.wikipedia.org/wiki?curid=407690", "title": "R\u00edo de Raseda, R\u00edo de Porto, Negueira de Mu\u00f1iz", "text": ""}
{"id": "407768", "revid": "7802", "url": "https://gl.wikipedia.org/wiki?curid=407768", "title": "RMS Gigantic", "text": ""}
{"id": "407786", "revid": "89787", "url": "https://gl.wikipedia.org/wiki?curid=407786", "title": "LATAM Per\u00fa", "text": "LATAM Per\u00fa, anteriormente LAN Per\u00fa S.A., \u00e9 unha aeroli\u00f1a baseada en Lima, Per\u00fa. \u00c9 unha subsidiaria do LATAM Airlines Group, que pos\u00fae o 49% da compa\u00f1\u00eda. Opera servizos regulares dom\u00e9sticos e internacionais. O seu principal centro de conexi\u00f3ns est\u00e1 no aeroporto Jorge Ch\u00e1vez. LATAM Per\u00fa \u00e9 a principal aeroli\u00f1a do Per\u00fa, controlando o 57,6% do seu mercado dom\u00e9stico en 2017.\nFrota.\nEn agosto de 2016 a frota de LATAM Per\u00fa estaba formada polos seuintes avi\u00f3ns:"}
{"id": "407792", "revid": "1131", "url": "https://gl.wikipedia.org/wiki?curid=407792", "title": "Aeroporto Philip S. W. Goldson", "text": "O aeroporto internacional Philip S. W. Goldson \u00e9 un aeroporto que serve \u00e1 Cidade de Belize, a cidade m\u00e1is grande de Belize. Foi bautizado na honra do pol\u00edtico Philip Stanley Wilberforce Goldson, que morreu no ano 2001.\nO aeroporto Philip S. W. Goldson at\u00f3pase a uns 30 minutos conducindo dende o centro da cidade, na vila de Ladyville. A s\u00faa elevaci\u00f3n \u00e9 de s\u00f3 5 metros sonbreo o nivel do mar, o que significa que tanto o aeroporto como toda a Cidade de Belize corren o risco de sufrir graves inundaci\u00f3ns. Poe esa raz\u00f3n a capital do pa\u00eds trasladouse a Belmopan. Cun crecemento estable de pasaxeiros, o aeroporto \u00e9 o s\u00e9timo m\u00e1is concorrido de Centroam\u00e9rica."}
{"id": "407817", "revid": "1131", "url": "https://gl.wikipedia.org/wiki?curid=407817", "title": "Aeroporto de Humberside", "text": "O aeroporto de Humberside \u00e9 un aeroporto internacional situado en Kirmington, en North Lincolnshire, Inglaterra. At\u00f3pase a 19 quil\u00f3metros ao oeste de Grimsby e a 24 de Kingston upon Hull e de Scunthorpe. O aeroporto de Humberside foi propiedade do Manchester Airports Group (o maior grupo aeroportuario brit\u00e1nico) dende 1999 ata o 1 de aosto de 2012, cando foi vendido ao grupo de empresas Eastern Group. O consello de North Lincolnshire mant\u00e9n un paquete minoritario de acci\u00f3ns no aeroporto."}
{"id": "407819", "revid": "88215", "url": "https://gl.wikipedia.org/wiki?curid=407819", "title": "Jos\u00e9 Amor V\u00e1zquez", "text": "Jos\u00e9 Amor V\u00e1zquez, nado en Ribadeo o 28 de setembro de 1921 e finado en North Providence (Rhode Island) o 5 de febreiro de 2018, foi un hispanista galego.\nTraxectoria.\nSobri\u00f1o de Jes\u00fas e Juan V\u00e1zquez Gayoso. Antes de facer un ano, a familia marchou a Cuba, onde permaneceron ata que Jos\u00e9 fixo os oito anos. Regresaron a Ribadeo onde viviron cinco anos ata que o seu pai, que era xu\u00edz, foi trasladado \u00e1 Coru\u00f1a. Jos\u00e9 fixo al\u00ed os estudos secundarios. Co golpe de Estado do 18 de xullo de 1936 a familia marchou ao exilio. Chegou a Cuba en 1937, e matriculouse na Universidade da Habana doutor\u00e1ndose en Leis, Filosof\u00eda e Letras e Ciencias Pol\u00edticas e Econ\u00f3micas en 1944. En Cuba foi militante antifranquista, pertenceu ao Comit\u00e9 Universitario Pro-Rep\u00fablica Espa\u00f1ola e ao C\u00edrculo Republicano Espa\u00f1ol e tivo relaci\u00f3n coa Loxa Mas\u00f3nica Washington da Habana. Exerceu como avogado e marchou a Venezuela.\nDespois pasou a Estados Unidos onde traballou como profesor de Estudios Hisp\u00e1nicos durante cincuenta anos na Brown University. Foi fundador e director do Centro de Estudios Latinoamericanos, profesor honorario da Asociaci\u00f3n Internacional de Valleinclanistas, membro numerario da Academia Norteamericana da Lingua Espa\u00f1ola e correspondente da Real Academia Espa\u00f1ola."}
{"id": "407823", "revid": "98629", "url": "https://gl.wikipedia.org/wiki?curid=407823", "title": "Isabel Fern\u00e1ndez Reviriego", "text": "Isabel Fern\u00e1ndez Reviriego, nada en Bilbao o 7 de abril de 1979 \u00e9 unha m\u00fasica vasca, amais de artista gr\u00e1fica e escritora. Comezou a s\u00faa actividade musical en Bilbao co grupo Electrobikinis, seguiu en Madrid con Charades, e agora desenvolve o seu proxecto unipersoal Aries.\nTraxectoria.\nDurante a s\u00faa adolescencia comezou a frecuentar o ambiente musical de Getxo, por ent\u00f3n din\u00e1mico grazas ao chamado Getxo Sound, form\u00e1ndose nesa \u00e9poca unha primeira orientaci\u00f3n cara ao punk, o pop, o rock and roll e algunhas correntes da d\u00e9cada de 1990.\nEn 1997 formou o seu primeiro grupo, Electrobikinis \u2014nun principio chamado Electra\u2014. Na banda estaban tam\u00e9n Miren Iza, quen m\u00e1is tarde formar\u00eda o grupo Tulsa, e Asier Gurruchaga, bater\u00eda de Zodiacs. Con Electrobikinis gravou un EP e un \u00e1lbum co selo madrile\u00f1o Subterfuge Records. Unha das s\u00faas canci\u00f3ns, \u00abBoston city girl\u00bb, foi seleccionada para unha campa\u00f1a publicitaria a nivel estatal.\nEn 2001 trasladouse a Madrid, onde estudou Humanidades na Universidade Carlos III. Continuou a s\u00faa actividade musical nun novo grupo, Charades. O grupo, con canci\u00f3ns en castel\u00e1n, foi fraguando gradualmente un estilo pop baseado en harmon\u00edas vocais, que acabou por converterse no seu propio selo persoal. Amantes das segundas voces (O seu lema era \u00abNunca sobran coros\u00bb), Charades publicaron tres LP e un EP en nove anos. O selo \"underground\" estadounidense Kill Rock Stars inclu\u00edu un tema do grupo no compilatorio \"Tracks and fields\" (2004), xunto a grupos como Sonic Youth, The Decemberists o Gossip. O seu segundo \u00e1lbum, \"En ning\u00fan lugar\", foi editado no Xap\u00f3n polo selo Art Union. Actuaron para o blog La Blogoteque e tocaron en festivais estatais, as\u00ed como en Londres e no SXSW de Texas. O 13 de decembro de 2010 anunciaron que o seu concerto xunto a Los Punsetes, celebrado tres d\u00edas despois, hab\u00eda ser o \u00faltimo antes de entrar nun hiato que xa ser\u00eda indefinido.\nDespois foi vivir a Vigo, onde continuou a s\u00faa produci\u00f3n gr\u00e1fico-literaria, iniciada en Madrid, con publicaci\u00f3ns autoeditadas ou fanzines formados por reflexi\u00f3ns sobre m\u00fasica, arte, filosof\u00eda, textos breves ensa\u00edsticos e autobiogr\u00e1ficos, acompa\u00f1ados de dese\u00f1os propios, frecuentemente \"collages\". Unha selecci\u00f3n destes textos, xunto con extractos de entrevistas antigas e material novo, deron forma ao seu primeiro libro, \"Un rayo ultravioleta\", publicado en 2015.\nComezou un novo proxecto musical chamado Aries (o seu signo do zod\u00edaco), cun novo formato sonoro con abundancia de instrumentos electr\u00f3nicos, pero mantendo a base harm\u00f3nica e o estilo pop, de gran riqueza mel\u00f3dica. O seu terceiro disco con este proxecto, \"Adieu or die\", publicouse de forma conxunta por La Castanya en Espa\u00f1a e por K Records nos Estados Unidos en abril de 2016, o que propiciou unha xira por Norteam\u00e9rica.\nColaborou coa serie animada \"Adventure Time\" de Cartoon Network, dobrando ao castel\u00e1n alg\u00fans personaxes interpretando canci\u00f3ns, como a Princesa Chicle cantando \u00abLa canci\u00f3n de Limonc\u00edn\u00bb no cap\u00edtulo \u00abLimonc\u00edn, parte 2\u00bb (temporada 5, cap\u00edtulo 51). Tam\u00e9n colaborou con numerosos artistas e bandas como Delorean, Atom Rhumba ou Jay."}
{"id": "407825", "revid": "1888", "url": "https://gl.wikipedia.org/wiki?curid=407825", "title": "Jos\u00e9 Amor y V\u00e1zquez", "text": ""}
{"id": "407832", "revid": "1888", "url": "https://gl.wikipedia.org/wiki?curid=407832", "title": "Juan V\u00e1zquez Gayoso", "text": "Juan V\u00e1zquez Gayoso, nado en R\u00e1bade o 5 de xu\u00f1o de 1902, foi un avogado, xu\u00edz e pol\u00edtico galego.\nTraxectoria.\nFillo de Jes\u00fas V\u00e1zquez V\u00e1zquez e irm\u00e1n de Jes\u00fas V\u00e1zquez Gayoso. Doutor en Dereito pola Universidade Central de Madrid. Na Rep\u00fablica foi profesor axudante de Dereito na Universidade Complutense de Madrid e foi nomeado vicepresidente da Agrupaci\u00f3n primeira de Xurados Mixtos de Madrid en maio de 1936. Colaborou en \"El Presidencialista\" de Madrid, \"Horizontes\" de Lugo e \"Las Riberas del Eo\" de Ribadeo. Logo do golpe de Estado do 18 de xullo de 1936 foi xu\u00edz de primeira instancia e instruci\u00f3n de Orihuela, Oficial Letrado do Tribunal Popular de Responsabilidades Civ\u00eds durante un tempo, abandonando este posto para reintegrase como xu\u00edz de Orihuela en maio de 1938. Foi nomeado capit\u00e1n asimilado do Corpo de Seguridade (Grupo uniformado) en setembro de 1938, e foi profesor da Academia Militar de Oficiais do Corpo de Seguridade. Publicou o folleto \"Moral militar antifascista\" para a Academia de Oficiais do Corpo de Seguridade.\nExiliouse en Panam\u00e1, e foi profesor de dereito na Universidade de Panam\u00e1. Nos anos cincuenta rexentou a Librer\u00eda Minerva en Caracas.\nVida persoal.\nCasou con Mar\u00eda Dolores D\u00edaz V\u00e1zquez, e foi pai de Juan Miguel, Ana Mar\u00eda e Rafael V\u00e1zquez D\u00edaz."}
{"id": "407839", "revid": "785", "url": "https://gl.wikipedia.org/wiki?curid=407839", "title": "Amado Gonz\u00e1lez Cardama", "text": "Amado Gonz\u00e1lez Cardama, finado en Pontevedra o 21 de xu\u00f1o de 1999, foi un xornalista e pol\u00edtico galego.\nTraxectoria.\nFillo de Fernando Gonz\u00e1lez G\u00f3mez. Foi nomeado concelleiro de Redondela en 1946 polo alcalde Ra\u00fal Carlos Gunche L\u00f3pez. En 1977, logo da dimisi\u00f3n de Pedro Otero Rey, foi nomeado alcalde de Redondela. Foi correspondente en Redondela dos xornais \"El Pueblo Gallego\" e \"La Noche\", onde asinou cos pseud\u00f3nimo Amadis de Gaula, Amaturus e Amateurs. Fundador e preboste maior da Orde de Xan Carall\u00e1s, foi cronista oficial de Redondela. Presentouse ao Senado por Falange Espa\u00f1ola de las JONS nas elecci\u00f3ns xerais de 1982\nVida persoal.\nCasou con Adelina Fern\u00e1ndez Couce."}
{"id": "407844", "revid": "7802", "url": "https://gl.wikipedia.org/wiki?curid=407844", "title": "\u00de\u00f3rbergur \u00de\u00f3r\u00f0arson", "text": ""}
{"id": "407849", "revid": "35560", "url": "https://gl.wikipedia.org/wiki?curid=407849", "title": "SMART 1", "text": ""}
{"id": "407853", "revid": "89787", "url": "https://gl.wikipedia.org/wiki?curid=407853", "title": "Carlos Bab\u00edo Urkidi", "text": "Carlos Bab\u00edo Urkidi \u00e9 un investigador e escritor galego.\nTraxectoria.\nMilitante do Bloque Nacionalista Galego, \u00e9 autor, canda o historiador Manuel P\u00e9rez Lorenzo, do ensaio \"Meir\u00e1s. Un pazo, un caudillo, un expolio\", editado pola Fundaci\u00f3n Galiza Sempre en 2017. Por causa da s\u00faa publicaci\u00f3n foi denunciado, por inxurias e calumnias, polos descendentes de Francisco Franco. A denuncia foi desestimada pola xustiza en xu\u00f1o de 2021."}
{"id": "407854", "revid": "6939", "url": "https://gl.wikipedia.org/wiki?curid=407854", "title": "Carlos Bab\u00edo Urquidi", "text": ""}
{"id": "407859", "revid": "89787", "url": "https://gl.wikipedia.org/wiki?curid=407859", "title": "Kenneth McAlpine", "text": "Kenneth McAlpine, nado en Cobham (Surrey) o 21 de setembro de 1920 e finado o 8 de abril de 2023, foi un piloto ingl\u00e9s de automobilismo\nTraxectoria.\nParticipou en sete Grandes Premios do Mundial de F\u00f3rmula Un, debutando o 19 de xullo de 1952. Non logrou puntos de campionato.\nDurante o desenvolvemento do Connaught Racing Team baseado en Send in Surrey, McAlpine converteuse nun importante investidor financeiro e gozou de varios triunfos como propietario de equipo, inclu\u00edndo a memorable vitoria de F\u00f3rmula 1 de Tony Brooks en Siracusa, Italia en 1955. O equipo foi finalmente disolto en 1958 e os coches vendidos, inclu\u00edndo un ou m\u00e1is a un xove Bernie Ecclestone.\nDespois da s\u00faa retirada dos Grandes Premios, McAlpine estableceu un exitoso negocio de cultivo e embotellado de vi\u00f1o ingl\u00e9s e na s\u00faa propiedade en Lamberhurst, Kent. Era membro da familia McAlpine que fundou a famosa empresa de enxe\u00f1er\u00eda civil do mesmo nome. Tam\u00e9n foi membro de The Air Squadron.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "407860", "revid": "1131", "url": "https://gl.wikipedia.org/wiki?curid=407860", "title": "Efecto Dunning-Kruger", "text": "O efecto Dunning-Kruger \u00e9 un nesgo cognitivo, segundo o cal os individuos con escasa habilidade ou co\u00f1ecementos sofren dun sentimento de superioridade ilusorio, consider\u00e1ndose m\u00e1is intelixentes que outras persoas m\u00e1is preparadas, medindo incorrectamente a s\u00faa habilidade por encima do real. Este nesgo expl\u00edcase por unha incapacidade metacognitiva do suxeito para reco\u00f1ecer a s\u00faa propia ineptitude. Pola contra, os individuos altamente cualificados tenden a subestimar a s\u00faa competencia relativa, asumindo erroneamente que as tarefas que son doadas para eles tam\u00e9n son doadas para outros.\nDavid Dunning e Justin Kruger da Universidade Cornell conclu\u00edron que \u00aba sobrevaloraci\u00f3n do incompetente nace da mala interpretaci\u00f3n da capacidade dun mesmo. A infravaloraci\u00f3n do competente nace da mala interpretaci\u00f3n da capacidade dos demais.\u00bb.\nProposta.\nO fen\u00f3meno foi demostrado nunha serie de experimentos realizados por Justin Kruger e David Dunning, da Universidade de Cornell (Nova York). Os seus resultados foron publicados no \"Journal of Personality and Social Psychology\" de decembro de 1999.\nKruger e Dunning investigaron certo n\u00famero de estudos previos que tend\u00edan a suxerir que en diversas habilidades como a comprensi\u00f3n lectora, conduci\u00f3n de veh\u00edculos de motor e xogos como o xadrez ou o tenis, \u00abA ignorancia xera confianza m\u00e1is frecuentemente que o co\u00f1ecemento\u00bb (como dixo Charles Darwin). A s\u00faa hip\u00f3tese \u00e9 que, nunha habilidade t\u00edpica que os humanos pos\u00faen en maior ou menor grao:\nOs investigadores quixeron probar estas hip\u00f3teses en suxeitos humanos, estudantes da universidade de Cornell, que estaban matriculados en varias carreiras de psicolox\u00eda.\nNunha serie de estudos, Kruger e Dunning examinaron as autovaloraci\u00f3ns en razoamento l\u00f3xico, gram\u00e1tica e humor. Despois de mostrarlles as puntuaci\u00f3ns dos seus tests, pregunt\u00e1ronlles aos suxeitos a s\u00faa estimaci\u00f3n sobre a posici\u00f3n obtida na clasificaci\u00f3n, resultando que, mentres que o grupo dos competentes estimaba bastante ben a s\u00faa clasificaci\u00f3n, os incompetentes sobreestimaban a s\u00faa posici\u00f3n. Como Dunning e Kruger dixeron:\n Mentres tanto, a xente con co\u00f1ecemento real tende a subestimar a s\u00faa competencia.\nUn estudo posterior suxire que os estudantes m\u00e1is incompetentes melloran tanto o seu nivel de habilidade como a s\u00faa habilidade para estimar a s\u00faa posici\u00f3n na clasificaci\u00f3n s\u00f3 tras recibir moitas clases nas habilidades que non ti\u00f1an.\nDaniel Ames e Lara Kammrath estenderon este traballo \u00e1 empat\u00eda, e \u00e1 propia percepci\u00f3n desta.\nAlg\u00fan outro traballo de Burson Larrick e Joshua Klayman suxeriu que o efecto quizais \u00e9 debido aos niveis de ru\u00eddo e aos prexu\u00edzos.\nDunning e Kruger ga\u00f1aron o premio Ig Nobel no ano 2000 polo seu traballo."}
{"id": "407861", "revid": "1888", "url": "https://gl.wikipedia.org/wiki?curid=407861", "title": "Antonio Polo D\u00edez", "text": "Antonio Carmelo Jes\u00fas Polo D\u00edez, nado en Corcubi\u00f3n o 20 de xaneiro de 1907 e finado en Barcelona o 1 de marzo de 1992, foi un avogado e profesor galego.\nTraxectoria.\nFillo de Juan de Dios Polo Hurtado e Mar\u00eda de las Mercedes D\u00edez Mart\u00ednez. Estudou o bacharelato no Instituto de Salamanca. Licenciouse en Dereito na Universidade de Salamanca en 1927. Doutorouse na Universidade Central coa memoria \u201cAspecto penal del tratamiento m\u00e9dico quir\u00fargico arbitrario\u201d. Foi bolseiro da Junta para la Ampliaci\u00f3n de Estudios e Investigaciones cient\u00edficas (JAE) para facer estudos de Dereito mercantil e Dereito comparado en Alema\u00f1a. Foi profesor auxiliar da Facultade de Dereito da Universidade de Salamanca (1930-1935),e despois catedr\u00e1tico de Dereito Mercantil da Universidade de Oviedo. Co golpe de Estado do 18 de xullo de 1936 foi depurado. Tras o expediente de depuraci\u00f3n e a resoluci\u00f3n de varios recursos, foi destinado con car\u00e1cter forzoso \u00e1 Facultade de Dereito da Universidade de Granada en 1941. Cinco anos despois, por concurso de traslado, pasou \u00e1 Universidade de Barcelona ata a s\u00faa xubilaci\u00f3n en 1977.\nFoi vicedecano da Facultade de Dereito de Barcelona e Decano da Facultade de Ciencias Econ\u00f3micas da mesma Universidade de 1956 a 1962. Desde 1970 a 1975 foi Decano en funci\u00f3ns da Facultade de Dereito.\nVida persoal.\nCasou con Consuelo S\u00e1nchez, e tivo cinco fillos; un deles, Eduardo Polo S\u00e1nchez, foi tam\u00e9n catedr\u00e1tico de Dereito Mercantil."}
{"id": "407872", "revid": "5863", "url": "https://gl.wikipedia.org/wiki?curid=407872", "title": "Suprema Xunta Central", "text": ""}
{"id": "407873", "revid": "5863", "url": "https://gl.wikipedia.org/wiki?curid=407873", "title": "Suprema Junta Central", "text": ""}
{"id": "407876", "revid": "5863", "url": "https://gl.wikipedia.org/wiki?curid=407876", "title": "Junta Suprema Central", "text": ""}
{"id": "407886", "revid": "23204", "url": "https://gl.wikipedia.org/wiki?curid=407886", "title": "Antinatalismo", "text": "O antinatalismo \u00e9 a posici\u00f3n filos\u00f3fica, pol\u00edtica ou demogr\u00e1fica contraria \u00e1 reproduci\u00f3n e o nacemento de novos seres humanos. O antinatalismo \u00e9 o contrario \u00f3 natalismo.\nO antinatalismo pode ter fundamentos filos\u00f3ficos, de car\u00e1cter \u00e9tico e moral, pol\u00edticos e demogr\u00e1ficos. Pode ser defendido a t\u00edtulo individual, por asociaci\u00f3ns e por gobernos e organismos internacionais que desenvolvan pol\u00edticas de poboaci\u00f3n antinatalistas para alcanzar obxectivos socioecon\u00f3micos e estrat\u00e9xicos que requiren un \u00f3ptimo de poboaci\u00f3n.\nAntinatalismo radical e antinatalismo demogr\u00e1fico.\nAs posici\u00f3ns antinatalistas radicais, que cuestionan calquera nacemento, con posturas antinatilistas de car\u00e1cter demogr\u00e1fico, que defenden un control da natalidade e un control da poboaci\u00f3n a\u00f3 considerar que unha poboaci\u00f3n mundial excesiva (superpoboaci\u00f3n) pode ter consecuencias desastrosas para a humanidade e a s\u00faa supervivencia \u00e1 vista dos l\u00edmites de crecemento da Terra.\nFolga de ventres e neomalthusianismo.\nA fin\"a\"is do s\u00e9culo XIX e principios do XX un grupo de autores franceses neomalthusianos -Fernand Colney \u2013autor da gr\u00e8ve des ventres en 1907-, Paul Robin, Eug\u00e8ne Humbert, Le\u00f3n Marimont, Andr\u00e9 Lorulot, Gabriel Giroud e o espa\u00f1ol Luis Bulffi de Quintana defenderon a Folga de ventres como medida antinatalista demogr\u00e1fica que reducise o n\u00famero de fillos e por tanto de familias numerosas -nas clases baixas- que acababan na miseria. Todos eles foron membros da \"liga da rexeneraci\u00f3n humana\" ou\" xeraci\u00f3n consciente \"e son considerados como os primeiros defensores de uso dos m\u00e9todos anticonceptivos e precursores, polo tanto, da planificaci\u00f3n familiar.\"\nPol\u00edticas antinatalistas.\nAs pol\u00edticas antinatalistas son aquelas que est\u00e1n a prol do control demogr\u00e1fico sobre a consideraci\u00f3n do exceso demogr\u00e1fico. Estas pol\u00edticas de control da natalidade pract\u00edcanse por alg\u00fans gobern\"os\", con diferente \u00e9xito, dende os anos 1970 (en 1972 publicouse o primeiro informe Os l\u00edmites do crecemento). A posici\u00f3n demogr\u00e1fica m\u00e1is radical \u00e9 a \"Pol\u00edtica do fillo \u00fanico\" na Rep\u00fablica Popular da China. Tam\u00e9n se levaron a cabo pol\u00edticas de planificaci\u00f3n familiar (educaci\u00f3n sexual, m\u00e9todos anticonceptivos) en numerosos pa\u00edses, entre eles a India.\nOs l\u00edmites do crecemento.\nO informe de 1972 \"Os l\u00edmites do crecemento\", financiado polo Club de Roma e que ser\u00e1 actualizado en 1992 e 2004, sost\u00e9n basicamente que se o incremento da poboaci\u00f3n mundial, a industrializaci\u00f3n, a contaminaci\u00f3n, a produci\u00f3n de alimentos e a explotaci\u00f3n dos recursos naturais mantense sen variaci\u00f3n, alcanzar\u00e1 os l\u00edmites absolutos de crecemento na terra durante as pr\u00f3ximas d\u00e9cadas. Basicamente o informe sinala a imposibilidade de soster un alto crecemento da poboaci\u00f3n cun crecemento econ\u00f3mico, limitado polos recursos dispo\u00f1ibles, que satisfaga as necesidades desa poboaci\u00f3n."}
{"id": "407887", "revid": "5863", "url": "https://gl.wikipedia.org/wiki?curid=407887", "title": "Anxo do Castillo L\u00f3pez", "text": ""}
{"id": "407888", "revid": "98629", "url": "https://gl.wikipedia.org/wiki?curid=407888", "title": "Fiscal\u00eda Europea", "text": "A Fiscal\u00eda Europea \u00e9 unha Instituci\u00f3n prevista no Tratado de Lisboa para a protecci\u00f3n dos intereses financeiros da Uni\u00f3n Europea\u00a0e instaurada polo\u00a0 Regulamento (UE) 2017/1939 do Consello, que se ocupar\u00e1 de investigar, procesar e levar ante a xustiza aos autores de delitos contra os intereses financeiros da Uni\u00f3n.\nRegulaci\u00f3n.\nO 12 de outubro de 2017 o Consello Europeo adoptou, despois de que o aprobase a semana anterior o Parlamento Europeo, o Regulamento (UE) 2017/1939 do Consello polo que se establece unha cooperaci\u00f3n reforzada para a creaci\u00f3n da Fiscal\u00eda Europea.\nEste regulamento adopt\u00e1rono vinte Estados membros que son os que forman parte do sistema de cooperaci\u00f3n reforzada dirixido \u00e1 creaci\u00f3n da Fiscal\u00eda Europea:\u00a0\u00a0Alema\u00f1a, Austria, B\u00e9lxica, Bulgaria, Chipre, Croacia, Eslovaquia, Eslovenia, Espa\u00f1a, Estonia, Finlandia, Francia, Grecia, Italia, Letonia, Lituania, Luxemburgo, Portugal, Rep\u00fablica Checa e Roman\u00eda.\nA oficina central da Fiscal\u00eda Europea ter\u00e1 a s\u00faa sede en Luxemburgo. A Comisi\u00f3n fixar\u00e1 a data en que a Fiscal\u00eda Europea asumir\u00e1 as s\u00faas funci\u00f3ns, que non poder\u00e1 ser anterior a tres anos desde a entrada en vigor do Regulamento.\nNatureza, Funci\u00f3ns e Principios que rexen a Fiscal\u00eda Europea..\nA Fiscal\u00eda Europea \u00e9 un \u00f3rgano independente da Uni\u00f3n, que non acepta instruci\u00f3ns de ning\u00fan outro organismo, e que disp\u00f3n de personalidade xur\u00eddica propia. Render\u00e1 contas das s\u00faas actividades ante o Parlamento Europeo, o Consello e a Comisi\u00f3n, presentando informes anuais.\nAs s\u00faas funci\u00f3ns consisten en investigar os delitos que prexudiquen aos intereses financeiros da Uni\u00f3n previstos na Directiva (UE) 2017/1371 e determinados polo Regulamento, as\u00ed como en exercer a acci\u00f3n penal e solicitar a apertura de xu\u00edzo oral contra os seus autores e os c\u00f3mplices destes.\nA Fiscal\u00eda Europea respectar\u00e1 os principios de legalidade, proporcionalidade e imparcialidade. A lexislaci\u00f3n aplicable no procedemento ser\u00e1 a do Estado membro cuxo Fiscal Europeo Delegado estea encargado do expediente. As investigaci\u00f3ns e acusaci\u00f3ns da Fiscal\u00eda rexeranse polo Regulamento da UE, pero a lexislaci\u00f3n nacional aplicarase \u00e1s cuesti\u00f3ns que non estean reguladas polo Regulamento.\nEstrutura e organizaci\u00f3n da Fiscal\u00eda Europea.\nA Fiscal\u00eda Europea \u00e9 un \u00f3rgano indivisible da Uni\u00f3n, que funciona como unha fiscal\u00eda \u00fanica con estrutura descentralizada. Conta, en primeiro lugar, cun nivel central, que consiste nunha oficina situada en Luxemburgo, integrada polo Colexio, as Salas Permanentes, o Fiscal Xeral Europeo, os fiscais adxuntos ao Fiscal Xeral Europeo, os Fiscais Europeos e o Director Administrativo.\nE, en segundo lugar, cun nivel descentralizado, que esta integrado polos Fiscais Europeos Delegados, establecidos nos Estados membros.\nO Colexio da Fiscal\u00eda Europea estar\u00e1 composto polo Fiscal Xeral Europeo e un Fiscal Europeo por Estado membro. As Salas Permanentes estar\u00e1n presididas polo Fiscal Xeral Europeo ou por un dos seus fiscais adxuntos e ter\u00e1n outros dous membros permanentes, estando encargadas de supervisar e dirixir as investigaci\u00f3ns e acusaci\u00f3ns realizadas polos Fiscais Europeos Delegados.\nHistoria.\nA idea da creaci\u00f3n dunha Fiscal\u00eda da Uni\u00f3n Europea xorde no Corpus Iuris, de 1997, e reit\u00e9rase na s\u00faa revisi\u00f3n, co\u00f1ecida como Corpus Iuris 2000. O Corpus Iuris foi un estudo acad\u00e9mico encargado pola Comisi\u00f3n Europea que ti\u00f1a como finalidade elaborar un conxunto uniforme de normas de Dereito Penal e Procesual Penal para garantir a protecci\u00f3n dos intereses financeiros da Comunidade Europea, a trav\u00e9s dun sistema que superase as diferenzas de sistemas xur\u00eddicos dos Estados membros.\nA Comisi\u00f3n propuxo a creaci\u00f3n da figura do Fiscal Europeo para a defensa dos intereses financeiros da Comunidade no Consello de Niza, de decembro de 2000, pero non conseguiu a s\u00faa aprobaci\u00f3n por parte dos Estados membros. A idea non \u00e9 rexeitada de plano, pero sux\u00edrese a necesidade de profundar nas s\u00faas dimensi\u00f3ns pr\u00e1cticas.\nComo consecuencia deste rexeitamento, a Comisi\u00f3n Europea iniciou un estudo m\u00e1is amplo e como resultado publicou en decembro de 2001 un Libro Verde sobre a protecci\u00f3n penal dos intereses financeiros comunitarios e sobre a creaci\u00f3n dun Fiscal Europeo para dita protecci\u00f3n. A experiencia nos primeiros anos de protecci\u00f3n penal dos intereses financeiros da Comisi\u00f3n puxo de relevo que esta protecci\u00f3n se v\u00eda prexudicada pola lenta e fragmentada aplicaci\u00f3n dos distintos sistemas penais de cada Estado membro. Por iso fac\u00edase necesaria a creaci\u00f3n dunha figura encargada da investigaci\u00f3n destas condutas de forma centralizada.\nTratado de Lisboa.\nArtigo 86 do TFUE\n1. Para combater as infracci\u00f3ns que prexudiquen aos intereses financeiros da Uni\u00f3n, o Consello poder\u00e1 crear, mediante regulamentos adoptados con arranxo a un procedemento lexislativo especial, unha Fiscal\u00eda Europea a partir de Eurojust. O Consello pronunciarase por unanimidade, previa aprobaci\u00f3n do Parlamento Europeo.\nEn caso de falta de unanimidade, un grupo de polo menos nove Estados membros poder\u00e1 solicitar que o proxecto de regulamento rem\u00edtase ao Consello Europeo, nese caso quedar\u00e1 suspendido o procedemento no Consello. Previa deliberaci\u00f3n, e en caso de alcanzarse un consenso, o Consello Europeo, no prazo de catro meses a partir de dita suspensi\u00f3n, devolver\u00e1 o proxecto ao Consello para a s\u00faa adopci\u00f3n.\nSe non hai acordo dentro dese mesmo prazo, e polo menos nove Estados membros queren establecer unha cooperaci\u00f3n reforzada con arranxo ao proxecto de regulamento de que se trate, comunicarano ao Parlamento Europeo, ao Consello e \u00e1 Comisi\u00f3n. En tal caso, a autorizaci\u00f3n para iniciar a cooperaci\u00f3n reforzada a que se refiren o apartado 2 do artigo 20 do Tratado da Uni\u00f3n Europea e o apartado 1 do artigo 329 do presente Tratado considerarase concedida, e aplicaranse as disposici\u00f3ns relativas \u00e1 cooperaci\u00f3n reforzada.\n2. A Fiscal\u00eda Europea, no seu caso en colaboraci\u00f3n con Europol, ser\u00e1 competente para descubrir aos autores e c\u00f3mplices de infracci\u00f3ns que prexudiquen aos intereses financeiros da Uni\u00f3n definidos no regulamento contemplado no apartado 1, e para incoar un procedemento penal e solicitar a apertura de xu\u00edzo contra eles. Exercer\u00e1 ante os \u00f3rganos xurisdicionais competentes dos Estados membros a acci\u00f3n penal relativa a devanditas infracci\u00f3ns.\n3. Os regulamentos contemplados no apartado 1 fixar\u00e1n o Estatuto da Fiscal\u00eda Europea, as condici\u00f3ns para o desempe\u00f1o das s\u00faas funci\u00f3ns, as normas de procedemento aplicables \u00e1s s\u00faas actividades e aquelas que rexan a admisibilidad das probas, as\u00ed como as normas aplicables ao control xurisdicional dos actos procesuais realizados no desempe\u00f1o das s\u00faas funci\u00f3ns.\n4. Simultaneamente ou con posterioridade, o Consello Europeo poder\u00e1 adoptar unha decisi\u00f3n que modifique o apartado 1 co fin de ampliar as competencias da Fiscal\u00eda Europea \u00e1 loita contra a delincuencia grave que te\u00f1a unha dimensi\u00f3n transfronteiriza, e que modifique en consecuencia o apartado 2 no referente aos autores e c\u00f3mplices de delitos graves que afectan a varios Estados membros. O Consello Europeo pronunciarase por unanimidade, previa aprobaci\u00f3n do Parlamento Europeo e previa consulta \u00e1 Comisi\u00f3n.\nTraballos Preparatorios da Constituci\u00f3n da Fiscal\u00eda Europea, a partir do Tratado de Lisboa.\nSeminario de Madrid sobre o Futuro da Fiscal\u00eda Europea.\nA aprobaci\u00f3n en 2007, por todos os Estados membros da Uni\u00f3n Europea, do Tratado de Lisboa, que recolle expresamente a idea de crear unha Fiscal\u00eda Europea para combater as infracci\u00f3ns que prexudiquen os intereses financeiros da Uni\u00f3n e, no seu caso, para loitar contra a delincuencia grave con dimensi\u00f3n transfronteiriza, deu lugar \u00e1 celebraci\u00f3n en Madrid dun Seminario Internacional para estudar a nova Instituci\u00f3n e as posibilidades da s\u00faa posta en marcha, convocado polo Fiscal Xeral do Estado espa\u00f1ol, C\u00e1ndido Conde-Pumpido .\nGrupo de Traballo para a elaboraci\u00f3n dun Proxecto T\u00e9cnico.\nCon posterioridade, a Fiscal\u00eda espa\u00f1ola constitu\u00edu un Grupo de Traballo para a elaboraci\u00f3n dun texto que servise de base para configurar o proxecto do Ministerio P\u00fablico Europeo. O texto redactouse nunhas Xornadas celebradas na sede da Fiscal\u00eda, en Madrid, en xu\u00f1o de 2009, e recolleu as achegas dos diferentes pa\u00edses, xa que se trataba de harmonizar os diferentes modelos de Fiscal\u00edas vixentes en Europa. Durante tres d\u00edas traballaron fiscais vindos de diversos pa\u00edses europeos como Portugal, Francia, Eslovenia ou B\u00e9lxica, as\u00ed como os m\u00e1ximos representantes da Oficina de Loita contra a Fraude (OLAF) e Eurojust.\u00a0\u00a0O Fiscal Xeral do Estado, C\u00e1ndido Conde-Pumpido, promoveu e clausurou as xornadas.\nSeminario de Par\u00eds.\nO un de decembro de 2009 entrou en vigor o Tratado de Lisboa. Dous meses despois, o Fiscal Xeral do Tribunal de Casaci\u00f3n de Par\u00eds, Jean-Louis Nadal, convocou unha Conferencia Internacional en Par\u00eds, para analizar as perspectivas sobre a posta en marcha do Ministerio P\u00fablico europeo. A Conferencia, inaugurada pola Ministra de Xustiza, Mich\u00e9le Alliot-Marie, e clausurada polo exministro Robert Badinter, apostou firmemente pola posta en marcha da nova instituci\u00f3n.\nA Conferencia Internacional foi organizada pola Cour de Cassation de Par\u00eds xunto coa Oficina de Loita contra a Fraude (OLAF), e celebrouse os d\u00edas 11 e 12 de febreiro de 2010.\nProposta da Presidencia espa\u00f1ola.\nUnha das prioridades no \u00e1mbito da Xustiza da Presidencia Espa\u00f1ola da Uni\u00f3n Europea, exercida durante o primeiro semestre de 2010, era avanzar cara ao establecemento dunha Fiscal\u00eda Europea, prevista tanto no Tratado de Lisboa como no Programa de Estocolmo.\nO 3 de marzo de 2010 o Fiscal Xeral do Estado espa\u00f1ol, C\u00e1ndido Conde-Pumpido, presentou oficialmente en Bruxelas o proxecto da Presidencia espa\u00f1ola para a posta en marcha da Fiscal\u00eda Europea, conforme ao prevido no art 86 do Tratado de Lisboa. Conde-Pumpido, que interveu xunto co Presidente da Comisi\u00f3n de Xustiza e Interior do Parlamento Europeo, Juan Fernando L\u00f3pez Aguilar, e o Secretario de Estado espa\u00f1ol para a Uni\u00f3n Europea (UE), Diego L\u00f3pez Garrido, presentou un proxecto t\u00e9cnico, elaborado a partir das conclusi\u00f3ns derivadas das Xornadas Internacionais convocadas pola Fiscal\u00eda espa\u00f1ola en 2008 e 2009, que posteriormente ter\u00edan que debater os Vinte e sete no Consello de Luxemburgo.\u00a0\nTr\u00e1tase dun primeiro paso dun longo cami\u00f1o que a Presidencia espa\u00f1ola ha querido dar canto antes, afirmou Conde Pumpido ao presentar os traballos t\u00e9cnicos relativos ao establecemento da Fiscal\u00eda Europea. O Fiscal Xeral espa\u00f1ol explicou que un Ministerio P\u00fablico europeo dotar\u00eda de maior eficacia \u00e1s investigaci\u00f3ns econ\u00f3micas para salvagardar os intereses da uni\u00f3n monetaria e permitir\u00eda coordinar o traballo que fan os \u00f3rganos xurisdicionais nacionais, as\u00ed como da axencia europea de cooperaci\u00f3n xudicial (Eurojust) e a Oficina Europea de Loita contra a Fraude (OLAF), engadindo que a moeda \u00fanica necesita unha instituci\u00f3n espec\u00edfica que a protexa de fraudes e especulaci\u00f3ns.\nA creaci\u00f3n desta instituci\u00f3n discutiuse posteriormente, conforme \u00e1 proposta espa\u00f1ola, na reuni\u00f3n de Ministros de Xustiza e Interior dos Vinte e sete que tivo lugar en Luxemburgo o 27 de abril de 2010, pero a s\u00faa posta en marcha quedou suspendida at\u00e9 unha nova discusi\u00f3n en 2013. A s\u00faa aprobaci\u00f3n esixe a unanimidade dos Vinte e sete Estados membros da UE ou ben acudir \u00e1 cooperaci\u00f3n reforzada.\nConstituci\u00f3n en 2017 dun grupo de Estados para a creaci\u00f3n da Fiscal\u00eda Europea por Cooperaci\u00f3n Reforzada.\nO 3 de abril de 2017, Alema\u00f1a, B\u00e9lxica, Bulgaria, Chipre, Croacia, Eslovaquia, Eslovenia, Espa\u00f1a, Finlandia, Francia, Grecia, Lituania, Luxemburgo, Portugal, Rep\u00fablica Checa e Roman\u00eda, comunicaron ao Parlamento Europeo, ao Consello e \u00e1 Comisi\u00f3n que desexaban establecer unha cooperaci\u00f3n reforzada para a creaci\u00f3n da Fiscal\u00eda Europea.\nPor conseguinte, en virtude do artigo 86, apartado 1, par\u00e1grafo terceiro, do TFUE, considerouse concedida a autorizaci\u00f3n para iniciar a cooperaci\u00f3n reforzada a que se refiren o artigo 20, apartado 2, do Tratado da Uni\u00f3n Europea (TUE) e o artigo 329, apartado 1, do TFUE, e as disposici\u00f3ns relativas \u00e1 cooperaci\u00f3n reforzada apl\u00edcanse a partir do 3 de abril de 2017. Ademais, mediante senllas cartas de 19 de abril de 2017, 1 de xu\u00f1o de 2017, 9 de xu\u00f1o de 2017 e 22 de xu\u00f1o de 2017, Letonia, Estonia, Austria e Italia, respectivamente, indicaron o seu desexo de participar no establecemento da cooperaci\u00f3n reforzada."}
{"id": "407893", "revid": "111586", "url": "https://gl.wikipedia.org/wiki?curid=407893", "title": "Nesgo cognitivo", "text": "Un nesgo cognitivo \u00e9 un efecto psicol\u00f3xico que produce unha desviaci\u00f3n no procesamiento mental, o que leva a unha distorsi\u00f3n, xu\u00edzo inexacto, interpretaci\u00f3n il\u00f3xica, ou o que se chama en termos xerais irracionalidade, que se d\u00e1 sobre a base da interpretaci\u00f3n da informaci\u00f3n dispo\u00f1ible, a\u00ednda que os datos non sexan l\u00f3xicos ou non estean relacionados entre si. Os nesgos sociais denom\u00ednanse xeralmente nesgos atribucionais e afectan \u00e1s nosas interacci\u00f3ns sociais de cada d\u00eda, tam\u00e9n est\u00e1n presentes na probabilidade e toma de decisi\u00f3ns. Ante un estado de confusi\u00f3n, \u00e9 importante precisar e destacar os mecanismos netamente cognitivos dos intelectivos xa que estes \u00faltimos corresponden na intuici\u00f3n a nesgos preceptivos co\u00f1ecidos comunmente como falacias.\nA existencia de nesgos cognitivos xorde como necesidade evolutiva para a emisi\u00f3n inmediata de xu\u00edzos que utiliza o noso cerebro para asumir unha posici\u00f3n r\u00e1pida ante certos est\u00edmulos, problemas ou situaci\u00f3ns, que debido \u00e1 incapacidade de procesar toda a informaci\u00f3n dispo\u00f1ible f\u00edltrase de forma selectiva ou subxectiva. A\u00ednda que nos poden conducir a erros que poden ser graves, en determinados contextos conducen a acci\u00f3ns m\u00e1is eficaces ou permiten adoptar decisi\u00f3ns m\u00e1is r\u00e1pidas cando a inmediatez \u00e9 o maior valor (heur\u00edstica).\nA psicolox\u00eda cognitiva estuda este efecto, as\u00ed como outras estratexias e estruturas que utilizamos para procesar a informaci\u00f3n, identificando unha gran cantidade deles, con frecuencia relacionados entre si.\nDesenvolvemento do concepto.\nO nesgo cognitivo xorde de diversos procesos que \u00e1s veces son dif\u00edciles de distinguir. Estes incl\u00faen procesamiento da informaci\u00f3n mediante atallos (heur\u00edstica), motivaci\u00f3ns emocionais e morais, ou a influencia social.\nA noci\u00f3n de nesgo cognitivo foi introducida por Daniel Kahneman e Amos Tversky en 1972, e xurdiu da s\u00faa experiencia coa imposibilidade das persoas de razoar intuitivamente con ordes de magnitude moi grandes, ou anumerismo (\"innumeracy\" en ingl\u00e9s).\nTanto eles coma outros investigadores demostraron a existencia de varios patr\u00f3ns de situaci\u00f3ns en que os xu\u00edzos e decisi\u00f3ns humanas difer\u00edan do predicible segundo a teor\u00eda da elecci\u00f3n racional. Explicaron estas diferenzas en termos heur\u00edsticos, procesos intuitivos pero que introducen erros sistem\u00e1ticos.\nEstes experimentos estend\u00e9ronse m\u00e1is al\u00f3 dos programas de investigaci\u00f3n ligados \u00e1 psicolox\u00eda acad\u00e9mica cara outras disciplinas como a medicina e a ciencia pol\u00edtica e foi un factor importante no xurdimento da econom\u00eda condutual, levando a Kahneman a ga\u00f1ar o Premio Nobel de Econom\u00eda en 2002 por integrar aspectos da investigaci\u00f3n psicol\u00f3xica na ciencia econ\u00f3mica, especialmente no que respecta ao xu\u00edzo humano e a toma de decisi\u00f3ns baixo incerteza. Todas estas investigaci\u00f3ns conduciron a Tversky e Kahneman ao desenvolvemento da Teor\u00eda das perspectivas como unha alternativa m\u00e1is realista \u00e1 Teor\u00eda da elecci\u00f3n racional.\nOs cr\u00edticos de Kahneman e Tversky, como Gerd Gigerenzer, argumentan que a heur\u00edstica non debe levarnos a definir o pensamento humano como infestado de nesgos cognitivos irracionais, sen\u00f3n m\u00e1is ben concibir a racionalidade como un instrumento de adaptaci\u00f3n que non se axusta identicamente \u00e1s regras da l\u00f3xica formal ou da probabilidade. Alg\u00fans investigadores posteriores, tales como David Funder e Joachim Krueger suxeriron a posibilidade de ver os prexu\u00edzos cognitivos non coma erros, sen\u00f3n coma atallos empregados polos humanos \u00e1 hora de predicir e tomar decisi\u00f3ns, sobre todo cando non hai moita informaci\u00f3n.\nA \u00e9tica do prexu\u00edzo.\nEntendemos por prexu\u00edzo o tomar decisi\u00f3ns sen ter unha experiencia propia, un feito que evolutivamente parece estar estendido.\nEn psicolox\u00eda, este termo fai referencia \u00e1 distorsi\u00f3n da informaci\u00f3n que se produce no noso cerebro ao procesala. No galego\u00a0de uso corrente a expresi\u00f3n \"prexu\u00edzo cognitivo\" ach\u00e9gase m\u00e1is ao significado das palabras \u00abtendencia\u00bb, \u00abnesgo\u00bb ou \u00abpredisposici\u00f3n\u00bb.\nCon frecuencia as\u00f3cianselle \u00e1 predisposici\u00f3n ou prexu\u00edzo cognitivo, unhas connotaci\u00f3ns \u00e9ticas negativas, posto que todo prexu\u00edzo, eticamente falando, \u00e9 inxusto por definici\u00f3n, con todo a tendencia, ou mellor devandito, a maneira que ten a conciencia de procesar a informaci\u00f3n, non deber\u00eda ser catalogada eticamente, se se asume que esta \u00e9 o legado natural da evoluci\u00f3n. As\u00ed, a informaci\u00f3n prexuizosa, en ciencia, non \u00e9 eticamente reprobable, xa que \u00e9 a manifestaci\u00f3n dun modelo de comportamento ou proceso mental beneficioso para o individuo desde o punto de vista da evoluci\u00f3n. O que en ciencia \u00e9 reprensible \u00e9 o acto de evitar comprobar o prexu\u00edzo ou soluci\u00f3n, desde unha postura cient\u00edfica, o situarse nunha postura pechada e fixa e illarse dando por certos os datos imaxinados. Unha postura pechada e prexuizosa vai en detrimento da adaptabilidade dos individuos sempre que non sexa necesaria unha reacci\u00f3n inmediata.\nIsto \u00e9 debido a que ao non dispor de informaci\u00f3n contrastada sen\u00f3n s\u00f3 dispor dos nesgos e probabilidades (procedentes dos valores adquiridos) ou t\u00f3picos incertos (procedentes de vagas referencias doutros) reduce as posibilidades de usar a l\u00f3xica para tomar decisi\u00f3ns correctas ou para alcanzar a verdade. O cerebro e en xeral a evoluci\u00f3n premia a supervivencia a curto prazo que nos permita a reproduci\u00f3n. O humano evolucionou noutro tipo de ambiente onde a mellor estratexia \u00e9 asegurarse a sobrevivir a curto prazo en lugar dunha estratexia a longo prazo de procura da verdade.\nCon todo, a\u00ednda que o prexu\u00edzo evolutivo e a intuici\u00f3n pode ser beneficioso en primeiro lugar para tomar decisi\u00f3ns r\u00e1pidas sen informaci\u00f3n adicional, \u00e9 un obst\u00e1culo para o avance, adaptabilidade e, por tanto, supervivencia dunha sociedade. Isto \u00e9 as\u00ed porque os feitos veraces conducen \u00e1 predictibilidade, a predictibilidade permite a preparaci\u00f3n e a creaci\u00f3n de ferramentas para o control dos resultados permitindo cambialos, isto prod\u00facese grazas a que baixo premisas verdadeiras p\u00f3dese usar a l\u00f3xica e o razoamento. Unha sociedade ou cultura que busca a verdade, ser\u00e1 m\u00e1is capaz de predicir e cambiar o seu futuro, esta posibilidade proporciona unha gran vantaxe de supervivencia. As\u00ed, unha sociedade ve limitado o acceso \u00e1 verdade cando ignora os seus prexu\u00edzos. Isto non excl\u00fae que sexa posible usar a verdade para planear malos escenarios futuros, por iso son importantes os mecanismos de control. Pero ent\u00f3n a causa do problema ser\u00eda \"a aplicaci\u00f3n\" realizada e non a dispo\u00f1ibilidade da verdade.\nO co\u00f1ecemento e maneira de pensar tendenciosos deben separarse dos actos prexuizosos que son os que producen unha \u00e9tica reprobable. As\u00ed, por exemplo, a ciencia dinos que existe o planeta Urano, pero xa desde a infancia e sen comprobalo porque se recibiu sen razoalo a unha idade temper\u00e1, crese de maneira preferente na s\u00faa existencia. O non comprobalo cientificamente o individuo \u00e9 un acto que evita o gasto enerx\u00e9tico e de tempo, de comprobalo e que ademais proporciona estabilidade social.\nBaixo esas premisas, a supervivencia, nun sentido evolutivo, pasa por adiantarse e asegurarse independentemente ou sen ter en conta a veracidade da informaci\u00f3n. Este conflito entre a \u00e9tica e o que razoadamente deber\u00eda facerse e entre o ego\u00edsmo psicol\u00f3xico e o que \u00e9 m\u00e1is f\u00e1cil e seguro para a propia supervivencia, \u00e9 o que, en funci\u00f3n dos recursos, d\u00e1se t\u00f3dolos d\u00edas.\nEliminar os actos prexuizosos e evitar a neglixencia mediante a comprobaci\u00f3n implica evitar en certa medida o \"respecto\" ou autocensura das crenzas establecidas, se isto quere dicir deixar de criticalas. De feito, a fortaleza dunha crenza \u00e9 maior canto mellor solucionou o problema.\nNo M\u00e9todo cient\u00edfico a cr\u00edtica, debate, testeo, comprobaci\u00f3n ou \"malos tratos das ideas establecidas\", consegue que algunhas delas muten e se aproximen m\u00e1is \u00e1 verdade. O problema ou neglixencia non est\u00e1 na cr\u00edtica das ideas, sen\u00f3n na resposta da crenza ao ataque xa que algunhas obvian a resposta razoada ou mesmo o silencio (Argumento a silentio) e responden con violencia (Argumento ad baculum) xa sexa porque se cren posuidores da verdade e non desexan perder tempo e enerx\u00eda en explicala (Argumentum ad ignorantiam) ou ben porque non lles beneficia (Nesgo de Autoservizo) ou son remisos ao cambio (argumentum ad antiquitatem). Tanto o un coma o outro son comportamentos prexuizosos que te\u00f1en a s\u00faa ra\u00edz nos prexu\u00edzos cognitivos."}
{"id": "407900", "revid": "1131", "url": "https://gl.wikipedia.org/wiki?curid=407900", "title": "Conde de Ramir\u00e1s", "text": ""}
{"id": "407910", "revid": "56817", "url": "https://gl.wikipedia.org/wiki?curid=407910", "title": "Fritz Riess", "text": "Fritz Riess ou Rie\u00df, nado en Nuremberg o 11 de xullo de 1922 e finado en Samedan (Su\u00edza) o 15 de maio de 1991, foi un piloto de carreiras alem\u00e1n.\nTraxectoria.\nParticipou nun Gran Premio do Campionato do Mundo de F\u00f3rmula Un, o 3 de agosto de 1952. Terminou s\u00e9timo, sen lograr puntuar no campionato xa que s\u00f3 os cinco primeiros lograban puntos naquel momento.\nRiess tam\u00e9n ga\u00f1ou as 24 Horas de Le Mans de 1952 para Mercedes-Benz, compartindo a conduci\u00f3n con Hermann Lang.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "407914", "revid": "98629", "url": "https://gl.wikipedia.org/wiki?curid=407914", "title": "Eric Brandon", "text": "Eric Brandon nado en East Ham (Essex) o 18 de xullo de 1920 e finado en Gosport (Hampshire) o 8 de agosto de 1982, foi un piloto de automobilismo e empresario ingl\u00e9s. Estaba estreitamente asociado coa Cooper Car Company, e foi fundamental no desenvolvemento inicial da compa\u00f1\u00eda.\nTraxectoria.\nCando el e o seu amigo de infancia John Cooper licenciaron do servizo militar logo da segunda guerra mundial, constru\u00edron dous coches que cumpriran os novos regulamentos para o National 500 cc. Brandon, cuxo negocio familiar eran os bens el\u00e9ctricos, ti\u00f1a acceso aos magnetos BTH para os motores JAP, que naquel ent\u00f3n adquiriu o pai de Cooper, Charlie. Brandon participou co seu Cooper en numerosas subidas e sprints e, en 1947, na pista de Gransden Lodge, ga\u00f1ou a primeira carreira de circu\u00edto de 500 cc en Gran Breta\u00f1a. Tam\u00e9n ga\u00f1ou o primeiro t\u00edtulo de F\u00f3rmula 3 en 1951.\nM\u00e1is tarde, na d\u00e9cada de 1950, Brandon participou en 5 Grandes Premios do Campionato do Mundo, nun Cooper - Bristol de F\u00f3rmula 2, pero non conseguiu ning\u00fan punto no Campionato. Durante a maior parte da s\u00faa carreira, Brandon correu para o equipo de Ecurie Richmond, que formou con Alan Brown. En 1955 financiou a construci\u00f3n do seu propio coche deportivo \"Halseylec\", nomeado as\u00ed pola s\u00faa empresa de subministraci\u00f3n el\u00e9ctrica. Continuou a competir nos autos ata 1956, pero se involucrou cada vez m\u00e1is en carreiras de moton\u00e1utica e en 1957 dedicouse por completo a esta disciplina polo seu esp\u00edrito competitivo. \nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "407917", "revid": "35560", "url": "https://gl.wikipedia.org/wiki?curid=407917", "title": "Wallops Flight Facility", "text": "Wallops Island \u00e9 un complexo de lanzamento da NASA usado principalmente para lanzar foguetes sonda e foguetes espaciais da familia Scout. Tam\u00e9n disp\u00f3n dunha zona desde a que facer lanzamentos a\u00e9reos de foguetes Pegasus. Entre 1985 e 2005 o complexo viu disminuida a s\u00faa actividade por falta de lanzamentos orbitais e pola escaseza de lanzamentos de foguetes sonda, pero en 2006 o reacondicionamento das instalaci\u00f3ns permitiu retomar a actividade orbital co lanzamento do primeiro foguete Minotaur.\nO complexo ten a s\u00faa orixe na decisi\u00f3n da NACA (a antecesora da NASA) de crear unhas instalaci\u00f3ns en Wallops para facer investigaci\u00f3ns aeron\u00e1uticas con foguetes. O primeiro lanzamento desde Wallops Island tivo lugar o 4 de xullo de 1945."}
{"id": "407918", "revid": "27155", "url": "https://gl.wikipedia.org/wiki?curid=407918", "title": "Cromatograf\u00eda de afinidade", "text": "A cromatograf\u00eda de afinidade \u00e9 un m\u00e9todo de separar mesturas bioqu\u00edmicas base\u00e1ndose nunha interacci\u00f3n moi espec\u00edfica que se establece entre un ant\u00edxeno e un anticorpo, encima e substrato, receptor e ligando, ou prote\u00edna e \u00e1cido nucleico. \u00c9 un tipo de t\u00e9cnica de laboratorio cromatogr\u00e1fica usada para purificar mol\u00e9culas biol\u00f3xicas que forman parte dunha mestura aproveitando as propiedades moleculares. As macromol\u00e9culas biol\u00f3xicas, como encimas e outras prote\u00ednas, interaccionan con outras mol\u00e9culas con alta especificidade por medio de diferentes tipos de enlaces e interacci\u00f3ns. Tales interacci\u00f3ns poden ser enlaces de hidr\u00f3xeno, interacci\u00f3ns i\u00f3nicas, pontes disulfuro, interacci\u00f3ns hidr\u00f3fobas e outras. A alta selectividade da cromatograf\u00eda de afinidade d\u00e9bese a que se permite que a mol\u00e9cula desexada interaccione coa fase estacionaria e se una na columna cromatogr\u00e1fica para ser separada do material non desexado, que non interaccionar\u00e1 e sair\u00e1 primeiro nas eluci\u00f3ns. As mol\u00e9culas que xa non se necesitan son primeiro retiradas por lavado cun tamp\u00f3n mentres que as prote\u00ednas desexadas se deixan baixar en presenza do solvente eluente (de alta concentraci\u00f3n salina). Este proceso crea unha interacci\u00f3n competitiva entre a prote\u00edna desexada e as mol\u00e9culas estacionarias inmobilizadas, que finalmente permite que as prote\u00ednas agora altamente purificadas sexan liberadas.\nUso.\nA cromatograf\u00eda de afinidade pode utilizarse para purificar e concentrar unha substancia nunha mestura nunha soluci\u00f3n tamponada, reducir a cantidade de substancias non desexadas na mestura, identificar os compo\u00f1entes biol\u00f3xicos que se unen a unha determinada substancia, ou purificar e concentrar unha soluci\u00f3n encim\u00e1tica. A mol\u00e9cula de interese pode ser inmobilizda por medio de enlaces covalentes. Isto ocorre utilizando unha matriz insoluble como un medio cromatogr\u00e1fico como a celulosa ou a poliacrilamida. Cando o medio se une \u00e1 prote\u00edna de interese esta queda inmobilizada.\nPrincipio.\nEn resumo, a cromatograf\u00eda de afinidade aproveita as diferenzas nas forzas de interacci\u00f3n entre as diferentes biomol\u00e9culas nunha fase m\u00f3bil e na fase estacionaria. A fase estacionaria c\u00e1rgase primeiro nunha columna cunha fase m\u00f3bil que cont\u00e9n diversas biomol\u00e9culas desde ADN a prote\u00ednas (dependendo do experimento de purificaci\u00f3n). Ent\u00f3n, d\u00e9ixase tempo para que as d\u00faas fases se unan. Despois v\u00e9rtese un tamp\u00f3n de lavado na columna que conti\u00f1a as d\u00faas fases. O tamp\u00f3n de lavado arrastra as biomol\u00e9culas que non son a diana ao afectar \u00e1s s\u00faas d\u00e9biles interacci\u00f3ns coa fase estacionaria. As biomol\u00e9culas diana te\u00f1en moita maior afinidade pola fase estacionaria, e permanecen unidas \u00e1 fase estacionaria, e non son arrastradas polo tamp\u00f3n de lavado. Seguidamente, d\u00e9itase un tamp\u00f3n de eluci\u00f3n na columna que cont\u00e9n as restantes mol\u00e9culas diana. O tamp\u00f3n de eluci\u00f3n altera as interacci\u00f3ns entre as biomol\u00e9culas diana unidas coa fase estacionaria en moito maior grao que co tamp\u00f3n lavador, o que elimina efectivamente as biomol\u00e9culas diana. Esta soluci\u00f3n purificada cont\u00e9n o tamp\u00f3n de eluci\u00f3n e biomol\u00e9culas diana, e denom\u00ednase eluci\u00f3n.\nA fase estacionaria \u00e9 normalmente unha matriz de xel, xeralmente de agarosa; unha mol\u00e9cula de azucre li\u00f1al procedente das algas.\nPara impedir a interferencia est\u00e9rica ou o solapamento durante o proceso de uni\u00f3n da mol\u00e9cula diana co ligando, adh\u00edrese primeiro \u00e1s boli\u00f1as de agarosa (soporte s\u00f3lido) un inhibidor que cont\u00e9n unha cadea hidrocarbonada. Este inhibidor con cadea hidrocarbonada adoita denominarse espazador, situado entre a boli\u00f1a de agarosa e a mol\u00e9cula diana.\nXeralmente, o punto de partida \u00e9 un grupo de mol\u00e9culas heterox\u00e9neo cru dun extracto celular completo como un lisado celular, medio de crecemento ou soro sangu\u00edneo. A mol\u00e9cula de interese ten que ter unha propiedade definida co\u00f1ecida, que poida ser aproveitada durante o proceso de purificaci\u00f3n de afinidade. O propio proceso pode considerarse unha captura nunha trampa, xa que a mol\u00e9cula diana \u00e9 atrapada nunha fase ou medio estacionario s\u00f3lido. As outras mol\u00e9culas da fase m\u00f3bil non quedan atrapadas, xa que non pos\u00faen esa propiedade. A fase estacionaria pode despois ser retirada da mestura, lavada, e a mol\u00e9cula diana liberada do seu atrapamento nun proceso chamado di\u00e1lise. As mol\u00e9culas desexadas son elu\u00eddas con substancias espec\u00edficas despois de retirar por lavado as mol\u00e9culas que non interaccionan. As\u00ed, isto produce un material altamente purificado. A eluci\u00f3n altamente espec\u00edfica das macromol\u00e9culas desexadas da fase estacionaria \u00e9 xeralmente efectuada engadindo ao tamp\u00f3n de eluci\u00f3n un gradiente do mesmo tipo sobre a macromol\u00e9cula e as\u00ed desprazala. Posiblemente o uso m\u00e1is com\u00fan da cromatograf\u00eda de afinidade \u00e9 a purificaci\u00f3n de prote\u00ednas recombinantes. A cromatograf\u00eda de afinidade \u00e9 unha excelente elecci\u00f3n para o primeiro paso na purificaci\u00f3n dunha prote\u00edna ou \u00e1cido nucleico a partir dunha mestura cr\u00faa.\nA cromatograf\u00eda de afinidade pode aplicarse tam\u00e9n cando desco\u00f1ecemos o peso molecular, hidrofobicidade, carga etc. dunha prote\u00edna. Un exemplo desta situaci\u00f3n d\u00e1se cando se trata de encontrar un encima cunha actividade determinada, no que se poder\u00eda constru\u00edr unha columna de afinidade cun ligando unido que \u00e9 similar ou id\u00e9ntico ao substrato de elecci\u00f3n. O modo en que o encima desexado ser\u00e1 elu\u00eddo a partir da mestura bas\u00e9ase nas fortes interacci\u00f3ns do encima e o an\u00e1logo do substrato inmobilizado, que se producir\u00edan selectivamente a trav\u00e9s da columna de afinidade. Ent\u00f3n, pode realizarse a eluci\u00f3n do encima co substrato apropiado.\nEquipos en columna e en lotes.\nA uni\u00f3n \u00e1 fase s\u00f3lida pode conseguirse usando cromatograf\u00eda en columna na que o medio s\u00f3lido est\u00e1 metido nunha columna, a mestura inicial baixa a trav\u00e9s da columna para que se vaia asentando, b\u00f3tase un tamp\u00f3n de lavado pola columna e o tamp\u00f3n de eluci\u00f3n despois e rec\u00f3llese. Estes pasos fanse xeralmente a presi\u00f3n ambiental. \nAlternativamente, pode conseguirse a uni\u00f3n usando un tratamento por lotes, por exemplo, engadindo a mestura inicial \u00e1 fase s\u00f3lida nun recipiente, mesturando, separando a fase s\u00f3lida, retirando a fase l\u00edquida, lavando, recentrifugando, engadindo o tamp\u00f3n de eluci\u00f3n, recentrifugando e eliminando o eluato.\n\u00c1s veces util\u00edzase un m\u00e9todo h\u00edbrido no que a uni\u00f3n se fai polo m\u00e9todo de lotes, pero a fase s\u00f3lida coa mol\u00e9cula diana unida \u00e9 metida nunha columna e os lavados e as eluci\u00f3ns fanse na columna.\nOs ligandos usados na cromatograf\u00eda de afinidade obt\u00e9\u00f1ense tanto de fontes org\u00e1nicas coma inorg\u00e1nicas. Exemplos de fontes biol\u00f3xicas son as prote\u00ednas s\u00e9ricas, lectinas e anticorpos. Fontes inorg\u00e1nicas son o \u00e1cido mor\u00f3nico, quelatos de metais e tinguiduras de triazina.\nDesenvolveuse tam\u00e9n un terceiro m\u00e9todo, a absorci\u00f3n en leito expandido, que combina as vantaxes dos dous m\u00e9todos mencionados antes. As part\u00edculas da fase s\u00f3lida son situadas nunha columna onde a fase l\u00edquida \u00e9 bombeada desde o fondo e sae pola parte superior. A masa das part\u00edculas asegura que a fase s\u00f3lida non sae da columna coa fase l\u00edquida.\nAs columnas de afinidade poden ser elu\u00eddas cambiando as concentraci\u00f3ns de sales, pH, pI, carga e forza i\u00f3nica directamente ou por medio dun gradiente para resolver as part\u00edculas de interese.\nM\u00e1is recentemente, desenvolv\u00e9ronse equipos que empregan m\u00e1is dunha columna en serie. A vantaxe comparada cos equipos dunha soa columna \u00e9 que o material de resina pode cargarse completamente, xa que ning\u00fan produto non unido pasa directamente \u00e1 columna seguinte co material da columna fresco. Estes procesos cromatogr\u00e1ficos co\u00f1\u00e9cense como cromatograf\u00eda contracorrente peri\u00f3dica (PCC). Os custos da resina por cantidade de produto producido poden as\u00ed ser reducidos drasticamente. Como unha columna pode sempre ser elu\u00edda e rexenerada mentres que se carga a outra columna, d\u00faas columnas son xa suficientes para facer uso completo das vantaxes. As columnas adicionais poden dar unha flexibilidade adicional para os tempos de rexeneraci\u00f3n e a eluci\u00f3n, pero cun custo de equipamento adicional e os custos da resina.\nUsos espec\u00edficos.\nA cromatograf\u00eda de afinidade pode ser utilizada en varias aplicaci\u00f3ns, como a purifcaci\u00f3n de \u00e1cidos nucleicos, purificaci\u00f3n de prote\u00ednas a partir de extractos de c\u00e9lulas ou a partir do sangue.\nUsando a cromatograf\u00eda de afinidade, p\u00f3dense separar prote\u00ednas que se unen a certos fragmentos, doutras prote\u00ednas que non se unen a ditos fragmentos. Como esta t\u00e9cnica de purificaci\u00f3n depende ds propiedades biol\u00f3xicas das prote\u00ednas necesarias, \u00e9 unha t\u00e9cnica \u00fatil e as prote\u00ednas poden ser purificadas nun paso.\nMedios e afinidade.\nExisten moitos medios de afinidade diferente para unha variedade de posibles usos. Brevemente e en xeral, estes medios e m\u00e9todos son:\nInmunoafinidade.\nOutro uso \u00e9 a purificaci\u00f3n por afinidade dos anticorpos presentes no soro sangu\u00edneo. Se o soro se sabe que cont\u00e9n anticorpos contra un ant\u00edxeno espec\u00edfico (por exemplo se o soro procede dun organismo inmunizado contra o ant\u00edxeno en cuesti\u00f3n) despois pode usarse para a purificaci\u00f3n por afinidade dese ant\u00edxeno. Isto tam\u00e9n se denomina cromatograf\u00eda de inmunoafinidade. Por exemplo, se un organismo est\u00e1 inmunizado contra a prote\u00edna de fusi\u00f3n-GST producir\u00e1 anticorpos contra a prote\u00edna de fusi\u00f3n, e posiblemente anticorpos contra a etiqueta GST (glutati\u00f3n-S-transferase) tam\u00e9n. A prote\u00edna pode despois ser acoplada covalentemente a un soporte s\u00f3lido como a agarosa e utilizado como un ligando de afinidadde na purificaci\u00f3n de anticorpos do soro inmune.\nPara unha maior exhaustividade a prote\u00edna GST e a prote\u00edna de fusi\u00f3n-GST poden ambas ser acopladas por separado. Ao soro d\u00e9ixaselle inicialmente unirse \u00e1 matriz de afinidade GST. Isto eliminar\u00e1 os anticorpos contra a parte GST da prote\u00edna de fusi\u00f3n. O soro \u00e9 despois separado do soporte s\u00f3lido e se lle deixa unirse \u00e1 matriz da prote\u00edna de fusi\u00f3n-GST. Isto permite que todo o anticorpo que reco\u00f1eza o ant\u00edxeno sexa capturado no soporte s\u00f3lido. A eluci\u00f3n dos anticorpos de interese adoita conseguirse usando un tamp\u00f3n de pH baixo como o de glicina a pH 2,8. O eluato \u00e9 recollido nun tris neutro ou tamp\u00f3n fosfato, para neutralizar o tamp\u00f3n de eluci\u00f3n de pH baixo e deter calquera degradaci\u00f3n da actividade do anticorpo. Este \u00e9 un fermoso exemplo, xa que a purificaci\u00f3n de afinidade se utiliza para purificar a prote\u00edna de fusi\u00f3n-GST inicial, de como eliminar os anticorpos anti-GST non desexados do soro e purificar o anticorpo diana.\nOs anticorpos monoclonais poden tam\u00e9n ser seleccionados para unirse a prote\u00ednas con grande especificidade, e desenvolv\u00e9ronse m\u00e9todos par que a prote\u00edna sexa liberada en condici\u00f3ns bastante suaves.\nUnha estratexia simplificada empr\u00e9gase a mi\u00fado para purificar anticorpos xerados contra ant\u00edxenos pept\u00eddicos. Cando os ant\u00edxenos pept\u00eddicos se producen sinteticamente, un residuo de ciste\u00edna terminal \u00e9 engadido a cada un dos extremos N-terminal e C-terminal do p\u00e9ptido. Este residuo de ciste\u00edna cont\u00e9n un grupo funcional sulfhidrilo, que permite que o p\u00e9ptido sexa doadamente conxugado a unha prote\u00edna portadora (por exemplo, a KLH ou \"Keyhole limpet hemocyanin\", hemocianina de fisur\u00e9lidos). O mesmo p\u00e9ptido que cont\u00e9n ciste\u00edna \u00e9 tam\u00e9n inmobilizado en resina de agarosa por medio dun residuo de ciste\u00edna e \u00e9 despois utilizado para purificar o anticorpo.\nA maior\u00eda dos anticorpos monoclonais foron purificados usando a cromatograf\u00eda de afinidade base\u00e1ndose na prote\u00edna A ou na prote\u00edna G espec\u00edficas de inmunoglobulina, derivadas de bacterias.\nCromatograf\u00eda de afinidade de i\u00f3ns met\u00e1licos inmobilizados.\nA cromatograf\u00eda de afinidade de i\u00f3n met\u00e1lico inmobilizado (IMAC) est\u00e1 baseada no enlace covalente coordinado espec\u00edfico entre metas e amino\u00e1cidos, especialmente a histidina. Este t\u00e9cnica funciona facendo que as prote\u00ednas cunha afinidade polos i\u00f3ns met\u00e1licos sexan retidas nunha columna que cont\u00e9n os i\u00f3ns met\u00e1licos inmobilizados, como os de cobalto, n\u00edquel, cobre (para a purificaci\u00f3n de p\u00e9ptidos ou prote\u00ednas que conte\u00f1en histidina), ferro, zinc ou galio (para a purificaci\u00f3n de p\u00e9ptidos ou prote\u00ednas fosforiladas). Moitas prote\u00ednas que aparecen na natureza non te\u00f1en unha afinidade polos metais i\u00f3nicos, por tanto, a tecnolox\u00eda do ADN recombinante pode utilizarse para introducir esa etiqueta proteica no xene relevante. Os m\u00e9todos utilizados usados para elu\u00edr a prote\u00edna de interese incl\u00faen cambiar o pH, ou engadir unha mol\u00e9cula competitiva, como o imidazol.\nProte\u00ednas recombinantes.\nPosiblemente o uso m\u00e1is habitual da cromatograf\u00eda de afinidade \u00e9 para a purificaci\u00f3n de prote\u00ednas recombinantes. As prote\u00ednas cunha afinidade co\u00f1ecida son etiquetadas con prote\u00ednas (eng\u00e1denselle unhas secuencias de p\u00e9ptidos) para axudar \u00e1 s\u00faa purificaci\u00f3n. A prote\u00edna pode ser xeneticamente modificada para permitir que sexa seleccionada pola uni\u00f3n da afinidade; isto co\u00f1\u00e9cese como prote\u00edna de fusi\u00f3n. Entre as etiquetas est\u00e1n a glutati\u00f3n-S-transferase (GST), hexahistidina (His), e a prote\u00edna de uni\u00f3n \u00e1 maltosa (MBP). As etiquetas de histidina te\u00f1en unha afinidade polos i\u00f3ns n\u00edquel ou cobalto, que foron inmobilizados pola formaci\u00f3n de enlaces covalentes coordinados cun quelador incorporado na fase estacionaria. Para a eluci\u00f3n \u00fasase unha cantidade en exceso dun composto con capacidade de actuar como un ligando de i\u00f3n met\u00e1lico, como o imidazol. O GST ten unha afinidade polo glutati\u00f3n, o cal \u00e9 dispo\u00f1ible comercialmente inmobilizado como glutati\u00f3n agarosa. Durante a eluci\u00f3n, util\u00edzase un exceso de glutati\u00f3n para desprazar a prote\u00edna etiquetada.\nLectinas.\nA cromatograf\u00eda de afinidade de lectinas \u00e9 unha forma de cromatograf\u00eda de afinidade no que as lectinas se utilizan para separar compo\u00f1entes dentro dunha mostra. As lectinas, como a concanavalina A son prote\u00ednas que poden unirse especificacmente a mol\u00e9culas de carbohidrato como a alfa-D-manosa e \u00e1 alfa-D-glicosa. Outro exemplo de lectina \u00e9 a aglutinina do xerme de trigo, que se une \u00e1 D-N-acetilglicosamina. A aplicaci\u00f3n m\u00e1is com\u00fan \u00e9 separar as glicoprote\u00ednas das prote\u00ednas non glicosiladas, ou unha glicoforma doutra glicoforma.\nEspecialidade.\nOutro uso da cromatograf\u00eda de afinidade \u00e9 a purificaci\u00f3n de prote\u00ednas espec\u00edficas usando unha matriz de xel que \u00e9 \u00fanica para unha prote\u00edna espec\u00edfica. Por exemplo, a purificaci\u00f3n da \u03b2-galactosidase de \"E. coli\" real\u00edzase por cromatograf\u00eda de afinidade usando p-aminobenil-1-tio-\u03b2-D-galactopiranosil agarosa como matriz de afinidade. Util\u00edzase a p-aminobenil-1-tio-\u03b2-D-galactopiranosil agarosa util\u00edzase porque cont\u00e9n un grupo galactopiranosil, que serve como un bo an\u00e1logo de substrato para a \u03b2-galactosidase de \"E. coli\". Esta propiedade permite que o encima se una \u00e1 fase estacionaria da matriz de afinidade e sexa elu\u00edda engadindo concentraci\u00f3ns crecentes de sales \u00e1 columna.\nA cromatograf\u00eda de afinidade de boronato consiste no uso de \u00e1cido bor\u00f3nico ou boronatos para elu\u00edr e cuantificar cantidades de glicoprote\u00ednas. As adaptaci\u00f3ns cl\u00ednicas aplicaron este tipo de cromatograf\u00eda para realizar unha avaliaci\u00f3n a longo prazo dos pacients diab\u00e9ticos por medio da an\u00e1lise da s\u00faa glicohemoglobina.\nPurificaci\u00f3n da seroalbumina.\nDos moitos usos da cromatograf\u00eda de afinidade, un uso \u00e9 a purificaci\u00f3n de afinidade da seroalbumina e a contaminaci\u00f3n por macroglobulina. Este tipo de purificaci\u00f3n \u00e9 \u00fatil para eliminar o exceso de seroalbumina e contaminaci\u00f3n por \u03b12-macroglobulina, cando se realiza unha especrtrometr\u00eda de masas. Na purificaci\u00f3n de afinidade da seroalbumina, o estacionario usado para recoller ou atraer proe\u00ednas s\u00e9ricas pode ser a Cibacron Blue-Sefarosa. Despois as prote\u00ednas s\u00e9ricas poden se elu\u00eddas a partir do adsorbente cun tamp\u00f3n que conte\u00f1a tiocianato (SCN\u2212).\nCromatograf\u00eda de afinidade d\u00e9bil.\nA cromatograf\u00eda de afinidade d\u00e9bil (WAC, do ingl\u00e9s \"weak affinity chromatography\") \u00e9 unha t\u00e9cnica de cromatograf\u00eda de afinidade para os exames de afinidade no desenvolvemento de f\u00e1rmacos. A WAC \u00e9 unha t\u00e9cnica de cromatograf\u00eda l\u00edquida baseada na afinidade, que separa compostos quimicos aproveitando as s\u00faas diferentes afinidades d\u00e9biles a unha etiqueta inmobilizada. Canta maior afinidade te\u00f1a un composto cara \u00e1 etiqueta, m\u00e1is tempo permanecer\u00e1 na unidade de separaci\u00f3n, e isto ser\u00e1 expresado como un tempo de retenci\u00f3n m\u00e1is longo. A medida da afinidade e escala de afinidade poden obterse procesando os tempos de retenci\u00f3n obtidos dos compostos analizados.\nA tecnolox\u00eda WAC demostrouse v\u00e1lida contra varias dianas de prote\u00ednas, como dianas de proteases, quinases, chaperonas e de interacci\u00f3ns prote\u00edna-prote\u00edna. A WAC \u00e9 m\u00e1is efectiva que os m\u00e9todos establecidos para o exame baseado en fragmentos."}
{"id": "407919", "revid": "98629", "url": "https://gl.wikipedia.org/wiki?curid=407919", "title": "Ken Downing", "text": "Kenneth Henry Downing, nado en Chesterton (Staffordshire) o 5 de decembro de 1917 e finado en Montecarlo o 3 de maio de 2004, foi un piloto de automobilismo ingl\u00e9s.\nTraxectoria.\nDowning naceu nunha familia adi\u00f1eirada, cuxos intereses inclu\u00eda f\u00e1bricas, transporte e garaxes. Comezou a competir aos 21 anos, competiu no seu primeiro evento no Rally de Eastbourne Rally nun Healey, e competiu en carreiras de autom\u00f3biles deportivos ao longo da d\u00e9cada de 1940. Inicialmente compet\u00eda cun Brooke Special, cambiou a un Connaught en 1951, ga\u00f1ando 17 carreiras ao longo do ano.\nDowning cambiou aos monoprazas en 1952 correndo cun Connaught A-Type, e ga\u00f1ou a Madgwick Cup en Goodwood e quedou no segundo lugar no Grand Prix des Fronti\u00e8res en Chimay, B\u00e9lxica, onde perdeu o liderado ao final da carreira varios metros antes da li\u00f1a de meta. Terminou noveno na s\u00faa primeira carreira no campionato mundial en Silverstone, pero correu no cuarto lugar na carreira antes de trompear cando dobraba un atrasado. Competiu no Gran Premio dos Pa\u00edses Baixos de 1952 m\u00e1is tarde ese ano, pero retirouse cun problema de presi\u00f3n de aceite. Cambiouse a un Aston Martin DB3S para 1953, pero decidiu retirarse das carreiras pouco despois.\nEmigrou a Sur\u00e1frica en 1955 e despois viviu en M\u00f3naco onde morreu en 2004. A s\u00faa filla Ann casou con Patrick McNally, cuxa compa\u00f1\u00eda Allsport Management controla a hospitalidade e a publicidade corporativa dos circu\u00edtos de F\u00f3rmula Un.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "407924", "revid": "27155", "url": "https://gl.wikipedia.org/wiki?curid=407924", "title": "Cromatograf\u00eda de afinidade de lectinas", "text": ""}
{"id": "407926", "revid": "98629", "url": "https://gl.wikipedia.org/wiki?curid=407926", "title": "Wind (sat\u00e9lite)", "text": "Wind ou WIND \u00e9 un sat\u00e9lite artificial da NASA lanzado o 1 de novembro de 1994 mediante un foguete Delta 7925 desde o Centro de Lanzamento de Cabo Ca\u00f1averal para estudar a magnetosfera terrestre e a s\u00faa interacci\u00f3n co Sol.\nCaracter\u00edsticas.\nWind foi unha das catro naves do programa GGS (\"Global Geospace Science\"), \u00e1 s\u00faa vez parte das seis naves do programa ISTP (\"International Solar Terrestrial Physics\") dirixido \u00f3 estudo da interacci\u00f3n entre a Terra e o Sol. O resto de naves eran Geotail, POLAR (xemela de Wind), SOHO e Cluster.\nA misi\u00f3n de Wind foi estudar o vento solar, os campos magn\u00e9ticos e as part\u00edculas arredor da Terra. Wind ten forma de cilindro de 2,8 m de di\u00e1metro e 1,25 m de altura con c\u00e9lulas solares recubriendo a superficie. A nave ten unha masa de 1250\u00a0kg e estabil\u00edzase mediante xiro a 20 r.p.m. Disp\u00f3n de antenas de cable, mastros inerciais soportes para instrumentos no plano de xiro.\nDurante os primeiros nove meses a nave foi posta nunha \u00f3rbita de dobre sobrevoo lunar cerca do plano da ecl\u00edptica, cun apoxeo de entre 80 e 250 radios terrestres e un perixeo de entre 5 e 10 radios terrestres. Nesta \u00f3rbita o apoxeo produc\u00edase sobre o hemisferio di\u00farno da Terra, facilitando as observaci\u00f3ns magnetosf\u00e9ricas. Despois Wind foi insertada nunha \u00f3rbita de halo arredor do punto L1 do sistema Terra-Sol, onde as medici\u00f3ns do vento solar, das part\u00edculas e do campo magn\u00e9tico pod\u00edan facerse de maneira continua.\nInstrumentos.\nWind levaba os seguintes instrumentos a bordo:"}
{"id": "407929", "revid": "72012", "url": "https://gl.wikipedia.org/wiki?curid=407929", "title": "WIND", "text": ""}
{"id": "407932", "revid": "89787", "url": "https://gl.wikipedia.org/wiki?curid=407932", "title": "Soledad Cazorla", "text": "Soledad Cazorla Prieto, nada en Larache (Marrocos) o 19 de febreiro de 1955 e finada en Madrid o 4 de maio de 2015, foi unha xurista espa\u00f1ola, primeira fiscal de Sala contra a Violencia sobre a Muller. Foi a responsable da posta en marcha e de dirixir a rede de fiscais especialistas en violencia contra as mulleres creada tras a entrada en vigor en 2004 da Lei Integral contra a Violencia de X\u00e9nero, responsabilidade que exerceu durante unha d\u00e9cada, desde 2005 at\u00e9 a s\u00faa morte. Defensora da igualdade, a s\u00faa carreira profesional estivo estreitamente vinculada ao desenvolvemento desta lei.\nTraxectoria.\nNaceu en Larache, ent\u00f3n protectorado espa\u00f1ol, onde emigrara a s\u00faa familia a finais do s\u00e9culo XIX. O seu pai era avogado e militar. O seu irm\u00e1n, Luis Mar\u00eda Cazorla, tam\u00e9n \u00e9 xurista, acad\u00e9mico de xurisprudencia, Letrado das Cortes e Catedr\u00e1tico.\nIngresou na carreira Fiscal en 1981 e o seu primeiro destino foi a Fiscal\u00eda de Xirona. En 1984 trasladouse a Valladolid. En 1985 chegou \u00e1 Fiscal\u00eda da Audiencia Territorial de Madrid, desde onde foi destinada primeiro \u00e1 Inspecci\u00f3n da Fiscal\u00eda Xeral do Estado en 1993 e despois \u00e1 Secretar\u00eda T\u00e9cnica co Fiscal Xeral Carlos Granados.\nEn setembro de 1996 foi nomeada Fiscal do Tribunal Supremo, desde onde asumiu, entre outras responsabilidades, a acusaci\u00f3n p\u00fablica contra Mario Conde no caso Banesto.\nEn 2005 foi ascendida a Fiscal de Sala contra a Violencia sobre a Muller a proposta do fiscal xeral do Estado, C\u00e1ndido Conde-Pumpido. En outubro de 2010 foi renovada no seu cargo. Formaba parte do Observatorio contra a Violencia de X\u00e9nero, un organismo creado polo Consello Xeral do Poder Xudicial no que participa a Fiscal\u00eda Xeral do Estado. Caracterizouse polas s\u00faas cr\u00edticas \u00e1 escasa dotaci\u00f3n orzamentaria da norma e \u00e1 s\u00faa deficiente aplicaci\u00f3n. Tam\u00e9n polo seu compromiso na loita para a protecci\u00f3n das menores v\u00edtimas de violencia machista.\nAs s\u00faas intervenci\u00f3ns en foros p\u00fablicos, conferencias, reuni\u00f3ns con asociaci\u00f3ns de mulleres foron constantes durante o exercicio da s\u00faa responsabilidade como Fiscal contra a Violencia da Muller. Tam\u00e9n a s\u00faa participaci\u00f3n en encontros internacionais en defensa dos dereitos da muller (Francia, Reino Unido, Marrocos, Rep\u00fablica Dominicana, Bolivia, Ecuador, China ou N\u00edxer) e nacionais de Xuristas, colaborando en publicaci\u00f3ns e artigos ao redor de diferentes materias relacionadas co Dereito Penal.\nEstaba casada co xornalista Joaqu\u00edn Tagar e tivo 3 fillos. Faleceu aos 60 anos en Madrid o 4 de maio de 2015 por mor dun derramo cerebral.\nCompromiso cos menores v\u00edtimas da violencia de x\u00e9nero.\nDefensora da igualdade, e cun alto compromiso persoal e profesional na loita contra a violencia de x\u00e9nero, a s\u00faa carreira profesional estivo estreitamente vinculada ao desenvolvemento desta lei en Espa\u00f1a, destacando a s\u00faa implicaci\u00f3n na necesidade de que o papel da fiscal\u00eda contribu\u00edse a un adecuado tratamento das mulleres v\u00edtimas no proceso xudicial e, en especial, na necesidade de protexer aos nenos e as nenas que ti\u00f1an que convivir coa dura realidade da violencia contra as s\u00faas nais.\nReco\u00f1ecementos.\nFondo de Bolsas Fiscal Soledad Cazorla Prieto.\nO 19 de febreiro de 2016, data na que Soledad Cazorla cumprir\u00eda 61 anos, presentouse o Fondo de Bolsas Fiscal Soledad Cazorla Prieto, un fondo de axudas para o desenvolvemento persoal, apoio educativo e reparaci\u00f3n do dano ocasionado \u00e1s nenas e nenos que perderon \u00e1 s\u00faa nai por mor da violencia de x\u00e9nero. O Fondo est\u00e1 impulsado pola familia da fiscal e a Fundaci\u00f3n Mulleres."}
{"id": "407936", "revid": "1131", "url": "https://gl.wikipedia.org/wiki?curid=407936", "title": "Parque empresarial A Trabe", "text": "O parque empresarial A Trabe (tam\u00e9n chamado pol\u00edgono industrial Xunqueira) \u00e9 unha zona industrial e de servizos creada en Cedeira en 2008. Ten un total de 103.000 m\u00b2 de superficie.\nO parque est\u00e1 situado nas aforas de Cedeira, acc\u00e9dese pola AC-566. Neste parque ten a s\u00faa f\u00e1brica IDEA ProAudio."}
{"id": "407937", "revid": "89787", "url": "https://gl.wikipedia.org/wiki?curid=407937", "title": "Mobilizaci\u00f3ns estudant\u00eds de 1968 na Universidade de Santiago de Compostela", "text": "As mobilizaci\u00f3ns estudant\u00eds de 1968 na Universidade de Santiago de Compostela constitu\u00edron un importante movemento pol\u00edtico e social que desafiou o sistema pol\u00edtico ditatorial vixente na \u00e9poca e que tivo o seu momento culminante nun peche pac\u00edfico de m\u00e1is de mil estudantes no edificio central da Universidade. O peche foi desaloxado ao terceiro d\u00eda pola Polic\u00eda Armada mentres os estudantes cantaban \u201cVenceremos n\u00f3s\u201d, a popular canci\u00f3n americana \"We shall overcome\" con letra en galego de Xos\u00e9 Lu\u00eds Franco Grande, convertida en himno da revoluci\u00f3n estudantil.\nAntecedentes.\nNo curso 1967-68 o antigo SEU foi substitu\u00eddo na USC polo Sindicato Democr\u00e1tico de Estudantes da Universidade Galega (SDEUG), dirixido por estudantes antifranquistas, que ga\u00f1a as elecci\u00f3ns universitarias, fomentando un novo esp\u00edrito pol\u00edtico e reivindicativo.\nNa maior\u00eda das Facultades o cambio real\u00edzase de forma pac\u00edfica, ocupando os novos l\u00edderes estudant\u00eds as vellas estruturas da Asociaci\u00f3n de Estudantes do R\u00e9xime, inclu\u00eddos os seus locais e os fondos procedentes das cotas pagas polos propios estudantes para actividades asociativas, constitu\u00edndose con normalidade as novas Xuntas de Facultade.\nPero na Facultade de Ciencias o Decano Joaqu\u00edn Oc\u00f3n Garc\u00eda impediu aos representantes elixidos o acceso aos locais asociativos e negoulles a entrega das cotas abonadas polos estudantes, obstaculizando as reuni\u00f3ns e actividades dos representantes electos. O ambiente cald\u00e9ase e explota na primeira semana de marzo, cando Oc\u00f3n impide, de forma violenta, que se celebre unha Asemblea da Facultade de Ciencias, con asistencia de centos de estudantes, na que o Delegado de Facultade Pancho \u00c1lvarez Fontela \u00eda informar da situaci\u00f3n aos seus compa\u00f1eiros.\nDesenvolvemento das mobilizaci\u00f3ns.\nO desaloxo da Asemblea da Facultade de Ciencias provocou unha folga xeneralizada na Universidade, seguida por m\u00e1is do 90 % do alumnado. Os estudantes reclamaban a dimisi\u00f3n de Oc\u00f3n, a retirada das denuncias contra os delegados, a s\u00faa readmisi\u00f3n na facultade e a devoluci\u00f3n do di\u00f1eiro destinado a actividades universitarias que fora requisado polo Decano.\nO conflito tivo o seu momento culminante cun peche pac\u00edfico de mil cincocentos estudantes no edificio central da Universidade, que durou do 9 ao 12 de marzo, e foi desaloxado ao terceiro d\u00eda pola Polic\u00eda Armada mentres os estudantes cantaban o \u201cVenceremos n\u00f3s\u201d. Pero antes, no interior da Universidade, produciuse unha negociaci\u00f3n entre os delegados do novo sindicato e as autoridades universitarias, inclu\u00eddo o reitor \u00c1ngel Jorge Echeverri, as\u00ed como un intento de mediaci\u00f3n do Gobernador Civil, Antonio Avenda\u00f1o Porr\u00faa. Durante o peche pronunci\u00e1ronse varias conferencias de intelectuais acudidos a Santiago para unhas xornadas culturais que se trasladaron ao interior do edificio central da Universidade, con relatores como Armando L\u00f3pez Salinas que falou sobre os dereitos humanos.\nNa data dos feitos, o diario \"La Voz de Galicia\" narrou da seguinte maneira o desaloxo:\nConclusi\u00f3n do conflito.\nAo finalizar o peche as asembleas traslad\u00e1ronse \u00e1 r\u00faa e continuou a folga indefinida, produc\u00edndose numerosas mobilizaci\u00f3ns. Nunha Asemblea de Universidade moi multitudinaria, celebrada na Facultade de Medicina o 28 de marzo, interveu a polic\u00eda violentamente, causando numerosos feridos e realizando varias detenci\u00f3ns. Esta intervenci\u00f3n policial violenta xerou a indignaci\u00f3n dos estudantes, que despediron a pedradas na estaci\u00f3n de ferrocarril ao director xeral de Universidades, Hern\u00e1ndez D\u00edaz, desprazado a Santiago para tentar resolver o conflito.\nAs autoridades acad\u00e9micas decidiron adiantar as vacaci\u00f3ns de Semana Santa para acougar os \u00e1nimos. Ao regreso, o Reitor anunciou a suspensi\u00f3n das sanci\u00f3ns e a devoluci\u00f3n das cotas, co que se iniciou un lento cami\u00f1o cara \u00e1 normalidade. O decano Oc\u00f3n foi trasladado a outra Universidade e o reitor Echeverri substitu\u00eddo, pero a promesa de levantar totalmente as sanci\u00f3ns non se cumpriu. No curso seguinte o SDEUG asumiu a representaci\u00f3n asociativa dos estudantes, sen novas trabas.\nL\u00edderes estudant\u00eds.\nAs mobilizaci\u00f3ns non constitu\u00edron unha revolta ca\u00f3tica e espont\u00e1nea, sen\u00f3n que estaban dirixidas por estudantes que ti\u00f1an as ideas moi claras, e que pretend\u00edan introducir os valores democr\u00e1ticos na vida universitaria. En xeral compart\u00edan un esp\u00edrito antiautoritario e unha boa capacidade de an\u00e1lise que lles permitiu conducir o conflito de forma intelixente, actuando de maneira cohesionada e sen radicalismos, como afirma o historiador Ricardo Gurriar\u00e1n, investigador das mobilizaci\u00f3ns. Ti\u00f1an, ademais, unha boa formaci\u00f3n pol\u00edtica e souberon trasladarlle \u00e1 cidadan\u00eda santiaguesa e \u00e1 sociedade galega as s\u00faas reivindicaci\u00f3ns e inquietudes. Nese conflito form\u00e1ronse boa parte dos posteriores l\u00edderes pol\u00edticos galegos que destacaron tras a transici\u00f3n democr\u00e1tica.\nEntre estes dirixentes estudant\u00eds estaba Vicente \u00c1lvarez Areces, delegado do SDEUG da Facultade de Matem\u00e1ticas, e m\u00e1is tarde Presidente do Principado de Asturias durante doce anos as\u00ed como senador; Emilio P\u00e9rez Touri\u00f1o, que por aquel ent\u00f3n era delegado da Facultade de Econ\u00f3micas e xa na Democracia foi Presidente da Xunta de Galicia, Pancho \u00c1lvarez Fontela, delegado da Facultade de Ciencias, Alberto Mart\u00edn de Hijas, delegado de Qu\u00edmicas e m\u00e1is tarde concelleiro socialista en Vigo, F\u00e9lix Sarmiento, Nacho Casal e Fausto Dopico, tam\u00e9n de Ciencias, Francisco Cervi\u00f1o, que foi deputado no Parlamento de Galicia, Pedro Mari\u00f1o e Lorenzo Porto, delegados da Facultade de Medicina, Rafael B\u00e1rez, Javier Castillo e C\u00e1ndido Conde-Pumpido, delegados de Dereito, Branca Caama\u00f1o, da Facultade de Historia, Ferm\u00edn Bouza \u00c1lvarez, Marisa Mel\u00f3n, Enrique Anciones, Elvira Macho Quevedo, Vitoria D\u00edaz Cabanela, Eduardo Varela e moitos outros.\nEfectos sociais e pol\u00edticos.\nEn xeral todos os que analizaron os acontecementos da primavera de 1968 na Universidade de Santiago destacan a enorme influencia que tiveron no desenvolvemento socio-pol\u00edtico de Galicia nos anos seguintes. Fermin Bouza \u00c1lvarez, catedr\u00e1tico de Sociolox\u00eda, especializado en Opini\u00f3n P\u00fablica, que exerceu na Facultade de Ciencias da Informaci\u00f3n da Universidade Complutense de Madrid, afirmaba que \"Santiago era o marco ideal para aquel movemento que cambiou Galicia moito m\u00e1is do que a historia tradicional transmitiu \u00e1 xente, pois cambiou as elites universitarias de toda unha xeraci\u00f3n...De a\u00ed sa\u00edron novos movementos sociais e novos partidos de car\u00e1cter progresista, e moitos deles aut\u00f3ctonos e nacionalistas\". Nin a Universidade de Santiago, nin a sociedade galega foron as mesmas despois do 68."}
{"id": "407938", "revid": "98629", "url": "https://gl.wikipedia.org/wiki?curid=407938", "title": "Par\u00eds-Niza 2018", "text": "A 76\u00aa edici\u00f3n da Par\u00eds-Niza disputouse en Francia entre o 4 e o 11 de marzo de 2018. Foi a sexta proba pertencente ao UCI WorldTour 2018.\nA carreira comezou cun pr\u00f3logo 6'1\u00a0km en Conflans-Sainte-Honorine e finalizou como case sempre en Niza. A Par\u00eds-Niza foi a segunda proba do calendario do UCI WorldTour 2016.\nA carreira venceuna o ciclista catal\u00e1n, Marc Soler. O do Movistar Team arrincaba a \u00faltima tirada da volta a 37 do l\u00edder naquel momento, Simon Yates, e estando na sexta posici\u00f3n da xeral. Soler atacou mediada a etapa xunto ao tam\u00e9n catal\u00e1n David de la Cruz, aos que se uniu o vasco Omar Fraile. Os tres espa\u00f1ois consolidaron unha renda de 38 segundos en meta. Mentres de la Cruz e Fraile disputaron a vitoria parcial ao sprint na cidade de Niza, Soler entraba 3 segundos despois, 35 por diante de Yates pero aproveit\u00e1ndose das bonificaci\u00f3ns para alzarse co triunfo da \"Ruta do Sol\". Ademais, o de Vilanova i la Geltr\u00fa f\u00edxose co maillot branco dos corredores novos. Finalmente, o brit\u00e1nico Simon Yates finalizou segundo e o vasco Gorka Izagirre terceiro, co seu irm\u00e1n Ion cuarto, a 2 segundos grazas \u00e1s bonificaci\u00f3ns\nNo resto das clasificaci\u00f3ns os vencedores foron: Tim Wellens no maillot verde da regularidade, Thomas De Gendt no dos puntos da monta\u00f1a e o Bahrain-Merida na clasificaci\u00f3n dos equipos.\nEquipos.\nParticiparon 25 equipos de 7 ciclistas: os 18 do UCI WorldTour (participaci\u00f3n obrigatoria) e 4 franceses de categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa os dez mellores clasificados da xeral \u00e1 fin da carreira:"}
{"id": "407939", "revid": "98629", "url": "https://gl.wikipedia.org/wiki?curid=407939", "title": "Belisardo Pumpido Flores", "text": "Belisardo Pumpido Flores, nado en C\u00e1diz o 30 de decembro de 1818 e finado en Santiago de Compostela o 8 de agosto de 1875, foi un militar espa\u00f1ol. Participou nas guerras carlistas e recibiu a Cruz Laureada de San Fernando de primeira clase, a cruz da Orde de Carlos III, a cruz da Orde de San Hermenexildo e a cruz militar dos Defensores de Reus. Foi un dos primeiros oficiais do ex\u00e9rcito que se incorporou \u00e1 Garda Civil, pouco despois da s\u00faa fundaci\u00f3n polo Duque de Ahumada.\nTraxectoria.\nFillo de Jos\u00e9 Joaqu\u00edn Pumpido Sib\u00f3n, Oficial da Armada, e de Carmen Flores Montoro, natural de Puerto Real, e filla tam\u00e9n dun oficial da mari\u00f1a de guerra. Era descendente dun militar franc\u00e9s asentado en C\u00e1diz no s\u00e9culo XVIII, que castelanizara o seu apelido orixinal de Pompidou. Pola s\u00faa procedencia familiar optou por dedicar a s\u00faa vida \u00e1 profesi\u00f3n militar, primeiro no ex\u00e9rcito de infantar\u00eda isabelino e m\u00e1is tarde na Garda Civil, recentemente creada. O 16 de agosto de 1852 casou con Ramona Puga Blanco, irm\u00e1 de Luciano Puga Blanco, relevante pol\u00edtico e xurista galego que foi Fiscal do Tribunal Supremo entre 1885 e 1887. Polo seu hero\u00edsmo no combate recibiu as m\u00e1is importantes condecoraci\u00f3ns militares da \u00e9poca.\nGuerras carlistas.\nA primeira guerra carlista tivo lugar en Espa\u00f1a entre 1833 e 1840, entre os partidarios do infante Carlos Mar\u00eda Isidro de Borb\u00f3n -co\u00f1ecidos como carlistas, que apoiaban un r\u00e9xime absolutista- e os de Isabel II, denominados cristinos e isabelinos por apoiar a rexente Mar\u00eda Cristina de Borb\u00f3n e a ra\u00ed\u00f1a Isabel. Terminou teoricamente en 1840, co Abrazo de Vergara, pero en Catalu\u00f1a persistiron bandas carlistas que non se renderon tras o final da guerra, e que actuaban m\u00e1is como bandoleiros (\"trabucaires\") que como guerrilleiros. A segunda guerra carlista tivo lugar fundamentalmente en Catalu\u00f1a entre setembro de 1846 e maio de 1849 debido ao fracaso dos intentos de casar a Isabel II co pretendente carlista, Carlos Lu\u00eds de Borb\u00f3n, matrimonio que se expuxo como unha forma de terminar definitivament co conflito din\u00e1stico, pero Isabel II casou co seu primo Francisco de As\u00eds de Borb\u00f3n. Esta segunda guerra carlista inclu\u00edu un levantamento popular en distintos puntos de Catalu\u00f1a, por descontento social, e por iso as partidas de Matiners carlistas combateron conxuntamente con grupos de ideolox\u00eda republicana.\nBelisardo Pumpido incorporouse ao ex\u00e9rcito no Batall\u00f3n Provisional Reus n\u00fam. 51, formando parte dos Corpos Francos de Catalu\u00f1a, \u00e1s ordes directas do ent\u00f3n Coronel Joan Prim i Prats. En febreiro de 1843 interveu na s\u00faa primeira acci\u00f3n de combate participando na defensa da cidade de Reus. Como consecuencia desta acci\u00f3n en marzo de 1843 \u00e9 condecorado coa Cruz Militar dos defensores de Reus e en abril ascendido a Subtenente, por m\u00e9ritos de guerra. A acci\u00f3n de Reus produciuse como consecuencia dun Pronunciamento do ent\u00f3n Coronel Joan Prim contra o Rexente Espartero.\nDado que a situaci\u00f3n insurreccional persist\u00eda en devandita rexi\u00f3n a s\u00faa unidade trasl\u00e1dase \u00e1 provincia de Barcelona, e en maio ascende a Segundo Tenente, pola s\u00faa participaci\u00f3n na defensa de Matar\u00f3 e na batalla de San Andr\u00e9s. En setembro de 1843 \u00e9 promovido ao emprego de Tenente efectivo de Infantar\u00eda, tam\u00e9n por m\u00e9ritos de guerra, como recompensa pola s\u00faa participaci\u00f3n no asedio de Figueres (provincia de Xirona).\nO asedio de Figueres, no que participou o Tenente Belisardo Pumpido, \u00e1s ordes do Xeneral Prim, tivo lugar como consecuencia de que o 8 de xu\u00f1o de 1843 levant\u00e1ronse tropas en Catalu\u00f1a para forzar o fin da minor\u00eda de idade da ra\u00ed\u00f1a Isabel II. O Xeneral Prim consegue, tras diversas negociaci\u00f3ns, aplacar os \u00e1nimos dos sublevados e logra que se re\u00fanan en Figueres para capitular. Pero unha vez na praza, os sublevados persistiron na s\u00faa actitude e forzaron ao Xeneral Prim a iniciar un novo bloqueo ao castelo. O 17 de novembro o xeral Prim declara traidores aos sublevados. Finalmente, os rebeldes capitularon o 10 de xaneiro de 1844.\nDespois desta operaci\u00f3n militar Belisardo Pumpido, realiza servizos de gornici\u00f3n ao longo de 1844 en \u00c1vila e en Burgos e seguidamente \u00e9 destinado ao Batall\u00f3n Provincial n\u00fam. 19, con base en Ourense, onde ten o seu primeiro contacto con Galicia, rexi\u00f3n na que m\u00e1is tarde se asentar\u00e1 definitivamente.\nPero pronto se traslada novamente a Catalu\u00f1a, para participar na Segunda Guerra Carlista (1846-1849), desatada polo pretendente Carlos VI, actuando Belisardo Pumpido sempre dentro das tropas isabelinas e xa como oficial. Polo seu hero\u00edsmo no combate contra as forzas carlistas obt\u00e9n en 1847 a Cruz Laureada de San Fernando de Primeira Clase, como recompensa polo seu enfrontamento a gromos revolucionarios, entrando en combate nos campos de Sabadell. En 1848 enr\u00f3lase no Batall\u00f3n de Cazadores de \u00c1frica, n\u00fam. 1, e xa como Tenente efectivo participa durante os anos 1848 e 1849 en diversas operaci\u00f3ns militares contra as forzas carlistas por toda Catalu\u00f1a, especialmente nas provincias de Lleida e Tarragona. O 14 de maio de 1849, aos trinta anos, ascende a Capit\u00e1n Graduado.\nFinalizada a segunda guerra carlista, na que Belisardo Pumpido se destacou como Capit\u00e1n das tropas Isabelinas, en 1851 e \u00e1 idade de 32 anos \u00e9 destinado ao Rexemento Toledo n\u00fam. 29, con sede en Zamora, onde solicita pasar a prestar servizo no ex\u00e9rcito de Cuba ou Porto Rico. Pero antes de resolverse esta petici\u00f3n o seu Rexemento \u00e9 destinado \u00e1 rexi\u00f3n galega, tomando definitivo contacto con esta terra \u00e1 que quedar\u00e1 ligado de forma permanente.\nEn efecto, xa en Galicia, o 16 de agosto de 1852, contrae matrimonio con Ramona Puga Branco, de 18 anos, filla do Coronel de Infantar\u00eda Manuel Mar\u00eda Puga Feijoo, herdeiro da Condesa de Gimonde, un militar que na primeira guerra carlista participara no bando carlista, pero que co Abrazo de Vergara integrouse no ex\u00e9rcito isabelino, e irm\u00e1 de Luciano Puga Blanco, destacado pol\u00edtico conservador. Para devandito matrimonio Belisardo Pumpido solicitou expresa licenza \u00e1 Ra\u00ed\u00f1a Isabel II, que lle foi concedida, segundo consta no seu expediente militar. Contin\u00faa, por tanto, en Galicia, sen desprazarse a Am\u00e9rica, encadrado no Rexemento da Princesa, n\u00fam 4.\nIncorporaci\u00f3n \u00e1 Garda Civil.\nDado o grave problema de seguridade p\u00fablica no \u00e1mbito rural tras finalizar a primeira guerra carlista, o primeiro Goberno tras as rexencias, cuxo Ministro da Gobernaci\u00f3n era o Marqu\u00e9s de Pe\u00f1aflorida, dispuxo no ano 1844 que se crease unha forza armada de dobre dependencia, ao estilo da xendarmer\u00eda europea, que pode ser considerada sucesora da antiga Santa Irmandade, disolta pouco antes, e que cumpriu con funci\u00f3ns similares de 1476 a 1835.\nO Mariscal de Campo Ram\u00f3n Mar\u00eda Narv\u00e1ez encargou a s\u00faa organizaci\u00f3n a Francisco Javier Gir\u00f3n e Ezpeleta, II duque de Ahumada e V marqu\u00e9s das Amarillas, quen ent\u00f3n ostentaba o cargo de inspector Xeral militar. Conforme se detallaba na norma fundacional, o novo corpo de natureza militar quedaba suxeito ao Ministerio da Guerra no concernente a organizaci\u00f3n, persoal, disciplina e percibo de haberes, e ao de Gobernaci\u00f3n en canto a servizo e movementos.\nBelisardo Pumpido Flores ingresou en 1853 no Corpo da Garda Civil. Os corpos de infantar\u00eda e cabalar\u00eda do Ex\u00e9rcito achegaron os homes necesarios para integrarse no novo Corpo, sendo os Xefes e Oficiais elixidos con exquisito esmero de entre os m\u00e1is acreditados na \u00faltima guerra civil, e propostos polo xeral encargado da organizaci\u00f3n ao Goberno. Belisardo Pumpido foi seleccionado e designado Tenente polo Duque de Ahumada indo destinado inicialmente a Valladolid.\nActuaci\u00f3ns en Navarra.\nNo mes de maio de 1853, Belisardo Pumpido \u00e9 nomeado Tenente Xefe de Li\u00f1a de Irurtzun (Navarra), no D\u00e9cimo Terzo da Garda Civil, mandado naquel momento polo Coronel D. Miguel Sanz, onde novamente ten que enfrontarse \u00e1s partidas carlistas. O un de xu\u00f1o toma posesi\u00f3n en Irurzun, permanecendo al\u00ed durante dous anos. No ver\u00e1n de 1854 realiza como Xefe de escolta un traslado relevante de caudais entre Vitoria e Pamplona sufrindo un accidente que lle ocasiona lesi\u00f3ns en acto de servizo, cando debido \u00e1 intensa calor o seu cabalo cae ao chan, tendo que ser sacrificado.\nEn febreiro de 1855 foi nomeado Xefe da Li\u00f1a de Elizondo, capital do Val do Bazt\u00e1n, moi preto da fronteira francesa. Nese mesmo ano 1855 recibe unha nova condecoraci\u00f3n: a cruz da Orde de Carlos III. Rec\u00edbea por enfrontarse, vencer e perseguir a unha facci\u00f3n de Montemolinistas (partidarios de Carlos VI, Conde de Montemolin), procedentes da localidade de Uharte, acos\u00e1ndoos at\u00e9 o seu completo exterminio e obrigando aos sobreviventes a refuxiarse en territorio franc\u00e9s. Pouco despois, e en uni\u00f3n da Gendarmeria francesa, asesta un novo golpe aos partidarios de Montemolin, descubrindo un importante almac\u00e9n de armas e cartucheria. No Bazt\u00e1n permaneceu durante catro anos.\nEstas acci\u00f3ns contra os carlistas han de encadrarse nos intentos de recuperar o trono por parte de Carlos Lu\u00eds de Borb\u00f3n e Bragan\u00e7a (Madrid, 31 de xaneiro de 1818 - Trieste, 13 de xaneiro de 1861), Conde de Montemol\u00edn, fillo de Carlos Mar\u00eda Isidro de Borb\u00f3n, que foi pretendente carlista ao trono de Espa\u00f1a co nome de Carlos VI, tras a abdicaci\u00f3n do seu pai o 18 de maio de 1845. Precisamente en 1855, cando se producen os enfrontamentos armados polos que Belisardo Pumpido foi condecorado coa cruz da Orde de Carlos III, o pretendente carlista desatou unha insurrecci\u00f3n que se iniciou no mes de maio, e que foi consecuencia do fracaso das negociaci\u00f3ns con Francisco de As\u00eds para chegar a unha reconciliaci\u00f3n entre as d\u00faas ramas borb\u00f3nicas. As campa\u00f1as montemolinistas non pararon, por tanto, co fin da Guerra dos Matiners, ou Segunda Guerra Carlista, e concretamente en 1855, o capit\u00e1n Corrales iniciou en Zaragoza a insurrecci\u00f3n que se estendeu por Arag\u00f3n e Navarra, na que se enmarcan as acci\u00f3ns de Belisardo Pumpido \u00e1 fronte da Garda Civil de Elizondo. Esta insurrecci\u00f3n fracasou porque desde Madrid envi\u00e1ronse aos mellores Xenerais, entre eles a Serrano, que esmagaron \u00e1s forzas montemolinistas.\nTraslado a Galicia.\nO 19 de abril de 1861, aos 42 anos, \u00e9 ascendido a capit\u00e1n da Garda Civil veterana e out\u00f3rgaselle o mando dunha compa\u00f1\u00eda da comandancia de Lleida. Previo paso temporal por Villaviciosa, Asturias, a s\u00faa longa carreira de traslados p\u00e9chase cando 1 de agosto de 1862 as\u00edgnaselle o mando da Compa\u00f1\u00eda de Caldas de Reis, dentro do Sexto Terzo, de Galicia. Estando destinado en Galicia recibe a s\u00faa \u00faltima condecoraci\u00f3n, a cruz da Orde de San Hermenegildo, que lle outorga a ra\u00ed\u00f1a Isabel II por Real C\u00e9dula de 20 de xullo de 1863, con efectos de 9 de abril, con ocasi\u00f3n de cumprir vinte anos de servizo continuado e co fin de premiar a constancia militar e irreprochable conduta no servizo dos Oficiais dos Ex\u00e9rcitos e Armada Nacionais, tal e como se prev\u00e9 no Regulamento da Orde de 10 de xullo de 1815.\nNa Real C\u00e9dula na que a Ra\u00ed\u00f1a Isabel Segunda nom\u00e9alle cabaleiro da Orde de San Hermenegildo, e que se conserva no Arquivo Militar de Segovia, dise que se outorga o nomeamento unha vez consultado o Tribunal Supremo de Guerra e Mari\u00f1a, pola s\u00faa constancia militar, e manda a todos os Capit\u00e1ns Xerais, Gobernadores, Xustizas e demais autoridades do Reino que lle reco\u00f1ezan como Caballero da Orde, e ao capit\u00e1n xeneral da rexi\u00f3n de destino, que lle impo\u00f1a a Cruz coas formalidades previstas no Regulamento. O 29 de marzo de 1863, aos 44 anos sofre un derramo cerebral, que lle inmobiliza a parte dereita do corpo e ocasi\u00f3nalle a perda case total da fala. Como consecuencia diso o 8 de novembro de 1866, aos 48 anos, conc\u00e9deselle o retiro Militar definitivo, por enfermidade, cumpridos 25 anos de servizo\nTras o seu retiro trasladouse a vivir a Santiago de Compostela coa s\u00faa numerosa familia, fixando a s\u00faa residencia na r\u00faa San Francisco 18, fronte \u00e1 Facultade de Medicina, nunha casa propiedade da s\u00faa esposa, Ramona Puga. O 27 de setembro de 1867 tomou o h\u00e1bito segrar da Venerable Orde Terceira, de mans do Pai Visitador, Frei Jos\u00e9 Blanco. O 8 de agosto de 1875 faleceu en Santiago, aos 56 anos de idade, sendo enterrado no Cemiterio da Venerable Orde Terceira, no pr\u00f3ximo convento de San Francisco.\nHistoria familiar.\nO capit\u00e1n Belisardo Pumpido e a s\u00faa esposa Ramona Puga Branco, tiveron sete fillos, segundo o testamento de dona Ramona, outorgado en Santiago de Compostela o 7 de novembro de 1899, e deron lugar a unha longa saga familiar en Galicia, con extensi\u00f3ns en Cuba, Florida, Nova York, Arxentina, Ecuador e outros lugares de Am\u00e9rica.\nOs seus fillos foron:"}
{"id": "407940", "revid": "23204", "url": "https://gl.wikipedia.org/wiki?curid=407940", "title": "Salvador Lissarrague Novoa", "text": "Salvador Lissarrague Novoa, nado en Santiago de Compostela o 25 de xaneiro de 1910 e finado en Madrid o 14 de marzo de 1967, foi un xurista e soci\u00f3logo galego. Catedr\u00e1tico de Filosof\u00eda do Dereito e de Filosof\u00eda Social, foi un relevante fil\u00f3sofo do dereito e soci\u00f3logo nos anos centrais do s\u00e9culo XX, disc\u00edpulo de Ortega y Gasset e de Luis Recasens Siches. Entre as s\u00faas obras m\u00e1is destacadas figuran \"Introducci\u00f3n a los temas centrales de la Filosof\u00eda del Derecho\", \"La teor\u00eda del Poder en Francisco de Victoria\" e \"Las formas de convivencia y los conjuntos humanos\".\nTraxectoria.\nCon antecedentes familiares universitarios, era neto por parte de nai do decano da Facultade de Medicina de Santiago de Compostela Jes\u00fas N\u00f3voa L\u00f3pez e de Gumersinda Puga Blanco, herdeira da Condesa de Gimonde e irm\u00e1 de Luciano Puga Blanco, que foi Fiscal do Tribunal Supremo e defendeu como avogado a Curros Enr\u00edquez.\nEn 1927 matriculouse na Facultade de Dereito da Universidade galega, onde recibiu as primeiras influencias do profesor Luis Recasens Siches, recentemente chegado de Viena. Tres anos despois trasladouse a Madrid, onde terminou os seus estudos universitarios, e continuou traballando na Universidade como axudante de Recasens Siches, xunto con Manuel Garc\u00eda Pelayo.\nActividade universitaria.\nDespois da Guerra civil, Salvador Lissarrague ocupou diversos cargos pol\u00edticos, e en 1942 ingresou por oposici\u00f3n no Corpo de Delegados de Traballo (logo, Inspecci\u00f3n de Traballo). Pero pronto decide volver ao labor intelectual, que non abandonara totalmente, pois en 1941 publicou distintos artigos e impartiu clases en cursos do Instituto de Estudos Pol\u00edticos. En 1942 reingresou na Universidade de Madrid, como profesor auxiliar de Jos\u00e9 Gasc\u00f3n e Mar\u00edn, encarg\u00e1ndose da c\u00e1tedra de Estudos Superiores de Ciencia Pol\u00edtica, ata que a ocupou o seu antigo mestre, Carlos Ruiz do Castelo. En 1944, o Instituto de Estudos Pol\u00edticos, publicou a s\u00faa tese doutoral, baixo o t\u00edtulo \"El poder pol\u00edtico y la sociedad\". Ese mesmo ano obtivo a c\u00e1tedra de filosof\u00eda do dereito.\nA mediados de 1945, xa como catedr\u00e1tico, incorp\u00f3rase \u00e1 Facultade de Dereito da Universidade de Oviedo. Tras alg\u00fans cursos al\u00ed, regresa definitivamente a Madrid, como agregado na nova Facultade de Ciencias Pol\u00edticas e Econ\u00f3micas, de onde m\u00e1is tarde ser\u00e1 catedr\u00e1tico. Os seus alumnos de Oviedo cualific\u00e1bano como \u00abun dos mestres m\u00e1is intelixentes que co\u00f1ecemos, un dos esp\u00edritos m\u00e1is inquietos e desconcertantes\u00bb.\nO labor intelectual e universitaria de Lissarrague nesa \u00e9poca seguiu, en esencia, a doutrina de Ortega y Gasset, tratando de que o novo sistema pol\u00edtico reconcili\u00e1sese cunha personalidade que se significou na causa republicana e optado polo exilio, a\u00ednda que fose ao comezo da contenda. Ademais o sistema de pensamento de Ortega enfront\u00e1base coa filosof\u00eda intransixente do novo r\u00e9xime pol\u00edtico, polo que era anatemizado polos defensores da ortodoxia.\nLissarrague tam\u00e9n tratou de asumir criticamente as fontes da filosof\u00eda escol\u00e1stica e da \u00abfilosof\u00eda cristi\u00e1\u00bb en xeral.\nEn 1948 publica \"Introduci\u00f3n a los temas centrales de la filosof\u00eda del derecho\", considerada a s\u00faa obra cume, e a m\u00e1is claramente dedicada ao fen\u00f3meno xur\u00eddico, desde unha perspectiva socioloxista, que constit\u00fae, para os seus seguidores, un dos fitos iusfilos\u00f3ficos da d\u00e9cada de 1940.\nEn 1955 ga\u00f1ou a c\u00e1tedra de Filosof\u00eda Social, da Facultade de Ciencias pol\u00edticas e Econ\u00f3micas da Universidade Complutense, consolidando a s\u00faa evoluci\u00f3n cara \u00e1 sociolox\u00eda. Ao longo das seguintes d\u00faas d\u00e9cadas desenvolveu unha activa vida universitaria, cun elevado n\u00famero de publicaci\u00f3ns, que se apuntan separadamente. Centra o seu traballo no pensamento de fil\u00f3sofos como Francisco de Vitoria, Gustav Radbruch, Jacques Maritain, Zubiri, Durkheim e Bergson.\nNa d\u00e9cada de 1960 dedicouse \u00e1 Sociolox\u00eda, que delimitou como o seu campo de estudo, e tam\u00e9n colabora e impulsa os proxectos de \u00abestabilizaci\u00f3n\u00bb desta disciplina. Para iso promoveu a creaci\u00f3n da Asociaci\u00f3n espa\u00f1ola de Sociolog\u00eda, ocupando unha vicepresidencia at\u00e9 a s\u00faa morte, e impartiu clases nos cursos de Sociolox\u00eda de 1963 a 1966, en Madrid.\nEn 1966, un ano antes do seu falecemento, publica o \"Bosquejo de teor\u00eda social\", obra m\u00e1xima do seu pensamento sociol\u00f3xico, onde mostra todas as influencias doutrinais recibidas.\nFaleceu en Madrid o 14 de marzo de 1967, aos 57 anos de idade, sendo Vicedecano da Facultade de Ciencias pol\u00edticas e Econ\u00f3micas da Universidade Complutense.\nActividade pol\u00edtica.\nFillo dun militar asasinado en Paracuellos, Lissarrague integrouse na intelectualidade da Falanxe posb\u00e9lica, encadr\u00e1ndose no que poder\u00eda considerarse o seu sector m\u00e1is aberto. Ocupou diversos cargos durante o franquismo, desde a direcci\u00f3n do Ateneo, \u00e1 Delegaci\u00f3n Provincial de Educaci\u00f3n ou a direcci\u00f3n do Servizo de Estudos e Publicaci\u00f3ns do Ministerio de Traballo. Ao mesmo tempo mantivo boas relaci\u00f3ns con intelectuais como Juli\u00e1n Marias, Jos\u00e9 Antonio Maravall ou Enrique Tierno Galv\u00e1n. Salvador Lissarrague foi considerado como o m\u00e1is caracterizado representante da falanxe orteguiana, e nos \u00faltimos anos da s\u00faa vida publicou diversos artigos en rev\u00edstaa \"Cadernos para o Di\u00e1logo\".\nO feito de que Salvador Lissarrague pertencese aos sectores falanxistas \u00e9 un dato a ter en conta \u00e1 hora de estudar a s\u00faa carreira acad\u00e9mica, a\u00ednda que non excl\u00fae a s\u00faa calidade intelectual, demostrada ao longo de tres d\u00e9cadas de traballo. \u00c9 certo que no curr\u00edculo do opositor eran hipervalorados, naqueles anos, os \u00abm\u00e9ritos patri\u00f3ticos\u00bb, dato que non debe ocultarse. Tam\u00e9n \u00e9 certo que o seu seguidismo orteguiano tampouco era ben visto polos m\u00e1is ortodoxos do r\u00e9xime.\nObra.\nEntre as s\u00faas publicaci\u00f3ns de maior relevancia, descontando artigos de prensa e recensi\u00f3ns de libros, p\u00f3dense citar:"}
{"id": "407943", "revid": "54334", "url": "https://gl.wikipedia.org/wiki?curid=407943", "title": "Xos\u00e9 Lois Parente", "text": "Jos\u00e9 Luis Parente del Riego, co\u00f1ecido como Xos\u00e9 Lois Parente, nado en Maceda o 17 de febreiro de 1903 e finado en Ourense o 3 de maio de 1948, foi un farmac\u00e9utico, avogado e poeta galego que Ricardo Carballo Calero encadra nos Tempos do Seminario de Estudos Galegos.\nTraxectoria.\nFillo de Germ\u00e1n Parente Crespo e Eusebia del Riego del Pozo. Avogado, xefe de tel\u00e9grafos de Maceda e farmac\u00e9utico na Merca, Xos\u00e9 Lois Parente relacionouse cos galeguistas da primeira parte do s\u00e9culo XX e participou en numerosas xuntanzas e mitins e impartiu conferencias. Militante do Partido Galeguista, foi un dos asinantes do manifesto da Dereita Galeguista de Ourense encabezado por Vicente Risco en febreiro de 1936. Colaborou en \"N\u00f3s\", \"La Regi\u00f3n\" e \"El Pueblo Gallego\".\nFuncionario de Tel\u00e9grafos e propietario dunha farmacia no parque de San L\u00e1zaro de Ourense, logo do golpe de Estado do 18 de xullo de 1936 foi nomeado concelleiro de Ourense polo gobernador civil en xullo de 1941, na corporaci\u00f3n presidida por Eduardo Olano Fern\u00e1ndez.\nObras.\nAutor cunha carreira truncada nos seus comezos, segundo Carballo Calero, escribiu o libro de poemas biling\u00fce \"Con prisma azul\" (1933), con pr\u00f3logo de Ram\u00f3n Otero Pedrayo quen distingue entre os poemas castel\u00e1ns (do momento superficial) dos galegos (do tempo interior). Neste libro hai bastantes composici\u00f3ns en galego: de exaltaci\u00f3n patri\u00f3tica, de lirismo amoroso ou fant\u00e1stico e ata unha lenda ao vello estilo.\nXos\u00e9 Lois Parente foi encadrado no seu momento na escola vangardista, sobre todo coa est\u00e9tica ultra\u00edsta de Lu\u00eds Amado Carballo. Por\u00e9n, \"tal encadramento resulta hoxe bastante temerario nuns textos con limitados trazos animistas e impresionistas e mesmo algunha peza decimon\u00f3nica, coma a \"lenda inxenua\" titulada \"O paxari\u00f1o loiro\" ou a patri\u00f3tica \"Alexandro B\u00f3veda\".\"\nVida persoal.\nCasou en Ferrol con Mar\u00eda Luisa Brasa de la Rosa en febreiro de 1939."}
{"id": "407944", "revid": "1131", "url": "https://gl.wikipedia.org/wiki?curid=407944", "title": "Vicente Calder\u00f3n", "text": "O nome de Vicente Calder\u00f3n pode referirse a:"}
{"id": "407959", "revid": "89787", "url": "https://gl.wikipedia.org/wiki?curid=407959", "title": "Iran Air", "text": "Iran Air, comercializada como A aeroli\u00f1a da Rep\u00fablica Isl\u00e1mica de Ir\u00e1n (persa: \u0647\u0648\u0627\u067e\u06cc\u0645\u0627\u064a\u06cc \u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u06cc\u0631\u0627\u0646\u200e, \"Hav\u00e2peym\u00e2yiye Jomhuriye Esl\u00e2miye Ir\u00e2n\"), \u00e9 a aeroli\u00f1a nacional de Ir\u00e1n. Ten a s\u00faa sede no aeroporto de Mehrabad en Teher\u00e1n. En 2018 operaba servizos regulares a 71 destinos en Asia e Europa. As s\u00faas bases principais at\u00f3pase no aeroporto Im\u00e1n Khomeini e no aeroporto de Mehrabad. A nivel dom\u00e9stico Iran Air tam\u00e9n \u00e9 co\u00f1ecida como Homa, que \u00e9 o nome dun grif\u00f3n m\u00edtico persa, e tam\u00e9n o acr\u00f3nimo de Aeroli\u00f1as Nacionais Iranianas en persa.\nA divisi\u00f3n de carga da aeroli\u00f1a, Iran Air Cargo, opera servizos regulares internacionais usando tres avi\u00f3ns.\nFrota.\nEn febreiro de 2018 a frota de Iran Air estaba formada polos seguintes avi\u00f3ns:"}
{"id": "407961", "revid": "22570", "url": "https://gl.wikipedia.org/wiki?curid=407961", "title": "Portumno", "text": "Portumno era o nome dun deus mari\u00f1o adorado nas costas de Italia, principalmente entre os etruscos e romanos.\nIdentific\u00e1bano con Palem\u00f3n ou Melicertes e algunhas veces con Neptuno. Presid\u00eda as entradas principalmente dos portos e por iso represent\u00e1bano empu\u00f1ando unha chave. Esta divindade mari\u00f1a pertence \u00e1 mitolox\u00eda da antiga Italia e no porto do T\u00edber ti\u00f1a un templo no cal o 17 de agosto de cada ano se celebraban as festas chamadas \"Portumnalia\"."}
{"id": "407963", "revid": "98629", "url": "https://gl.wikipedia.org/wiki?curid=407963", "title": "Conta comigo", "text": "Conta comigo (en ) \u00e9 un filme estadounidense de 1986 dirixida por Rob Reiner. Est\u00e1 protagonizado por Wil Wheaton, River Phoenix, Corey Feldman e Jerry O'Connell. O argumento bas\u00e9ase na novela de Stephen King \"The Body\" (1982), mais o t\u00edtulo deriva da canci\u00f3n de Ben E. King \"Stand by Me\", que aparece nos cr\u00e9ditos finais. Conta a historia de catro rapaces dunha vila de Oreg\u00f3n que marchan de acampada co obxectivo de atopar o corpo dun mozo desaparecido.\nFoi emitido na TVG o 25 de maio de 2008."}
{"id": "407964", "revid": "23204", "url": "https://gl.wikipedia.org/wiki?curid=407964", "title": "Stand by Me (filme)", "text": ""}
{"id": "407965", "revid": "59564", "url": "https://gl.wikipedia.org/wiki?curid=407965", "title": "S\u00edlvia P\u00e9rez Cruz", "text": "S\u00edlvia P\u00e9rez Cruz, nada en Palafrugell (Provincia de Xirona) o 15 de febreiro de 1983, \u00e9 unha cantante catal\u00e1 de diversos x\u00e9neros de m\u00fasica popular.\nTraxectoria.\nDesde nena estudou solfexo, piano cl\u00e1sico e saxo cl\u00e1sico. Licenciouse en canto-jazz pola Escola Superior de M\u00fasica de Catalunya.\nTraballou con Joan D\u00edaz Trio no disco de jazz \"We sing Bill Evans\" (premio Ja\u00e7 2009 mellor disco), con Joan Monn\u00e9, Perico Sambeat, Javier Colina, Jerry Gonz\u00e1lez e Jeannette. Cantou para os bailar\u00edns Dami\u00e1n Mu\u00f1oz (danza contempor\u00e1nea) e Israel Galv\u00e1n e a compa\u00f1\u00eda de Sol Pic\u00f3 (flamenco contempor\u00e1neo, Premios Max 2007). Formou parte de Coetus (orquestra de percusi\u00f3n ib\u00e9rica, co que colaborou con Eliseo Parra) e un d\u00fao con Ra\u00fcl Fern\u00e1ndez (Refree) con varios proxectos e repertorios, con quen gravou tam\u00e9n o disco \"Immigrasons\".\nFormou parte do grupo Las Migas, cuarteto feminino multicultural creado en Barcelona en 2004 xunto a Marta Robles, Isabelle Laudenbach e Lisa Bause. En 2010 editaron o seu primeiro disco, \"Reinas del matute\" (Nuevos Medios), onde tam\u00e9n toca o caix\u00f3n. Deixou o grupo no ver\u00e1n de 2011 para seguir con outros proxectos. Co grupo Xalupa, de m\u00fasica tradicional catal\u00e1, xunto a Chiara Giani (guitarra e arranxos), Lisa Bause (viol\u00edn) e Aleix Tobias (percusi\u00f3n) editou tam\u00e9n en 2010 o disco \"Un sordo s'ho escoltava\" (Temps Record).\nTocou tam\u00e9n canda a Javier Colina+S\u00edlvia P\u00e9rez Cruz (boleros en clave de jazz), ou Ressons de l'Al-Andalus (xunto ao coro de Lleida e 4 m\u00fasicos).\nCo grupo Llama (d\u00fao de hang e voz) editou en setembro de 2011 o disco \"Rompiendo aguas\" (Harmonia Mundi) xunto co m\u00fasico israel\u00ed de hang Ravid Goldschmidt.\nEn 2009 participou na obra de teatro \"El jard\u00ed dels cinc arbres\", adaptaci\u00f3n de textos do poeta Salvador Espriu dirixida por Joan Oll\u00e9 e estreada no Festival Temporada Alta de Girona, representada tam\u00e9n no Teatre Nacional de Catalunya (TNC). Entre outras pezas cantou \"He mirat aquesta terra\" con m\u00fasica composta por Raimon. Con este poema musicado que interpretou posteriormente xunto a Toti Soler nunha xira conxunta, participaron no acto de inauguraci\u00f3n do Any Espriu que celebra o centenario do poeta, o 23 de xaneiro de 2013 no Palau de la M\u00fasica Catal\u00e0 de Barcelona.\nAntes participara no espect\u00e1culo flamenco \"Camar\u00f3n, La leyenda del tiempo, 30 anys despr\u00e9s\" xunto a Juan G\u00f3mez \"Chicuelo\", Duquende e Rafaela Carrasco. En 2010 e 2011 deu recitais xunto ao guitarrista Toti Soler. Con Buena Cara Trio, xunto ao pianista Javier Galiana e o contrabaixo Jos\u00e9 L\u00f3pez, ofreceu un repertorio latinoamericano a ritmo de jazz.\nEn 2011 editou o disco \"En la imaginaci\u00f3n\" (Nuba Records/Produccions Contrabaix), no que interpreta boleros cubanos a ritmo de jazz acompa\u00f1ada por Javier Colina Trio (Javier Colina ao contrabaixo, Albert Sanz ao piano, Marc Miralta \u00e1 bater\u00eda e Perico Sambeat como saxo invitado).\nO 2 de xullo de 2011 participou na 45 edici\u00f3n da Cantada de Habaneras de Calella de Palafrugell en homenaxe ao seu pai, C\u00e0stor P\u00e9rez Diz, referente do x\u00e9nero finado en novembro de 2010.. Nese ver\u00e1n preparou o seu primeiro disco en solitario como S\u00edlvia P\u00e9rez Cruz.\nEn 2012 editou o seu primeiro disco en solitario, \"11 de novembre\", con pezas en catal\u00e1n, castel\u00e1n, portugu\u00e9s e galego, algunhas de composici\u00f3n propia e outras de procedentes de versos de Feliu Formosa, Mar\u00eda Cabrera e Maria-Merc\u00e8 Mar\u00e7al. Presentou o disco en directo no Gran Teatre del Liceu de Barcelona o 13 de abril de 2012.\nEn 2012 participou xunto a Juan G\u00f3mez \"Chicuelo\" \u00e1 guitarra na banda sonora da pel\u00edcula \"Blancanieves\", de Pablo Berger. Amais, cantou en directo en proxecci\u00f3ns do filme en setembro de 2012 en Barcelona e Madrid baixo o t\u00edtulo \"Gran-concierto pel\u00edcula Blancanieves\". O tema \"No te puedo encontrar\" ga\u00f1ou o Premio Goya 2012 na categor\u00eda de \"Mellor canci\u00f3n original\".\nEn 2014 publicou o \u00e1lbum de versi\u00f3ns \"Granada\", xunto ao produtor, guitarrista e compositor Refree. O 11 de setembro de 2014 participou en Lisboa nun concerto do pianista portugu\u00e9s de jazz contempor\u00e1neo J\u00falio Resende. Cantou temas en catal\u00e1n, castel\u00e1n e portugu\u00e9s da fadista Am\u00e1lia Rodrigues, en solitario e tam\u00e9n coa fadista Gisela Jo\u00e3o.\nEn 2017 logrou o Premio Goya \u00e1 mellor canci\u00f3n orixinal coa pel\u00edcula \"Cerca de tu casa\" e foi nomeada como mellor actriz revelaci\u00f3n.\nEn 2022 foi Premio Nacional das M\u00fasicas Actuais."}
{"id": "407968", "revid": "98629", "url": "https://gl.wikipedia.org/wiki?curid=407968", "title": "The Kite Runner (filme)", "text": "The Kite Runner \u00e9 un filme estadounidense de 2007 dirixido por Marc Forster. O gui\u00f3n \u00e9 obra de David Benioff e bas\u00e9ase na novela \"O cazador de papaventos\" de Khaled Hosseini. Conta a historia de Amir, un neno rico do distrito Wazir Akbar Khan de Cabul que vive atormentado pola culpa de abandonar \u00f3 seu mellor amigo Hassan, o fillo do servente hazara do seu pai. Est\u00e1 ambientado en diversos eventos conflitivos de Afganist\u00e1n, como a ca\u00edda da monarqu\u00eda no pa\u00eds por mor da intervenci\u00f3n militar sovi\u00e9tica, o \u00e9xodo masivo de refuxiados cara a Paquist\u00e1n e os Estados Unidos, e o r\u00e9xime talib\u00e1n.\nCun orzamento de $20 mill\u00f3ns, recadou m\u00e1is de $72,2 en todo o mundo. O filme recibiu valoraci\u00f3ns positivas por parte da cr\u00edtica, e foi nomeado \u00f3 Globo de Ouro \u00f3 mellor filme en lingua non inglesa en 2007. A banda sonora de Alberto Iglesias foi nomeada \u00e1 mellor banda sonora nos Globos de Ouro e na 80\u00aa edici\u00f3n dos Oscar."}
{"id": "407969", "revid": "98629", "url": "https://gl.wikipedia.org/wiki?curid=407969", "title": "Tour Down Under 2018", "text": "A 20\u00ba edici\u00f3n do Tour Down Under , oficialmente 2018 Santos Tour Down Under, disputouse nos arredores de Adelaida, Australia entre os d\u00edas 16 e o 21 de xaneiro de 2018. Esta proba, coma todos os anos, foi a carreira inaugural do UCI WorldTour 2018.\nA carreira comezou en Port Adelaide e logo dun percorrido de 783,8 quil\u00f3metros marcados pola intensa calor rematou en Adelaida. Nela participaron 140 ciclistas de 20 equipos, un n\u00famero de 7 por equipo. A etapa ra\u00ed\u00f1a foi a quinta, co habitual final en alto no outeiro de Willunga.\nO ga\u00f1ador foi o surafricano Daryl Impey, que acabou igualado a tempos co local Richie Porte, pero que venceu por ser moito m\u00e1is regular nas posici\u00f3ns ao final das tiradas, logrando as\u00ed o caracter\u00edstico xersei ocre da proba austral. No terceiro posto da xeral acabou o neerland\u00e9s Tom-Jelte Slagter.\nNo entanto \u00e1s clasificaci\u00f3ns secundarias, o campi\u00f3n do mundo eslovaco Peter Sagan logrou o maillot verde dos puntos, o surafricano Nicholas Dlamini venceu na monta\u00f1a, o colombiano Egan Bernal conseguiu o branco dos mozos e o equipo do Bahrain-Merida levou a clasificaci\u00f3n dos equipos.\nEquipos.\nNa carreira participaron os 18 conxuntos do UCI WorldTour e un combinado nacional australiano.\nPremios econ\u00f3micos.\nNesta edici\u00f3n, o Tour Down Under repartiu 98.000\u20ac en premios econ\u00f3micos.\nCarreira de exhibici\u00f3n.\nPeople's Choice Classic.\nO 14 de xaneiro, dous d\u00edas antes do inicio da tempada oficial, celebrouse unha carreira de exhibici\u00f3n en formato de crit\u00e9rium no centro de Adelaida. Este \"paseo\" consistiu en 22 voltas a un pequeno circu\u00edto de 2,3 quil\u00f3metros. Nesta carreira participan os mesmos equipos e corredores ca no propio Tour Down Under. Nesta edici\u00f3n, a d\u00e9cimo terceira, resultou vendedor ao sprint o campi\u00f3n do mundo Peter Sagan.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "407971", "revid": "23204", "url": "https://gl.wikipedia.org/wiki?curid=407971", "title": "Rinoceronte branco do norte", "text": "O rinoceronte branco do norte (\"Ceratotherium simum cottoni\") \u00e9 unha das d\u00faas subespecies de rinoceronte branco (sendo a outra o rinoceronte branco do sur). Outrora, era com\u00fan en diversos pa\u00edses do leste e do centro de \u00c1frica, mais no presente s\u00f3 quedan dous exemplares vivos da subespecie, \u00e1mbolos dous femias, o que fai que esta subespecie estea funcionalmente extinta. As d\u00faas femias pertencen \u00f3 zoo Dv\u016fr Kr\u00e1lov\u00e9 da Rep\u00fablica Checa pero viven na reserva Ol Pejeta de Kenya e est\u00e1n constantemente protexidas por gardas armados."}
{"id": "407972", "revid": "23204", "url": "https://gl.wikipedia.org/wiki?curid=407972", "title": "Ceratotherium simum cottoni", "text": ""}
{"id": "407973", "revid": "23204", "url": "https://gl.wikipedia.org/wiki?curid=407973", "title": "Lago de Atitl\u00e1n", "text": "O lago de Atitl\u00e1n \u00e9 o accidente hidrogr\u00e1fico m\u00e1is importante do departamento de Solol\u00e1 en Guatemala. \u00c9 unha das principais fontes econ\u00f3micas do departamento, pois ademais de ser un centro tur\u00edstico de moito atractivo, serve de moito apoio comercial.\nNas marxes do lago \u00e9rguense os volc\u00e1ns de Atitl\u00e1n (3537 msnm), Tolim\u00e1n (3158 msnm) e volc\u00e1n San Pedro (3020 msnm). O lago at\u00f3pase a 1560 metros sobre o nivel do mar e ten 18 km de lonxitude. A s\u00faa profundidade, que var\u00eda en moitos puntos, \u00e9 desco\u00f1ecida. Por\u00e9n, sond\u00e1ronse m\u00e1is de 350 metros de profundidade.\nToponimia.\nO significado da palabra \u00abAtitl\u00e1n\u00bb deriva etimoloxicamente do n\u00e1huatl, \u00e9 un top\u00f3nimo aglutinado que se estrutura na seguinte forma: Atl significa \u00abAuga\u00bb, \"Titlan\" significa \u00abentre\u00bb. \nA palabra \"Atl\" (\u00abauga\u00bb) perde a s\u00faa terminaci\u00f3n \u00abtl\u00bb para unirse coa palabra \"titlan\" (\u00abentre\u00bb), polo tanto, a palabra \u00abAtitl\u00e1n\u00bb trad\u00facese como \u00abEntre as augas\u00bb."}
{"id": "407974", "revid": "51078", "url": "https://gl.wikipedia.org/wiki?curid=407974", "title": "Great Ocean Road Race", "text": ""}
{"id": "407975", "revid": "98629", "url": "https://gl.wikipedia.org/wiki?curid=407975", "title": "Cadel Evans Great Ocean Road Race", "text": "A Cadel Evans Great Ocean Road Race, tam\u00e9n co\u00f1ecida s\u00f3 como Great Ocean Road Race, \u00e9 unha carreira ciclista australiana. Foi creada no ano 2015, a iniciativa do ciclista australiano que lle pon nome, Cadel Evans, campi\u00f3n do Tour de Francia e do mundo. A carreira desenv\u00f3lvese todos os anos polas zonas de Melbourne e Geelong, dentro do estado de Victoria. Dende a s\u00faa creaci\u00f3n, sempre se disputa uns d\u00edas despois do final do Tour Down Under.\nA proba masculina formou parte do UCI Oceania Tour, na s\u00faa primeira edici\u00f3n con catalogaci\u00f3n 1.1 e xa no 2016 con categor\u00eda 1.HC. No 2017, coa ampliaci\u00f3n do n\u00famero de probas pasou a formar parte do UCI WorldTour.\nA s\u00faa versi\u00f3n feminina, inclu\u00eduse no ano 2015 no calendario australiano. En 2016 pasou a ser de catalogaci\u00f3n 1.2 e no 2018 1.1. Esta carreira feminina foi a sucesora da Geelong World Cup, inclu\u00edda na Copa do Mundo feminina e que tivo lugar na mesma zona entre 2003 e 2008."}
{"id": "407976", "revid": "10599", "url": "https://gl.wikipedia.org/wiki?curid=407976", "title": "San Xo\u00e1n Paulo II", "text": ""}
{"id": "407977", "revid": "1888", "url": "https://gl.wikipedia.org/wiki?curid=407977", "title": "Xos\u00e9 Ricardo Losada Vicente", "text": ""}
{"id": "407981", "revid": "89787", "url": "https://gl.wikipedia.org/wiki?curid=407981", "title": "Cadel Evans Great Ocean Road Race 2018", "text": "A Cadel Evans Great Ocean Road Race 2018 foi unha carreira ciclista dun d\u00eda disputada o 28 de xaneiro de 2018 en Australia. Esta foi a cuarta edici\u00f3n da Cadel Evans Great Ocean Road Race e a segunda proba do UCI World Tour 2018.\nO corredor australiano Jay McCarthy (Bora\u2013Hansgrohe) liderou un selecto grupo de 24 corredores do que obtivo a vitoria, por diante do italiano Elia Viviani (Quick-Step Floors Team), mentres que o recente ga\u00f1ador surafricano do Tour Down Under 2018 Daryl Impey (Mitchelton\u2013Scott), que tam\u00e9n continuaba l\u00edder do r\u00e1nking do World Tour.\nPercorrido.\nO trazado da proba consistiu nunha primeira parte duns 100\u00a0km en ruta seguidos de 4 voltas a un circu\u00edto arredor da cidade de Geelong, lugar onde tam\u00e9n estaba a sa\u00edda. Ese circu\u00edto urbano contaba cun repeito de 1,5\u00a0km ao 7%. En total, a carreira tivo unha distancia de 164\u00a0km. Parte do percorrido tam\u00e9n foi com\u00fan ao empregado nos Campionatos do Mundo de Ciclismo en Ruta de 2010 que tiveran lugar en Melbourne.\nEquipos.\nComo a carreira foi engadida ao calendario do UCI World Tour no 2017, t\u00f3dolos UCI WorldTeams foron invitados \u00e1 proba, pero non obrigados a correr nela. Como resultado destas decisi\u00f3ns, 12 dos 18 WorldTeams competiron na Great Ocean Road Race, 4 menos ca na edici\u00f3n anterior. Tres equipos Profesionais Continentais competiron \u2013 tam\u00e9n un menos que no 2017. Ademais, unha selecci\u00f3n nacional australiana completou o pelot\u00f3n de 16 formaci\u00f3ns.\nCarreira feminina.\nUn d\u00eda antes da carreira masculina, o 27 de xaneiro, disputouse a carreira feminina. Cos mesmos lugares de sa\u00edda e chegada que os homes, as f\u00e9minas fac\u00edan un percorrido de case 110\u00a0km ata alcanzar o porto de Geelong.\nClasificaci\u00f3n.\nAs 5 primeiras corredoras en meta foron as seguintes:"}
{"id": "407986", "revid": "5863", "url": "https://gl.wikipedia.org/wiki?curid=407986", "title": "Xos\u00e9 Manuel Chapela Seijo", "text": ""}
{"id": "407987", "revid": "5863", "url": "https://gl.wikipedia.org/wiki?curid=407987", "title": "Xos\u00e9 Mar\u00eda Chao Rodr\u00edguez", "text": ""}
{"id": "407988", "revid": "5863", "url": "https://gl.wikipedia.org/wiki?curid=407988", "title": "Ernesto Chao Pino", "text": ""}
{"id": "407989", "revid": "5863", "url": "https://gl.wikipedia.org/wiki?curid=407989", "title": "Alexandre Chao Fern\u00e1ndez", "text": ""}
{"id": "407990", "revid": "5863", "url": "https://gl.wikipedia.org/wiki?curid=407990", "title": "Xos\u00e9 Lu\u00eds Chamorro Castro", "text": ""}
{"id": "407991", "revid": "5863", "url": "https://gl.wikipedia.org/wiki?curid=407991", "title": "Anxo Cervi\u00f1o", "text": ""}
{"id": "407992", "revid": "88215", "url": "https://gl.wikipedia.org/wiki?curid=407992", "title": "Tour de Abu Dhabi", "text": "O Tour de Abu Dhabi, en ingl\u00e9s \"Abu Dhabi Tour\", \u00e9 unha volta ciclista por etapas que se disputa en Abu Zabi, Emiratos \u00c1rabes Unidos.\nHistoria.\nCreouse na tempada 2015. Nesa edici\u00f3n inaugural contou coa catalogaci\u00f3n 2.1 e na seguinte coa 2.HC, formando parte do UCI Asia Tour e disput\u00e1ndose no mes de outubro en ambos os dous anos. Co aumento do calendario mundial en 2017, a proba pasou a formar parte do UCI WorldTour, disputarse en febreiro e contar con 5 etapas (anteriormente ti\u00f1a 4.\nPercorrido.\nA ruta desta competici\u00f3n b\u00e1sase en etapas chairas disputadas por todo o emirato de Abu Dabi e unha etapa con final en alto no Jebel Hafeet. Unha desas etapas chairas sempre \u00e9 disputada no Circu\u00edto de F\u00f3rmula 1 de Yas Marina."}
{"id": "407993", "revid": "5863", "url": "https://gl.wikipedia.org/wiki?curid=407993", "title": "Santiago Castroviejo Bol\u00edvar", "text": ""}
{"id": "407994", "revid": "5863", "url": "https://gl.wikipedia.org/wiki?curid=407994", "title": "Concepci\u00f3n Castroviejo Blanco-Cicer\u00f3n", "text": ""}
{"id": "407995", "revid": "5863", "url": "https://gl.wikipedia.org/wiki?curid=407995", "title": "Evaristo Castromil Ventureira", "text": ""}
{"id": "407996", "revid": "5863", "url": "https://gl.wikipedia.org/wiki?curid=407996", "title": "River Phoenix", "text": "River Jude Phoenix, nado co apelido Bottom o 23 de agosto de 1970, e finado o 31 de outubro de 1993, foi un actor, m\u00fasico e activista estadounidense. Era o irm\u00e1n m\u00e1is vello de Rain Phoenix, Joaquin Phoenix, Liberty Phoenix e Summer Phoenix.\nA obra de Phoenix incl\u00fae 24 filmes e aparici\u00f3ns de televisi\u00f3n, e o seu ascenso na fama converteuno nun \"\u00eddolo adolescente\". Comezou a s\u00faa carreira como actor con 10 anos, aparecendo en anuncios de televisi\u00f3n. Protagonizou o filme de ciencia ficci\u00f3n \"Explorers\" (1985), e tivo o seu primeiro papel de sona en 1986, no filme \"Conta comigo\", que \u00e9 unha adaptaci\u00f3n da novela \"The Body\" de Stephen King. Phoenix fixo a transici\u00f3n a papeis m\u00e1is adultos con \"Running on Empty\" (1988), unha interpretaci\u00f3n que lle valeu un nomeamento \u00f3 Oscar \u00f3 mellor actor secundario, e \"My Own Private Idaho\" (1991), intepretando un prostituto homosexual na busca da s\u00faa nai. Pola interpretaci\u00f3n neste \u00faltimo papel, Phoenix ga\u00f1ou a aclamaci\u00f3n da cr\u00edtica e unha Colpa Volpi \u00f3 mellor actor no Festival Internacional de Cine de Venecia, e o premio de mellor actor da Sociedade Nacional da Cr\u00edtica.\nO 31 de outubro de 1993, Phoenix tivo un colapso e morreu por unha intoxicaci\u00f3n despois dunha sobredose en West Hollywood, \u00e1 sa\u00edda do club nocturno The Viper Room, cando ti\u00f1a 23 anos de idade. No momento da s\u00faa morte, Phoenix estaba no medio da rodaxe de \"Dark Blood\" (2012)."}
{"id": "407997", "revid": "1131", "url": "https://gl.wikipedia.org/wiki?curid=407997", "title": "Aeroporto de Odesa", "text": "O aeroporto internacional de Odesa \u00e9 un aeroporto que serve a Odesa, a terceira cidade m\u00e1is grande de Ucra\u00edna. Est\u00e1 situado a 7 quil\u00f3metros ao suroeste do centro de Odesa. Con 1,22 mill\u00f3ns de pasaxeiros no ano 2017, Odesa \u00e9 o terceiro aeroporto m\u00e1is concorrido do pa\u00eds."}
{"id": "407998", "revid": "5863", "url": "https://gl.wikipedia.org/wiki?curid=407998", "title": "Xos\u00e9 Comellas Garc\u00eda-Llera", "text": ""}
{"id": "407999", "revid": "5863", "url": "https://gl.wikipedia.org/wiki?curid=407999", "title": "Rosal\u00eda Collazo Dans", "text": ""}
{"id": "408000", "revid": "5863", "url": "https://gl.wikipedia.org/wiki?curid=408000", "title": "Aniceto Codesal Lozano", "text": ""}
{"id": "408001", "revid": "5863", "url": "https://gl.wikipedia.org/wiki?curid=408001", "title": "Vicente Manuel Coci\u00f1a Vizosa", "text": ""}
{"id": "408002", "revid": "5863", "url": "https://gl.wikipedia.org/wiki?curid=408002", "title": "Xos\u00e9 Ram\u00f3n Coci\u00f1a Garc\u00eda", "text": ""}
{"id": "408003", "revid": "5863", "url": "https://gl.wikipedia.org/wiki?curid=408003", "title": "Xos\u00e9 Cobas G\u00f3mez", "text": ""}
{"id": "408004", "revid": "23204", "url": "https://gl.wikipedia.org/wiki?curid=408004", "title": "River Jude Phoenix", "text": ""}
{"id": "408006", "revid": "5863", "url": "https://gl.wikipedia.org/wiki?curid=408006", "title": "Xan da Coba G\u00f3mez", "text": ""}
{"id": "408007", "revid": "5863", "url": "https://gl.wikipedia.org/wiki?curid=408007", "title": "Lu\u00eds Cid P\u00e9rez", "text": ""}
{"id": "408008", "revid": "5863", "url": "https://gl.wikipedia.org/wiki?curid=408008", "title": "Lu\u00eds Castro Zahera", "text": ""}
{"id": "408009", "revid": "5863", "url": "https://gl.wikipedia.org/wiki?curid=408009", "title": "V\u00edctor Castro Somoza", "text": ""}
{"id": "408010", "revid": "23204", "url": "https://gl.wikipedia.org/wiki?curid=408010", "title": "River Jude Bottom", "text": ""}
{"id": "408011", "revid": "98629", "url": "https://gl.wikipedia.org/wiki?curid=408011", "title": "Tour de Abu Dhabi 2018", "text": "A 4\u00aa edici\u00f3n do Tour de Abu Dhabi foi unha competici\u00f3n cilista por etapas celebrada no Emirato de Abu Zabi entre o 21 e o 25 de febreiro de 2018. Iniciouse en Madinat Zayed e rematou cun final en alto na derradeira etapa en Jebel Hafeet, tras 687,5\u00a0km polo deserto emirat\u00ed. Foi a terceira proba do UCI WorldTour 2018.\nO corredor espa\u00f1ol Alejandro Valverde f\u00edxose coa vitoria xeral tras vencer na quinta e \u00faltima etapa. o podio foi completado por Wilco Kelderman e Miguel \u00c1ngel L\u00f3pez.\nEquipos.\nEsta proba inici\u00e1rona 20 conxuntos procedentes : 17 do UCI WorldTour (todos menos Groupama-FDJ e 3 convidados de categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa os dez mellores clasificados da xeral \u00e1 fin da carreira:"}
{"id": "408013", "revid": "23204", "url": "https://gl.wikipedia.org/wiki?curid=408013", "title": "Pobo witoto", "text": "Os witoto (tam\u00e9n chamados \"huitoto\" e \"uitoto\") son un pobo ind\u00edxena do sur de Colombia e do norte do Per\u00fa. O seu territorio orixinario at\u00f3pase na parte media do r\u00edo Caquet\u00e1 e os seus afluentes, e a zona selv\u00e1tica que vai at\u00e9 o r\u00edo Putumayo. Falan diversas variedades das chamadas linguas witoto."}
{"id": "408014", "revid": "23204", "url": "https://gl.wikipedia.org/wiki?curid=408014", "title": "Witoto", "text": ""}
{"id": "408015", "revid": "1131", "url": "https://gl.wikipedia.org/wiki?curid=408015", "title": "Aeroporto de Ad\u00eds Abeba-Bole", "text": "O aeroporto internacional de Ad\u00eds Abeba-Bole \u00e9 un aeroporto que serve a cidade de Ad\u00eds Abeba, a capital e cidade m\u00e1is grande de Etiop\u00eda. Est\u00e1 situado na \u00e1rea de Bole, a 6 quil\u00f3metros ao sueste do centro da cidade e a 65 ao norte de Debre Zeyit. Anteriormente foi co\u00f1ecido como \"aeroporto internacional Haile Selassie I\". \u00c9 o principal centro de conexi\u00f3ns de Ethiopian Airlines, a aeroli\u00f1a nacional, que opera voos a Etiop\u00eda, o continente africano, Asia, Europa e Am\u00e9rica. O aeroporto tam\u00e9n \u00e9 base da academia de aviaci\u00f3n de Ethiopian Aviation Academy."}
{"id": "408017", "revid": "23204", "url": "https://gl.wikipedia.org/wiki?curid=408017", "title": "Linguas uitoto", "text": ""}
{"id": "408019", "revid": "23204", "url": "https://gl.wikipedia.org/wiki?curid=408019", "title": "Uitoto", "text": ""}
{"id": "408020", "revid": "23204", "url": "https://gl.wikipedia.org/wiki?curid=408020", "title": "Huitoto", "text": ""}
{"id": "408021", "revid": "27155", "url": "https://gl.wikipedia.org/wiki?curid=408021", "title": "Cromatograf\u00eda de inmunoafinidade", "text": ""}
{"id": "408044", "revid": "27155", "url": "https://gl.wikipedia.org/wiki?curid=408044", "title": "Cromatograf\u00eda de afinidade de i\u00f3n met\u00e1lico inmobilizado", "text": ""}
{"id": "408045", "revid": "85894", "url": "https://gl.wikipedia.org/wiki?curid=408045", "title": "Hans Klenk", "text": "Hans Klenk, nado en K\u00fcnzelsau o 28 de outubro de 1919 e finado en Vellberg o 24 de marzo de 2009, foi un piloto de automobilismo alem\u00e1n. Participou nun Gran Premio do Campionato do Mundo o 3 de agosto de 1952 e non logrou ning\u00fan punto de campionato.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408047", "revid": "98629", "url": "https://gl.wikipedia.org/wiki?curid=408047", "title": "Constancia de la Mora", "text": "Constancia de la Mora Maura, nada en Madrid o 28 de xaneiro de 1906 e finada en Guatemala o 26 de xaneiro de 1950, foi unha arist\u00f3crata espa\u00f1ola que apoiou firmemente a causa republicana durante a guerra civil. Casada co xefe das Forzas A\u00e9reas Republicanas, foi a directora da Oficina de Prensa Estranxeira da Rep\u00fablica.\nTraxectoria.\nNada en xaneiro de 1906 nunha familia da aristocracia, viviu os seus primeiros anos no seo da alta sociedade madrile\u00f1a. O seu pai era Germ\u00e1n de la Mora Abarca e a s\u00faa nai Constancia Maura Gamazo, filla de Antonio Maura. Entre as irm\u00e1s de Constancia estaba Marichu de la Mora, moi pr\u00f3xima \u00e1 Falanxe\nEstivo casada en primeiras nupcias co malague\u00f1o Manuel Bol\u00edn (irm\u00e1n de Lu\u00eds Bol\u00edn) con quen tivo unha filla e posteriormente foi a muller do xeneral da aviaci\u00f3n republicana Ignacio Hidalgo de Cisneros e L\u00f3pez de Montenegro. \nConstancia uniu a s\u00faa sorte \u00e1 da Espa\u00f1a republicana durante a guerra civil espa\u00f1ola. O seu matrimonio con Hidalgo de Cisneros, xefe das Forzas A\u00e9reas Republicanas, envolveu \u00e1 parella nunha aureola de lenda.\nFoi nomeada xefa da Oficina de Prensa Estranxeira republicana. Tras a derrota da Rep\u00fablica na Guerra civil, Constancia da Moura exiliouse a M\u00e9xico e publicou a s\u00faa autobiograf\u00eda \"In place of Splendor\" (\"Doble esplendor\", na s\u00faa traduci\u00f3n ao castel\u00e1n); Eleanor Roosevelt presentou este libro en Nova York. Morreu aos 44 anos de idade nun accidente de tr\u00e1fico en Guatemala.\nDurante a Guerra Civil.\nAs vidas de Constancia e Marichu de la Mora Maura, representan co m\u00e1ximo de expresividade o enfrontamento entre os dous sectores nos que se dividiu a sociedade espa\u00f1ola durante a guerra civil. E tam\u00e9n o terrible contraste entre as penosas consecuencias posteriores que padeceron quen se mantiveron fieis \u00e1 Rep\u00fablica fronte ao triunfo de quen se uniron \u00e1s forzas que se alzaron contra ela.\nConstancia e Marichu de la Mora Maura eran irm\u00e1s. Netas de Antonio Maura, seguiron con todo cami\u00f1os distintos. \nConstancia, que era a irm\u00e1 m\u00e1is vella, divorciouse aos 25 anos do seu primeiro marido, moi pr\u00f3ximo ao grupo que preparaba a rebeli\u00f3n contra a Rep\u00fablica, (o seu ex cu\u00f1ado, Lu\u00eds Bol\u00edn, correspondente en Londres, foi quen fretou o avi\u00f3n Dragon Rapide que levou a Franco de Canarias a Marrocos o 18 de xullo de 1936). Foi unha das primeiras mulleres en acollerse \u00e1 lei do divorcio aprobada pola Rep\u00fablica, co fin de contraer segundas nupcias con Hidalgo de Cisneros, relevante aviador republicano, que foi m\u00e1is tarde xefe das Forzas A\u00e9reas Republicanas. Constancia abrazou, xunto ao seu marido, a causa republicana durante a guerra civil, ingresando no Partido Comunista de Espa\u00f1a, e traballando na Oficina de Prensa do Ministerio de Asuntos Exteriores do Goberno republicano. Destacou na vida intelectual madrile\u00f1a, da \u00e9poca anterior \u00e1 Guerra Civil, mantendo posici\u00f3ns feministas e relacion\u00e1ndose con escritores como Juan Ram\u00f3n Jim\u00e9nez e Zenobia Camprub\u00ed. \nPor contraste Marichu de la Mora, que era amiga persoal de Jos\u00e9 Antonio Primo de Rivera e da s\u00faa irm\u00e1 Pilar, formou parte do n\u00facleo inicial de Falanxe e durante a guerra civil contribu\u00edu a organizar a Secci\u00f3n Feminina na zona sublevada.\nTras a guerra.\nDurante a \u00faltima parte da guerra civil Constancia de la Mora viviu durante varios meses en Barcelona, acompa\u00f1ando \u00e1s forzas republicanas na s\u00faa retirada final cara aos Pireneos, separ\u00e1ndose al\u00ed do seu esposo que volveu a Espa\u00f1a para contribu\u00edr \u00e1 defensa do \u00faltimo reduto republicano. Constancia partiu cara a Estados Unidos para solicitar axuda para a Rep\u00fablica. En Am\u00e9rica fixo amizade con Eleanor Roosevelt, Ernest Hemingway, Jay Allen, Paul Elliot e Martha Gellhorn, a alg\u00fan dos cales xa tratara en Espa\u00f1a. Aos 33 anos escribiu en ingl\u00e9s a s\u00faa autobiograf\u00eda (\"In place of Splendor\"), publicada en Nova York. En 1939 instalouse en M\u00e9xico, exiliada, onde pertenceu \u00e1 Uni\u00f3n de Mulleres Espa\u00f1olas, que recoll\u00eda fondos para os presos antifranquistas, e m\u00e1is tarde \u00e1 Xunta do Comit\u00e9 de Axuda aos Refuxiados. Ata que terminou a segunda guerra mundial, en 1945, non puido reunirse coa s\u00faa filla, que foi unha das nenas evacuadas a Rusia durante a Guerra Civil. E en xaneiro de 1950, a v\u00e9spera de cumprir 44 anos, Constancia morreu nun accidente de tr\u00e1fico en Guatemala.\nPablo Neruda, grande amigo seu, asistiu ao seu enterro, pronunciando un sentido discurso que comezaba:\nPor contraste, Marichu de la Mora Maura, converteuse nunha relevante pol\u00edtica, escritora e xornalista na Espa\u00f1a posterior \u00e1 guerra civil. S\u00f3 era un ano m\u00e1is nova que a s\u00faa irm\u00e1 Constancia, e ambas recibiron id\u00e9ntica educaci\u00f3n, nos mesmos centros de ensino, pero os seus destinos foron moi distintos.\nMarichu de la Mora casou en 1929 con Tom\u00e1s Ch\u00e1varri Lignes, sendo un dos seus fillos o director de cine Jaime Ch\u00e1varri. Antes da guerra colaborou estreitamente con Pilar Primo de Rivera na organizaci\u00f3n da Secci\u00f3n Feminina, quen a nomeou secretaria da organizaci\u00f3n. Posteriormente foi delegada nacional de Prensa e Propaganda. Dirixiu a revista E na que colaboraron escritores e poetas falanxistas relevantes como Eugeni d'Ors, Dionisio Ridruejo, Eugenio Montes, etc. e, segundo moitos informadores, foi a muller que inspirou a Dionisio Ridruejo gran n\u00famero dos seus poemas. Foi a primeira muller espa\u00f1ola con carn\u00e9 de xornalista. Xunto coa princesa Smijlia, promoveu en Eivisa a moda \"ad-lib\" e foi a primeira presidenta do C\u00edrculo de Escritores de Moda. Ademais de colaboradora do diario \"Madrid\", foi subdirectora da \"Actualidad Espa\u00f1ola\" e colaborou con \"Semana\" cando era director o acad\u00e9mico Manuel Falc\u00f3n. Marichu de la Mora faleceu na s\u00faa casa de Mata do Pir\u00f3n, en Segovia, o 1 de novembro de 2001, aos 94 anos de idade.\n\"Doble esplendor\".\nA autobiograf\u00eda de Constancia de la Mora, \"Doble esplendor\", constit\u00fae un interesante documento sobre a historia dunha muller espa\u00f1ola na primeira metade do s\u00e9culo XX, concretamente sobre a vida dunha muller que se rebela contra as convenci\u00f3ns sociais propias da s\u00faa clase. Comeza unha ma\u00f1\u00e1 de marzo de 1931 cando unha moza da alta sociedade espa\u00f1ola que regresa a Madrid procedente de M\u00e1laga, que acababa de separarse do seu marido e vi\u00f1a disposta a \"empezar unha nova vida\", d\u00e1se conta de que Espa\u00f1a enteira se dispu\u00f1a a facer algo moi parecido\", ao proclamarse a Rep\u00fablica. \nA primeira parte do libro describe como unha moza da aristocracia madrile\u00f1a conv\u00e9rtese nunha rebelde con simpat\u00edas republicanas, enfrontada \u00e1 s\u00faa familia, ref\u00faxiase na amizade de intelectuais como Zenobia Camprub\u00ed ou Juan Ram\u00f3n Jim\u00e9nez, e casa polo civil cun oficial de aviaci\u00f3n republicano. \nA segunda metade do libro cont\u00e9n un relato minucioso da guerra civil espa\u00f1ola vista desde unha perspectiva comprometida, inclu\u00edndo sucesos de Madrid, Alacant, Valencia e Barcelona, cidades onde a autora viviu durante a guerra.\nO libro \u00e9 citado por autores anglosax\u00f3ns do talle de Edward Malefakis, Gabriel Jackson, Burnett Bollotten ou Hugh Thomas, pero \u00e9 menos co\u00f1ecido en Espa\u00f1a porque a s\u00faa primeira edici\u00f3n (1939) foi publicada en Estados Unidos, en ingl\u00e9s. Educada en Inglaterra, Constancia de la Mora falaba un bo ingl\u00e9s, por pasar unha longa tempada en Cambridge, pero alg\u00fans investigadores soste\u00f1en que para escribir o libro Constancia contou coa colaboraci\u00f3n dunha xornalista norteamericana.\n\"In place of Splendor: the autobiography of a Spanish woman\" conseguiu unha grande aceptaci\u00f3n por parte dos lectores e os cr\u00edticos, e foi traducido a numerosos idiomas. Richard Collins tentou a s\u00faa adaptaci\u00f3n cinematogr\u00e1fica en 1946, co mesmo t\u00edtulo que o libro, a\u00ednda que con menos \u00e9xito.\nCando Constancia de la\u00a0 Mora estableceuse en M\u00e9xico, escribiu a versi\u00f3n espa\u00f1ola do libro (\"Doble esplendor\") que foi publicada en devandito pa\u00eds. Tam\u00e9n se fixeron traduci\u00f3ns ao franc\u00e9s, alem\u00e1n, italiano, checo,roman\u00e9s e ruso, pero a obra tivo unha m\u00ednima difusi\u00f3n en Espa\u00f1a pola situaci\u00f3n pol\u00edtica. En 1977 f\u00edxose unha edici\u00f3n espa\u00f1ola, que non se reeditou. En 2004, publicouse unha nova edici\u00f3n en Espa\u00f1a, con pr\u00f3logo de Jorge Sempr\u00fan Maura.\nMemoria de Constancia de la Mora.\nNos \u00faltimos anos public\u00e1ronse varios libros sobre Constancia de la Mora, e tam\u00e9n sobre o seu esposo Ignacio Hidalgo de Cisneros. \"La roja y la falangista. Dos hermanas en la Espa\u00f1a de 36\", de Inmaculada de la Fuente, que narra d\u00faas vidas enfrontadas, as de Constancia e Marichu de la Mora Maura. \"Constancia de la Mora. Esplendor y sombra de una vida espa\u00f1ola del siglo XX\", de Soledad Fox Maura, traduci\u00f3n dunha obra editada en Estados Unidos. En realidade public\u00e1ronse en ingl\u00e9s d\u00faas edici\u00f3ns con distinto t\u00edtulo, \"Constancia de la Mora, in war and exile\", en 2007 e \"A spanish woman in love and war\", en 2011, ambas de Soledad Fox. \"Dos arist\u00f3cratas republicanos. Constancia de la Mora y Maura e Ignacio Hidalgo de Cisneros\", de Arturo del Villar. \u201cDos mujeres modernas: Isabel Oyarz\u00e1bal Smith (1879-1974) y Constancia de la Mora Maura (1906-1950)\", en Memoria, escritura e voces de mulleres, Universidade de M\u00e1laga, 2011. O propio \"Doble esplendor\", reeditado en Espa\u00f1a en 2004. E as memorias do seu esposo Hidalgo de Cisneros, \"Cambio de rumbo\", publicadas no estranxeiro en dous tomos, en 1961 e 1966, que non foron reeditadas en Espa\u00f1a at\u00e9 1977. Sobre o seu esposo filmouse recentemente un documental, \"Camarada General\", que tam\u00e9n se refire a Constancia de la Mora. \nNa localidade de San Juan, en Alacant, o Concello deu o nome de Constancia de la Mora a unha r\u00faa, en conmemoraci\u00f3n ao labor que realizou durante a Guerra Civil na evacuaci\u00f3n e o coidado de nenos para protexerlles dos bombardeos. A homenaxe a Constancia de la Mora foi aprobado no pleno 3 de abril de 2004, e lembra a \u00e9poca en que Constancia se estableceu en Sant Joan ao coidado dos nenos evacuados de Madrid, que se instalaron na herdade Vila Amparo. Posteriormente, Constancia tam\u00e9n instalou e atendeu en San Juan unha residencia para aviadores feridos en combate. \nCando se reeditou \"Doble esplendor\", Rafael Alberti dedicoulle a Constancia de la Mora un poema, no que reviv\u00eda os anos de loita com\u00fan pola liberdade: \nA herdanza de Connie.\nConnie, como era co\u00f1ecida Constancia de la Mora polos seus amigos americanos, instalouse definitivamente en M\u00e9xico, porque pola s\u00faa militancia comunista foille denegado o visado cando quixo regresar a Estados Unidos. En M\u00e9xico traduciu a s\u00faa obra ao espa\u00f1ol, e publicouna co t\u00edtulo \"Dobre esplendor\". Dedicou gran parte dos seus esforzos a apoiar aos exiliados da Rep\u00fablica e aos presos pol\u00edticos que se atopaban nos c\u00e1rceres espa\u00f1ois. \nO seu marido, Ignacio Hidalgo de Cisneros, reuniuse con ela en M\u00e9xico, pero finalmente separ\u00e1ronse en 1941 e el regresou a Europa, onde continuou realizando unha relevante actividade pol\u00edtica, como dirixente do Partido Comunista no exilio, at\u00e9 o seu falecemento en 1966. \nA s\u00faa filla reuniuse con ela en M\u00e9xico en 1945, cando terminou a segunda guerra mundial, e acompa\u00f1ouna at\u00e9 o seu falecemento. Luli Bol\u00edn de la Mora, casou en M\u00e9xico con Severiano Caraballo, e tiveron oito fillos. Unha das fillas de Luli, Mar\u00eda Constancia Caraballo Bol\u00edn, (Cony), neta de Connie, seguiu os pasos da s\u00faa avoa como muller rompedora e revolucionaria. Era unha muller estudosa, intelixente, fil\u00f3sofa, con estudos na Sorbona de Par\u00eds, poliglota, profesora na Universidade de Colima, integrante do C\u00edrculo de Estudo e Reflexi\u00f3n (CER). Tam\u00e9n unha muller consciente, valente, convencida e acomodada economicamente, que, seguindo a herdanza da s\u00faa avoa, transformouse en militante revolucionaria e guerrilleira urbana ao principio dos anos setenta do s\u00e9culo XX, sendo finalmente unha das persoas dadas por \"desaparecidas\", con ocasi\u00f3n dos seus enfrontamentos co Goberno mexicano, en decembro de 1973."}
{"id": "408052", "revid": "27155", "url": "https://gl.wikipedia.org/wiki?curid=408052", "title": "Cromatograf\u00eda de afinidade d\u00e9bil", "text": ""}
{"id": "408055", "revid": "89787", "url": "https://gl.wikipedia.org/wiki?curid=408055", "title": "Graham Whitehead", "text": "Anthony Graham Whitehead, nado en Harrogate o 15 de abril de 1922 e finado en Lower Basildon (Berkshire) o 15 de xaneiro de 1981, foi un piloto de automobilismo ingl\u00e9s.\nTraxectoria.\nParticipou nun Gran Premio do Campionato do Mundo de F\u00f3rmula Un, o 19 de xullo de 1952. Terminou 12\u00ba, sen lograr puntos no campionato. Tam\u00e9n competiu en varias carreiras fora do campionato da F\u00f3rmula Un. Empezou a competir co seu medio irm\u00e1n Peter de ERA, en 1951 e logo pilotou o seu Alta de F\u00f3rmula 2 no Gran Premio do Reino Unido de 1952. Terminou segundo na 24 Horas de Le Mans de 1958 s\u00f3 semanas antes do accidente no Tour de Francia no que Peter morreu. Graham escapou salvouse con lesi\u00f3ns graves e m\u00e1is tarde correu cun Aston Martin e un Ferrari 250GT antes de retirarse a finais de 1961.\nGraham rematou en segundo lugar nas primeiras Nove Horas de Goodwood en 1952 pilotando o Ferrari do americano Tom Cole.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408057", "revid": "85894", "url": "https://gl.wikipedia.org/wiki?curid=408057", "title": "Robin Montgomerie-Charrington", "text": "Robin \"Monty\" Montgomerie-Charrington, nado en Mayfair (Londres) o 25 de xu\u00f1o de 1915 e finado en Londres o 3 de abril de 2007, foi un piloto de automobilismo ingl\u00e9s.\nTraxectoria.\nParticipou na F\u00f3rmula 3 de 500cc en 1950, obtendo modestos resultados a trav\u00e9s dos anos 50 e 51. Participou nun Gran Premio de F\u00f3rmula 1 no Gran Premio de B\u00e9lxica de 1952 en Spa o 22 de xu\u00f1o de 1952. Retirouse co seu Aston Butterworth con \"problemas de motor\" logo de 17 voltas e non logrou ning\u00fan punto de campionato.\nM\u00e1is tarde emigrou aos Estados Unidos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408058", "revid": "23204", "url": "https://gl.wikipedia.org/wiki?curid=408058", "title": "Dusty Springfield", "text": "Mary Isabel Catherine Bernadette Ou'Brien, Orde do Imperio Brit\u00e1nico, nada en Hampstead (Londres) o 16 de abril de 1939 e finada en Henley-on-Thames (Oxfordshire) o 2 de marzo de 1999, foi unha cantante inglesa de pop soul, m\u00e1is co\u00f1ecida como Dusty Springfield.\nGozou dunha gran popularidade durante a d\u00e9cada de 1960, representando o lado m\u00e1is sofisticado do \"Swinging London\" e sendo considerada unha icona polo movemento mod. A comezos da d\u00e9cada de 1970 converteuse nun s\u00edmbolo para a cultura lesbiana tras facer p\u00fablica a s\u00faa bisexualidade. Tras unha etapa de menor relevancia, recobrou notoriedade a finais dos anos 80 grazas \u00e1s s\u00faas colaboraci\u00f3ns co d\u00fao Pet Shop Boys.\nTraxectoria.\nO seu pai, admirador da m\u00fasica cl\u00e1sica e o jazz, transmitiulle a s\u00faa paix\u00f3n pola m\u00fasica, e xa desde nova Dusty comezou a mostrar interese polo jazz, o blues e en especial pola estadounidense Peggy Lee, a quen tomou como referencia para a s\u00faa carreira como cantante.\nEn 1959 formou un grupo vocal feminino chamado The Lana Sisters. Tras a s\u00faa disoluci\u00f3n ese mesmo ano, creou un grupo de folk chamado The Springfields xunto ao seu irm\u00e1n Dion e a Tim Field, momento tras o cal os dous irm\u00e1ns cambiar\u00edan os seus nomes art\u00edsticos polos de Tom Springfield e Dusty Springfield. O grupo obtivo un grande \u00e9xito tanto no seu pa\u00eds como nos EUA con canci\u00f3ns como \"Silver Threads and Golden Needless\", \"Island of Dreams\" ou \"Bambino\".\nA \u00e9poca dourada.\nTras a separaci\u00f3n de The Springfields, Dusty iniciar\u00eda a s\u00faa carreira en solitario en 1963 co single \"I Only Want To Be With You\", canci\u00f3n con claras influencias dos grupos femininos de soul da \"Motown\" ou os producidos por Phil Spector. Neste tema, ademais de cantar, Dusty involucrouse na produci\u00f3n e os arranxos, algo que a partir de ent\u00f3n ser\u00eda unha constante ao longo da s\u00faa carreira. O sinxelo logrou un destacado \u00e9xito, lev\u00e1ndoa a ser a cantante m\u00e1is co\u00f1ecida no seu pa\u00eds e unha referencia para moitas mozas brit\u00e1nicas, quen imitaban o seu peiteado e a s\u00faa maquillaxe.\nO \u00e9xito seguiulle acompa\u00f1ando durante o ano seguinte co seu primeiro \u00e1lbum \"A Girl Called Dusty\" e con singles como \"Wishin' and Hopin\", \"I Just Don't Know How to do with Myself\" ou \"All Cried Out\". No mesmo ano protagonizou un incidente tras negarse a actuar en Sur\u00e1frica se non se permit\u00eda que ao seu concerto asistisen persoas de raza negra, motivando a s\u00faa sa\u00edda do pa\u00eds africano e a demanda ao goberno tras as presi\u00f3ns recibidas para que actuase.\nDusty mantivo a s\u00faa notoriedade durante os seguintes anos, colocando nos primeiros postos das listas de \u00e9xitos canci\u00f3ns como \"You Don't Have to Say You Love Me\", que alcanzou o n\u00famero un no Reino Unido e que se mantivo no \"top ten\" durante 13 semanas seguidas. Outros singles emblem\u00e1ticos deste per\u00edodo foron \"Sunny\", \"Losing You\" ou \"The Look of Love\", canci\u00f3n composta por Burt Bacharach e Hal David e que foi o tema principal da banda sonora da pel\u00edcula \"Casino Royale\". Tam\u00e9n presentou un programa na televisi\u00f3n brit\u00e1nica dedicado ao soul chamado \"The Sound of Motown\".\nCara a 1967 Dusty comezar\u00eda a perder popularidade a causa do auxe do rock psicod\u00e9lico e a cultura hippie, exp\u00f3ndose un novo enfoque \u00e1 s\u00faa m\u00fasica para adecuarse \u00e1 nova situaci\u00f3n. As\u00ed, dous anos m\u00e1is tarde gravar\u00eda o seu \u00e1lbum m\u00e1is emblem\u00e1tico, \"Dusty in Memphis\". Con este disco, Dusty non conseguiu recuperar o \u00e9xito masivo, pero obtivo o reco\u00f1ecemento dos cr\u00edticos, quen o sinalaron como o seu mellor traballo, chegando a mi\u00fado a figurar nas listas dos mellores \u00e1lbums da historia do rock. O tema m\u00e1is co\u00f1ecido do disco, \"Son of a Preacher Man\" foi versionado por Aretha Franklin pouco despois.\nO declive.\nA principios da d\u00e9cada de 1970 gravou discos como \"A Brand New Me\" ou \"Cameo\", que foron aclamados polo cr\u00edtica pero non polo p\u00fablico, e comezou unha crise persoal. Nesta \u00e9poca Dusty instalouse nos Estados Unidos. Durante o resto dos 70 e a primeira metade dos 80, seguiu gravando alg\u00fans discos, a\u00ednda que sen a calidade dos seus mellores tempos.\nSegunda mocidade.\nEn 1987 aceptou unha invitaci\u00f3n de Pet Shop Boys, un dos grupos m\u00e1is populares do momento e que a admiraban incondicionalmente, para intervir na canci\u00f3n \"What Have I Doe to Deserve This\", inclu\u00edda en \"Actually\", o segundo disco do d\u00fao brit\u00e1nico. A canci\u00f3n chegou ao posto 2 nas listas de \u00e9xitos brit\u00e1nicas.\nA s\u00faa colaboraci\u00f3n entre Dusty e o d\u00fao pop continuou co \u00e1lbum \"Reputation\" (1990), que Pet Shop Boys escribiron e produciron para ela; nel estaba presente o son tecno pop caracter\u00edstico do d\u00fao e serviu para relanzar a carreira de Dusty.\n\u00daltimos anos.\nEn 1994 Quentin Tarantino rescatar\u00eda o cl\u00e1sico \"Son of a Preacher Man\" para inclu\u00edlo na banda sonora da s\u00faa pel\u00edcula \"Pulp Fiction\", e no mesmo ano editouse un documental sobre a s\u00faa vida titulado \"Full Circle\".\nUn ano m\u00e1is tarde gravar\u00eda o seu \u00faltimo disco en estudo, \"A Very Fine Love\", e pouco m\u00e1is tarde foille diagnosticado un cancro de mama, co que loitou at\u00e9 o d\u00eda da s\u00faa morte, o 2 de marzo de 1999 aos 59 anos. No d\u00eda da s\u00faa morte a ra\u00ed\u00f1a Isabel II do Reino Unido \u00eda concederlle a Orde do Imperio Brit\u00e1nico. Poucos d\u00edas despois, entrar\u00eda de maneira p\u00f3stuma no Sal\u00f3n da Fama do Rock nunha cerimonia en Nova York."}
{"id": "408061", "revid": "23204", "url": "https://gl.wikipedia.org/wiki?curid=408061", "title": "Premios Mar\u00eda Luz Morales", "text": "Os premios Mar\u00eda Luz Morales, convocados pola Academia Galega do Audiovisual, promoven a investigaci\u00f3n cient\u00edfica no \u00e1mbito audiovisual. A primeira edici\u00f3n foi no ano 2017. A Academia Galega do Audiovisual conta co apoio das catro deputaci\u00f3ns galegas.\nTe\u00f1en catro modalidades:"}
{"id": "408062", "revid": "15490", "url": "https://gl.wikipedia.org/wiki?curid=408062", "title": "John Harrison", "text": "John Harrison, nado en Foulby, West Yorkshire (Inglaterra) en 1693 e finado en Londres o 24 de marzo de 1776, foi un reloxeiro ingl\u00e9s famoso por ter dese\u00f1ado e facer funcionar o primeiro cron\u00f3metro mari\u00f1o de alta precisi\u00f3n, suficiente para determinar a lonxitude no mar cando se percorren grandes distancias. Tam\u00e9n constru\u00edu 4 cron\u00f3metros que permit\u00edan o c\u00e1lculo da lonxitude mediante a diferenza entre a hora local (calculada cunhas t\u00e1boas e facendo medidas astron\u00f3micas co octante) e a hora dun meridiano orixe, por exemplo Greenwich (mantida polo cron\u00f3metro).\nTraxectoria.\nPrimeiros anos.\nJohn Harrison, naceu en Foulby, sendo o primeiro dos cinco nenos da s\u00faa familia, e foi bautizado o 31 de marzo na igrexa parroquial. O seu pai traballou como carpinteiro en Nostell Priory, unha leira achegada. A\u00ednda que hai unha placa no lugar que se cre que puido ser a casa da familia, hoxe s\u00e1bese que a casa foi constru\u00edda posteriormente.\nContra o ano1700, a familia Harrison mudouse a unha aldea de Lincolnshire. Al\u00ed aprendeu e continuou o oficio de seu pai, carpinteiro, e xa comezou a realizar reloxos, de madeira, no seu tempo libre."}
{"id": "408063", "revid": "23204", "url": "https://gl.wikipedia.org/wiki?curid=408063", "title": "Fire (filme de 1996)", "text": "Fire (en ) \u00e9 un filme indio-canadense de 1996 escrito e dirixido por Deepa Mehta. Est\u00e1 protagonizado por Shabana Azmi e Nandita Das. \u00c9 o primeiro t\u00edtulo da \"trilox\u00eda dos elementos\" de Mehta, que foi seguido por \"Earth\" (1998) e \"Water\" (2005).\nO filme est\u00e1 vagamente baseado na historia de Ismat Chughtai \"Lihaaf\". Foi un dos primeiros filmes de Bollywood en amosar explicitamente unha relaci\u00f3n homosexual. Non foi estreado na India at\u00e9 1998, e certos grupos organizaron protestas, desencadeando un debate sobre cuesti\u00f3ns como a homosexualidade e a liberdade de expresi\u00f3n no pa\u00eds."}
{"id": "408067", "revid": "1131", "url": "https://gl.wikipedia.org/wiki?curid=408067", "title": "Millie Bobby Brown", "text": "Millie Bobby Brown, nada en\u00a0Marbella\u00a0o\u00a019 de febreiro de 2004,\u00a0\u00e9 unha actriz e modelo brit\u00e1nica. Comezou a s\u00faa carreira na actuaci\u00f3n cando se mudou a Orlando (Florida) en 2011. Actuou na serie da BBC Intruders e apareceu en diversas series de televisi\u00f3n, inclu\u00edndo \"Once Upon a Time in Wonderland\", \"NCIS\", \"Modern Family\" e \"Grey's Anatomy.\" Saltou \u00e1 fama polo seu papel de Eleven na serie \"Stranger Things\" de Netflix, polo que foi nomeada, \u00e1 idade de 13 anos, nos Premios Emmy a mellor actriz secundaria nunha serie. As\u00ed mesmo, foi nomeada polo Sindicato de Actores de Cine\u00a0\u00f3 premio para a mellor interpretaci\u00f3n feminina nunha serie dram\u00e1tica, e ga\u00f1ou, xunto co resto do elenco, o galard\u00f3n \u00e1 mellor interpretaci\u00f3n de elenco dunha serie dram\u00e1tica en 2017.\nVida persoal.\nBrown reside entre Londres e Atlanta, Xeorxia. Declarou que \u00e9 seareira do Liverpool F.C., como o seu irm\u00e1n e o seu pai."}
{"id": "408068", "revid": "1131", "url": "https://gl.wikipedia.org/wiki?curid=408068", "title": "Winnie Madikizela-Mandela", "text": "Winnie Madikizela-Mandela, nada como\u00a0Nomzamo Winifred Zanyiwe Madikizela en Bizana o 26 de setembro de 1936, e finada en Xohanesburgo o 2 de abril de 2018, foi unha activista antiapartheid e pol\u00edtica surafricana, m\u00e1is co\u00f1ecida como Winnie Mandela. Exerceu diversas funci\u00f3ns no goberno surafricano, inclu\u00edndo Ministra de Artes, Cultura, Ciencia e Tecnolox\u00eda. Era membro do partido Congreso Nacional Africano, servindo no Comit\u00e9 da Executiva Nacional e na Liga das mulleres.\nTraxectoria.\nNada no seo dunha familia xosa na daquela Uni\u00f3n Surafricana, estudou traballos sociais en Jan Hofmeyr. En 1958, casou co activista antiapartheid Nelson Mandela en Xohanesburgo. Estiveron casados durante 38 anos e tiveron dous fillos xuntos. En 1963, Mandela foi encarcerado despois do xu\u00edzo de Rivonia e dende ent\u00f3n ela converteuse na s\u00faa cara p\u00fablica durante os 27 anos que estivo na cadea. Durante este per\u00edodo, converteuse nunha figura de moita relevancia dentro do movemento antiapartheid. Foi arrestada e detida polos servizos de seguridade do estado en varias ocasi\u00f3ns e estivo varios meses en confinamento."}
{"id": "408069", "revid": "23204", "url": "https://gl.wikipedia.org/wiki?curid=408069", "title": "Winnie Madikizela", "text": ""}
{"id": "408070", "revid": "23204", "url": "https://gl.wikipedia.org/wiki?curid=408070", "title": "Nomzamo Winifred Zanyiwe Madikizela", "text": ""}
{"id": "408071", "revid": "23204", "url": "https://gl.wikipedia.org/wiki?curid=408071", "title": "Winnie Mandela", "text": ""}
{"id": "408072", "revid": "25871", "url": "https://gl.wikipedia.org/wiki?curid=408072", "title": "\u00c1urea Lorenzo Abeij\u00f3n", "text": "\u00c1urea Lorenzo Abeij\u00f3n, nada en Beneso (Goi\u00e1ns, Porto do Son) o 28 de xullo de 1904 e finada en Buenos Aires en 1995, foi unha poeta galega.\nTraxectoria.\nA s\u00faa familia viv\u00eda do mar, traballou desde moi nova, estudou corte en Porto do Son e aos 18 anos emigrou \u00e1 Arxentina. Na Arxentina estudou e comezou a escribir. Volveu a Galicia en 1975."}
{"id": "408075", "revid": "1505", "url": "https://gl.wikipedia.org/wiki?curid=408075", "title": "Abu Dhabi", "text": ""}
{"id": "408076", "revid": "98629", "url": "https://gl.wikipedia.org/wiki?curid=408076", "title": "Ar\u00e9ola", "text": "En anatom\u00eda, a ar\u00e9ola (diminutivo do lat\u00edn \"area\", \u00ablugar aberto\u00bb) \u00e9 a \u00e1rea circular pequena que rodea a mamila. Tam\u00e9n \u00e9 un termo que serve para describir outras \u00e1reas circulares como a inflamaci\u00f3n que rodea un gran.\nGl\u00e1ndulas.\nA pel da ar\u00e9ola \u00e9 un pouco m\u00e1is \u00e1spera que o resto e nela at\u00f3panse os condutos das gl\u00e1ndulas mamarias. Na mamila dunha muller adulta p\u00f3dense localizar entre 15 e 20 pequenas aberturas (condutos lact\u00edferos) dispostas \u00f3 redor e por onde sae o leite durante a lactaci\u00f3n. Hai outras aberturas que son as gl\u00e1ndulas seb\u00e1ceas (gl\u00e1ndulas de Montgomery), estas producen certa lubricaci\u00f3n aceitosa durante esa \u00e9poca.\nCor e tama\u00f1o.\nNon todas as areolas te\u00f1en a mesma cor sen\u00f3n que vai dende o rosado claro at\u00e9 o marr\u00f3n escuro, dependendo da cor da pel de cada persoa. Durante o embarazo tende a escurecerse, recuperando o seu antigo ton unha vez que se produciu o nacemento a\u00ednda que adoita quedar coa nova cor. O tama\u00f1o tam\u00e9n var\u00eda, establec\u00e9ndose o tama\u00f1o medio entre os 15-40 mil\u00edmetros de di\u00e1metro. O tama\u00f1o da ar\u00e9ola non vai en consonancia co volume da mama, pod\u00e9ndose dar o caso de grandes volumes con pequenas ar\u00e9olas e viceversa.\nZona er\u00f3xena.\nA zona que ocupa a mamila e a ar\u00e9ola \u00e9 unha das cualificadas como \"er\u00f3xenas\", \u00e9 moi sensible \u00f3s aloumi\u00f1os e percorrelo coa lingua pode resultar moi estimulante, formando parte dos xogos er\u00f3ticos previos a unha relaci\u00f3n sexual."}
{"id": "408077", "revid": "89787", "url": "https://gl.wikipedia.org/wiki?curid=408077", "title": "Ethiopian Airlines", "text": "Ethiopian Airlines (amh\u00e1rico: \u12e8\u12a2\u1275\u12ee\u1335\u12eb \u12a0\u12e8\u122d \u1218\u1295\u1308\u12f5, Y\u00e4it\u0259yop\u0323\u0259ya \u00e4y\u00e4r\u0259 m\u00e4n\u0259g\u00e4d\u0259); acurtado como \u12e8\u12a2\u1275\u12ee\u1335\u12eb, Y\u00e4it\u0259yop\u0323\u0259ya), anteriormente \"Ethiopian Air Lines\" (EAL) e normalmente co\u00f1ecida sinxelamente como Ethiopian, \u00e9 a aeroli\u00f1a nacional de Etiop\u00eda e pertence na s\u00faa totalidade ao goberno do pa\u00eds. EAL fundouse o 21 de decembro de 1945 e comezou a operar o 8 de abril de 1946, iniciando voos internacionais en 1951. En 1965 cambiou o seu nome de Ethiopian Air Lines a Ethiopian Airlines. A aeroli\u00f1a \u00e9 membro da Asociaci\u00f3n de Transporte A\u00e9reo Internacional dende 1959 e da Asociaci\u00f3n de Aeroli\u00f1as Africanas (AFRAA) dende 1968. Ethiopian \u00e9 membro da alianza de aeroli\u00f1as Star Alliance, \u00e1 cal se uniu en decembro de 2011.\nO seu centro de conexi\u00f3ns e sede at\u00f3panse no aeroporto de Ad\u00eds Abeba-Bole, dende onde serve unha rede de 125 destinos de pasaxeiros e 44 de carga. Ethiopian voa a m\u00e1is destinos en \u00c1frica que calquera outra aeroli\u00f1a. \u00c9 unha das compa\u00f1\u00edas cun crecemento m\u00e1is r\u00e1pido na industria e \u00e9 a m\u00e1is grande do continente africano.\nFrota.\nEn outubro de 2017 a frota de Ethiopian Airlines estaba formada polos seguintes avi\u00f3ns:"}
{"id": "408079", "revid": "98629", "url": "https://gl.wikipedia.org/wiki?curid=408079", "title": "Nove de novembro", "text": "Nove de novembro \u00e9 un filme galego de 2018 dirixido por L\u00e1zaro Louzao. \u00c9 o primeiro filme rodado en Galicia e en galego sobre unha relaci\u00f3n homosexual. Estreouse o 24 de febreiro de 2018 no Festival Zinegoak de Bilbao.\nSinopse.\nAmbientado no ano 1989, o ano da ca\u00edda do muro de Berl\u00edn, conta os derradeiros catro d\u00edas dunha parella gai que, comeza a s\u00faa ruptura logo de dez anos xuntos.\nProduci\u00f3n.\nO filme contou con financiamento de micromecenado a trav\u00e9s da plataforma en li\u00f1a Verkami. Rodouse na cidade da Coru\u00f1a e no concello de Xove.\nCensura.\nA publicaci\u00f3n do trailer do filme foi censurada pola rede social Facebook, malia a ausencia de espidos no contido do v\u00eddeo promocional, e deu lugar a acusaci\u00f3ns de homofobia."}
{"id": "408080", "revid": "1131", "url": "https://gl.wikipedia.org/wiki?curid=408080", "title": "Aeroporto de Woodbourne", "text": "O aeroporto de Woodbourne , comercializado como aeroporto de Marlborough, \u00e9 un pequeno aeroporto local situado a 8 quil\u00f3metros ao oeste de Blenheim na rexi\u00f3n de Marlborough, Nova Zelandia. Comparte instalaci\u00f3ns coa Base A\u00e9rea Woodbourne da RNZAF Base Woodbourne. O aeroporto ten unha \u00fanica terminal con 7 portas de embarque."}
{"id": "408081", "revid": "1131", "url": "https://gl.wikipedia.org/wiki?curid=408081", "title": "Premio CGAC de investigaci\u00f3n e ensaio sobre arte contempor\u00e1nea", "text": "O Premio CGAC de investigaci\u00f3n e ensaio sobre arte contempor\u00e1nea est\u00e1 convocado polo Centro Galego de Arte Contempor\u00e1nea. A s\u00faa primeira edici\u00f3n foi no ano 2018."}
{"id": "408082", "revid": "65337", "url": "https://gl.wikipedia.org/wiki?curid=408082", "title": "Velutina", "text": "O termo velutina p\u00f3dese referir a diferentes especies animais e vexetais, caracterizadas polo seu aspecto aveludado: "}
{"id": "408083", "revid": "22570", "url": "https://gl.wikipedia.org/wiki?curid=408083", "title": "Afrodisias (festivais de Afrodita)", "text": "As Afrodisias era un festival anual celebrado na antiga Grecia dedicado \u00e1 deusa Afrodita\u00a0\"Pandemos\"\u00a0(ep\u00edteto este \u00faltimo que alude \u00e1 s\u00faa faceta relacionada co amor f\u00edsico en contraposici\u00f3n a Afrodita\u00a0\"Urania\", identificada co amor espiritual).\nEstas festas aparec\u00edan en varias cidades gregas pero eran especialmente relevantes na illa de Chipre, lugar de orixe da deusa segundo a mitolox\u00eda, e segundo o noso calendario ter\u00edan lugar entre a terceira semana de xu\u00f1o e a terceira semana de xullo, o mes de Hekatombaion.\nEra moi popular en especial entre as prostitutas, que a consideraban a s\u00faa patroa. Non se sabe moito sobre o modo de celebraci\u00f3n destas festas xa que non hai textos que os relaten; con todo, a iconograf\u00eda d\u00e1nos algunhas pistas.\nA festa comezar\u00eda co sacrificio dunha pomba, ave relacionada con Afrodita, con cuxa sangue se purificar\u00eda o templo da deusa. Despois a imaxe da divindade levar\u00edase en procesi\u00f3n at\u00e9 ser lavada nunha corrente de auga e os iniciados nos Misterios de Afrodita far\u00edan unha ofrenda de sal, como elemento de conexi\u00f3n co mar do que xurdiu Afrodita \u00a0e tam\u00e9n un pan con forma f\u00e1lica. Outras ofrendas poder\u00edan consistir en incenso, flores (quizais rosa ou mirto, plantas relacionadas con ela) ou lume, xa que durante este festival non se permit\u00eda o derramamento de sangue excepto o da pomba antes mencionada. Por este motivo, ofrend\u00e1banlle machos cabr\u00edos vivos; este animal estaba identificado con Afrodita especialmente no seu aspecto carnal, que era o que se celebraba nas Afrodisias.\nA pesar do significado popular do ep\u00edteto\u00a0\"Pandemos\"\u00a0e do papel principal das prostitutas nas Afrodisias, non hai que caer na idea de considerar que Afrodita \"Pandemos\" tan s\u00f3 se refer\u00eda ao amor f\u00edsico, ao sexo tal cal; sen\u00f3n m\u00e1is ben ao amor da xente com\u00fan, \u00e1s relaci\u00f3ns das clases sociais humildes como contrapunto ao amor elevado e espiritual, plat\u00f3nico e intelectual que representar\u00eda Afrodita\u00a0\"Urania.\" De feito \"pan\" (todo) e \"demos\" (pobo), far\u00eda de Afrodita\u00a0\"Pandemos\": \u201cAfrodita de todo o pobo\u201d. Con todo, \u00e9 unha interpretaci\u00f3n tard\u00eda feita por Plat\u00f3n por mor dos mitos antigos da deusa."}
{"id": "408085", "revid": "1131", "url": "https://gl.wikipedia.org/wiki?curid=408085", "title": "Afrodisias", "text": "Afrodisias pode referirse a:"}
{"id": "408086", "revid": "23204", "url": "https://gl.wikipedia.org/wiki?curid=408086", "title": "Carcinoma de mama", "text": ""}
{"id": "408087", "revid": "23204", "url": "https://gl.wikipedia.org/wiki?curid=408087", "title": "Calafr\u00edo", "text": "Un calafr\u00edo ou arrep\u00edo \u00e9 unha sensaci\u00f3n de fr\u00edo que ocorre no inicio dunha febre alta. A sensaci\u00f3n ocorre durante a febre debido \u00e1 liberaci\u00f3n de citoquinas e prostaglandinas como parte da resposta inflamatoria, o que aumenta o punto de axuste de temperatura corporal no hipot\u00e1lamo.\nO aumento do punto de axuste fai que a temperatura do corpo se eleve (pirexia), mais tam\u00e9n fai que o paciente sinta fr\u00edo ou calafrios at\u00e9 que o novo punto de axuste sexa atinxido. Os tremores tam\u00e9n ocorren xuntamente con calafrios, porque o corpo do paciente produce calor durante a contracci\u00f3n muscular nunha tentativa fisiol\u00f3xica de aumentar a temperatura do corpo at\u00e9 o novo punto de axuste.\nDoenzas.\nAlgunhas doenzas como a pneumon\u00eda produce s\u00f3 un arrep\u00edo con tremor mentres a malaria produce arrepios intermitentes con febre alta recorrente."}
{"id": "408089", "revid": "89787", "url": "https://gl.wikipedia.org/wiki?curid=408089", "title": "The Big Wedding", "text": "The Big Wedding \u00e9 un filme estadounidense de 2013 escrito e dirixido por Justin Zackham. \u00c9 un remake do filme orixinal franco-su\u00edzo \"Mon fr\u00e8re se marie\", escrito por Jean-St\u00e9phane Bron e Karine Sudan.\nEst\u00e1 protagonizado por Robert De Niro, Katherine Heigl, Diane Keaton, Amanda Seyfried, Topher Grace, Ben Barnes, Susan Sarandon e Robin Williams. Foi estreado o 26 de abril de 2013 a trav\u00e9s de Lionsgate nos Estados Unidos e no Canad\u00e1."}
{"id": "408095", "revid": "1131", "url": "https://gl.wikipedia.org/wiki?curid=408095", "title": "Mil", "text": "O termo mil ou o acr\u00f3nimo MIL poden referirse a:"}
{"id": "408098", "revid": "865", "url": "https://gl.wikipedia.org/wiki?curid=408098", "title": "The Action is Go", "text": ""}
{"id": "408099", "revid": "23204", "url": "https://gl.wikipedia.org/wiki?curid=408099", "title": "Mamograf\u00eda", "text": "Unha mamograf\u00eda consiste nunha exploraci\u00f3n diagn\u00f3stica de imaxe por raios X da gl\u00e1ndula mamaria, mediante aparellos denominados mam\u00f3grafos (en doses de \u00f3 redor de 0,7 mSv). Estes aparellos dispo\u00f1en de tubos de emisi\u00f3n de raios X especialmente adaptados para conseguir a maior resoluci\u00f3n posible na visualizaci\u00f3n das estruturas fibroepiteliais internas da gl\u00e1ndula mamaria. \nOrixe.\nOs inicios da mamograf\u00eda ou mastograf\u00eda como m\u00e9todo radiol\u00f3xico rem\u00f3ntanse a 1913, cando Alberto Salom\u00f3n radiografaba pezas de mastectom\u00eda para determinar a extensi\u00f3n do tumor. En 1945,\u00a0Ra\u00fal Leborgne no Uruguai deulle impulso \u00f3 m\u00e9todo e caracterizou as micro calcificaci\u00f3ns. Na d\u00e9cada dos anos 1960, comezaron os primeiros ensaios randomizados de screening co estudo do Plan de Seguros de Nova York, continuados polo de dous condados de Suecia, realizado por Lazlo Tabar, e outros desenvolvidos en distintos pa\u00edses. Devanditos ensaios demostraron que era posible diminu\u00edr a mortalidade por cancro de mama grazas a estes programas.\nAplicaci\u00f3ns.\nA capacidade de identificaci\u00f3n de lesi\u00f3ns de m\u00ednima dimensi\u00f3n preconizou a utilizaci\u00f3n da mamograf\u00eda en revisi\u00f3ns sistem\u00e1ticas para detectar tumores antes de que poidan ser palpables e clinicamente manifestos (cribado mamogr\u00e1fico). Este diagn\u00f3stico, efectuado nunha fase moi precoz da enfermidade, adoita asociarse a un mellor progn\u00f3stico de curaci\u00f3n, as\u00ed como \u00e1 necesidade dunha menor agresividade do tratamento para o control do cancro de mama.\nEn numerosos pa\u00edses a rutina de mamograf\u00eda de mulleres \u00e9 recomendada como m\u00e9todo de escrutinio para diagn\u00f3stico precoz de cancro de mama. A United States Preventive Services Task Force recomenda mamograf\u00edas, con ou sen exame cl\u00ednico de mamas, cada 1\u20132 anos en mulleres de 40 ou m\u00e1is. En conxunto con an\u00e1lises cl\u00ednicas, achouse unha relativa reduci\u00f3n da mortalidade do cancro mamario do 20%. A partir de 2000, os mamogramas volv\u00e9ronse controvertidos, cando se publicaron resultados de dous estudos de alta calidade."}
{"id": "408100", "revid": "56817", "url": "https://gl.wikipedia.org/wiki?curid=408100", "title": "Eatin' Dust", "text": "Eatin' Dust \u00e9 o quinto \u00e1lbum de estudio da banda estadounidense de stoner rock Fu Manchu, publicado o 19 de febreiro de 1999 a trav\u00e9s do selo Man's Ruin Records. \"Eatin' Dust\" foi o segundo disco de estudio para os novos membros Brant Bjork e Bob Balch, que substitu\u00edron a Ruben Romano e a Eddie Glass en 1997. Os tres primeiros temas foron editados orixinalmente no EP \"Godzilla\". Josh Homme, de Kyuss e Queens of the Stone Age, tocou percusi\u00f3ns adicionais durante aquela sesi\u00f3n de tres canci\u00f3ns, e Mike Coopersmith (un alias de Scott Hill) tocou a guitarra principal no lugar de Bob Balch. O resto do \u00e1lbum conta coa formaci\u00f3n normal da banda. O primeiro tema, \"Godzilla\", \u00e9 unha versi\u00f3n de Blue \u00d6yster Cult.\nMan's Ruin reeditar\u00eda o disco posteriormente en vinilo de 12\" inclu\u00edndo o EP e bautiz\u00e1ndoo como \"(Godzilla's) Eatin' Dust\". No ano 2004 foi reeditado por Elastic Records. Esta versi\u00f3n ten diferente orde das canci\u00f3ns e unha portada distinta.\nAt The Dojo Records reeditou o disco novamente en 2010 tanto en vinilo como en CD, cunha portada lixeiramente ditinta e a mesma listaxe de canci\u00f3ns que a derradeira reedici\u00f3n.\nListaxe de canci\u00f3ns.\nTodos os temas por Fu Manchu ag\u00e1s ode se indique."}
{"id": "408103", "revid": "88215", "url": "https://gl.wikipedia.org/wiki?curid=408103", "title": "Anja Andersen", "text": "Anja Andersen, nada en Odense o 15 de febreiro de 1969 \u00e9 unha ex xogadora e adestradora dinamarquesa de balonm\u00e1n.\nTraxectoria.\nAndersen \u00e9 co\u00f1ecida pola s\u00faa habilidade como xogadora ofensiva, ademais do seu forte temperamento e coraxe. Foi unha parte importante no renacemento do balonm\u00e1n dinamarqu\u00e9s na d\u00e9cada de 1990. Xogou 133 partidos coa selecci\u00f3n dinamarquesa e marcou 726 goles.\nRetirouse como xogadora en 1999 a causa dun problema card\u00edaco."}
{"id": "408104", "revid": "23204", "url": "https://gl.wikipedia.org/wiki?curid=408104", "title": "John Millington Synge", "text": "John Millington Synge, nado en Rathfarnham o 16 de abril de 1871 e finado en Dubl\u00edn o 24 de marzo de 1909, foi un dramaturgo, poeta, prosista e recompilador de folclore irland\u00e9s. \u00c9 unha figura clave no renacemento literario irland\u00e9s e un dos fundadores do Abbey Theatre. \u00c9 co\u00f1ecido sobre todo pola s\u00faa obra \"The Playboy of the Western World\", que causou disturbios en Dubl\u00edn durante a s\u00faa estrea no Abbey Theatre.\nA\u00ednda que provi\u00f1a dun ambiente de clase media protestante, os escritos de Synge ref\u00edrense principalmente ao mundo dos campesi\u00f1os cat\u00f3licos da Irlanda rural e co que el consideraba o paganismo esencial do seu punto de vista sobre o mundo.\nSynge padeceu a enfermidade de Hodgkin, unha forma de cancro daquela intratable. Faleceu poucas semanas antes do seu 38.\u00ba aniversario.\nLegado.\nAs obras de Synge axudaron a establecer o estilo do Abbey durante as seguintes catro d\u00e9cadas. O estilizado realismo da s\u00faa escritura reflect\u00edase no sistema de interpretaci\u00f3n ensinado na escola do teatro, e as obras sobre a vida campesi\u00f1a foron o principal ingrediente do repertorio ata finais da d\u00e9cada de 1950. Sean O'Casey, o seguinte dramaturgo principal que escribiu para o Abbey, co\u00f1ec\u00eda ben a obra de Synge e intentou facer coas clases traballadoras dublinesas o que o seu predecesor fixera cos pobres das zonas rurais.\nA cr\u00edtica Vivian Mercier atopouse entre os primeiros que reco\u00f1eceron a d\u00e9beda de Samuel Beckett con Synge. Beckett era un membro regular do p\u00fablico que acud\u00eda ao Abbey na s\u00faa mocidade e admirou en particular as obras de Yeats, Synge e O'Casey. Mercier sinala paralelismos entre as figuras de Synge de vagabundos, mendigos e campesi\u00f1os, e moitas das personaxes das novelas e obras dram\u00e1ticas de Beckett.\nA casa de Synge nas illas \u00c1rann foi restaurada para convertela en atracci\u00f3n tur\u00edstica. Cada ver\u00e1n dende 1991 cel\u00e9brase anualmente no lugar de Rathdrum (Wicklow), unha \"Escola de Ver\u00e1n Synge\"."}
{"id": "408105", "revid": "47401", "url": "https://gl.wikipedia.org/wiki?curid=408105", "title": "John M. Synge", "text": ""}
{"id": "408106", "revid": "47401", "url": "https://gl.wikipedia.org/wiki?curid=408106", "title": "Docha Rioboo", "text": ""}
{"id": "408107", "revid": "1131", "url": "https://gl.wikipedia.org/wiki?curid=408107", "title": "Editorial Apiario", "text": ""}
{"id": "408108", "revid": "98629", "url": "https://gl.wikipedia.org/wiki?curid=408108", "title": "Skarmento", "text": "Skarmento \u00e9 un grupo galego de punk, formado en Donramiro (Lal\u00edn) no ano 2000. \nTe\u00f1en catro discos publicados. Amais de dar concertos na pen\u00ednsula Ib\u00e9rica, deu unha xira en Alema\u00f1a con Ofenders, e tocou tam\u00e9n en Francia.\nHistoria.\nNace a ra\u00edz dos primeiros contactos dos catro integrantes do grupo de Donramiro co mundo punk galego como cos colaboradores do Fanzine Dalhe!, Fanzine Atentes, membros de Skacha, Farrapo de Ghaitax ou Gontxu, membro naquel tempo de Guerra de Guerrillas.\nEn 2004 publican o seu primeiro disco, inicio dos concertos f\u00f3ra de Galicia, como no Ateneo Libertario de Villaverde, en Zigur Nagusia preto de Pamplona ou en Palma no festival Vacaciones de Verano, para continuar xa no ano seguinte coa gravaci\u00f3n do segundo, \"M\u00fasica AntiSistema\" que se publicou a mediados do 2006 coa nova distribuci\u00f3n de Caos S.A. Records, S\u00edndrome Discos e Sentimientos contra el poder. O grupo a partir dese momento continua cunha extensa xira de concertos dentro e f\u00f3ra de Galicia como cos ingleses Deadline, no centro social Apaga La Tele de Sarria de Ter, na Anoeta xunto ao grupo de Boston Far from Finished, en Euskadi durante o Elkartasun Eguna ou cunha xira en Francia coa colaboraci\u00f3n de Solitude Urbaine.\nEn xullo do 2010 chega a sa\u00edda do terceiro disco gravado entre AreaMaster e Garageland. A presentaci\u00f3n tivo lugar no Bauhaus de Lal\u00edn xunto ao grupo Novedades Carminha. En agosto de 2013 publican o seu cuarto disco tralo que comparten cartel cos Cock Sparrer en Girona.\nEn 2014 con Komando Burundi organizan o concerto cos parisienses Lion\u2032s Law en Ourense. Levaron a cabo a xira galega Donra Punk Invasion xunto cos grupos punk de Donramiro Nobody\u2032s fool e \u00daltima Sacudida, que os levou por Burela, no Centro Social Xebra, no Distrito 9 do barrio de Coia e no Centro Social Artabria de Ferrol. Tralos concertos o grupo retirouse ao estudio para gravar os temas elixidos de \"Donra Vs Mondra (Split w/ Aggressive Combat)\", \"Non agardes paz\" e \"Pen\u00e9lope\", unha adaptaci\u00f3n do poema de Xos\u00e9 Mar\u00eda D\u00edaz Castro. A partir do ver\u00e1n contactaron cos lisboetas Albert Fish, o que derivou na edici\u00f3n dun sete polgadas que inclu\u00eda dous temas de cada unha das bandas. O dese\u00f1o do vinilo inclu\u00edu un gravado de Lu\u00eds Seoane pertencente ao libro \"Im\u00e1genes de Galicia\". Seguido a s\u00faa publicaci\u00f3n pecharon o ano con festivais no Hard Club do Porto, antigo Mercado Ferreira Borges e no Ospa Taberna de Gernika-Lumo.\nLibro.\nA trav\u00e9s dunha campa\u00f1a de micromecenado financiaron a celebraci\u00f3n dos seus 15 anos e puideron publicar o libro \"Skarmento. 15 anos \u00e9 media vida\". O libro, dividido en dezaseis cap\u00edtulos, en edici\u00f3n biling\u00fce -galego/castel\u00e1n-, nun formato A5 con m\u00e1is de cen p\u00e1xinas impresas en offset a d\u00faas cores e encadernaci\u00f3n r\u00fastica, cosidos con f\u00edo vexetal.\nDiscograf\u00eda.\nVinilos.\nColaboraci\u00f3ns:"}
{"id": "408109", "revid": "1131", "url": "https://gl.wikipedia.org/wiki?curid=408109", "title": "Helmut Niedermayr", "text": "Helmut Niedermayr, nado en M\u00fanic o 29 de novembro de 1915 e finado en Christiansted (Santa Cruz, Illas Virxes) o 3 de abril de 1985 foi un piloto de automobilismo alem\u00e1n.\nTraxectoria.\nParticipou nun Gran Premio do Campionato do Mundo, o 3 de agosto de 1952. Non logrou puntos de campionato.\nNiedermayr terminou segundo con Theo Helfrich nas 24 Horas de Le Mans de 1952, pero poucas semanas m\u00e1is tarde estrelouse contra unha multitude de espectadores durante unha carreira en Grenzlandring, matando polo menos a 13 espectadores e ferindo a 42.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408110", "revid": "839", "url": "https://gl.wikipedia.org/wiki?curid=408110", "title": "Rudolf Krause", "text": "Rudolf Krause, nado en Reichenbach im Vogtland o 30 de marzo de 1907 e finado na mesma cidade o 11 de abril de 1987, foi un piloto de automobilismo de Alema\u00f1a do Leste.\nTraxectoria.\n\u00c9 co\u00f1ecido principalmente como un dos principais deportistas en carreiras de motor na F\u00f3rmula Dous, durante a s\u00faa carreira entre 1927 e 1954, ademais doutros pilotos de F\u00f3rmula 2 como Hans Stuck. En e participou en 2 Grandes Premios do Campionato do Mundo, pero non logrou puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408111", "revid": "4817", "url": "https://gl.wikipedia.org/wiki?curid=408111", "title": "Wide-field Infrared Explorer", "text": "Wide-field Infrared Explorer, co\u00f1ecido tam\u00e9n polo seu acr\u00f3nimo WIRE, foi un observatorio espacial da NASA lanzado o 5 de marzo de 1999 mediante un foguete Pegasus XL desde a Base Vandenberg da Forza A\u00e9rea.\nCaracter\u00edsticas.\nWIRE foi un observatorio espacial arrefriado mediante hidr\u00f3xeno s\u00f3lido capaz de observar o ceo en d\u00faas lonxitudes de onda infravermellas (12 e 25 micr\u00f3metros). Foi dese\u00f1ado para estudar galaxias con gromos estelares e buscar protogalaxias. O telescopio de WIRE ti\u00f1a unha apertura de 30 cm e era de tipo Ritchey-Chretien.\nPouco despois do lanzamento a cobertura do telescopio foi exectada prematuramente, expo\u00f1endo o hidr\u00f3xeno s\u00f3lido, que se sublimou, acelerando a rotaci\u00f3n do observatorio e producindo a perda do refrixerante. O control do observatorio foi finalmente recuperado, pero sen o hidr\u00f3xeno para arrefriar o instrumentos a misi\u00f3n principal deuse por perdida. A nave reutilizouse para facer observaci\u00f3ns co seguidor de estrelas para a monitorizaci\u00f3n a longo prazo de estrelas en apoio a futuras misi\u00f3ns astrosismol\u00f3xicas e de busca de exoplanetas. WIRE reentrou na atmosfera terrestre o 10 de maio de 2011."}
{"id": "408112", "revid": "89787", "url": "https://gl.wikipedia.org/wiki?curid=408112", "title": "Theo Helfrich", "text": "Theodor \"Theo\" Helfrich, nado en Frankfurt o 13 de maio de 1913 e finado en Ludwigshafen am Rhein o 13 de abril de 1978, foi un piloto de automobilismo alem\u00e1n.\nTraxectoria.\nParticipou en tres Grandes Premios do Campionato do Mundo, debutando o 3 de agosto de 1952, pero non obtivo puntos de campionato. Foi campi\u00f3n da F\u00f3rmula 2 de Alema\u00f1a en 1953, e obtivo varias vitorias no campionato alem\u00e1n de F\u00f3rmula Tres nun Cooper-Norton, e rematou en segundo lugar nas 24 Horas de Le Mans de 1952.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408113", "revid": "865", "url": "https://gl.wikipedia.org/wiki?curid=408113", "title": "Atr\u00e1s Tigre", "text": "Atr\u00e1s Tigre \u00e9 un grupo galego de m\u00fasica pop formado en 2016 en Santiago de Compostela. Est\u00e1 formado por Olalla Coci\u00f1a (teclados e voz), Xiana Arias (baixo), Pedro Solla (voz e guitarra) e Ant\u00f3n Blanco (bater\u00eda). O seu estilo foi definido entre o pop C-86, o dream pop e o jangle pop con intensidade shoegaze.\nHistoria.\nEn 2016 publicaron o seu EP \"Atr\u00e1s Tigre\", editado en formato casete por Triunvirato, gravado en Laboratorio Soyuz por M\u00e1ster do Son (Malandr\u00f3meda). En 2017 publicaron o LP \"Fainos sa\u00edr\" (Triunvirato), gravado por Ib\u00e1n P\u00e9rez no Estudio Terraforma (O H\u00edo) e masterizado por Mart\u00edn Ballesta en Last Punch Mastering (Glasgow).\nAs s\u00faas letras te\u00f1en unha fonda carga po\u00e9tica, e incl\u00faen versos de An\u00edbal N\u00fa\u00f1ez, Estevo Creus, Olvido Garc\u00eda Vald\u00e9s e Gonzalo Hermo."}
{"id": "408115", "revid": "5863", "url": "https://gl.wikipedia.org/wiki?curid=408115", "title": "Cancro cerebral", "text": ""}
{"id": "408116", "revid": "89787", "url": "https://gl.wikipedia.org/wiki?curid=408116", "title": "Jetstar Airways", "text": "Jetstar Airways Pty Ltd, comercializada como Jetstar, \u00e9 unha aeroli\u00f1a de baixo custo australiana coa s\u00faa sede en Melbourne.[4][5] \u00c9 unha subsidiaria de Qantas, creada en resposta \u00e1 ameaza que representaba Virgin Australia. Jetstar \u00e9 parte da estratexia de d\u00faas marcas de Qantas de manter a Qantas Airways para o mercado \"premium\" de servizos completos, e Jetstar para o mercado do baixo custo. En 2015 Jetstar transportou o 8,5% de todos os pasaxeiros que viaxaban dende ou cara Australia.\nA aeroli\u00f1a opera unha extensa rede dom\u00e9stica ademais de realizar servizos rexionais e internacionais dende a s\u00faa base principal no aeroporto de Melbourne, usando unha frota mixta de avi\u00f3n da familia Airbus A320 e de Boeing 787 Dreamliner. Ao igual que a s\u00faa compa\u00f1\u00eda nai, Jetstar compite con Virgin Australia e a s\u00faa subsidiaria de baixo custo Tigerair Australia.\nQantas, a trav\u00e9s do Jetstar Group, tam\u00e9n ten acci\u00f3ns nas s\u00faas aeroli\u00f1as irm\u00e1s Jetstar Asia Airways, Jetstar Pacific Airlines e Jetstar Japan.\nFrota.\nEn novembro de 2017 a frota de Jetstar Airways estaba formada polos seguintes avi\u00f3ns:"}
{"id": "408118", "revid": "22570", "url": "https://gl.wikipedia.org/wiki?curid=408118", "title": "Rudgy Pajany", "text": "Rudgy Pajany, nado como J\u00e9r\u00f4me Pajany o 6 de xullo de 1990 en Dakar, \u00e9 un cantante franc\u00e9s especializado en facer versi\u00f3ns de canci\u00f3ns das d\u00e9cadas de 1960, 1970 e 1980. \u00c9 co\u00f1ecido polos seus temas \"Mistral Gagnant\" (lanzado en 2013) e \"En Silence\" (lanzado en 2015)."}
{"id": "408121", "revid": "23204", "url": "https://gl.wikipedia.org/wiki?curid=408121", "title": "J\u00e9r\u00f4me Pajany", "text": ""}
{"id": "408122", "revid": "22570", "url": "https://gl.wikipedia.org/wiki?curid=408122", "title": "Anais irlandeses", "text": "Os anais irlandeses son un grupo de diversas obras medievais que foron compiladas tras o final da Irlanda ga\u00e9lica no s\u00e9culo XVII.\nOs anais eran a maneira que os monxes determinaban os d\u00edas festivos segundo a cronolox\u00eda anual. Co tempo, engad\u00edronse obituarios de sacerdotes, abades e bispos xunto a sucesos pol\u00edticos de resonancia.\nOs modelos (alleos aos Anais irlandeses) foron obras como a \"Chronica maiora\" de Beda, \"Cr\u00f3nica de Marcellinus\" de Marcellinus Comes e o \"Liber pontificalis\".\nContido.\nAs copias manuscritas dos anais compilados corresponden a:\nOutras fontes.\nOutras fontes que conte\u00f1en material anal\u00edtico:\nMoitos destes anais foron traducidos e publicados pola Escola de Estudos C\u00e9lticos, Instituto de estudos avanzados de Dubl\u00edn (Dublin Institute for Advanced Studies), ou a Sociedade de textos irlandeses (Irish Texts Society).\nO tratado \"Cogad G\u00e1edel re Gallaib\" (\"Guerra dos irlandeses contra os estranxeiros\") tam\u00e9n cont\u00e9n unha gran cantidade de valiosa informaci\u00f3n da Era viquinga en Irlanda que non sobreviviu noutras fontes contempor\u00e1neas. A maior\u00eda procede de fontes anteriores aos Anais de Inisfallen, que chegou at\u00e9 os nosos d\u00edas en forma abreviada e chea de lagoas.\nAnais perdidos.\nDoutra banda existen alg\u00fans anais dos que se tivo co\u00f1ecemento da s\u00faa existencia, pero que non sobreviviron:"}
{"id": "408125", "revid": "22570", "url": "https://gl.wikipedia.org/wiki?curid=408125", "title": "Anais de \u00dalster", "text": "Os Anais de \u00dalster son unha cr\u00f3nica da Irlanda medieval.\nAs entradas abarcan desde o ano 431 at\u00e9 o 1540. As que van at\u00e9 1489 foron compiladas a finais do s\u00e9culo XV na illa de Belle Isle en \u00dalster polo amanuense Ruaidhri \u00d3 Luin\u00edn, baixo supervisi\u00f3n de Cathal \u00d3g Mac Maghnusa. As entradas m\u00e1is tard\u00edas foron redactadas por outros autores.\nPara os per\u00edodos m\u00e1is remotos, us\u00e1ronse como fonte alg\u00fans anais m\u00e1is antigos que remontan \u00e1s veces at\u00e9 o s\u00e9culo VII, e os acontecementos m\u00e1is pr\u00f3ximos reconstru\u00edronse de memoria ou por transmisi\u00f3n oral. A lingua utilizada \u00e9 o ga\u00e9lico irland\u00e9s, e \u00e1s veces o lat\u00edn. Dado que os \"Anais de \u00dalster\" reproducen palabra por palabra os anais m\u00e1is antigos, son \u00fatiles tanto para os historiadores como para os ling\u00fcistas, que poden estudar a evoluci\u00f3n da lingua irlandesa.\nA biblioteca do Trinity College de Dubl\u00edn pos\u00fae o manuscrito orixinal, e a Bodleian Library de Oxford disp\u00f3n dunha copia contempor\u00e1nea que cobre certas lagoas do orixinal."}
{"id": "408127", "revid": "624", "url": "https://gl.wikipedia.org/wiki?curid=408127", "title": "Anais do Ulster", "text": ""}
{"id": "408129", "revid": "23204", "url": "https://gl.wikipedia.org/wiki?curid=408129", "title": "Byung-Chul Han", "text": "Byung-Chul Han (en ), nado en\u00a0Se\u00fal\u00a0en\u00a01959,\u00a0\u00e9 un fil\u00f3sofo e ensa\u00edsta surcoreano. \u00c9 experto en estudos culturais e docente da Universit\u00e4t der K\u00fcnste (Universidade das Artes) de Berl\u00edn. Escribe en\u00a0lingua alem\u00e1\u00a0e est\u00e1 considerado como un dos fil\u00f3sofos m\u00e1is salientables do pensamento contempor\u00e1neo pola s\u00faa cr\u00edtica \u00f3\u00a0capitalismo, a sociedade do traballo, a tecnolox\u00eda e a hipertransparencia.\nTraxectoria.\nNunha entrevista no semanario alem\u00e1n \"Die Zeit\", contou que lle interesa especialmente a tecnolox\u00eda, malia ser cr\u00edtico con ela. De feito, durante a infancia xogaba sempre con radios e aparellos el\u00e9ctricos, mais ao final estudou Metalurxia na Universidade de Corea. Abandonou a carreira tras provocar unha explosi\u00f3n na s\u00faa casa mentres traballaba con produtos qu\u00edmicos. Chegou a Alema\u00f1a con 26 anos, sen saber o idioma e sen ler case nada de filosof\u00eda.\nEstudou Filosof\u00eda na Universidade Albert Ludwig de Friburgo e Literatura Alem\u00e1 e Teolox\u00eda na Universidade de M\u00fanic. En 1994 doutorouse en Friburgo, Alema\u00f1a cunha disertaci\u00f3n sobre Martin Heidegger. En 2000 incorporouse \u00f3 Departamento de Filosof\u00eda da Universidade de Basilea, onde completou a s\u00faa formaci\u00f3n. En 2010 converteuse en membro da facultade \"Staatliche Hochschule f\u00fcr Gestaltung Karlsruhe\". As s\u00faas \u00e1reas de interese foron a filosof\u00eda dos s\u00e9culos XVIII, XIX e XX, a \u00e9tica, a filosof\u00eda social, a fenomenolox\u00eda, a antropolox\u00eda cultural, a est\u00e9tica, a relixi\u00f3n, a teor\u00eda dos medios de comunicaci\u00f3n de masas e a filosof\u00eda intercultural. Dende 2012 \u00e9 profesor de Filosof\u00eda e estudos culturais na Universidade das Artes de Berl\u00edn (UdK), onde dirixe o \"Studium Generale\", ou programa de estudos xerais.\nAt\u00e9 hai pouco, Han neg\u00e1base a dar entrevistas de radio e televisi\u00f3n. Raramente revela detalles biogr\u00e1ficos ou persoais, inclu\u00edda a s\u00faa data de nacemento.\nPensamento.\nAlg\u00fans dos seus traballos foron traducidos a varios idiomas. Os m\u00e1is caracter\u00edsticos son tratados do que el denomina a \"sociedade do cansazo\" (\"M\u00fcdigkeitsgesellschaft\"), a \"sociedade da transparencia\" (\"Transparenzgesellschaft\") e o seu concepto de \"Shanzai\", neoloxismo que busca identificar os modos da deconstruci\u00f3n nas pr\u00e1cticas contempor\u00e1neas do capitalismo chin\u00e9s.\nHan analiza tam\u00e9n a \"transparencia\" como norma cultural creada polas forzas do neoliberalismo. El entende dita norma como o insaciable impulso cara \u00e1 divulgaci\u00f3n voluntaria de todo tipo de informaci\u00f3n. Segundo Han, os ditados da transparencia impo\u00f1en un sistema totalitario de apertura a expensas doutros valores sociais como a vergo\u00f1a, o segredo e a confidencialidade."}
{"id": "408130", "revid": "89787", "url": "https://gl.wikipedia.org/wiki?curid=408130", "title": "Mauritshuis", "text": "O Mauritshuis (en galego: \"Casa de Mauricio\"), oficialmente Gabinete Real de Pinturas Mauritshuis (en neerland\u00e9s: \"Koninklijk Kabinet van Schilderijen Mauritshuis\"), \u00e9 un museo da cidade da Haia, nos Pa\u00edses Baixos, famoso por albergar varias obras mestras de Rembrandt (como \"A lecci\u00f3n de anatom\u00eda\") e tres das escas\u00edsimas pinturas de Vermeer, entre elas d\u00faas mundialmente co\u00f1ecidas: \"A rapaza da perla\" e \"Vista de Delft\".\n\u00c9 un dos museos holandeses m\u00e1is co\u00f1ecidos e concorridos; en 2016 tivo 414.239 visitantes e o ano anterior chegou ao medio mill\u00f3n.\nO edificio.\nO edificio at\u00f3pase no grande estanque co\u00f1ecido como Hofvijver, moi preto do Binnenhof, un complexo de edificios que acolle, entre outras instituci\u00f3ns do Estado, a oficina do Primeiro Ministro e o Parlamento dos Pa\u00edses Baixos. Foi constru\u00eddo en 1640 para o conde Xo\u00e1n Mauricio de Nassau (que lle d\u00e1 o nome), daquela gobernador da ef\u00e9mera posesi\u00f3n holandesa en Pernambuco, Brasil.\nOs arquitectos do edificio foron Jacob Van Campen e Pieter Post. Foi convertido en museo en 1822 para albergar o Gabinete Real de Pinturas.\nO Mauritshuis foi un museo de xesti\u00f3n estatal ata a s\u00faa privatizaci\u00f3n en 1995. A fundaci\u00f3n creada nese momento f\u00edxose cargo tanto do edificio como da colecci\u00f3n, que se entregou nun pr\u00e9stamo a longo prazo. O edificio, no entanto, segue a ser propiedade do Estado, que llo aluga \u00e1 fundaci\u00f3n.\nO edificio forma parte da rede de monumentos nacionais dos Pa\u00edses Baixos (\"Rijksmonument\") desde 1967.\nPer\u00edodo de clausura (2012-2014).\nEntre 2012 e 2014, o museo pechou as s\u00faas portas para abordar un ambicioso proxecto de renovaci\u00f3n e ampliaci\u00f3n, cun custo aproximado de 31 mill\u00f3ns de euros. Durante o per\u00edodo de clausura, unha selecci\u00f3n das s\u00faas obras exhibiuse noutro museo da cidade, a\u00ednda que varias das m\u00e1is famosas itineraron por varios pa\u00edses co fin de captar fondos.\nOs sal\u00f3ns do vello palacio foron renovados respectando a s\u00faa ambientaci\u00f3n renacentista; empreg\u00e1ronse tecidos de seda francesa para tapizar as paredes. Tam\u00e9n se restauraron unhas pinturas de Giovanni Antonio Pellegrini que formaban parte da decoraci\u00f3n do sal\u00f3n principal. Pero a intervenci\u00f3n m\u00e1is substancial foi a incorporaci\u00f3n ao museo dun edificio pr\u00f3ximo, que permanec\u00eda sen uso; para o sumar ao conxunto muse\u00edstico constru\u00eduse un corredor soterrado que o conecta co palacio orixinal. Este segundo edificio alberga salas de exposici\u00f3ns temporais, as\u00ed como as oficinas e demais espazos de uso interno. O Mauritshuis xa renovado reabriu as s\u00faas portas o 27 de xu\u00f1o de 2014.\nDurante esta clausura temporal por obras de reforma, o museo prestoulle \"A rapaza da perla\" a Kobe, cidade xaponesa tristemente famosa polo terremoto que a arrasou en xaneiro de 1995. En 2013, ese cadro de Vermeer e outros de Rembrandt, Frans Hals,Carel Fabritius, etc., viaxaron nunha mostra temporal \u00e1 colecci\u00f3n Frick de Nova York, instituci\u00f3n que en 2015 respondeu xenerosamente prest\u00e1ndolle ao Mauritshuis un grupo de 36 obras.\nA colecci\u00f3n.\nA colecci\u00f3n de pintura que alberga o museo c\u00e9ntrase especialmente na pintura do s\u00e9culo XVII (o s\u00e9culo de ouro da pintura holandesa), con obras de autores holandeses de sona, como: \nTam\u00e9n hai obras de:"}
{"id": "408131", "revid": "89787", "url": "https://gl.wikipedia.org/wiki?curid=408131", "title": "Pilar Ruiz-Lapuente", "text": "Pilar Ruiz-Lapuente, nada en Barcelona o\u00a018 de maio de 1964,\u00a0\u00e9 unha astrof\u00edsica\u00a0catal\u00e1\u00a0que desenvolve actividades acad\u00e9micas como profesora na Universidade de Barcelona.\nTraxectoria.\nEn 1998, foi unha dos membros do Supernova Cosmology Project, que determinou o descubrimento de que contin\u00faa a aceleraci\u00f3n da expansi\u00f3n do Universo. E en 2004, liderou o grupo de traballo, que descubriu a estrela acompa\u00f1ante dunha anana branca que resultou na famosa supernova SN 1572, observada entre outros, por Tycho Brahe. En 2012, estudou con Jonay Gonzalez-Hernadez e outros colaboladores o campo da supernova hist\u00f3rica SN 1006. O seu traballo suxire que esta supernova v\u00e9n da fusi\u00f3n de d\u00faas ananas brancas.\nEn xeral, o m\u00e9todo suxerido por Ruiz-Lapuente tivo gran repercusi\u00f3n e aplicouse tam\u00e9n a remanentes de supernovas na Large Magallanic Cloud como no caso de Schaefer e Pagnotta onde tam\u00e9n se puideron descartar proxenitores evolucionados e nun caso suxeriuse a fusi\u00f3n de ananas brancas como proxenitor da SNR 0509-67.5."}
{"id": "408132", "revid": "51695", "url": "https://gl.wikipedia.org/wiki?curid=408132", "title": "Rodney Robert Porter", "text": "Rodney Robert Porter, CH, nado en Newton-lle-Willows (St Helens, Lancashire) o 8 de outubro de 1917 e finado en Winchester (Hampshire) o 7 de setembro de 1985, foi un bioqu\u00edmico ingl\u00e9s.\nTraxectoria.\nRecibiu o seu Bachelors of Sciences con honras da Universidade de Liverpool en 1939 por bioqu\u00edmica, e a s\u00faa Ph. D. na Universidade de Cambridge en 1948.\nTraballou no National Institute of Medical Research durante o per\u00edodo 1949-1960 antes de unirse ao St. Mary's Hospital Medical School da Universidade de Londres e converterse en Pfizer Professor of Immunology.\nEn 1972 compartiu o Premio Nobel de Fisiolox\u00eda ou Medicina con Gerald M. Edelman pola determinac\u00ed\u00f3n da estrutura qu\u00edmica exacta dun anticorpo. Usando unha encima chamada papa\u00edna, rompeu a inmuglobina do sangue en partes, facendo m\u00e1is f\u00e1cil o seu estudo. Tam\u00e9n observou como a inmuglobina do sangue reacciona coa superficie celular.\nMorreu nun accidente de autom\u00f3bil e sobreviv\u00edronlle unha esposa e cinco fillos."}
{"id": "408134", "revid": "85894", "url": "https://gl.wikipedia.org/wiki?curid=408134", "title": "Emilio Mosteiro", "text": "Emilio Mosteiro Fern\u00e1ndez, nado en Madrid nos comezos do s\u00e9culo XX e finado na mesma cidade a comezos da d\u00e9cada de 1970, foi un poeta que Ricardo Carballo Calero encadra no grupo dos Novecentistas .\nTraxectoria.\nFoi un poeta e diplom\u00e1tico de ascendencia madrile\u00f1a que viviu en Santiago de Compostela de 1924 a 1936.\nEn \"Ancla (1923-1925)\" (1926), escrito en castel\u00e1n, hai un remate a xeito de Gharcha no poema \"Morri\u00f1a\", que lembra o vangardismo de Manuel Antonio:\nEn \"Poemas sincopados (1926-1929)\" (1929) a secci\u00f3n \"Alal\u00e1s\" est\u00e1 en galego. Son trece textos en versos octos\u00edlabos, os m\u00e1is breves de tres unidades, a xeito de cantares de soidade, e os m\u00e1is longos de sete versos. Todos estes poemas son dun imaxinismo hilozo\u00edsta combinando elementos amorosos e paisax\u00edsticos. Estas breves composici\u00f3ns son variantes dun mesmo tema: a amada rodeada do medio galego de mar, r\u00edas e choiva. Nelas lim\u00edtanse a amplif\u00edcanse as imaxes vangardistas.\nAdemais neste libro v\u00e1lese dunha t\u00e9cnica e tem\u00e1tica propias da creaci\u00f3n musical e est\u00e1 significativamente dedicado ao music\u00f3logo Xes\u00fas Bal y Gay.\nVida persoal.\nCasou con Emilia Gayoso Besteiro, a\u00ednda que se divorciaron en 1935 En 1937 ela foi depurada do seu posto de traballo"}
{"id": "408137", "revid": "89787", "url": "https://gl.wikipedia.org/wiki?curid=408137", "title": "Doce Ap\u00f3stolos de Irlanda", "text": "Os Doce Ap\u00f3stolos de Irlanda (tam\u00e9n co\u00f1ecidos como Doce Ap\u00f3stolos de Erin, Irland\u00e9s: \"Dh\u00e1 Aspal D\u00e9ag na h\u00c9ireann\") foron os doce primeiros santos mon\u00e1sticos do s\u00e9culo VI, que estudaron baixo a tutela de san Finnian (f. 549) na s\u00faa famosa escola mon\u00e1stica da abad\u00eda de Clonard en Cluain-Eraird, situada no actual Condado de Meath.\nHistoria.\nA abad\u00eda de Clonard, situada na beira do r\u00edo Boyne no moderno condado de Meath foi unha das principais escolas mon\u00e1sticas da primitiva Igrexia en Irlanda. Durante o s\u00e9culo VI, alg\u00fan dos representantes m\u00e1is significativos da historia do cristianismo en Irlanda estudaron al\u00ed. Segundo se cre, a media de estudantes na abad\u00eda foi de 3\u00a0000 persoas, das cales os doce que estiveron baixo a tutela de san Finnian de Clonard foron co\u00f1ecidos como os \"Doce Ap\u00f3stolos de Irlanda\".\nOs doce santos agrup\u00e1ronse deste xeito no texto irland\u00e9s \"D\u00e1 apstol d\u00e9cc na h\u00c9renn\" (en irland\u00e9s moderno \"Dh\u00e1 Aspal D\u00e9ag na h\u00c9ireann\"). Este texto conservouse nun manuscrito pertencente a Michael O'Clery, datado en 1629. Segundo este manuscrito forman parte do grupo:"}
{"id": "408138", "revid": "5863", "url": "https://gl.wikipedia.org/wiki?curid=408138", "title": "Augusto Barreiro Noya", "text": "Augusto Barreiro Noya, nado na Coru\u00f1a o 2 de novembro de 1879 e finado en Santiago de Compostela o 29 de xu\u00f1o de 1941, foi un profesor, escritor e xornalista galego.\nTraxectoria.\nFillo de Bernanrdo Barreiro V\u00e1zquez e irm\u00e1n de Alejandro Barreiro Noya. Funcionario de Obras P\u00fablicas da Coru\u00f1a, foi profesor da Escola de N\u00e1utica da Coru\u00f1a. Oficial do corpo de Intendencia, alcanzou a graduaci\u00f3n de coronel honorario. Foi redactor de \"La Voz de Galicia\" (1905-1937) e secretario da Asociaci\u00f3n de Prensa."}
{"id": "408141", "revid": "1131", "url": "https://gl.wikipedia.org/wiki?curid=408141", "title": "Aeroporto de Tbilisi", "text": "O aeroporto internacional de Tbilisi , anteriormente \"aeroporto internacional Novo Alexeyevka\", \u00e9 o principal aeroporto de Xeorxia, situado a 17 quil\u00f3metros ao sueste de Tbilisi, a capital do pa\u00eds."}
{"id": "408142", "revid": "89787", "url": "https://gl.wikipedia.org/wiki?curid=408142", "title": "Brand\u00e1n de Birr", "text": "San Brand\u00e1n de Birr, finado cara o 573, foi un dos primeiros santos mon\u00e1sticos irlandeses. Foi un monxe e, m\u00e1is tarde, abade, durante o s\u00e9culo VI. \u00c9 co\u00f1ecido como \"San Brand\u00e1n o Vello\" para distinguilo do seu contempor\u00e1neo e amigo de\u00a0Brand\u00e1n de Clonfert. Foi un dos Doce Ap\u00f3stolos de Irlanda, amigo e disc\u00edpulo de San Columba. A s\u00faa festa cel\u00e9brase o 29 de novembro.\nContexto.\nNos primeiros anos da Igrexa en Irlanda a tradici\u00f3n dru\u00edda entrou en declive pola chegada da nova fe. Floreceu o estudo do lat\u00edn e o aprendizaxe da teolox\u00eda cristi\u00e1 nos mosteiros. Brand\u00e1n foi alumno de san Finnian na escola mon\u00e1stica da abad\u00eda de Clonard. Durante o s\u00e9culo VI, alg\u00fans dos m\u00e1is importantes nomes da historia cristi\u00e1 de Irlanda estudaron nesta abad\u00eda. Dise que o n\u00famero medio de estudosos na instituci\u00f3n chegaba aos 3\u00a0000.\nTraxectoria.\nBrand\u00e1n de Birr pertenc\u00eda a unha familia da nobreza de Munster. Durante a s\u00faa estancia en Clonard, Brand\u00e1n trabou amizade con Ciar\u00e1n de Saigir e Brand\u00e1n de Clonfert.\nFundou o mosteiro en Birr no centro de Irlanda cara o ano 540, servindo como o seu abade. Desde o inicio aparece nos escritos como un home de xenerosa hospitalidade con fama de santidade e a espiritualidade que era un intuitivo xu\u00edz do car\u00e1cter. Foi considerado un dos principais profetas de Irlanda. Isto evid\u00e9nciase, tanto no seu t\u00edtulo ('Profeta de Irlanda'), e pola s\u00faa participaci\u00f3n no s\u00ednodo de Meltown, no que San Columba foi levado a xu\u00edzo polo seu papel na Batalla de C\u00fal Dreimhne de 561. Brand\u00e1n falou en nome de Columba, o que levou aos cl\u00e9rigos a condenar a Columba ao exilio, no canto de decretar a s\u00faa excomu\u00f1\u00f3n. A s\u00faa amizade e apoio con Columba deu lugar a importantes conexi\u00f3ns entre as instituci\u00f3ns de Birr e o Columba. "}
{"id": "408143", "revid": "1131", "url": "https://gl.wikipedia.org/wiki?curid=408143", "title": "Aeroporto Ram\u00f3n Villeda Morales", "text": "O aeroporto Ram\u00f3n Villeda Morales , tam\u00e9n co\u00f1ecido como aeroporto internacional La Mesa, \u00e9 un aeroporto situado a 11 quil\u00f3metros ao leste da cidade de San Pedro Sula, no Departamento de Cort\u00e9s en Honduras. O aeroporto recibe o seu nome por Ram\u00f3n Villeda Morales, que foi presidente do pa\u00eds de 1957 a 1963.\n\u00c9 o principal e m\u00e1is concorrido aeroporto de Honduras, con 880 078 pasaxeiros no ano 2016. O aeroporto ofrece servizos a uns 20 destinos dom\u00e9sticos e internacionais, sendo alg\u00fans deles conexi\u00f3ns curtas a atracci\u00f3ns tur\u00edsticas como La Ceiba, as ru\u00ednas maias de Cop\u00e1n e as praias caribe\u00f1as de Roat\u00e1n e Tela."}
{"id": "408146", "revid": "98629", "url": "https://gl.wikipedia.org/wiki?curid=408146", "title": "Juan Manuel de Prada", "text": "Juan Manuel de Prada Blanco, nado en Barakaldo (Biscaia) o 8 de decembro de 1970, \u00e9 un escritor, cr\u00edtico literario e columnista espa\u00f1ol.\nTraxectoria.\nNado en Barakaldo, pasou a s\u00faa nenez e xuventude en Zamora, a terra de orixe dos seus pais, onde volveron cando era s\u00f3 un neno. Estudou dereito na Universidade de Salamanca, onde se graduou, pero sempre tivo unha forte vocaci\u00f3n literaria, e nunca traballou como avogado. Luis Garc\u00eda Jambrina, profesor titular de Literatura Espa\u00f1ola, foi seu mentor.\nO seu primeiro traballo relevante foi \"Co\u00f1os\" (1994), un libro de prosa l\u00edrica, concibida como unha homenaxe a \"Senos\", de Ram\u00f3n G\u00f3mez de la Serna, e que foi recibido positivamente por algunhas figuras da literatura espa\u00f1ola como Francisco Umbral ou Arturo P\u00e9rez-Reverte.\nNo ano seguinte, Prada publicado \"El silencio del patinador\", unha colecci\u00f3n de doce historias curtas que coinciden no uso da primeira persoa narrativa e no cultivo da prosa barroca e elegante, moi lonxe dos outros autores da s\u00faa xeraci\u00f3n. A \u00faltima das historias neste libro, \"G\u00e1lvez\", \u00e9 o xermola da primeira novela de De Prada, \"Las m\u00e1scaras del h\u00e9roe\" (1996), un ambicioso traballo de preto de seis centas p\u00e1xinas, que recrea a bohemia espa\u00f1ola dende comezos do s\u00e9culo XX at\u00e9 a guerra civil, con d\u00faas figuras importantes: o poeta Pedro Luis de G\u00e1lvez e a s\u00faa antagonista, o personaxe imaxinario, Fernando Navales. Para a redacci\u00f3n desta novela, Prada recorreu a numerosas fontes literarias, entre eles \"La novela de un literato\", de Rafael Cansinos Assens, e o \"Automoribundia\" de Ram\u00f3n G\u00f3mez de la Serna. O seu seguinte traballo, \"La tempestad\" (1997), de trama detectivesca, foi premiado co Premio Planeta e foi traducido a m\u00e1is de vinte linguas.\nEn 1998, a revista \"The New Yorker\" escolleuno como un dos seis escritores de menos de trinta e cinco anos m\u00e1is importantes en Europa, xunto cos alem\u00e1ns Marcel Beyer e Ingo Schulze, o franc\u00e9s Marie Darrieussecq, o brit\u00e1nico Lawrence Norfolk e o ruso Viktor Pelevin. En 2003, publicou \"La vida invisible\", que \u00e9 considerada a m\u00e1is complexa das s\u00faas novelas, coa que obtivo unha Primavera de Novela e o Nacional de Narrativa. En 2007, publicou \"El s\u00e9ptimo velo\" (Premio Biblioteca Breve).\n\u00c9 contrario ao aborto. Acu\u00f1ou a expresi\u00f3n \"o M\u00e1trix progre\"."}
{"id": "408147", "revid": "23204", "url": "https://gl.wikipedia.org/wiki?curid=408147", "title": "Juan Manuel Prada Blanco", "text": ""}
{"id": "408148", "revid": "23204", "url": "https://gl.wikipedia.org/wiki?curid=408148", "title": "Ciar\u00e1n de Clonmacnoise", "text": "Ciar\u00e1n Mac an Tsair, m\u00e1is co\u00f1ecido como san Ciar\u00e1n de Clonmacnoise, nado no 516 no condado de Roscommon, Connacht, na actual Irlanda e finado no 549 foi un dos m\u00e1is fieis seguidores da orde silberiana e espec\u00falase que puido ser o creador desta. Foi chamado como Ciar\u00e1n o mozo para distinguilo de San Ciar\u00e1n de Saighir. Foi un dos Doce Ap\u00f3stolos de Irlanda.\nTraxectoria.\nCir\u00e1n foi alumno de san Finnian na abad\u00eda de Clonard. Deixou Clonard polas Illas Aran onde estudou baixo o mandato de Enda de Ar\u00e1n, que o acompa\u00f1ou na construci\u00f3n da igrexa e o mosteiro no centro de Irlanda. No ano 545 fundou o mosteiro de Clonmacnoise. Morreu un ano despois por mor da peste aos trinta anos.\nA lenda conta que foi a s\u00faa vaca, que levou con el como medio de pago cando se foi de Clonard, e deu leite a todos na Abad\u00eda, a que lle forneceu o pergami\u00f1o para o \"leabhar na hUidre\" (\"Libro da Vaca Parda\"), unha das m\u00e1is antigas colecci\u00f3ns literarias irlandesas, compiladas por un escriba antes de 1106."}
{"id": "408153", "revid": "27155", "url": "https://gl.wikipedia.org/wiki?curid=408153", "title": "Prote\u00edna de uni\u00f3n \u00e1 manosa", "text": ""}
{"id": "408155", "revid": "65337", "url": "https://gl.wikipedia.org/wiki?curid=408155", "title": "Gabinete Real de Pinturas Mauritshuis", "text": ""}
{"id": "408156", "revid": "65337", "url": "https://gl.wikipedia.org/wiki?curid=408156", "title": "Galer\u00eda Real de Pinturas Mauritshuis", "text": ""}
{"id": "408157", "revid": "65337", "url": "https://gl.wikipedia.org/wiki?curid=408157", "title": "Koninklijk Kabinet van Schilderijen Mauritshuis", "text": ""}
{"id": "408158", "revid": "65337", "url": "https://gl.wikipedia.org/wiki?curid=408158", "title": "Beatriz de Holanda", "text": ""}
{"id": "408159", "revid": "55340", "url": "https://gl.wikipedia.org/wiki?curid=408159", "title": "Manuel Vila Baleato", "text": ""}
{"id": "408160", "revid": "1131", "url": "https://gl.wikipedia.org/wiki?curid=408160", "title": "Sotelo Blanco Edici\u00f3ns", "text": "Sotelo Blanco Edici\u00f3ns \u00e9 unha empresa editorial galega, con sede en Santiago de Compostela. Foi creada por Olegario Sotelo Blanco no mes de marzo de 1980 e est\u00e1 especializada en publicaci\u00f3ns narrativas, po\u00e9ticas, infant\u00eds e ensa\u00edsticas. Ademais enc\u00e1rgase da publicaci\u00f3n da revista trimestral \"A Trabe de Ouro\", que acadou os cen n\u00fameros, dirixida por Xos\u00e9 Lu\u00eds M\u00e9ndez Ferr\u00edn que incl\u00fae artigos sociopol\u00edticos e textos in\u00e9ditos desde o ano 1990.\nHistoria.\nA editorial foi fundada no ano 1980 polo escritor, editor e xornalista galego Olegario Sotelo Blanco. Ademais de ter fundado Sotelo Blanco, tam\u00e9n creou a editorial Ronsel en 1992, que publica obras en lingua castel\u00e1.\nTen publicado m\u00e1is de 1000 obras en lingua galega. Nos seus comezos dedic\u00e1ronse a un labor de recuperaci\u00f3n cultural, editando facs\u00edmiles e libros de conversas con persoeiros. Tam\u00e9n ti\u00f1an unha li\u00f1a de apoio \u00e1 poes\u00eda, ao teatro e a narrativa a trav\u00e9s das colecci\u00f3ns \u201cLeiladoura\u201d, \u201cA Biblioteca do Arlequ\u00edn\u201d e \u201cMedusa\u201d. Destaca o n\u00famero de publicaci\u00f3ns dirixidas ao p\u00fablico infantil e xuvenil, nas que se promocionan autores e ilustradores galegos como Xavier Mugardos ou Viki Berre, en colecci\u00f3ns como Bolboreta ou Os contos da Mala Malona.\nA editorial est\u00e1 especializada na narrativa con colecci\u00f3ns como \u201cMedusa\u201d, \u201cLiteraria\u201d e \u201cBiblioteca de traduci\u00f3ns\u201d e na poes\u00eda destacan as colecci\u00f3ns \u201cLeiladoura\u201d e \u201cVento que zoa\u201d; tam\u00e9n publica teatro (\u201cA biblioteca do arlequ\u00edn\u201d), entrevistas e cuesti\u00f3ns de actualidade (\u201cRealidade\u201d), a historia, a literatura, o ensaio e as ciencias humanas (\u201cCl\u00e1sicos galegos\u201d, \u201cEstudios e investigaci\u00f3n\u201d, \u201cA biblioteca do profesor\u201d, \u201cLiteraria e cr\u00edtica\u201d ou \u201cComarcas galegas\u201d). Te\u00f1en un gran n\u00famero de obras de literatura infantil e xuvenil con colecci\u00f3ns como \u201c12 x 22\u201d, \u201cSotelo Blanco infantil e xuvenil\u201d, \u201cOs contos de Mala Malona\u201d, \u201cPip\u201d, \u201cA t\u00faa dona\u201d, \u201cBolboreta\u201d ou \u201cContos para crecer\u201d. Elaboran material did\u00e1ctico (\u201cLectura e escritura\u201d, \u201cMatem\u00e1ticas\u201d, \u201cCoeducaci\u00f3n\u201d, \u201cM\u00fasica\u201d, \u201cFP-ciclos formativos\u201d, \u201cActividades did\u00e1cticas\u201d ou \u201cLibros de texto\u201d) e realizan un importante labor coa edici\u00f3n de volumes especiais denominados como facs\u00edmiles e raros (\u201cResgate\u201d e \u201cResgate 2\u201d).\nNesta editorial te\u00f1en publicados autores como Ant\u00f3n Avil\u00e9s de Taramancos, Manuel Rivas, Miguel Anxo Fern\u00e1n-Vello, Eduardo Blanco Amor, M\u00e9ndez Ferr\u00edn, ou Ricardo Carballo Calero.\nNa d\u00e9cada de 1990 abriu a s\u00faa propia distribuidora e sede en Santiago de Compostela."}
{"id": "408161", "revid": "27155", "url": "https://gl.wikipedia.org/wiki?curid=408161", "title": "Anticorpo de dominio simple", "text": "Un anticorpo de dominio simple, (abreviado sdAb, do ingl\u00e9s \"single-domain antibody\"), tam\u00e9n chamado polo seu desenvolvedor Ablynx co nome Nanobody (nanocorpo), \u00e9 un fragmento de anticorpo que consta dun s\u00f3 dominio de anticorpo variable monom\u00e9rico. Igual que os anticorpos completos, poden unirse selectivamente a un ant\u00edxeno espec\u00edfico. Te\u00f1en un peso molecular de s\u00f3 12\u201315 kDa, polo que son moito m\u00e1is pequenos que os anticorpos com\u00fans (que pesan 150\u2013160 kDa), e est\u00e1n compostos por d\u00faas cadeas pesadas de inmunoglobulinas e d\u00faas cadeas lixeiras, e incluso son m\u00e1is pequenos que os fragmentos Fab (~50 kDa, unha cadea lixeira e media cadea pesada) e que os fragmentos variables de cadea simple (~25 kDa, dous dominios variables, un da cadea lixeira e outro da variable).\nOs anticorpos de dominio simple foron producidos por enxe\u00f1ar\u00eda a partir de anticorpos de cadea pesada encontrados en cam\u00e9lidos; estes anticorpos de dominio simple denom\u00ednanse fragmentos VHH. Os peixes cartilaxinosos tam\u00e9n te\u00f1en anticorpos de cadea pesada (os IgNAR, inmunoglobulinas con novo receptor de ant\u00edxeno), a partir dos cales poden obterse anticorpos de cadea simple chamados fragmentos VNAR. Unha estratexia alternativa \u00e9 dividir os dominios variables dim\u00e9ricos de inmunoglobulina G (IgG) com\u00fan de humanos e ratos formando mon\u00f3meros. A\u00ednda que a maior\u00eda das investigaci\u00f3ns en anticorpos de dominio simple est\u00e1n actualmente baseadas nos dominios variables de cadea pesada, tam\u00e9n se observou que os nanocorpos derivados de cadeas lixeiras se unen especificamente aos ep\u00edtopos diana.\nOs anticorpos de dominio simple de cam\u00e9lidos son tan espec\u00edficos coma os anticorpos com\u00fans e nalg\u00fans casos son m\u00e1is robustos. Ademais, son doadamente illables usando o mesmo procedemento de cribado de fagos (\"phage panning\") utilizado para os anticorpos tradicionais, que permite cultivalos \"in vitro\" en grandes concentraci\u00f3ns. O tama\u00f1o menor e o seu \u00fanico dominio fan que estes anticorpos sexan m\u00e1is f\u00e1ciles de transformar en c\u00e9lulas bacterianas para a s\u00faa produci\u00f3n en masa, polo que son ideais para prop\u00f3sitos de investigaci\u00f3n.\nOs anticorpos de cadea simple est\u00e1n sendo investigados para utilizalos en m\u00faltiples aplicaci\u00f3ns farmac\u00e9uticas e te\u00f1en un uso potencial no tratamento da s\u00edndrome coronaria aguda, cancro e enfermidade de Alzheimer.\nPropiedades.\nUn anticorpo de dominio simple \u00e9 unha cadea pept\u00eddica duns 110 amino\u00e1cidos de longo, que consta dun dominio variable (VH) de cadea pesada de anticorpo, ou dunha IgG com\u00fan. Estes p\u00e9ptidos te\u00f1en unha afinidade similar a ant\u00edxenos que a dos anticorpos completos, pero son m\u00e1is resistentes \u00e1 calor e estables ante os deterxentes e altas concentraci\u00f3ns de urea. Os que derivan de anticorpos de cam\u00e9lidos e peixes son menos lip\u00f3filos e m\u00e1is hidrosolubles, debido \u00e1s s\u00faas rexi\u00f3ns determinantes de complementariedade 3 (CDR3), que forman un bucle estendido (coloreado en laranxa no diagrama de fitas de arriba) que cobre o sitio lip\u00f3filo que normalmente se une a unha cadea lixeira. Nun estudo feito en 1999, a diferenza dos anticorpos com\u00fans, dous de cada seis anticorpos de dominio simple sobreviviron \u00e1 temperatura de 90\u00a0\u00b0C sen perderen a s\u00faa capacidade de unirse a ant\u00edxenos. A estabilidade ante o \u00e1cido g\u00e1strico e as proteases depende da s\u00faa secuencia de amino\u00e1cidos. Algunhas especies est\u00e1n activas no intestino despois da aplicaci\u00f3n oral, pero a s\u00faa baixa absorci\u00f3n no intestino impide o desenvolvemento de anticorpos de dominio simple administrados oralmente e sistemicamente activos.\nA masa molecular comparativamente baixa fai que te\u00f1an unha mellor permeabilidade nos tecidos, e unha curta vida media no plasma, xa que son eliminados nos riles. A diferenza dos anticorpos completos, non orixinan citotoxicidade desencadeada polo sistema do complemento porque carecen de rexi\u00f3n Fc. Os sdAbs derivados de cam\u00e9lidos e peixes poden unirse a ant\u00edxenos ocultos que non son accesibles para os anticorpos completos, por exemplo os sitios activos de encimas. Esta propiedade depende do seu bucle CDR3 estendido, que pode penetrar neses sitios.\nProduci\u00f3n.\nA partir de anticorpos de cadea pesada.\nUn anticorpo de dominio simple pode obterse por inmunizaci\u00f3n de dromedarios, camelos, llamas, alpacas ou tibur\u00f3ns co ant\u00edxeno desexado e posterior illamento do ARNm que codifica os anticorpos de cadea pesada. Por medio de transcrici\u00f3n inversa e reacci\u00f3n en cadea da polimerase, pode xerarse unha biblioteca de anticorpos de dominio simple que conte\u00f1a varios mill\u00f3ns de clons. As t\u00e9cnicas de exame como o phage display e ribosome display axudan a identificar os clons que se unen ao ant\u00edxeno.\nUn m\u00e9todo diferente usa bibliotecas de xenes procedentes de animais que non foron previamente inmunizados. Tales bibliotecas conte\u00f1en xeralmente s\u00f3 anticorpos con baixa afinidade polo ant\u00edxeno desexado, o que fai innecesario aplicar a maduraci\u00f3n de afinidade por mutax\u00e9nese aleatoria como paso adicional.\nCando se identifican os clons m\u00e1is potentes, a s\u00faa secuencia de ADN \u00e9 optimizada, por exemplo para mellorar a s\u00faa estabilidade ante os encimas. Outro obxectivo \u00e9 a humanizaci\u00f3n para impedir as reacci\u00f3ns inmunol\u00f3xicas do organismo humano contra o anticorpo. A humanizaci\u00f3n non \u00e9 problem\u00e1tica debido \u00e1 homolox\u00eda entre os fragmentos VHH de cam\u00e9lidos e humanos. O paso final \u00e9 a traduci\u00f3n do anticorpo de dominio simple optimizado en \"E. coli\", \"Saccharomyces cerevisiae\" ou outros organismos axeitados.\nA partir de anticorpos convencionais.\nAlternativamente, os anticorpos de dominio simple poden producirse a partir de IgG com\u00fans murinas ou humanas de catro cadeas. O proceso \u00e9 similar, e comprende a creaci\u00f3n de bibliotecas de xenes a partir de doantes inmunizados ou virxes e t\u00e9cnicas de display para a identificaci\u00f3n dos ant\u00edxenos m\u00e1is espec\u00edfricos. Un problema con esta estratexia \u00e9 que a rexi\u00f3n de uni\u00f3n das IgG com\u00fans consta de dous dominios (VH e VL), que tenden a dimerizarse ou agregarse debido \u00e1 s\u00faa lipofilia. A monomerizaci\u00f3n real\u00edzase xeralmente substitu\u00edndo amino\u00e1cidos lip\u00f3filos por hidr\u00f3filos, pero con frecuencia isto ten como resultado a perda de afinidade do ant\u00edxeno. Se se pode reter a afinidade, os anticorpos de dominio simple poden igualmente producirse en \"E. coli\", \"S. cerevisiae\" ou outros organismos.\nA partir de anticorpos de dominio simple humanos formados por enxe\u00f1ar\u00eda.\nOs dominios VH simples humanos poden illarse a partir de bibliotecas de dominios de anticorpos producidas por enxe\u00f1ar\u00eda por phage display. Os anticorpos de dominio simple humanos que se une a mesotelina, GPC2 e GPC3 foron desenvolvidos e comprobados nos formatos de inmunotoxinas e c\u00e9lulas T de receptor de ant\u00edxeno quim\u00e9rico (CAR).\nAplicaci\u00f3ns potenciais.\nOs anticorpos de dominio simple te\u00f1en unha ampla gama de aplicaci\u00f3ns en biotecnolox\u00eda e terap\u00e9uticas debido ao seu pequeno tama\u00f1o, produci\u00f3n simple e alta afinidade.\nBiotecnol\u00f3xicas e diagn\u00f3sticas.\nA fusi\u00f3n dunha prote\u00edna fluorescente a un nanocorpo xera o denominado cromocorpo. Os cromocorpos poden utilizarse para reco\u00f1ecer e trazar dianas en diferentes compartimentos de c\u00e9lulas vivas. Poden, por tanto, incrementarse as posibilidades da microscopia de c\u00e9lulas vivas e de facer novos estudos funcionais. O acoplamento dun nanocorpo anti-GFP a unha matriz monovalente, chamado nanotrampa-GFP, permite o illamento de prote\u00ednas de fusi\u00f3n-GFP e as mol\u00e9culas que interaccionan con ela para ulteriores an\u00e1lises bioqu\u00edmicas. A localizaci\u00f3n dunha soa mol\u00e9cula con t\u00e9cnicas de imaxe de super-resoluci\u00f3n require a entrega espec\u00edfica de fluor\u00f3foros en estreita proximidade a unha prote\u00edna diana. Debido aos seus grandes tama\u00f1os, o uso de anticorpos normais acoplados a tinguiduras org\u00e1nicas poden a mi\u00fado orixinar un sinal confuso debido \u00e1 distancia entre o fluor\u00f3foro e a prote\u00edna diana. A fusi\u00f3n de tinguiduras org\u00e1nicas a nanocorpos anti-GFP que te\u00f1en como diana prote\u00ednas etiquetadas con GFP permite conseguir unha resoluci\u00f3n espacial nanom\u00e9trica e un erro m\u00ednimo de ligamento debido ao pequeno tama\u00f1o e alta afinidade.\nPara incrementar a probabilidade de cristalizaci\u00f3n dunha mol\u00e9cula diana, os nanocorpos poden ser utilizados como chaperonas de cristalizaci\u00f3n. Como prote\u00ednas auxiliares, poden reducir a heteroxeneidade conformacional ao unirse e estabilizarse nun subconxunto de determinados estados conformacionais. Tam\u00e9n poden enmascarar superficies interferindo coa cristalizaci\u00f3n cando as rexi\u00f3ns estendidas que forman o cristal toman contacto.\nEn aplicaci\u00f3ns de biosensores para o diagn\u00f3stico os nanocorpos poden utilizarse prospectivamente como ferramenta. Dado o seu pequeno tama\u00f1o, poden ser acoplados m\u00e1is densamente na superficie do biosensor. Ademais das s\u00faas vantaxes para unirse a ep\u00edtopos menos accesibles, a s\u00faa estabilidade conformacional tam\u00e9n causa unha maior resistencia \u00e1s condici\u00f3ns de rexeneraci\u00f3n de superficies. Despois de inmobilizar os anticorpos de dominio simple sobre as superficies sensoras que detectan o ant\u00edxeno prost\u00e1tico espec\u00edfico humano (hPSA), a presenza deste pode ser comprobada. Os nanocorpos son superiores aos anticorpos cl\u00e1sicos na detecci\u00f3n de concentraci\u00f3ns clinicamente significativas de hPSA.\nTerap\u00e9uticas.\nOs anticorpos de dominio simple foron probados como unha posible nova ferramenta terap\u00e9utica contra m\u00faltiples dianas. En ratos infectados polo virus da gripe A subtipo H5N1, os nanocorpos dirixidos contra a hemaglutinina suprim\u00edan a replicaci\u00f3n do virus H5N1 \"in vivo\" e reduc\u00edan a morbilidade e mortalidade. Os nanocorpos que se dirixen contra o dominio de uni\u00f3n ao receptor celular dos factores de virulencia toxina A e toxina B de \"Clostridium difficile\" neutralizan os efectos citop\u00e1ticos en fibroblastos \"in vitro\".\nDesenvolv\u00e9ronse anticorpos de cadea simple dispo\u00f1ibles por v\u00eda oral contra \"E. coli\", que inducen diarrea en bacori\u00f1os e foron comprobados exitosamente. Outras doenzas do tracto gastrointestinal, como a enfermidade inflamatoria intestinal e o cancro de colon, son tam\u00e9n posibles dianas para os anticorpos de dominio simple oralmente dispo\u00f1ibles.\nAs especies estables aos deterxentes que te\u00f1en como diana a prote\u00edna de superficie do fungo \"Malassezia furfur\" foron producidas por enxe\u00f1ar\u00eda para o seu uso en xamp\u00fas contra a caspa.\nNo marco dunha estratexia para a terapia fotot\u00e9rmica os nanocorpos que se unen ao ant\u00edxeno HER2, que se sobreexpresan nas c\u00e9lulas de cancro de mama e de ovario, foron conxugados a nanopart\u00edculas de ouro (ver figura). As c\u00e9lulas tumorais foron destru\u00eddas fototermicamente usando un l\u00e1ser no decurso dun experimento.\nALX-0081 \u00e9 un anticorpo de dominio simple que ten como diana o factor de von Willebrand, que est\u00e1 en ensaios cl\u00ednicos para a prevenci\u00f3n da trombose en pacientes de s\u00edndrome coronaria aguda. Un estudo en fase II que examinaba o ALX-0081 en intervenci\u00f3ns coronarias percut\u00e1neas de alto risco comezou en setembro de 2009.\nAblynx espera que os seus nanocorpos poidan cruzar a barreira hematoencef\u00e1lica e permear grandes tumores s\u00f3lidos m\u00e1is doadamente que os anticorpos completos, o cal permitir\u00eda o desenvolvemento de novos f\u00e1rmacos contra os cancros de cerebro."}
{"id": "408162", "revid": "27155", "url": "https://gl.wikipedia.org/wiki?curid=408162", "title": "Nanocorpo", "text": ""}
{"id": "408163", "revid": "27155", "url": "https://gl.wikipedia.org/wiki?curid=408163", "title": "Nanoanticorpo", "text": ""}
{"id": "408164", "revid": "98629", "url": "https://gl.wikipedia.org/wiki?curid=408164", "title": "Rick and Morty", "text": "Rick and Morty \u00e9 unha serie de televisi\u00f3n estadounidense de animaci\u00f3n creada por Justin Roiland e Dan Harmon para Adult Swim. A serie segue as desventuras dun cient\u00edfico, Rick, e o seu facilmente influenciable neto, Morty, quen pasan o tempo entre a vida dom\u00e9stica familiar e as viaxes espaciais intergal\u00e1cticos. Roiland \u00e9 o encargado de darlle voz aos dous personaxes principais, tam\u00e9n incl\u00fae as voces de Chris Parnell, Spencer Grammer, e Sarah Chalke.\nAs orixes da serie at\u00f3panse nunha curtametraxe rudimentaria animada por Roiland para o festival de cine Channel 101, chamado \"Doc and Mharti\", unha parodia dos principais protagonistas de Back to the Future. NBC despediu a Harmon por discusi\u00f3ns entre el e os executivos da serie Community, e ent\u00f3n Roiland e Harmon desenvolveron unha serie baseada na pel\u00edcula recentemente publicada.\nSinopse.\nRick S\u00e1nchez \u00e9 a definici\u00f3n exacta de \"cient\u00edfico tolo\". \u00c9 alcoh\u00f3lico, un xenio, \u00e9 irresponsable, un pouco depresivo e \u00e9 ego\u00edsta. Rick acaba de mudarse a casa da s\u00faa filla Beth e al\u00ed lembra que ten un neto chamado Morty. Sen preguntar a ningu\u00e9n, decide que lle vai a obrigar a acompa\u00f1arlle a todo tipo de aventuras para que o mozo v\u00f3lvase intelixente como el e non se converta nun idiota como Jerry, pai de Morty e xenro de Rick. As\u00ed, Rick e Morty comezan a vivir aventuras \"interdimensionais\" grazas \u00e1 s\u00faa \"pistola de portais\" coa que pode acceder a infinitas dimensi\u00f3ns, malia que a familia non quere que o sigan facendo. Aos poucos te\u00f1en que tentar atopar un equilibrio entre a s\u00faa vida familiar e as s\u00faas viaxes a trav\u00e9s do espazo e por distintas realidades paralelas, algo que non \u00e9 f\u00e1cil para o pequeno Morty que \u00e9 incapaz de ter unha vida normal \u00e1 marxe do seu av\u00f3.\nEscritura.\nA f\u00f3rmula xeral en Rick and Morty consiste na contraposici\u00f3n de dous escenarios que confl\u00faen. Por unha banda m\u00f3stranse as aventuras que vive un av\u00f3 extremadamente ego\u00edsta e alcoh\u00f3lico polo vasto e desco\u00f1ecido do espazo intergal\u00e1ctico e/ou interdimensional, o cal arrastra ao seu neto para que o acompa\u00f1e nas viaxes. Estas aventuras intercalanse en cada episodio con dramas dom\u00e9sticos familiares m\u00e1is propios do x\u00e9nero sitcom. Dan Harmon describe esta fusi\u00f3n de ciencia ficci\u00f3n e ambiente familiar como unha mestura de influenzas entre as d\u00faas obras de Matt Groening: \"Os Simpson\" e \"Futurama.\" Por outro lugar, o co-autor Justin Roiland comunicou a intenci\u00f3n dos creadores de que a serie excedese a continuidade tradicional na televisi\u00f3n, optando as\u00ed por \"storylines\" descontinuas, \u00abnon fixadas por regras\u00bb. Roiland describe cada episodio como \u00ab[o seu] propio punto de vista\u00bb.\nLista de temporadas.\n\"*Datas nos Estados Unidos\""}
{"id": "408165", "revid": "27155", "url": "https://gl.wikipedia.org/wiki?curid=408165", "title": "Fragmento VHH", "text": ""}
{"id": "408166", "revid": "27155", "url": "https://gl.wikipedia.org/wiki?curid=408166", "title": "Fragmento VNAR", "text": ""}
{"id": "408172", "revid": "89787", "url": "https://gl.wikipedia.org/wiki?curid=408172", "title": "F\u00e5r\u00f6", "text": "F\u00e5r\u00f6 \u00e9 unha illa do mar B\u00e1ltico xusto ao norte de Gotland, no sueste de Suecia. \u00c9 a segunda illa m\u00e1is grande da provincia e \u00e9 un popular destino tur\u00edstico en ver\u00e1n. Ten o seu propio dialecto, o faroymal, que \u00e1 s\u00faa vez \u00e9 dialecto do gutnish. Antigamente foi unha parroquia (\"socken\") que inclu\u00eda \u00e1 illa de Gotska Sand\u00f6n. O 1 de xaneiro de 2016 foi reconstitu\u00edda na \u00e1rea administrativa do distrito de F\u00e5r\u00f6.\nEtimolox\u00eda.\nO nome \"F\u00e5r\u00f6\" (en gutnish \"Faroy\") deriva das palabras \"\u00f6\", que significa illa, e probablemente \"far-\", unha palabra asociada coa viaxe, como no verbo sueco \"fara\" (viaxar). A palabra F\u00e5r\u00f6 probablemnete significa a illa \u00e1 que tes que viaxar ou a illa dos viaxeiros. Os suecos do continente adoitan a malinterpretar o nome ao pensar que deriva de f\u00e5r, a palabra est\u00e1ndar do sueco para ovella, debido \u00e1 gran cantidade destes animais que hai na illa. Esa palabra non existe no gutnish moderno, que usa a o termo \"lamm\", que en sueco \u00e9 cordeiro.\nXeograf\u00eda.\nA illa est\u00e1 separada de Gotland polo pequeno estreito de F\u00e5r\u00f6, e con\u00e9ctase a ela con ferris gratu\u00edtos operados por Trafikverket (Administraci\u00f3n Sueca de Transporte). Ten unha superficie total de 111,35 metros cadrados, dos cales 9,7 son \u00e1reas de auga ou illotes.\nNas illas de F\u00e5r\u00f6 e Gotland hai formaci\u00f3ns rochosas chamadas \"Rauk\" que son resultado da erosi\u00f3n durante a Idade de Xeo e son \u00fanicas nestas illas. En F\u00e5r\u00f6 son famosos os rauks de Langhammars, no norte da illa.\nPatrimonio cinematogr\u00e1fico.\nO directo de cine sueco Ingmar Bergman viviu e morreu en F\u00e5r\u00f6 e varias das s\u00faas pel\u00edculas film\u00e1ronse al\u00ed, entre elas \"Como nun espello\" (1961), \"Persona\" (1966), \"Vargtimmen\" (1968), \"Skammen\" (1968), \"Paix\u00f3n\" (1969) e \"Scener ur ett \u00e4ktenskap\" (1972). Tam\u00e9n se rodou al\u00ed o filme de Liv Ullmann \"Trol\u00f6sa\" (2000), baseado nun gui\u00f3n de Bergman. A \"Bergmanveckan\" (semana de Bergman) \u00e9 un evento dunha semana de duraci\u00f3n que se celebra para honrar o director cada ano no mes de xu\u00f1o. Ademais existe na illa o Bergmancenter, un centro cultural dedicado \u00e1 vida e \u00e1 obra do director. Bergman est\u00e1 enterrado no cemiterio da igrexa de F\u00e5r\u00f6, a 500 metros do Bergmancenter."}
{"id": "408173", "revid": "80180", "url": "https://gl.wikipedia.org/wiki?curid=408173", "title": "Partido Comunista de Espa\u00f1a (marxista-leninista)", "text": ""}
{"id": "408176", "revid": "23204", "url": "https://gl.wikipedia.org/wiki?curid=408176", "title": "Juan Llauder", "text": "Juan Jos\u00e9 Rodr\u00edguez de Llauder Riesco, nado en Barcelona o 28 de maio de 1934, e finado en Caldelas de Tui (Tui) o 3 de abril de 2018, foi un neuropsiquiatra galego, cofundador do centro educativo O Pelouro.\nTraxectoria.\nLicenciado en Medicina e especializado en psiquiatr\u00eda, nos anos setenta exerc\u00eda en Barcelona. Llauder fundou en 1973 coa s\u00faa muller, Teresa Ubeira Santoro, o centro educativo O Pelouro, dirixido a nenos e nenas con dificultades de integraci\u00f3n e aprendizaxe."}
{"id": "408177", "revid": "89787", "url": "https://gl.wikipedia.org/wiki?curid=408177", "title": "Bordo diverxente", "text": "En tect\u00f3nica de placas un bordo diverxente \u00e9 o l\u00edmite entre d\u00faas placas litosf\u00e9ricas contiguas que se separan. Conforme as placas diverxen, novo material ascende por procesos magm\u00e1ticos desde o manto terrestre, cre\u00e1ndose nova litosfera, polo que tam\u00e9n recibe o nome de bordo construtivo.\nOs bordos diverxentes m\u00e1is activos son os responsables das dorsais mediooce\u00e1nicas, onde o eixo do \"rift mediooce\u00e1nico\" marca o l\u00edmite entre as placas contiguas, e \u00e9 onde se forma nova codia oce\u00e1nica que se incorpora sim\u00e9tricamente a cada unha delas. A extensi\u00f3n que ocorre no rift produce fallas normais ou extensivas, que delimitan chanzos e \"grabens\" ou fosas tect\u00f3nicas paralelos \u00e1 direcci\u00f3n da dorsal.\nDo mesmo xeito que os bordos converxentes, os bordos diverxentes est\u00e1n asociados a actividade volc\u00e1nica e s\u00edsmica. Nas dorsais prod\u00facese a maior parte do vulcanismo terrestre, e a maior parte de l\u00e1va que se verte desde a geosfera, pero \u00e9 un vulcanismo de tipo flu\u00eddo que permanece ademais oculto baixo o oc\u00e9ano. Os terremotos ocorren en asociaci\u00f3n con f\u00e1llas normais recentes que definen o rift, e tam\u00e9n con f\u00e1llas transformantes, das que as zonas que constit\u00faen l\u00edmite de placa est\u00e1n, na s\u00faa maior parte, nas propias dorsais, e son a sede dos sismos de maior magnitude que ocorren no oc\u00e9ano.\nAdemais de l\u00edmites diverxentes, existen outros dous tipos de l\u00edmites de placas: os converxentes ou subducci\u00f3n e os pasivos."}
{"id": "408178", "revid": "27155", "url": "https://gl.wikipedia.org/wiki?curid=408178", "title": "Bordo converxente", "text": "Un bordo converxente ou destrutivo \u00e9 o bordo de choque entre d\u00faas placas tect\u00f3nicas. Cando no bordo converxente unha das placas da litosfera af\u00fandese debaixo da outra consum\u00edndose no manto f\u00e1lase de subducci\u00f3n. Este tipo de bordos leva \u00e1 formaci\u00f3n de cordilleiras e est\u00e1 asociado con zonas de actividade volc\u00e1nica e s\u00edsmica orixinadas pola fricci\u00f3n das d\u00faas placas.\nTipos de bordos converxentes.\nSegundo o tipo de placa implicado, p\u00f3dense distinguir tres clases de bordos converxentes:\nConverxencia oce\u00e1nica-continental.\nUnha placa con codia oce\u00e1nica choca cunha placa con codia continental a cal, ao ser m\u00e1is lixeira, \"flota\" sobre a oce\u00e1nica que se afunde (subduce) no manto. Ao alcanzar unha profundidade duns 100 km desencad\u00e9ase a fusi\u00f3n parcial, que orixina un fluxo ascendente de magma (roca fundida) que orixina plutones e volc\u00e1ns que crecen sobre o continente. F\u00f3rmanse as\u00ed arcos volc\u00e1nicos continentais e grandes fosas oce\u00e1nicas, ambos os dous paralelos \u00e1 costa. O punto de intersecci\u00f3n das d\u00faas placas ch\u00e1mase zona de subducci\u00f3n e al\u00ed f\u00f3rmase unha fosa oce\u00e1nica onde se van acumulando sedimentos nunha estrutura chamada prisma de acreci\u00f3n.\nEste tipo de bordo converxente \u00e9 o que se d\u00e1 na costa pac\u00edfica de Am\u00e9rica do Sur, onde a Placa de Naza, totalmente oce\u00e1nica, deriva cara ao leste e choca coa Placa Suramericana que deriva cara ao oeste; o magma ascendente formou a Cordilleira de \u00c1ndelos, con centos de volc\u00e1ns activos e unha intensa actividade s\u00edsmica.\nConverxencia oce\u00e1nica-oce\u00e1nica.\nCando d\u00faas placas con codia oce\u00e1nica chocan. Unha placa subduce baixo a outra inici\u00e1ndose a fusi\u00f3n e a actividade volc\u00e1nica como na converxencia oce\u00e1nica-continental. Estes arcos est\u00e1n situados a 100-300 km da fosa submarina que se forma no punto de subducci\u00f3n. Son exemplos de arquip\u00e9lagos orixinados as\u00ed as Aleutianas, as illas Marianas, Tonga, Xap\u00f3n e as illas da Sonda, e as fosas asociadas a eles.\nConverxencia continental-continental.\nCando unha placa oce\u00e1nica en subducci\u00f3n cont\u00e9n tam\u00e9n litosfera continental, a subducci\u00f3n continuada acabar\u00e1 unindo os dous bloques continentais que, dado que ambos flotan na astenosfera, chocar\u00e1n. Iso plega e deforma os sedimentos acumulados ao longo da marxe continental orixinando unha nova cordilleira composta por rocas sedimentarias e metamorfizadas.\nEste tipo de fen\u00f3meno produciuse cando a India \"embest\u00edu\" Asia e formou a elevaci\u00f3n da cordilleira do Himalaia. Outros sistemas monta\u00f1osos importantes, como os Pireneos, os Alpes e os Urales tam\u00e9n se orixinaron durante colisi\u00f3ns continentais."}
{"id": "408179", "revid": "1505", "url": "https://gl.wikipedia.org/wiki?curid=408179", "title": "Falla transformante", "text": "Falla transformante ou bordo transformante \u00e9 o bordo de desprazamento lateral dunha placa tect\u00f3nica respecto da outra. A s\u00faa presenza \u00e9 notable grazas \u00e1s descontinuidades do terreo.\nHai dous tipos de falla transformante: as que segmentan as dorsais mesoce\u00e1nicas e as que forman os bordos pasivos entre placas tect\u00f3nicas continentais.\nNas fallas ou bordos transformantes que forman os bordos pasivos entre placas tect\u00f3nicas, as placas despr\u00e1zanse unha \u00e1 beira da outra horizontalmente, sen producir nin destru\u00edr litosfera. A falla transformante m\u00e1is co\u00f1ecida deste tipo \u00e9 a\u00a0falla de San Andr\u00e9s, en California (EUA).\nAs que se producen nos bordos construtivos de placas son as que dividen as dorsais oce\u00e1nicas en segmentos m\u00e1is ou menos curtos de trazo recto, para acomodalas a un trazado xeral curvo ou sinuoso ou oblicuo respecto da direcci\u00f3n de expansi\u00f3n do chan oce\u00e1nico (ver imaxe \u00e1 dereita).\nOs outros dous tipos de bordos de placas tect\u00f3nicas, os bordos converxentes e os bordos diverxentes, son tectonicamente activos e ambos con actividade volc\u00e1nica asociada."}
{"id": "408183", "revid": "25733", "url": "https://gl.wikipedia.org/wiki?curid=408183", "title": "Expansi\u00f3n do fondo oce\u00e1nico", "text": "A expansi\u00f3n dos fondos oce\u00e1nicos ocorre nas dorsais oce\u00e1nicas, onde se forma unha nova cortiza oce\u00e1nica mediante a actividade volc\u00e1nica e o movemento gradual do fondo afast\u00e1ndose da dorsal. Este feito axuda a entender a der\u00edva continental explicada pola teor\u00eda da tect\u00f3nica de placas.\nTeor\u00edas anteriores (por exemplo, a de Alfred Wegener) sobre der\u00edva continental supu\u00f1an que os continentes eran transportados a trav\u00e9s do mar. A idea de que o propio fondo mari\u00f1o m\u00f3vese (e arrastra aos continentes con el) mentres se expande desde un eixo central foi proposta por Harry Hess da Universidade de Princeton na d\u00e9cada de 1960. A teor\u00eda ac\u00e9ptase amplamente na actualidade, e crese que o fen\u00f3meno \u00e9 causado por correntes de convecci\u00f3n na parte d\u00e9bil e pl\u00e1stica da capa superior do manto (denominada astenosfera na definici\u00f3n cl\u00e1sica). As maiores probas da mencionada teor\u00eda son as fosas oce\u00e1nicas, as dorsais oce\u00e1nicas, o magma sa\u00ednte cara \u00e1 superficie, o novo fondo mari\u00f1o.\nExpansi\u00f3n incipiente.\nA expansi\u00f3n do fondo mari\u00f1o sempre comeza como un rift nunha placa continental, similar ao val do Rift existente na actualidade en \u00c1frica Oriental, entre o mar Vermello e os Grandes Lagos Africanos. O proceso comeza cun quecemento na base da placa continental que a converte nun material m\u00e1is pl\u00e1stico e menos denso. Xa que os obxectos menos densos \"flotan\" sobre os m\u00e1is densos, como prev\u00e9 a isostasia, a \u00e1rea que se quenta ab\u00faltase, transform\u00e1ndose nunha ampla b\u00f3veda (\"domo\" ou c\u00fapula). A medida que se alza, prod\u00facense fracturas que gradualmente se converten en rifts. O sistema de rifts t\u00edpico consiste en tres brazos diverxentes, separados cada un por 120\u00ba de circunferencia. Estas grandes \u00e1reas denom\u00ednanse \"encrucillada tripla\" (\"triple junction, en ingl\u00e9s\") e poden acharse en varios lugares do mundo na actualidade, sendo facilmente identificables nos mapas; por exemplo: mar Vermello-golfo de Ad\u00e9n-val do Rift, ou val do N\u00edxer-costas africanas do Golfo de Guinea onde se abriu o Atl\u00e1ntico, separ\u00e1ndose Am\u00e9rica do Sur."}
{"id": "408185", "revid": "23204", "url": "https://gl.wikipedia.org/wiki?curid=408185", "title": "Teresa Ubeira", "text": "Mar\u00eda Teresa Ubeira Santoro \u00e9 unha pedagoga galega que foi cofundadora do Pelouro.\nTraxectoria.\nFilla de Manuel Ubeira Dom\u00ednguez, un mestre republicano, e Carmen Santoro Ras\u00e9s. Fundou en 1973 en Caldelas de Tui o Centro Neuropsicopedag\u00f3xico O Pelouro en compa\u00f1\u00eda de Juan Llauder.\nReco\u00f1ecementos.\nEn 2019 foi reco\u00f1ecida co premio eWoman."}
{"id": "408187", "revid": "98629", "url": "https://gl.wikipedia.org/wiki?curid=408187", "title": "A-WA", "text": "A-WA (\"Si\" en \u00e1rabe) \u00e9 unha banda israel\u00ed composta polas tres irm\u00e1s Tair, Liron e Tagel Haim. Fan m\u00fasica tradicional iemen\u00ed mesturada con hip-hop e m\u00fasica electr\u00f3nica. O seu sinxelo \"Habib Galbi\" (\u201cAmor do meu coraz\u00f3n\u201d) converteuse nun \u00e9xito a nivel mundial.\nTraxectoria.\nAs tres irm\u00e1s naceron no poboado comunal de Shaharut, unha comunidade de aproximadamente 30 familias no des\u00e9rtico val de Arav\u00e1 ao sur de Israel. Son fillas de pai arquitecto de orixe xud\u00eda iemen\u00ed e nai terapeuta hol\u00edstica de orixe ucra\u00edna e marroqu\u00ed. Tair ten unha licenciatura en m\u00fasica do Levinsky College, Liron \u00e9 arquitecta e Tagel \u00e9 dese\u00f1adora gr\u00e1fica e ilustradora. Tam\u00e9n te\u00f1en d\u00faas irm\u00e1s m\u00e1is novas, Shir e Tzlil, e un irm\u00e1n, Evyatar, quen \u00e9 enxe\u00f1eiro de son e estivo implicado na produci\u00f3n do \u00e1lbum \"Habib Galbi\".\nOs seus av\u00f3s paternos son orixinalmente de San\u00e1 e foron tra\u00eddos a Israel durante a Operaci\u00f3n Alfombra M\u00e1xica. Durante a s\u00faa nenez e adolescencia, as irm\u00e1s Haim adoitaban pasar a maior\u00eda das s\u00faas vacaci\u00f3ns cos seus av\u00f3s paternos, cantando \"piyyutim\", poemas lit\u00farxicos tradicionais en hebreo e arameo, as\u00ed como canci\u00f3ns tradicionais iemen\u00eds en \u00e1rabe que adoitaban ser cantadas por mulleres. As irm\u00e1s Haim descubriron unha gravaci\u00f3n de \u201cHabib Galbi\u201d da d\u00e9cada de 1960, do cantante israel\u00ed de orixe iemen\u00ed Shlomo Moga'av. Foi a primeira vez que escoitaron a canci\u00f3n (unha melod\u00eda tradicional iemen\u00ed cantada no dialecto iemen\u00ed do xudeo\u00e1rabe) nunha gravaci\u00f3n, pois elas aprend\u00e9rana de maneira oral na s\u00faa familia, e sorprend\u00e9ronse de escoitar a un home cant\u00e1ndoa, xa que a canci\u00f3n versa en primeira persoa sobre unha muller cuxo amor a abandonou.\nDurante a s\u00faa infancia as irm\u00e1s Haim adoitaban escoitar moitas clases diferentes de m\u00fasica, desde m\u00fasica grega, m\u00fasica iemen\u00ed, jazz, rythm and blues, hip hop e reggae at\u00e9 rock progresivo, pero a s\u00faa fonte m\u00e1is importante de inspiraci\u00f3n foi as canci\u00f3ns tradicionais iemen\u00eds nas s\u00faas a casa dos seus av\u00f3s paternos. A s\u00faa m\u00fasica segue a mesma tendencia que seguiu Ofra Haza, a s\u00faa inspiraci\u00f3n principal, hai d\u00e9cadas, mesturando neste caso tradicional m\u00fasica folcl\u00f3rica iemen\u00ed con ritmos electr\u00f3nicas, reggae e hip-hop, ao cal elas chaman \"yemenite folk n' beat\"\nCarreira.\nAs irm\u00e1s mandaron unha maqueta de \"Habib Galbi\" a Tomer Yosef, o cantante l\u00edder de Balkan Beat Box. Tomer amosou a maqueta musical a unhas cantas se\u00f1oras iemen\u00eds de idade, quen logo de o\u00edr o acento pensaron que realmente eran verdadeiras cantantes do Iemen. O v\u00eddeo da s\u00faa primeira canci\u00f3n, \"Habib Galbi\", volveuse viral mesmo no mundo musulm\u00e1n, e especialmente na terra ancestral dos seus av\u00f3s paternos e Mipsterz a trav\u00e9s do mundo. Foi a primeira canci\u00f3n en \u00e1rabe na historia de chegar ao N\u00famero 1 nas carteleiras da m\u00fasica pop israel\u00ed.\nDespois de tocar nunha xira por Europa e os EUA comezaron a traballar no seu segundo \u00e1lbum, o cal poder\u00eda inclu\u00edr melod\u00edas que mesturan \u00e1rabe e ingl\u00e9s."}
{"id": "408188", "revid": "23204", "url": "https://gl.wikipedia.org/wiki?curid=408188", "title": "Amber Case", "text": "Amber Case, nada en Portland (Oreg\u00f3n) cara a 1987, \u00e9 unha antrop\u00f3loga ciborg, dese\u00f1adora especialista en experiencia de usuario/a e conferenciante. O seu campo de estudo \u00e9 a interacci\u00f3n entre os seres humanos e a tecnolox\u00eda.\nTraxectoria.\nGraduouse cun \"major\" en antropolox\u00eda no Lewis &amp; Clark College en 2008 cunha tese sobre tel\u00e9fonos m\u00f3biles. A s\u00faa \u00e1rea de interese foi a antropolox\u00eda ciborg, nacida en 1993. En 2008 foi a cofundadora de CyborgCamp, unha anticonferencia sobre o futuro dos seres humanos e as computadoras.\nEn 2010, Case e Aaron Parecki fundaron Geoloqi, unha compa\u00f1\u00eda de software de servizos baseados na localizaci\u00f3n (LBS). Esta empresa foi comprada por Esri en 2012. No ano 2015 Case abandonou Esri para traballar nunha nova empresa chamada Healthways onde foi a directora xerente.\nNas s\u00faas obras, Case adoita dicir que todos n\u00f3s xa somos ciborgs, xa que un ciborg \u00e9 simplemente unha persoa que interact\u00faa coa tecnolox\u00eda. Segundo Case a tecnolox\u00eda non precisa implantarse, pode ter a forma dunha extensi\u00f3n f\u00edsica ou mental. Declara que nos tempos que corren temos d\u00faas personalidades: a dixital e a f\u00edsica. Nos \u00faltimos anos o seu traballo centrouse na \"Calm technology\", un tipo de tecnolox\u00eda da informaci\u00f3n onde as interacci\u00f3ns entre as persoas usuarias e a tecnolox\u00eda son dese\u00f1adas para operar na periferia en lugar de ser constantemente o centro de atenci\u00f3n. Case descr\u00edbea como unha tecnolox\u00eda que \"non estorba e que che deixa vivir a t\u00faa vida.\" O libro en que trata este novo tema, \"Calm Technology\", publicouse en 2015.\nOutra das s\u00faas preoupaci\u00f3ns \u00e9 a existencia de algoritmos pechados controlados por grandes empresas e que te\u00f1en nesgos que non podemos ver.\nPremios e reco\u00f1ecementos.\nA revista \"Fastcompany\" considerouna unha das mulleres m\u00e1is influentes no mundo da tecnolox\u00eda en 2010."}
{"id": "408191", "revid": "5635295", "url": "https://gl.wikipedia.org/wiki?curid=408191", "title": "Versaleta", "text": "A versaleta \u00e9 o tipo de letra ou car\u00e1cter que ten forma de mai\u00fascula e tama\u00f1o de min\u00fascula.\nUsos.\nA letra versaleta empr\u00e9gase nos seguintes casos:"}
{"id": "408192", "revid": "22570", "url": "https://gl.wikipedia.org/wiki?curid=408192", "title": "Aerol\u00edneas Sosa", "text": "Aerolineas Sosa \u00e9 unha aeroli\u00f1a hondure\u00f1a baseada en La Ceiba. Foi creada no ano 1976 e opera voos regulares dom\u00e9sticos e internacionais a 10 destinos dende o aeroporto internacional Golos\u00f3n en La Ceiba, onde se atopa o seu principal centro de conexi\u00f3ns. A aeroli\u00f1a opera ademais servizos ch\u00e1rter e de carga.\nFrota.\nA frota de Aerol\u00edneas Sosa est\u00e1 formada polos seguintes avi\u00f3ns:"}
{"id": "408194", "revid": "1131", "url": "https://gl.wikipedia.org/wiki?curid=408194", "title": "Aeroporto de Mount Hagen", "text": "O aeroporto de Mount Hagen \u00e9 un aeroporto que serve a Mount Hagen, a terceira cidade m\u00e1is grande de Pap\u00faa Nova Guinea."}
{"id": "408199", "revid": "65337", "url": "https://gl.wikipedia.org/wiki?curid=408199", "title": "Tarxelias", "text": "As Tarxelias (grego \u03b8\u03b1\u03c1\u03b3\u03ae\u03bb\u03b9\u03b1 \"tharg\u0113lia\") eran unha das principais festividades relixiosas atenienses na honra de Apolo e Artemisa, celebrados nos seus aniversarios, o sexto e s\u00e9timo d\u00eda do mes de Targeli\u00f3n (cara ao 24 e 25 de maio).\nEsencialmente un festival agr\u00edcola, as \"Tarxelias\" inclu\u00edan unha cerimonia purificadora e expiatoria. Mentres o pobo ofrec\u00eda os primeiros froitos da terra ao deus en mostra de agradecemento, era ao mesmo tempo necesario propicialo, para que non arruinase a colleita pola calor excesiva, posibelmente acompa\u00f1ado da peste. A purificaci\u00f3n preced\u00eda ao servizo de acci\u00f3n de grazas. Sobre o sexto d\u00eda unhas ovellas eran sacrificadas a Dem\u00e9ter Cloe na acr\u00f3pole, e quizais uns porcos \u00e1s Moiras, pero o ritual m\u00e1is importante era o seguinte. Dous homes, o m\u00e1is feo que pod\u00eda ser atopado (o \"ph\u00e1rmakos\") era escollido para morrer, o outro (segundo alg\u00fans, unha muller) polas mulleres. No d\u00eda do sacrificio eran levados por todas partes con cordas de figos nos seus pescozos, e azoutados nos xenitais con varas de figueira e esquilas. Cando alcanzaban o lugar do sacrificio na beira, eran apedreados at\u00e9 morrer, os seus corpos queimados, e as cinzas tiradas ao mar (ou sobre a terra, para fertilizala).\nEstase de acordo en que ti\u00f1a lugar un verdadeiro sacrificio humano, substitu\u00eddo en \u00e9pocas posteriores por unha forma m\u00e1is leve de expiaci\u00f3n. As\u00ed en Leucas un criminal era anualmente lanzado dunha roca ao mar como chivo expiatorio: pero a s\u00faa ca\u00edda era atenuada por aves vivas e as plumas peg\u00e1banse conectaban \u00e1 s\u00faa persoa, e os homes miraban desde abaixo en barcos pequenos, quen o atrapaban e acompa\u00f1aban m\u00e1is al\u00f3 do l\u00edmite da cidade. De forma semellante, en Massilia, con ocasi\u00f3n dunha gran calamidade (unha praga ou a fame negra), un dos habitantes m\u00e1is pobres ofreceuse voluntariamente como chivo expiatorio. Durante un ano era alimentado a expensas p\u00fablicas, vestido con pezas de vestir sacras, conducido pola cidade no medio de execraci\u00f3ns e expulsado m\u00e1is al\u00f3 dos l\u00edmites da cidade.\nA cerimonia do s\u00e9timo d\u00eda era de car\u00e1cter alegre. Toda clase de primicias eran levadas en procesi\u00f3n e ofrecidas ao deus, e nas pianopsias, ramas de oliveira vendadas con la, levadas por nenos, eran fixadas por eles nas portas das casas. Estas ramas, orixinalmente pensadas como amuletos para evitar as malas colleitas, foron despois consideradas parte dun servizo suplicante. No segundo d\u00eda os coros de homes e nenos tomaban parte nos concursos musicais, cuxo premio era un tr\u00edpode. Ademais, neste d\u00eda eran adoptadas persoas que eran solemnemente recibidas nos \"genos\" e as \"fratr\u00edas\" dos seus pais adoptivos."}
{"id": "408209", "revid": "98629", "url": "https://gl.wikipedia.org/wiki?curid=408209", "title": "Mar\u00eda del Pilar Acedo y Sarri\u00e1", "text": "Mar\u00eda del Pilar de Acedo y Sarri\u00e1, Marquesa de Montehermoso, nada en Tolosa (Guip\u00fascoa) o 10 de marzo de 1784 e finada en Bearne (Francia) o 27 de febreiro de 1869, foi unha arist\u00f3crata espa\u00f1ola. Foi unha das persoas m\u00e1is relevantes de Espa\u00f1a durante o reinado de Jos\u00e9 Bonaparte, pola s\u00faa \u00edntima relaci\u00f3n co rei.\nTraxectoria.\nMar\u00eda del Pilar de Acedo y Sarri\u00e1, V condesa do Vao e III condesa de Echauz por herdanza, era tam\u00e9n co\u00f1ecida como a Marquesa de Montehermoso polo seu matrimonio en 1800 co alav\u00e9s Ortu\u00f1o de Aguirre y del Corral, marqu\u00e9s de Montehermoso. Tras casar foi vivir a Vitoria (\u00c1raba).\nDurante a Guerra da Independencia, Napole\u00f3n Bonaparte nomeou rei de Espa\u00f1a ao seu irm\u00e1n, Xos\u00e9 I de Espa\u00f1a. O 22 de setembro de 1808 Xos\u00e9 Bonaparte chegou a Vitoria, onde se hospedou no Palacio de Montehermoso. A marquesa de Montehermoso converteuse na s\u00faa amante coa compracencia do marqu\u00e9s, a quen Xos\u00e9 I nomeou Xentilhome de C\u00e1mara e Grande de Espa\u00f1a, e comproulle o Palacio de Montehermoso.\nEn novembro de 1808 o rei e os marqueses de Montehermoso partiron cara a Madrid, onde a marquesa converteuse na favorita do rei. O seu esposo faleceu en Francia en 1811. A marquesa e Xos\u00e9 I abandonaron definitivamente Espa\u00f1a a v\u00e9spera da batalla de Vitoria (21 de xu\u00f1o de 1813), en direcci\u00f3n a Francia, onde se instalou a marquesa at\u00e9 a s\u00faa morte.\nFaleceu en Carrese, B\u00e9arn (Francia), o 27 de febreiro de 1869.\nInfancia.\nA marquesa de Montehermoso naceu en Tolosa, filla de Jos\u00e9 Mar\u00eda Manuel Acedo y Atodo, II conde de Echauz e Luisa de Sarria e Villafa\u00f1e, IV condesa do Vao; ti\u00f1a unha irm\u00e1 m\u00e1is nova, Mar\u00eda Manuela. Foi educada entre Vitoria e Aranxuez, onde compartiu preceptores, xogos e confidencias con Teresa Cabarr\u00fas.\n\u00c1 morte dos seus pais herdou o Condado de Echauz como III condesa, as\u00ed como o palacio familiar en Tolosa, ao que estaban adscritos os morgados de Acedo, de Riocavado, de Sor\u00e1n, e de Doipa e outros dereitos e posesi\u00f3ns na Rioxa, Burgos e Vitoria. Co falecemento da s\u00faa t\u00eda materna Mar\u00eda Fausta Sarria, herdou o Condado do Vao, como V condesa, e os morgados de Sarria e Villafa\u00f1e en Zamora, e o se\u00f1or\u00edo de Erenchun, coa Torre-Forte de Ascarza, en \u00c1raba.\nO seu pai, o seu av\u00f3, o seu marido e o seu sogro, as\u00ed como moitos outros dos seus familiares m\u00e1is pr\u00f3ximos foron membros activos da Real Sociedade Bascongada de Amigos do Pa\u00eds, o que lle deu a oportunidade de educarse nun ambiente liberal e ilustrado. O seu sogro foi o segundo presidente da entidade, tras a morte do marqu\u00e9s de Pe\u00f1aflorida, e o seu marido sucedeu no cargo ao seu pai tras o seu falecemento.\nMatrimonio e descendencia.\nMar\u00eda Pilar casou o 11 de maio de 1800, con dezaseis anos, na igrexa de San Vicente de Vitoria con Ortu\u00f1o de Aguirre y del Corral, VI marqu\u00e9s de Montehermoso, quen desde 1797 exerc\u00eda o posto de Maestre de Campo, Comisario e Deputado Xeral de \u00c1raba. O mesmo ano da s\u00faa voda herdou o marido diversos morgados en \u00c1lava e o Condado de Treviana, do que foi X titular. \nEn 1801 naceu a s\u00faa \u00fanica filla, Mar\u00eda Neves Amalia, posteriormente III duquesa de Castro-Terre\u00f1o, IV condesa de Echauz etc.\nPersonalidade.\nA marquesa era unha persoa de gran beleza, culta, que falaba franc\u00e9s e italiano, escrib\u00eda versos, pintaba miniaturas e tocaba a guitarra. No palacio reun\u00edanse faladoiros de ilustrados que dirix\u00eda ela mesma ou o marqu\u00e9s, persoa liberal, anticlerical e contrario \u00e1 Inquisici\u00f3n.\nFranz Friedrich Steinmetz, de orixe alem\u00e1, e Tenente Coronel do 4\u00ba batall\u00f3n de artillar\u00eda do ex\u00e9rcito franc\u00e9s, chegou a Vitoria a finais de 1808, e quedou prendado da beleza e virtudes da marquesa, de quen di: \u00abNon \u00e9 grande, pero \u00e9 unha muller moi bela, e \u00e9 moi alegre e ten moita intelixencia. Fala moi ben franc\u00e9s, ingl\u00e9s e italiano. \u00c9 unha gran m\u00fasica e toca tan ben o piano como xamais ouv\u00edn tocalo tan perfectamente a unha muller, con tanta rapidez, prontitude, expresi\u00f3n e bo gusto, tal que non se poder\u00eda esperar m\u00e1is nin dun virtuoso. Tam\u00e9n sabe cantar moi ben. Fun un visitante asiduo da s\u00faa casa e podo dicir que obtiven un gran pracer da compa\u00f1\u00eda desa tan fermosa muller en todos os sentidos\u00bb.\nO marqu\u00e9s de Girardin, nas s\u00faas Memorias, di da marquesa, en 1808, o seguinte: \u00abEra unha muller que sen estar na primeira mocidade a\u00ednda era extremadamente agradable; elegante, ben formada, falaba perfectamente italiano e franc\u00e9s, cantaba agradablemente, tangu\u00eda a guitarra, recitaba poemas en todas as linguas e pintaba retratos en miniatura con gran destreza. A todos estes talentos, ela engad\u00eda o co\u00f1ecemento do mundo e un esp\u00edrito coqueto\u00bb.\nRelaci\u00f3n con Jos\u00e9 Bonaparte.\nEn outubro de 1807 as tropas de Napole\u00f3n entraron en Espa\u00f1a co fin de preparar supostamente a campa\u00f1a de Portugal ao amparo do Tratado de Fontainebleau, no que se acordou repartir Portugal entre Francia e Espa\u00f1a por ignorar as ordes francesas de pechar todos os portos europeos \u00e1 frota brit\u00e1nica. O Mot\u00edn de Aranjuez, que tivo lugar o 17 e 18 de marzo de 1808, apartou do poder a Manuel Godoy, primeiro ministro de Carlos IV, e favorito de r\u00e9ina Mar\u00eda Luisa de Parma. O rei Carlos IV pediu axuda a Napole\u00f3n quen, nunha reuni\u00f3n celebrada en Baiona, obrigoulle a abdicar a favor do seu irm\u00e1n Jos\u00e9 Bonaparte. As tropas francesas apoder\u00e1ronse do pa\u00eds, e o 2 de maio estalou en Madrid un movemento popular que iniciou a Guerra da Independencia.\nEn outubro de 1807 os primeiros efectivos franceses estableceran en Vitoria unha gornici\u00f3n de seis mil homes ao mando do conde de Verdier, acuartelamento que supu\u00f1a solapadamente unha ocupaci\u00f3n militar.\nO 22 de setembro de 1808 Xos\u00e9 Bonaparte I chegou a Vitoria e decidiu establecer o seu Corte temporalmente na cidade, onde xa exist\u00eda unha importante gornici\u00f3n militar francesa, xa que consideraba pouco seguro Madrid, pois se produciu o 19 de xullo a derrota francesa na batalla de Bail\u00e9n. Elixiu como residencia o Palacio de Montehermoso, recentemente restaurado. O inmoble dispu\u00f1a dunha estupenda biblioteca e un fermoso xard\u00edn, algo extraordinario na Espa\u00f1a daquela \u00e9poca, segundo testemu\u00f1o de diplom\u00e1ticos franceses. Vitoria foi, durante uns meses, a residencia da corte do rei Xos\u00e9 I. \nWilhelm von Humboldt, deixou constancia da importancia da biblioteca do palacio de Montehermoso, que acoll\u00eda nos seus estantes unha gran cantidade de obras, entre as que se achaban todas as da Ilustraci\u00f3n. Refire Humboldt, que nos seus estantes atopou \u00abo \"Dicionario de M\u00fasica\" de Rousseau co t\u00edtulo oculto: as\u00ed se persegue o m\u00e1is inocente se leva ese apelido\u00bb.\nXos\u00e9 Bonaparte tivo inicialmente relaci\u00f3ns coa aia dos marqueses de Montehermoso. Dise que a marquesa comentou \u00abque lle estra\u00f1aba que non escollese unha persoa de m\u00e1is alto rango\u00bb. Por iso Bonaparte convidou a comer aos seus anfitri\u00f3ns, e namorouse da marquesa, \u00e1 que converteu na s\u00faa amante, sen que aparentemente o marqu\u00e9s puxese ning\u00fan reparo. Ortu\u00f1o Aguirre foi un dos primeiros afrancesados, ao que Bonaparte fixo Grande de Espa\u00f1a e Xentilhome de C\u00e1mara, e as\u00ed mesmo lle condecorou como Cabaleiro da Orde de Espa\u00f1a, instituci\u00f3n que acababa de fundar.\nAguirre vendeu o seu palacio ao rei Bonaparte por 300\u00a0000 reais, unha enorme cantidade para a \u00e9poca. \u00abPar\u00e9ceche moito?\u00bb, preguntoulle Jos\u00e9 I a un cortes\u00e1n de confianza, o seu primeiro cabaleirizo, o conde Girardin. \u00abNon os vale, nin coa marquesa dentro\u00bb, respondeu este. A s\u00faa impertinencia custoulle o posto, o rei expulsoulle de Espa\u00f1a e converteu o palacio de Montehermoso no seu Palacio Real en Vitoria.\nEstancia en Madrid.\nO 9 de novembro marchou Napole\u00f3n cara a Madrid, levando no seu s\u00e9quito aos marqueses de Montehermoso, quen a partir de ent\u00f3n viviron no Palacio Real. O marqu\u00e9s converteuse en persoa de confianza do rei, e o 15 de outubro de 1809 viaxou \u00e1 fronteira francesa para recibir ao emperador Napole\u00f3n Bonaparte. \nOs amores da marquesa corr\u00edan en coplas por Madrid (\u201cA Montehermoso / ten un tinteiro / onde molla a s\u00faa pluma / Jos\u00e9 Primeiro\u201d).\nPosteriormente os marqueses al\u00f3xanse no palacio Masserano, onde a marquesa coincide coa muller e fillos do xeneral Hugo, quen aproveitando as s\u00faas actividades militares, convive co seu amante, mentres a s\u00faa familia queda en Madrid. Entre os pequenos Hugo, at\u00f3pase o que logo ser\u00eda famoso novelista e poeta Victor Hugo e o seu irm\u00e1n Abel, quen deixou constancia por escrito da s\u00faa estancia madrile\u00f1a na revista \"Deux Mondes\". O mozo Victor Hugo e a pequena Amalia, filla dos marqueses, pasaron xuntos longas horas das que o escritor deixou pegada nos seus escritos. \u00c9 tam\u00e9n nestes anos nos que Goya inmortalizar\u00e1 \u00e1 nena Amalia no seu cadro \"A marquesa de Montehermoso\".\nFalecemento do esposo da marquesa.\nO 4 de maio de 1811 volveu Jos\u00e9 Bonaparte a Vitoria de viaxe cara a Par\u00eds para asistir ao bautizo do fillo de Napole\u00f3n, en compa\u00f1\u00eda dos marqueses. A marquesa quedou en Vitoria, mentres que o seu esposo acompa\u00f1ou ao rei Xos\u00e9 Bonaparte a Par\u00eds, onde faleceu o 8 de xu\u00f1o de 1811.\nEstancias en Vitoria.\nXos\u00e9 Bonaparte quedou \u00e1 volta en Vitoria desde o 20 de xu\u00f1o ao 5 de xullo, e retornou logo a Madrid. En marzo de 1813, ante o temor de que o ex\u00e9rcito aliado ocupase Madrid, Xos\u00e9 Bonaparte abandonou a Corte. O rei franc\u00e9s chegou a Vitoria o 19 de xu\u00f1o cos seus servidores, inclu\u00edda a marquesa, xa vi\u00fava. \nEn Vitoria tivo lugar a \u00faltima batalla importante da Guerra da Independencia, o d\u00eda 21, na que as tropas francesas foron derrotadas por un ex\u00e9rcito aliado integrado por soldados ingleses, portugueses e espa\u00f1ois, e comandado por lord Wellington. Xos\u00e9 Bonaparte e o seu s\u00e9quito, inclu\u00edda a marquesa, abandonaron a cidade cami\u00f1o de Francia.\nInstalaci\u00f3n en Francia.\nMar\u00eda del Pilar Acedo residiu a partir desa data en Francia, primeiro na estaci\u00f3n termal de Bar\u00e8ges, nos Baixos Pireneos, onde formou unha pequena corte.\nM\u00e1is tarde, conclu\u00edda a s\u00faa relaci\u00f3n con Xos\u00e9 Bonaparte, volveuse a casar co oficial franc\u00e9s Amadeo de Carab\u00e8ne, en agosto de 1816, en Par\u00eds. Ambos se instalaron no castelo de Carresse, situado na rexi\u00f3n de Bearn, preto de Orthez.\nEn Carresse a marquesa viviu como condesa de Echauz, ao recuperar o uso do seu t\u00edtulo familiar pois o t\u00edtulo ostentado por matrimonio foille retirado pola Xustiza de Vitoria e concedido \u00e1 s\u00faa filla Amalia. Segundo algunhas fontes, instaurou en Carresse unha especie de sanidade p\u00fablica, pois cada mes custeaba a factura do m\u00e9dico e do farmac\u00e9utico do pobo \u00e1s persoas que non pod\u00edan custearse os tratamentos necesarios. Tam\u00e9n financiou a construci\u00f3n dunha escola e realizou melloras na vila, con total discreci\u00f3n e desexando que non constasen as s\u00faas doaz\u00f3ns.\nEn Carrese dona Mar\u00eda del Pilar Acedo, agora condesa, acolleu a Joaqu\u00edn Ignacio de Mencos e Manso de Z\u00fa\u00f1iga, conde de Guendulain, perseguido en 1841 polo xeneral Espartero. No seu castelo de Carresse tam\u00e9n recibir\u00e1 a personaxes da vida p\u00fablica espa\u00f1ola no exilio como o pintor Francisco de Goya ou Godoy.\nFalecemento.\nA marquesa morreu en febreiro de 1869, herdando a s\u00faa filla Amalia os seus t\u00edtulos e propiedades.\nEn 1817 Amalia, duquesa de Castro-Terre\u00f1o, condesa de Echauz e Triviana, marquesa de Montehermoso, casou en Vitoria con Jos\u00e9 M\u00aa de Ezpeleta, conde de Ezpeleta, fillo do vicerrei de Navarra, partidario de Fernando VII."}
{"id": "408210", "revid": "98629", "url": "https://gl.wikipedia.org/wiki?curid=408210", "title": "Catedral de Visby", "text": "A catedral de Visby (sueco: \"Visby domkyrka\", e oficialmente \"Visby S:ta Maria domkyrka\") \u00e9 unha catedral na cidade sueca de Visby. Pertence \u00e1 parroquia da catedral de Visby da Igrexa de Suecia e serve \u00e1 diocese de Visby. Foi inaugurada o 27 de xullo de 1225.\nHistoria.\nA catedral de Visby foi constru\u00edda como igrexa por mercadores alem\u00e1ns en Visby. Financiouse cunha cota que todo mercador alem\u00e1n ti\u00f1a que pagar cando chegaba \u00e1 cidade.[4] A s\u00faa construci\u00f3n comezou a finais do s\u00e9culo XII, e a igrexa probablemente rematouse ao redor de 1190. A reconstruci\u00f3n da igrexa semella que comezou en 1211 e en 1225 inaugurouse un novo coro. Probablemente na s\u00faa orixe a igrexa s\u00f3 era usada por alem\u00e1ns que visitaban Visby, pero ao establecerse permanentemente moitos deles na cidade, pasou a converterse nunha igrexa tanto para mercadores alem\u00e1ns residentes como para os que se atopaban de paso, e co tempo tam\u00e9n para os nativos da illa de Gotland. As\u00ed, cando foi consagrada en 1225 polo bispo de Link\u00f6ping, foi declarada unha igrexa para d\u00faas congregaci\u00f3ns, cada unha delas co seu propio sacerdote: unha para visitantes e outra para nativos. Acabou sendo unha das igrexas m\u00e1is importante da cidade, e cara o final da Idade Media era a segunda m\u00e1is grande de Visby. No presente \u00e9 a \u00fanica igrexa medieval de Visby en uso, con 12 igrexas m\u00e1is conservadas como ru\u00ednas na cidade.\nTras a Reforma protestante, a igrexa foi transformada nunha igrexa parroquial da cidade de Visby, e o resto das igrexas abandon\u00e1ronse. Pouco despois da Reforma, no ano 1572, Gotland converteuse na s\u00faa propia diocese e a igrexa foi designada a s\u00faa catedral.\nArquitectura.\nA primeira igrexa probablemente foi unha bas\u00edlica de tres naves cunha \u00fanica gran torre no oeste adornada con galer\u00edas. O seu transepto estend\u00edase m\u00e1is al\u00f3 do edificio principal cara o norte e o sur. Infrecuentemente, carec\u00eda dun coro proxectado cara o leste, e debido a isto ti\u00f1a a forma de case un T, salvo, probablemente, por unha \u00e1bsida central ou \u00e1bsidas menores que se proxectaban dende o transepto. Estilisticamente, esta primeira igrexa era semellante \u00e1s igrexas rom\u00e1nicas de Westfalia e do val do Rin. Por\u00e9n, un feixe de detalles semellan ser \u00fanicos. Estre estes est\u00e1 a disposici\u00f3n da galer\u00eda da torre que inspirar\u00eda a moitas das igrexas de Gotland, proporcionando un estilo arquitect\u00f3nico distinto.\nDeste primeiro edificio, os gabletes do transepto, un \u00fanico portal, a torre ata a m\u00e9nsula superior e alg\u00fans piares \u00e9 o que queda. Como se indicaba m\u00e1is arriba, a parte leste da igrexa foi reconstru\u00edda durante o principio do s\u00e9culo XIII. O tama\u00f1o do transepto dobrouse, engadiuse un novo coro no leste del, e no \u00e1ngulo entre o coro e o transepto constru\u00edronse d\u00faas torres. Durante este per\u00edodo da construci\u00f3n, esculpiuse un novo portal sur, a\u00ednda en estilo rom\u00e1nico. Despois dun intervalo de varios anos comezou unha nova reconstruci\u00f3n. Ampliouse a nave para facerse tan ancha como o transepto, transformando o edificio dunha bas\u00edlica a unha igrexa-sal\u00f3n. Novamente, os modelos se dirixen cara o oeste de Alema\u00f1a. O espazo superfluo entre o teito e o tellado converteuse nun gran \u00e1tico. Na b\u00f3veda m\u00e1is ao leste da igrexa, formando o teito do coro, existe un burato redondo. Os acad\u00e9micos cren que este burato era usado durante as representaci\u00f3ns da historia da Paix\u00f3n de Cristo, para erguer unha estatua de madeira de Cristo co obxectivo de ilustrar a s\u00faa ascensi\u00f3n aos ceos.\nTras outro intervalo, desta vez de ao redor de cen anos, engadiuse unha capela pronunciadamente g\u00f3tica m\u00e1is grande na fachada sur. Engadiuse ademais unha capela m\u00e1is pequena, tam\u00e9n g\u00f3tica. Unha destas capelas, dedicada a Catarina de Alexandr\u00eda, foi pagada polos fillos dun alcalde, Herman Swertling, que foi executado por traiz\u00f3n en 1342. Un permiso papal para a erecci\u00f3n da capela data do ano 1349. Os acad\u00e9micos non se po\u00f1en de acordo en cal das capelas foi a pagada polos fillos de Herman Swertling. A m\u00e1is grande das capelas foi o primeiro edificio en estilo alto g\u00f3tico constru\u00eddo en Gotland.\nDende o final da Idade Media realiz\u00e1ronse poucas alteraci\u00f3ns na catedral. A meirande parte delas foron debido a danos que o edificio tivo por distintos incendios. Os tellados das torres ou os campanarios datan de 1746 (torre oeste) e 1761 (torres leste). Unha das d\u00faas capelas medievais foi reconstru\u00edda externamente en 1761, cambiando os gabletes g\u00f3ticos por outros de estilo barroco. Por\u00e9n, estes foron retirados en 1899-1901, cando se restaurou o edificio nun tipo de estilo neog\u00f3tico por Axel Haig (sueco: Axel Herman H\u00e4gg). H\u00e4gg ou Haig nacera en Gotland, pero viv\u00eda en Inglaterra no momento da renovaci\u00f3n. Debido a isto algunhas das alteraci\u00f3ns, destacando a nova sancrist\u00eda, son dun t\u00edpico estilo neog\u00f3tico ingl\u00e9s.\nA catedral foi renovada durante os anos 80 do s\u00e9culo XX."}
{"id": "408212", "revid": "27155", "url": "https://gl.wikipedia.org/wiki?curid=408212", "title": "Maduraci\u00f3n de afinidade", "text": ""}
{"id": "408213", "revid": "47401", "url": "https://gl.wikipedia.org/wiki?curid=408213", "title": "Pedro Ferrer", "text": "Pedro Inocencio Vicente Ferrer Sans, nado na Coru\u00f1a o 5 de abril de 1870 e finado na mesma cidade o 9 de xu\u00f1o de 1939, foi un comerciante, impresor, editor e fot\u00f3grafo galego.\nTraxectoria.\nPedro foi o menor dos tres fillos do catal\u00e1n, natural da comarca de Anoia, Francisco Ferrer Puigdengolas e da coru\u00f1esa Niceta Sans Sam\u00e1, tam\u00e9n de orixe catal\u00e1. A familia dedic\u00e1base ao comercio de papel e coa morte do pai o 19 de xaneiro de 1872 ocuparon a direcci\u00f3n a s\u00faa nai e o seu irm\u00e1n m\u00e1is vello, Francisco Ferrer Sans (Paco), que en 1883 incorporan os servizos de impresi\u00f3n. Paco finou o 6 de outubro de 1884.\nPedro f\u00edxose cargo dos negocios familiares e viaxou a canda \u00e1 s\u00faa familia catal\u00e1 \u00e1 Exposici\u00f3n Universal de Barcelona de 1888, na que participaba o seu primo Ramon Roman\u00ed i Puigdengolas, data na que comeza a tirar fotograf\u00edas. En 1894 xa ofrec\u00eda os seus servizos como fot\u00f3grafo no comercio familiar da r\u00faa Real 61, nun edificio de catro plantas onde tam\u00e9n se situaba o domicilio familiar. Destacan as s\u00faas fotograf\u00edas sobre a vida coti\u00e1 da cidade, que apareceron na serie \"Por las calles\". Editou \"Vistas de La Coru\u00f1a\" e \"Porfolio de Galicia\", fasc\u00edculos publicados entre 1902 e 1904.\nTam\u00e9n foi considerado un dos primeiros empresarios discogr\u00e1ficos de Galicia, producindo os primeiros discos de m\u00fasica galega. Foi socio do C\u00edrculo de Artes\u00e1ns, do Sporting Casino e do Real Club N\u00e1utico da Coru\u00f1a.\nNa d\u00e9cada de 1930 a s\u00faa actividade foi diminu\u00edndo e faleceu por mor dun derramo cerebral en 1939. Foi enterrado no cemiterio de Santo Amaro.\nA s\u00faa obra difund\u00edronse na I\u00a0Fotobienal, celebrada en Vigo en 1984 e apareceu publicada no libro \"As imaxes do traxe en Galicia\" en 1992.\nVida privada.\nPedro Ferrer casou o 5 de febreiro de 1898 con Mar\u00eda Josefa Carreras-Presas Mari\u00f1as, coa que tivo sete fillos (dous homes e cinco mulleres).\nReco\u00f1ecementos.\nEn 2007 o concello da Coru\u00f1a dedicoulle unha r\u00faa."}
{"id": "408214", "revid": "47401", "url": "https://gl.wikipedia.org/wiki?curid=408214", "title": "Pedro Ferrer y Sans", "text": ""}
{"id": "408215", "revid": "98629", "url": "https://gl.wikipedia.org/wiki?curid=408215", "title": "Volta ao Pa\u00eds Vasco 2018", "text": "A 58\u00aa edici\u00f3n da Volta ao Pa\u00eds Vasco (en \u00e9uscaro: Euskal Herriko 58. Itzulia, oficialmente: 2018 Itzulia Basque Country) foi a carreira ciclista por etapas que percorreu o Pa\u00eds Vasco do o 2 ao 7 de abril de 2018.\nComo \u00e9 habitual, a carreira estivo formada por cinco etapas en li\u00f1a e unha contra reloxo individual. Comezou en Zarautz, Guip\u00fascoa e tras 819,9 quil\u00f3metros de percorrido rematou no epicentro do ciclismo vasco, a tam\u00e9n guipuscoana vila de \u00c9ibar. A etapa ra\u00ed\u00f1a foi a sexta e final, co m\u00edtico ascenso a Arrate en \u00c9ibar para pechar a rolda vasca.\nEsta carreira foi a d\u00e9cimo cuarta proba do UCI WorldTour 2018. Nesta edici\u00f3n houbo diversos cambios na carreira. Ademais de mudar o seu nome oficial, tam\u00e9n se variaron as clasificaci\u00f3ns secundarias. O maillot azul que antes era para o mellor das metas voantes pasou a ser para a nova clasificaci\u00f3n dos m\u00e1is xoves, mentres que o xersei dos puntos pasou de ser de cor branca a verde. O xersei de fondo vermello con puntos brancos da monta\u00f1a continuou a ser o mesmo.\nO vencedor xeral da volta foi o esloveno Primo\u017e Rogli\u010d que aproveitou a s\u00faa supremac\u00eda na modalidade contra o reloxo para impo\u00f1erse aos seus rivais m\u00e1is directos. Ademais f\u00edxose co xersei verde da clasificaci\u00f3n dos puntos. Completando os caix\u00f3ns do podio acabaron dous locais: no segundo lugar o alav\u00e9s do Movistar Mikel Landa e na terceira praza o guipuscoano do Bahrain-Merida Ion Izagirre.\nNo resto de clasificaci\u00f3ns os ga\u00f1adores foron os seguintes: Carlos Verona na clasificaci\u00f3n da monta\u00f1a, Enric Mas na dos xoves e o Movistar Team entre os equipos.\nEquipos.\nEste ano na proba ciclista vasca correron 22 equipos (os 18 da m\u00e1xima categor\u00eda e 4 Profesionais Continentais) de 7 corredores, o que sumou un pelot\u00f3n inicial 154 ciclistas.\nEtapas.\nNesta edici\u00f3n out\u00f3rganse bonificaci\u00f3ns para os tres primeiros nos sprints intermedios e en meta ao final de cada etapa. Estas bonificaci\u00f3ns son de 3, 2, 1 e 6, 3, 1 segundos, respectivamente"}
{"id": "408217", "revid": "89787", "url": "https://gl.wikipedia.org/wiki?curid=408217", "title": "Tirinto", "text": "Tirinto ou Tirinte (en grego antigo \u03a4\u03af\u03c1\u03c5\u03bd\u03c2 e en moderno \"\u03a4\u03af\u03c1\u03c5\u03bd\u03b8\u03b1\") \u00e9 un sitio arqueol\u00f3xico mic\u00e9nico no nomos grego da Arg\u00f3lida na pen\u00ednsula do Peloponeso, alg\u00fans quil\u00f3metros ao norte de Nauplia.\nTivo asentamentos desde o Neol\u00edtico e alcanzou o seu c\u00e9nit entre o -1400\u00a0 e o -1200\u00a0 Os seus elementos m\u00e1is not\u00e1beis foron o seu palacio, os seus t\u00faneles ou pasadizos e dous aneis de murallas cicl\u00f3peas, sobre todo estas \u00faltimas, posto que lle outorgaron \u00e1 cidade o ep\u00edteto hom\u00e9rico de Tirinto, a de grandes murallas. A s\u00faa acr\u00f3pole recib\u00eda o nome de Licimna.\nMitolox\u00eda.\nNa mitolox\u00eda grega, dic\u00edase que a cidade tomou o seu nome de Tirinto, un fillo de Argos e neto de Zeus. A tradici\u00f3n indicaba que os ciclopes, vindos desde Licia, amurallaran a cidade cando Preto se apoderou dela. Ent\u00f3n Tirinto, Midea e o Hereon formaban parte do mesmo reino, mentres Argos era controlado por Acrisio. O neto deste, Perseo, fundador de Micenas, intercambiou Argos con Megapentes, fillo de Preto, e as\u00ed se converteu en rei de Tirinto. Tam\u00e9n se asocia a cidade con Heracles: ao servizo de Euristeo, que reinaba en Tirinto, realizou os doce traballos; ademais c\u00f3ntase que guindou a \u00cdfito desde as murallas da cidade. Algunhas fontes sit\u00faan aqu\u00ed o seu nacemento.\nNo \"Cat\u00e1logo das naves\" da \"Il\u00edada\" formaba parte dos territorios acaudillados por Diomedes, durante a Guerra de Troia.\nReis de Tirinto.\nPreto foi o fundador da casa real da cidade de Tirinto. O tam\u00e9n rei de Tirinto Perseo fundou Micenas, pero non se sabe se tam\u00e9n trasladou al\u00ed a sede do goberno. Euristeo era co\u00f1ecido como o rei de Tirinto e Micenas. Os seus sucesores s\u00f3 levaban o t\u00edtulo de rei de Micenas.\nEsta \u00e9 a lista de reis m\u00edticos de Tirinto:\nHistoria.\nTirinto estivo habitada desde o Neol\u00edtico (7\u00ba-4\u00ba milenio), o que se constatou a trav\u00e9s de restos de cer\u00e1mica. Ao 3\u00ba milenio, a Idade do Bronce temper\u00e1, pertencen os restos arquitect\u00f3nicos m\u00e1is antigos. A s\u00faa \u00e9poca de apoxeo coincide co da civilizaci\u00f3n mic\u00e9nica, a partir do ano -1600, especialmente entre o -1400 e o -1200.\nO lugar chegou ao seu declive co fin do per\u00edodo mic\u00e9nico, posto que ao redor de -1200\u00a0foi destru\u00eddo polo lume, probabelmente por mor dun terremoto, a\u00ednda que hai indicios de que quizais at\u00e9 o ano -1050\u00a0 mantivo asentamentos na parte baixa.\nNo per\u00edodo cl\u00e1sico \u00e9 citada entre as cidades que achegou soldados na batalla de Platea, ata que despois das Guerras M\u00e9dicas foi destru\u00edda, do mesmo xeito que Micenas, por un ex\u00e9rcito de Argos, que pretend\u00eda as\u00ed aumentar o seu poder na zona. Parte dos seus habitantes aumentaron a poboaci\u00f3n de Argos e outros refuxi\u00e1ronse en Epidauro, en Hermione e en Halias. Pausanias visitou as s\u00faas ru\u00ednas no s\u00e9culo -II.\nNo per\u00edodo bizantino hab\u00eda un pequeno asentamento cuxo fin debeu coincidir coa toma de Argos polo Imperio Otom\u00e1n en 1379.\nArqueolox\u00eda.\nCampa\u00f1as de escavaci\u00f3ns.\nEn Tirinto realiz\u00e1ronse escavaci\u00f3ns dirixidas polo Instituto Arqueol\u00f3xico Alem\u00e1n e pola Sociedade Arqueol\u00f3xica de Grecia. Heinrich Schliemann e Wilhelm D\u00f6rpfeld escavaron o lugar en 1884-1885; entre 1905 e 1929 as escavaci\u00f3ns foron dirixidas por D\u00f6rpfeld, Georg Karo e Kurt M\u00fcller; a mediados do s\u00e9culo XX Nikolaos Verdelis rehabilitou unha parte da fortificaci\u00f3n que se derrubou; a partir de 1967 as escavaci\u00f3ns novamente estiveron a cargo do Instituto Arqueol\u00f3xico Alem\u00e1n, dirixidas por Ulf Jantzen, J\u00f6rg Sch\u00e4fer, Klaus Kilian e Joseph Maran.\nRestos arqueol\u00f3xicos.\nA acr\u00f3pole de Tirinto div\u00eddese en tres niveis: superior, medio e inferior.\nNa parte superior ach\u00e1base o palacio, que tivo tres fases diferentes de construci\u00f3n: a primeira cara ao ano [[-1450]]\u00a0e posteriormente foi ampliado no [[s\u00e9culo -XIV]]\u00a0 e tam\u00e9n no [[s\u00e9culo -XIII]]\u00a0 Estaba defendido non s\u00f3 pola s\u00faa dobre muralla sen\u00f3n que tam\u00e9n estaba disposto para que se tivese que transitar por unha serie de patios pechados e atravesar d\u00faas portas en forma de H (\"[[propileo]]s\") antes de acadar o [[p\u00f3rtico]] de entrada ao \"m\u00e9garon\".\nO famoso \"m\u00e9garon\" do palacio de Tirinto ten un amplo vest\u00edbulo, habitaci\u00f3n principal na que estivo o trono fronte \u00e1 parede da dereita e unha cheminea central rodeada de catro columnas de madeira de [[Civilizaci\u00f3n minoica|estilo minoico]] que serv\u00edan de soporte para o teito. Aqu\u00ed foron achadas pinturas ao fresco que se atopan expostas no [[Museo Arqueol\u00f3xico Nacional de Atenas]].\nNa parte leste e sur da acr\u00f3pole hai d\u00faas galer\u00edas ou casamatas abovedadas que est\u00e1n acaroadas \u00e1s murallas e que poder\u00edan ter unha funci\u00f3n defensiva ou de almacenaxe.\nCon respecto \u00e1s murallas, destaca o basti\u00f3n occidental, que chega a ter unha anchura de 7 metros. Na parte norte das murallas hai un gran n\u00famero de estancias cuxa funci\u00f3n, do mesmo xeito que as galer\u00edas, poder\u00eda ser de almacenaxe ou defensiva.\nSobre o sector oriental do \"m\u00e9garon\" hai un edificio pequeno que se cre que era un templo do per\u00edodo xeom\u00e9trico pois al\u00ed ach\u00e1ronse restos de ofrendas que se atopan no Museo de Nauplia.\nNa parte inferior da acr\u00f3pole at\u00f3panse accesos a pozos que fornec\u00edan auga. F\u00f3ra das murallas hai restos de vivendas, construci\u00f3ns funerarias e sistemas de canalizaci\u00f3n das augas. En Tirinto non apareceron tabo\u00ed\u00f1as con inscrici\u00f3ns en [[lineal B]] pero ach\u00e1ronse alg\u00fans signos neste sistema de escritura inscritos en cer\u00e1mica.\nReco\u00f1eceuse o sitio arqueol\u00f3xico de Tirinto, xunto co de [[Micenas]], como [[Patrimonio da Humanidade]] pola [[Unesco]] en [[1999]].\nV\u00e9xase tam\u00e9n.\nOutros artigos.\n[[Categor\u00eda:Lugares da Il\u00edada]]\n[[Categor\u00eda:Patrimonio da Humanidade en Grecia]]"}
{"id": "408219", "revid": "89787", "url": "https://gl.wikipedia.org/wiki?curid=408219", "title": "Cuadrigato", "text": "O cuadrigato (en lat\u00edn: \"quadr\u012bg\u0101t\u016ds\") foi unha moeda de prata emitida pola Rep\u00fablica Romana durante o s\u00e9culo III antes de Cristo, caracterizada polo busto bifronte de Xano nos seus anversos e unha representaci\u00f3n da Vitoria conducindo unha cuadriga nos seus reversos (que lle d\u00e1 o nome), coa inscrici\u00f3n ROMA debaixo.\nO peso te\u00f3rico desta moeda \u00e9 de 6 escr\u00fapulos (arredor de 6,8 gramos), o que a fai equivalente ao didracma grego do sur de Italia, e o seu di\u00e1metro rolda os 20 mil\u00edmetros. O cuadrigato cu\u00f1ouse durante varios anos ata pouco antes da introduci\u00f3n do denario (cara ao 211 a. C.). \u00c1 parte do cuadrigato, cu\u00f1\u00e1ronse tam\u00e9n pezas de ouro coa mesma tipolox\u00eda, con id\u00e9ntico anverso, e que exhiben no seu reverso unha escena de dous soldados facendo un xuramento sobre un terceiro que sost\u00e9n un porco, tam\u00e9n coa lenda ROMA no p\u00e9.\nCrese que a elecci\u00f3n de Xano para os anversos destas moedas se debe ao pechamento das portas do templo deste deus, indicativo dunha etapa de ausencia de guerra. Michael Crawford, no entanto, suxeriu que a cabeza bifronte de Xano representa os Di\u00f3scuros, e non a Xano, xa que este se representa adoito como unha figura madura e con barba.\nOs historiadores da \u00e9poca romana, como Tito Livio e Plutarco, ref\u00edrense frecuentemente a estas moedas temper\u00e1s como denarios, a\u00ednda que as modernas referencias numism\u00e1ticas as consideran moedas diferentes, producidas antes da estandarizaci\u00f3n do denario.\nTito Livio cita o cuadrigato, entre outros, en \"Ab urbe condita libri\". XXII, 58: En \u00e9poca posterior houbo outra moeda, denominada vitoriato (lat. \"victoriatus\") co valor equivalente a medio cuadrigato e, xa que logo, cun peso de 3 escr\u00fapulos."}
{"id": "408220", "revid": "25871", "url": "https://gl.wikipedia.org/wiki?curid=408220", "title": "Xente no rodicio", "text": "Xente no rodicio \u00e9 un libro de contos de Xos\u00e9 Neira Vilas, publicado en 1965 por Editorial Galaxia na colecci\u00f3n Illa Nova. Nesta obra rec\u00f3llese unha escolma de vinte contos, de condensadas historia cheas de intenci\u00f3n e engano. O conto sup\u00f3n un pasado absoluto, xa que desde as primeiras li\u00f1as se parte dunha acci\u00f3n definitivamente ocorrida e o desenlace v\u00e9n a ser, a un tempo, a exposici\u00f3n e o n\u00f3. Esta singularidade abondar\u00eda para o diferenciar da novela.\nO libro.\nOs contos do volume amosan unha mestura de desengano, humor e piedade, tan propia do pobo galego. Neira Vilas revela padecer esa orientaci\u00f3n ao triste e ao frustrado, a amargura da vida tan t\u00edpica dese tempo. O libro mant\u00e9n uns valores creativos derivados da participaci\u00f3n na vida e do interese por afondar na problem\u00e1tica do home e do mundo galego. Os procedementos dos que se vale o autor son o ambiente esquem\u00e1tico e estilo r\u00e1pido.\nO elemento que se repite nos vinte relatos que conforman o libro \u00e9 o contexto rural, que comparte espazo co home e a muller campesi\u00f1a, coa pobreza, a fame e a miseria.\nO ambiente que nos presenta \u00e9 case sempre dram\u00e1tico e moi problem\u00e1tico, un ambiente que impulsa aos personaxes a contarnos as s\u00faas desgrazas ou as desgrazas alleas. Na obra tam\u00e9n se mostra unha procura obsesiva da infancia non vivida, e pres\u00e9ntase unha visi\u00f3n de Galicia dende a perspectiva dun neno, \"pero modificada polo senso cr\u00edtico e pola consciencia dun adulto\"\nNarraci\u00f3n.\nO narrador pres\u00e9ntase como unha testemu\u00f1a que introduce o relato e conta a historia como un mon\u00f3logo do protagonista. E \u00e9 o mesmo narrador quen pecha o relato. Est\u00e1 t\u00e9cnica perm\u00edtelle plasmar ao autor a realidade campesi\u00f1a desde m\u00faltiples \u00e1ngulos, polo que o resultado final sae moi enriquecido pola suma das diversas perspectivas.\nOs relatos te\u00f1en unha estrutura similar: non se det\u00e9n na descrici\u00f3n de ambientes ou escenarios, xa que o que predomina \u00e9 o tratamento realista do que poder\u00edan ser os habitantes dunha aldea pecha e opresiva, condenados \u00e1 emigraci\u00f3n ou \u00e1 autodestruci\u00f3n.\nNesta obra Xos\u00e9 Neira Vilas evoca a \u00e9poca da posguerra, despois da guerra civil espa\u00f1ola."}
{"id": "408225", "revid": "65337", "url": "https://gl.wikipedia.org/wiki?curid=408225", "title": "Cuadrigatus", "text": ""}
{"id": "408226", "revid": "65337", "url": "https://gl.wikipedia.org/wiki?curid=408226", "title": "Quadrigatus", "text": ""}
{"id": "408229", "revid": "117190", "url": "https://gl.wikipedia.org/wiki?curid=408229", "title": "Jan Flinterman", "text": "Johannes Leonardus \"Jan\" Flinterman, nado na Haia o 2 de outubro de 1919 e finado en Leiden o 26 de decembro de 1992, foi un piloto da forza a\u00e9rea neerlandesa durante a segunda guerra mundial e piloto de automobilismo. Xunto con Dries van der Lof, foi o primeiro piloto dos Pa\u00edses Baixos en competir na F\u00f3rmula 1.\nTraxectoria.\nFlinterman participou nun Gran Premio do Campionato do Mundo, o Gran Premio dos Pa\u00edses Baixos de 1952, o 17 de agosto de 1952. Tivo que retirarse co seu Maserati cunha falla no eixe traseiro, puido cambiar ao coche do seu compa\u00f1eiro de equipo, Chico Landi. Flinterman terminou a carreira no noveno lugar, sen lograr puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408231", "revid": "27155", "url": "https://gl.wikipedia.org/wiki?curid=408231", "title": "Peptidase", "text": ""}
{"id": "408232", "revid": "27155", "url": "https://gl.wikipedia.org/wiki?curid=408232", "title": "Proteinase", "text": ""}
{"id": "408233", "revid": "85894", "url": "https://gl.wikipedia.org/wiki?curid=408233", "title": "Francisco Potel Pardal", "text": "Francisco Potel Pardal, nado en Xanza (Valga) o 29 de xu\u00f1o de 1887 e finado na mesma parroquia o 9 de agosto de 1939, foi un crego e poeta galego. Ricardo Carballo Calero encadrouno nos tempos do Postrexurdimento.\nTraxectoria.\nRematou a carreira de sacerdote en 1911. En 1917 xa era coadxutor en Vilagarc\u00eda de Arousa, e foi nomeado p\u00e1rroco de Lestedo nas abas do Pico Sacro. Foi o responsable da construci\u00f3n da igrexa parroquial actual.\nSendo estudante de crego publicou aos seus vinte e catro anos \"Costumes da terri\u00f1a (\"199 p\u00e1xinas), con pr\u00f3logo de Emilio Villelga Rodr\u00edguez. Como o t\u00edtulo indica, \u00e9 un libro de prosas costumista. Non hai nada semellante a unha trama novelesca a\u00ednda que os personaxes act\u00faen dentro da vida campesi\u00f1a na que se desenvolven. Son catorce cap\u00edtulos: \"Ani-novo\", \"A morte do porco\", \"O entroido\", \"O pormeiro d\u00eda de coresma\", \"A semana maor\", \"O maio\", \"A noite de San Xo\u00e1n\", \"Unha tarde no rueiro\", \"A festa\", \"A espadela\", \"O d\u00eda dos mortos\", \"Un casamento\", \"As fiadas\" e \"Noite boa\". D\u00e1se detallada conta dun xeito descritivo e lineal de diversos aspectos da vida rural galega, inclu\u00edndo celebraci\u00f3ns relixiosas e pag\u00e1s, costumes, traballos do campo etc.\n\u00c9 un libro escrito nunha prosa sinxela e popular, nun bo galego da zona e rico vocabulario para o material folcl\u00f3rico que recolle. As\u00ed unha das palabras da obra \u00e9 recollida no Portal das Palabras: \"Est\u00e1n xogando \u00e1 mariola cun \u201cpeletre\u201d feito dun cacho de tella\".\nObra.\n\"Costumes da terri\u00f1a\", 1911"}
{"id": "408234", "revid": "839", "url": "https://gl.wikipedia.org/wiki?curid=408234", "title": "Josef Peters", "text": "Josef Peters, nado en D\u00fcsseldorf o 16 de setembro de 1914 e finado na mesma cidade o 24 de abril de 2001, foi un piloto de automobilismo alem\u00e1n.\nTraxectoria.\nParticipou nun Gran Premio do Campionato do Mundo de F\u00f3rmula Un, o 3 de agosto de 1952. Non conseguiu rematar, sen lograr puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408235", "revid": "98629", "url": "https://gl.wikipedia.org/wiki?curid=408235", "title": "Dries van der Lof", "text": "Andre \"Dries\" van der Lof, nado en Emmen o 23 de agosto de 1919 e finado en Enschedeo 24 de maio de 1990, foi un piloto de carreiras dos Pa\u00edses Baixos.\nTraxectoria.\nVan der Lof era un industrial cuxa factor\u00eda fabricaba cables el\u00e9ctricos, e competiu como afeccionado en eventos de automobilismo. Participou nun Gran Premio do Campionato do Mundo, o Gran Premio dos Pa\u00edses Baixos de 1952, o 17 de agosto de 1952, onde xunto a Jan Flinterman foi o primeiro piloto dos Pa\u00edses Baixos en competir nunha carreira do Campionato do Mundo de F\u00f3rmula 1. Participou nun HWM 52, retirouse da carreira logo de 70 voltas e non logrou puntos de campionato. M\u00e1is tarde comprou un Maserati 250F e competiu en carreiras hist\u00f3ricas ata a d\u00e9cada de 1980.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "408236", "revid": "76820", "url": "https://gl.wikipedia.org/wiki?curid=408236", "title": "Ponte do B\u00f3sforo", "text": ""}
{"id": "408238", "revid": "47401", "url": "https://gl.wikipedia.org/wiki?curid=408238", "title": "Loretta Lynn", "text": "Loretta Lynn, nada como Loretta Webb en Butcher Hollow (Kentucky) o 14 de abril de 1932 e finada en Hurricane Mills (Tennessee) o 4 de outubro de 2022, foi unha cantante e compositora de m\u00fasica country e fil\u00e1ntropa estadounidense.\nTraxectoria.\nFilla dun mineiro de mina de carb\u00f3n, Lynn casou aos 15 anos, foi nai e pouco despois mudouse ao estado de Washington co seu marido, Oliver Lynn. O seu matrimonio foi tumultuoso, el tivo amantes e ela era moi impetuosa; todas estas experiencias xuntas foron a s\u00faa inspiraci\u00f3n para a m\u00fasica.\nCando ti\u00f1a 21 anos, o seu marido regaloulle unha guitarra. Ela aprendeu a tocar e gravou ao ano seguinte. Comezou a ser parte da escena country de Nashville (Tennessee) na d\u00e9cada de 1960, e en 1967 conseguiu o primeiro de 16 n\u00ba 1 (de entre as 70 canci\u00f3ns en lista como artista en solitario e dueto), entre as que destacan \"Don't Come Home A' Drinkin' (With Lovin' on Your Mind)\", \"You Ain't Woman Enough\", \"Fist City\" e \"Coal Miner's Daughter\".\nEn 1980 rodouse o filme \"Coal Miner's Daughter\", que relata a vida adolescente e os seus inicios na m\u00fasica. Loretta Lynn foi interpretada pola actriz Sissy Spacek quen ga\u00f1ou o Oscar \u00e1 mellor actriz pola s\u00faa interpretaci\u00f3n."}
{"id": "408239", "revid": "5863", "url": "https://gl.wikipedia.org/wiki?curid=408239", "title": "Lois Gonz\u00e1lez L\u00f3pez", "text": "Lois Gonz\u00e1lez L\u00f3pez, nado en Madrid en 1866, foi un poeta en galego que Ricardo Carballo Calero encadra nos Ep\u00edgonos.\nTraxectoria.\nA s\u00faa familia ti\u00f1a casa en Pumar\u00edn (Montecubeiro, Castroverde). Viviu entre 1869 e 1878 en Montecubeiro e Neira de Rei. Trasladouse a Madrid e cambiou o segundo apelido de L\u00f3pez a Cando, nome dunha casa grande de Vilar en Montecubeiro.\nA m\u00e1is co\u00f1ecida das s\u00faas poes\u00edas \u00e9 \"A v\u00edspera de San Xo\u00e1n en Montecubeiro\" que foi premiada cun acc\u00e9sit nun certame celebrado en Lugo en 1891. O poema representa con realismo ameno e ponderado un anaco da vida da aldea e ten o valor do directamente co\u00f1ecido e exposto con simpat\u00eda e fluidez\". . \"\nOutras composici\u00f3ns s\u00faas son as tituladas \"A mi\u00f1a sorte, O bico, Parrafeo con San Pedro\", publicadas na revista \"Galicia\" de Andr\u00e9s Mart\u00ednez Salazar.\nTanto a lingua usada como o ambiente campesi\u00f1o representado est\u00e1n moi logrados nestes poemas.\nObra.\nAdemais dos poemas citados \u00e9 autor dalgunhas obras en castel\u00e1n escritas en colaboraci\u00f3n con A. L\u00f3pez \u00c1lvarez ou Perosterena.:"}
{"id": "408240", "revid": "5863", "url": "https://gl.wikipedia.org/wiki?curid=408240", "title": "Marta Robles", "text": "Marta Robles, nada en\u00a0Madrid\u00a0o\u00a030 de xu\u00f1o de 1963, \u00e9 unha xornalista e escritora espa\u00f1ola.\nTraxectoria.\nLicenciada en Ciencias da Informaci\u00f3n, na p\u00f3la de\u00a0xornalismo\u00a0pola Universidade Complutense de Madrid. Comezou a traballar, antes de rematar a carreira na revista\u00a0Tiempo de hoy\u00a0en 1987. En 1989, deu o salto \u00f3 mundo da radio, presentando o programa \"Caliente y fr\u00edo\", de Radio Intercontinental que compatibilizar\u00eda co seu traballo en televisi\u00f3n, onde comezou en 1988.\nDe a\u00ed pasa \u00e1 Cadena SER, onde dirixe e presenta un espazo de madrugada titulado \"De la noche a la ma\u00f1ana.\" Na mesma cadea conducir\u00eda \"El Serial\" 1993, con Javier Capit\u00e1n e Luis Figuerola-Ferreti e dirixir\u00eda e presentar\u00eda Si amanece nos vamos, entre 1993\u20131994 e \"A vivir que son dos d\u00edas\" 1994-1996.\nEn 1998, entra en Onda Cero, onde dirixe e presenta o programa da tarde,\u00a0\"A toda radio\", at\u00e9 2000.\nEn 2001, colabora co programa de Carlos Herrera, \"Herrera en la Onda\", en Onda Cero.\nEntre setembro de 2008 e xu\u00f1o de 2010 colabora no programa \"Queremos hablar\", de Punto Radio, presentado por Ana Garc\u00eda Lozano.\nEn 2011, colabora co programa \"En casa de Herrero\", en esRadio.\nDende marzo de 2013, dirixe e presenta 'Entre Comillas', un magac\u00edn dediado \u00e1 creaci\u00f3n en espa\u00f1ol (literatura, cine, m\u00fasica, etc.), para a Axencia EFE."}
{"id": "408241", "revid": "89787", "url": "https://gl.wikipedia.org/wiki?curid=408241", "title": "Heinrich Koppelmann", "text": "Heinrich Ludwig Koppelmann, nado antes de 1928, foi un ling\u00fcista alem\u00e1n.\nTraxectoria.\nDesco\u00f1\u00e9cense os seus datos persoais, s\u00f3 se sabe que Koppelmann publicou numerosos artigos e libros sobre temas ling\u00fc\u00edsticos desde a d\u00e9cada de 1920 ata a d\u00e9cada de 1950.\nHip\u00f3tese da familia ling\u00fc\u00edstica eurasi\u00e1tica.\nKoppelmann presentou en 1928 semellanzas entre as linguas indoeuropeas e outras linguas eurasi\u00e1ticas, ainu e coreano. Base\u00e1ndose nelas formulou en 1933 a hip\u00f3tese de que, xunto con estas linguas, estar\u00edan emparentadas as familias ling\u00fc\u00edsticas ur\u00e1lica (e, polo tanto, tam\u00e9n as iucaguiras) e altaica, ademais do nivkh e o sumerio. As\u00ed, asumiu partes da hip\u00f3tese nostr\u00e1tica de Holger Pedersen, exclu\u00edndo da s\u00faa hip\u00f3tese as sem\u00edticas (e, polo tanto, as modernas afroasi\u00e1ticas). O semita est\u00e1 emparentado m\u00e1is de lonxe coa familia euroasi\u00e1tica. A este respecto, Koppelmann pode ser considerado como o precursor de Joseph Greenberg, coa s\u00faa moi similar hip\u00f3tese eurasi\u00e1tica. Greenberg, ao parecer, chegou de forma independente a unha agrupaci\u00f3n moi semellante, cando presentou en 1987 a s\u00faa hip\u00f3tese eurasi\u00e1tica por primeira vez. S\u00f3 na s\u00faa \u00faltima publicaci\u00f3n de 2000/2002 se refire a Koppelmann (1933) como fonte bibliogr\u00e1fica.\n\u00c9 digno de resaltar que Koppelmann 1933 non s\u00f3 enumera semellanzas gramaticais e l\u00e9xicas, sen\u00f3n que tam\u00e9n as apoia en propostas de leis fon\u00e9ticas. Nisto est\u00e1 a diferenza entre o seu traballo e o euroasi\u00e1tico de Joseph Greenberge. Greenberg, pola s\u00faa banda contemplou o xapon\u00e9s como pertencente a esta familia, pero Koppelmann, base\u00e1ndose nos totalmente diferentes numerais, e por falta de co\u00f1ecidos pronomes persoais compar\u00e1beis non contou o xapon\u00e9s entre ese grupo ling\u00fc\u00edstico.\nA hip\u00f3tese euroasi\u00e1tica non atopou grande aceptaci\u00f3n, en particular os coreanistas atoparon numerosos erros. Tampouco os defensores do nostr\u00e1tico seguiron as ideas de Koppelmann, antes de que Greenberg chegase a resultados similares. M\u00e1is recentemente, os investigadores do nostr\u00e1tico (por exemplo Allan Bomhard) t\u00e9\u00f1ense aproximado ao eur\u00e1sico/eurasi\u00e1tico. O coreanista alem\u00e1n Andr\u00e9 Eckardt intentou demostrar a tese de que o coreano \u00e9 unha lingua indoeuropea, pero no atopou aceptaci\u00f3n ningunha."}
{"id": "408242", "revid": "89787", "url": "https://gl.wikipedia.org/wiki?curid=408242", "title": "Vitoriato", "text": "O vitoriato (en lat\u00edn: \"victoriatus\") foi unha moeda romana de prata emitida durante a Rep\u00fablica desde aproximadamente o 221 a. C. ata o 170 a. C.\nCaracter\u00edsticas.\nA tipolox\u00eda dos vitoriatos caracter\u00edzase pola presenza do busto de X\u00fapiter nos seus anversos e a Vitoria colocando unha coroa sobre un trofeo (\"tropaeum\"), coa inscrici\u00f3n ROMA no exergo, nos seus reversos.\nOs vitoriatos ti\u00f1an un peso te\u00f3rico de 3 escr\u00fapulos (aproximadamente 3,4\u00a0gramos), o que lle atribu\u00eda un valor da metade do cuadrigato, de 6 escr\u00fapulos (que nesa \u00e9poca xa se deixara de emitir) ou un dracma dos que se cu\u00f1aban no sur de Italia. A aliaxe de prata dos vitoriatos era algo m\u00e1is feble c\u00e1 do denario, aparecido nesa mesma \u00e9poca e co que coexistiu.\nHistoria.\nA data de aparici\u00f3n dos primeiros vitoriatos non se pode concretar, a\u00ednda que se d\u00e1 como pr\u00f3xima ao 221 a. C. O historiador alem\u00e1n Mommsen datou as primeiras destas cu\u00f1axes nunha data pr\u00f3xima ao ano de Roma 537 (217 a. C.). Para o numism\u00e1tico italiano Celestino Cavedoni, no entanto, apoiado por Bartolomeo Borghesi, a data m\u00e1is probable ser\u00eda o 526 de Roma (228 a. C.).\nExisten evidencias da circulaci\u00f3n desta moeda inicialmente no sur de Italia e m\u00e1is tarde na Galia, o que resulta indicativo de que o vitoriato foi concibido m\u00e1is como substituci\u00f3n do dracma que como parte do sistema monetario regular de Roma, baseado no denario como unidade de prata. Cando se emitiron os primeiros vitoriatos, estes ti\u00f1an un valor de aproximadamente 3/4 de denario. Pouco despois da desapareci\u00f3n do vitoriato en 170 a. C., a s\u00faa tipolox\u00eda mant\u00edvose nunha nova moeda de prata, o quinario, creada en 101 a. C., cuxo valor se fixou en medio denario.\nA denominaci\u00f3n de \"victoriatus\" non \u00e9 recente, sen\u00f3n que se daba xa na antig\u00fcidade, tal e como testemu\u00f1a a s\u00faa aparici\u00f3n en textos: No mundo de fala grega era co\u00f1ecido como \u03c4\u03c1\u03bf\u03c0\u03b1\u03b9\u03ba\u03bf\u03bd (\"tropaikon\"), por mor do trofeo que aparece nos seus reversos."}
{"id": "408245", "revid": "23204", "url": "https://gl.wikipedia.org/wiki?curid=408245", "title": "Bel\u00e9n Fern\u00e1ndez Su\u00e1rez", "text": "M\u00f3nica Bel\u00e9n Fern\u00e1ndez Su\u00e1rez \u00e9 unha soci\u00f3loga, investigadora e profesora universitaria galega especializada na tem\u00e1tica das migraci\u00f3ns humanas.\nTraxectoria.\n\u00c9 profesora no Departamento de Sociolox\u00eda e da Comunicaci\u00f3n da Universidade da Coru\u00f1a. Foi premio extraordinario da UDC pola s\u00faa tese de doutoramento sobre pol\u00edticas de integraci\u00f3n de inmigrantes: \"La institucionalizaci\u00f3n (d\u00e9bil) de las pol\u00edticas de integraci\u00f3n de los inmigrantes: an\u00e1lisis comparado de Andaluc\u00eda, Catalu\u00f1a y Madrid\" (2015), dirixida por Antonio Izquierdo Escribano. \u00c9 membro do Equipo de Sociolox\u00eda das Migraci\u00f3ns Internacionais (ESOMI) e do Centro de Estudos de X\u00e9nero e Feministas (CEXEF) da mesma universidade.\nInterveu na XXXV Semana Galega de Filosof\u00eda de Pontevedra co relatorio \"A integraci\u00f3n da alteridade \u00e1 galega: inmigrantes en territorio migratorio\"."}
{"id": "408248", "revid": "5863", "url": "https://gl.wikipedia.org/wiki?curid=408248", "title": "N\u00f3s (editorial)", "text": ""}
{"id": "408250", "revid": "23204", "url": "https://gl.wikipedia.org/wiki?curid=408250", "title": "Lingua tuyuca", "text": "A lingua tuyuca (tam\u00e9n chamada\u00a0dochkafuara, tejuca, tuyuka, dojkapuara, doxk\u00e1-po\u00e1r\u00e1, doka-poara, ou tuiuca) \u00e9 unha lingua tucana oriental falada polo pobo tuyuca. Os tuyuca son un pobo ind\u00edxena composto por unhas 1000 persoas que habitan a car\u00f3n dos r\u00edos Papuri, Inamb\u00fa e Tiqui\u00e9, no departamento colombiano de Vaup\u00e9s, as\u00ed como no estado brasileiro de Amazonas.\nGram\u00e1tica.\nO tuyuca \u00e9 unha lingua postposicional, aglutinante e de tipolox\u00eda suxeito obxecto verbo. Emprega cinco paradigmas de evidencialidade: visual, non visual, aparente, de segunda man, e asumido, a\u00ednda que a evidencialidade de segunda man s\u00f3 existe no tempo pasado e a aparente non aparece na primeira persoa en tempo presente. Est\u00edmase que a lingua ten entre 50 e 140 clases de substantivos."}
{"id": "408251", "revid": "5863", "url": "https://gl.wikipedia.org/wiki?curid=408251", "title": "Xulgado da instruci\u00f3n", "text": ""}
{"id": "408253", "revid": "65337", "url": "https://gl.wikipedia.org/wiki?curid=408253", "title": "Victoriato", "text": ""}
{"id": "408254", "revid": "65337", "url": "https://gl.wikipedia.org/wiki?curid=408254", "title": "Victoriatus", "text": ""}
{"id": "408255", "revid": "89787", "url": "https://gl.wikipedia.org/wiki?curid=408255", "title": "Lingua sentinelesa", "text": "A lingua sentinelesa \u00e9 un suposta lingua falada polo pobo sentinel\u00e9s, un pobo non contactado que habita na illa Sentinela do Norte, no arquip\u00e9lago de Andaman e Nicobar, na India. Xa que non houbo contacto entre este pobo e o resto do mundo durante os \u00faltimos tres s\u00e9culos, non se sabe nada sobre a s\u00faa lingua. Non hai xeito de co\u00f1ecer a vitalidade, a clasificaci\u00f3n ou as caracter\u00edsticas da lingua xa que o pobo non permite a chegada de for\u00e1neos na s\u00faa illa e am\u00f3sanse moi host\u00eds cara eles.\nClasificaci\u00f3n.\nEspec\u00falase que os insulares falan unha \u00fanica lingua e que esta poder\u00eda ser membro da familia de linguas andamanesas. Base\u00e1ndose na proximidade xeogr\u00e1fica e en semellanzas culturais e tecnol\u00f3xicas, crese que a lingua est\u00e1 relacionada coas linguas onge, como o jarawa. Nunha das d\u00faas ocasi\u00f3ns documentadas nas que individuos falantes de onge foron levados \u00e1 illa Sentinela do Norte para tentar estabelecer comunicaci\u00f3ns, non foron quen de reco\u00f1ecer nada da lingua falada por eles no breve e hostil momento no que se atoparon."}
{"id": "408256", "revid": "89787", "url": "https://gl.wikipedia.org/wiki?curid=408256", "title": "Finnian de Clonard", "text": "Finnian de Clonard, nado no 470 en Myshall, condado de Carlow, no reino de Leinster e finado o 12 de decembro\u00a0de 549\u00a0en Clonard, foi un dos primeiros monxes irlandeses, fundador e primeiro abade da Abad\u00eda de Clonard, posiblemente bispo da mesma diocese, e mestre dos Doce Ap\u00f3stolos de Irlanda. Xunto a san Enda de Aran, \u00e9 considerado un dos pais do monacato en Irlanda.\nTraxectoria.\nFinnian naceu nunha familia nobre de Leinster e foi bautizado por san Ab\u00e1n de Magheranoidhe e desde moi cedo posto baixo a tutela de san Fortchern, bispo de Trim, que o instru\u00edu ata os trinta anos de idade, cando o mozo asceta viaxou a Europa continental e a continuaci\u00f3n ao pa\u00eds de Gales, onde foi instru\u00eddo por san David de Gales en Llancarfan. Tras este longo per\u00edodo de aprendizaxe regresou a Irlanda, onde predicou en Wexford, Wicklow e Kildare, e onde estivo en contacto con santa Br\u00edxida, antes de finalmente establecerse en Clonard.\nComezou en Clonard unha vida asc\u00e9tica e solitaria ata que, no 520, fundou oficialmente a s\u00faa abad\u00eda e a escola, atraendo miles de disc\u00edpulos de todas as clases e orixes. Foi reco\u00f1ecidos pola s\u00faa rixidez e os seus m\u00e9todos asc\u00e9ticos. Entre os seus alumnos destaca o grupo co\u00f1ecido como os Doce Ap\u00f3stolos de Irlanda. \nFinnian morreu probablemente o 12 de decembro de 549 por mor da peste. As s\u00faas reliquias foron preservados na s\u00faa propia abad\u00eda, ata que foron destru\u00eddas no s\u00e9culo IX."}
{"id": "408259", "revid": "5312", "url": "https://gl.wikipedia.org/wiki?curid=408259", "title": "Caluga", "text": "A caluga\u00a0\u00e9 a parte posterior do pescozo, onde empeza a cabeza.\nNela \u00fanese a cabeza coa columna vertebral mediante as v\u00e9rtebras cervicais, que son sete na maior\u00eda dos mam\u00edferos. En anatom\u00eda topogr\u00e1fica, delim\u00edtaa por riba unha li\u00f1a que pasa polo occipicio (protuberancia do \u00f3so occipital) e por baixo outra que pasa pola ap\u00f3fise espi\u00f1osa\u00a0da s\u00e9tima v\u00e9rtebra cervical.\nEn galego recibe tam\u00e9n os nomes de: brouca, cerviz, cocote, coliga, couquizo, e noca\u00a0(este \u00faltimo do\u00a0 lat\u00edn cient\u00edfico \"nucha\", e \u00e1 s\u00faa vez do \u00e1rabe cl\u00e1sico \"nu\u1e96\u0101\u2018\", medula)."}
{"id": "408260", "revid": "75439", "url": "https://gl.wikipedia.org/wiki?curid=408260", "title": "Ninnidh", "text": "Ninnidh (tam\u00e9n co\u00f1ecido como Ninnidh o Piadoso, , que significa \"Ninnidh dun ollo\") foi un santo cristi\u00e1n irland\u00e9s do s\u00e9culo VI. San Ninnidh pertenceu ao grupo co\u00f1ecido como os Doce Ap\u00f3stolos de Irlanda. As\u00f3ciase coa costa do Lough Erne e, en particular, a illa de Inishmacsaint e a Knockninny no condado de Fermanagh en Irlanda do Norte. A s\u00faa festa cel\u00e9brase o 18 de xaneiro.\nNinnidh de Inismacsaint conf\u00fandese \u00e1s veces con san Ninnidh da man pura, quen atendeu a Br\u00edxida de Kildare no seu leito de morte.\nTraxectoria.\nNinnidh naceu no condado de Donegal. Foi neto de Laoghaire, o alto rei de Irlanda. Foi educado baixo a tutela de Finnian na abad\u00eda de Clonard onde coincidiu con Ciar\u00e1n de Clonmacnoise, san Molaise de Devenish e san Aid\u00e1n de Ferns. Ninnidh predicou pola beira sur do lago Erne, convertendo a illa de Inishmacsaint na s\u00faa s\u00e9 arredor do ano 532. "}
{"id": "408261", "revid": "25871", "url": "https://gl.wikipedia.org/wiki?curid=408261", "title": "Lingua pirah\u00e3", "text": "A lingua pirah\u00e3 \u00e9 unha lingua ind\u00edxena falada polo pobo pirah\u00e3 que habita no estado brasileiro do Amazonas. Os pirah\u00e3 viven \u00f3 longo do r\u00edo Maici, un tributario do r\u00edo Amazonas.\nPirah\u00e3 \u00e9 a \u00fanica variedade sobrevivente da lingua mura, xa que as outras linguas foron extingu\u00edndose co paso dos s\u00e9culos porque os membros do pobo mura adoptaron o portugu\u00e9s. Entre os seus parentes m\u00e1is achegados est\u00e1 a matanawi, tam\u00e9n extinta. Est\u00edmase que ten entre 250 e 380 falantes. Non est\u00e1 en perigo inmediato de extinci\u00f3n, xa que a comunidade pirah\u00e3 \u00e9 monoling\u00fce.\nA lingua pirah\u00e3 \u00e9 co\u00f1ecida polas controvertidas caracter\u00edsticas que se lle atrib\u00faen, como por exemplo, que amosa trazos de relatividade ling\u00fc\u00edstica. A controversia est\u00e1 agravada pola gran dificultade de aprender a lingua e que o n\u00famero de ling\u00fcistas de pirah\u00e3 \u00e9 moi pequeno."}
{"id": "408262", "revid": "18868", "url": "https://gl.wikipedia.org/wiki?curid=408262", "title": "Brouca", "text": ""}
{"id": "408263", "revid": "18868", "url": "https://gl.wikipedia.org/wiki?curid=408263", "title": "Cerviz", "text": ""}
{"id": "408264", "revid": "18868", "url": "https://gl.wikipedia.org/wiki?curid=408264", "title": "Cocote", "text": ""}
{"id": "408265", "revid": "18868", "url": "https://gl.wikipedia.org/wiki?curid=408265", "title": "Coliga", "text": ""}
{"id": "408266", "revid": "18868", "url": "https://gl.wikipedia.org/wiki?curid=408266", "title": "Couquizo", "text": ""}
{"id": "408267", "revid": "18868", "url": "https://gl.wikipedia.org/wiki?curid=408267", "title": "Noca", "text": "O termo noca p\u00f3dese referir a:"}
{"id": "408269", "revid": "89787", "url": "https://gl.wikipedia.org/wiki?curid=408269", "title": "Lingua archi", "text": "A lingua archi \u00e9 unha lingua cauc\u00e1sica nororiental falada polo pobo archi que habita na vila de Archib, no sur de Daguest\u00e1n, Rusia, e noutras seis vilas m\u00e1is pequenas.\n\u00c9 infrecuente polos seus numerosos fonemas e polo contraste entre as varias fricativas laterais velares xordas, , africadas laterais velares xordas e africadas laterais velares exectivas, , e unha forma fricativa velar lateral sonora, . \u00c9 unha lingua ergativa con catro clases de substantivos e ten un salientable sistema morfol\u00f3xico con enormes paradigmas e irregularidades en t\u00f3dolos niveis. Matematicamente, existen 1\u00a0502\u00a0839 formas posibles que poden derivar dunha \u00fanica ra\u00edz verbal."}
{"id": "408270", "revid": "18868", "url": "https://gl.wikipedia.org/wiki?curid=408270", "title": "Isqueiro", "text": ""}
{"id": "408271", "revid": "47527", "url": "https://gl.wikipedia.org/wiki?curid=408271", "title": "Occipicio", "text": "O occipicio \u00e9 o termo anat\u00f3mico para se referir \u00e1 parte\u00a0da cabeza que se sit\u00faa na zona inferior e posterior.\nImportancia cl\u00ednica.\nO traumatismo do occipicio pode ocasionar crebadura da base do cranio. Un occipicio prominente \u00e9 caracter\u00edstico da trisom\u00eda 18 (a\u00a0s\u00edndrome de Edwards), asociado a micrognacia (queixada pequena), pavill\u00f3ns auriculares de implantaci\u00f3n baixa e retardo mental.\u00a0 As\u00f3ciase tam\u00e9n\u00a0\u00e1\u00a0trisom\u00eda 9. A identificaci\u00f3n da localizaci\u00f3n do occipicio fetal \u00e9 importante no paristallo. Esta rexi\u00f3n empr\u00e9gase ademais como punto de reparo anat\u00f3mico durante a medici\u00f3n do per\u00edmetro cef\u00e1lico, empregando unha fita m\u00e9trica que se estende desde o occipicio at\u00e9 o ."}
{"id": "408272", "revid": "89787", "url": "https://gl.wikipedia.org/wiki?curid=408272", "title": "Sincipicio", "text": "O sincipicio \u00e9 a parte superior e anterior da testa, que est\u00e1 relacionada coa fronte e limitada polo occipicio\nNa\u00a0obstetricia\u00a0ou tocolox\u00eda (parte da medicina que trata da gravidez, parto e puerperio), tam\u00e9n se lle chama sincipicio ao intre onde se liga a sutura coronal e a sutura saxital situadas na parte superior do cranio."}
{"id": "408273", "revid": "18868", "url": "https://gl.wikipedia.org/wiki?curid=408273", "title": "Tocolox\u00eda", "text": ""}
{"id": "408274", "revid": "18868", "url": "https://gl.wikipedia.org/wiki?curid=408274", "title": "Peristallo", "text": ""}
{"id": "408275", "revid": "5863", "url": "https://gl.wikipedia.org/wiki?curid=408275", "title": "Bebe", "text": "O termo Bebe pode referirse a:\nBebe \u00e9 tam\u00e9n o nome de:"}
{"id": "408277", "revid": "7523", "url": "https://gl.wikipedia.org/wiki?curid=408277", "title": "Magia y efectos especiales", "text": "Magia y efectos especiales \u00e9 o primeiro disco de estudio da banda madrile\u00f1a de indie pop IZAL, lanzado de forma independente o 12 de marzo do 2011. O \u00e1lbum foi gravado e producido nos Estudios Reno de Madrid."}
{"id": "408278", "revid": "85894", "url": "https://gl.wikipedia.org/wiki?curid=408278", "title": "Vilari\u00f1o Fr\u00edo, Oseira, San Cristovo de Cea", "text": "Vilari\u00f1o Fr\u00edo \u00e9 un exclave de 1,2 quil\u00f3metros cadrados da parroquia de Oseira no concello de San Cristovo de Cea en Ourense. Segundo o IGE, en 2022 ti\u00f1a 19 habitantes (10 homes e 9 mulleres).\nO lugar limita ao norte con Doz\u00f3n e ao leste, sur e oeste con Pi\u00f1or. Dista 1,1 quil\u00f3metros de San Cristovo de Cea."}
{"id": "408279", "revid": "4817", "url": "https://gl.wikipedia.org/wiki?curid=408279", "title": "Wresat", "text": "Wresat foi un sat\u00e9lite artificial de Australia lanzado o 29 de novembro de 1967 mediante un foguete Redstone Sparta desde Woomera.\nCaracter\u00edsticas.\nWresat foi constru\u00eddo pola Weapons Research Establishment australina en 11 meses e foi lanzado para estudar a atmosfera superior. Os instrumentos de a bordo estaban dese\u00f1ados para estudar os raios ultravioleta e X do Sol e o seu efecto na atmosfera. Por simplicidade o sat\u00e9lite permaneceu acaroado \u00e1 \u00faltima etapa do seu foguete lanzador e funcionou durante as d\u00faas semanas que aguantaron as s\u00faas bater\u00edas. Reentrou na atmosfera terrestre o 10 de xaneiro de 1968."}
{"id": "408280", "revid": "35560", "url": "https://gl.wikipedia.org/wiki?curid=408280", "title": "Centro de lanzamento de Xichang", "text": "O centro de lanzamento de Xichang \u00e9 un centro de lanzamento chin\u00e9s desde o que se env\u00edan sat\u00e9lites principalmente cara a \u00f3rbita xeosincr\u00f3nica. Est\u00e1 situado en Xichang, na provincia de Sichuan, no suroeste da China. As oficinas centrais est\u00e1n situadas na cidade de Xichang, a uns 65 km de distancia. O centro de lanzamento disp\u00f3n dun ferrocarril adicado en exclusiva. A maior parte dos lanzamentos comerciais feitos pola China tiveron lugar desde este centro."}
{"id": "408281", "revid": "1131", "url": "https://gl.wikipedia.org/wiki?curid=408281", "title": "Vicente Otero P\u00e9rez", "text": "Vicente Otero P\u00e9rez, co\u00f1ecido como Terito, nado en Deiro (Vilanova de Arousa) en 1918 e finado o 20 de xaneiro de 1995, foi un empresario e contrabandista galego.\nTraxectoria.\nFillo de Eleuterio Otero (de onde procede o seu alcume, Terito), que atend\u00eda unha tenda de ultramarinos e panader\u00eda en Deiro. Dedicouse ao estraperlo durante a ditadura franquista grazas \u00e1s relaci\u00f3ns con Nicol\u00e1s Franco na etapa en que era embaixador de Espa\u00f1a en Lisboa, e amasou unha fortuna. Posteriormente dedicouse ao contrabando ademais de ser dono de varios negocios: era propietario dunha empresa de transporte de l\u00edquidos, accionista dunha firma de augas minerais e socio, con Jos\u00e9 Ram\u00f3n Barral, dun concesionario de autom\u00f3biles.\nFoi directivo do Real Club Celta de Vigo, desde decembro de 1958 nunha comisi\u00f3n xestora presidida por Antonio Crusat Pardi\u00f1as, e entre xu\u00f1o de 1959 e xu\u00f1o de 1962 como vicetesoureiro na directiva presidida polo tam\u00e9n contrabandista Celso Lorenzo Villa.\nFoi un destacado militante de Alianza Popular, da que recibiu a insignia de ouro e diamantes. Semanas antes da redada da Operaci\u00f3n N\u00e9cora acudiu como compromisario ao congreso provincial de AP na Toxa. Estaba inclu\u00eddo na relaci\u00f3n de persoas a deter na redada do 12 de xu\u00f1o de 1990, pero casualmente non o atoparon na casa. Despois de varias semanas en paradeiro desco\u00f1ecido, entregouse ao xu\u00edz e foi posto en liberdade sen cargos. Cando volveu a Cambados recibiu unha homenaxe popular. Morreu con 76 anos de idade, a causa dun cancro."}
{"id": "408282", "revid": "1888", "url": "https://gl.wikipedia.org/wiki?curid=408282", "title": "Terito", "text": ""}
{"id": "408284", "revid": "89787", "url": "https://gl.wikipedia.org/wiki?curid=408284", "title": "Anticorpo de cadea pesada", "text": "Un anticorpo de cadea pesada \u00e9 un anticorpo que consta s\u00f3 de d\u00faas cadeas pesadas e carece das d\u00faas lixeiras que normalmente tam\u00e9n te\u00f1en os anticorpos normais. Atop\u00e1ronse en cam\u00e9lidos e tibur\u00f3ns.\nNos anticorpos com\u00fans, a rexi\u00f3n que se une ao ant\u00edxeno consta dos dominios variables das cadeas pesada e lixeira (VH e VL). Os anticorpos de cadea pesada poden tam\u00e9n unirse a ant\u00edxenos malia ter s\u00f3 dominios VH. Esta observaci\u00f3n levou ao desenvolvemnto dun novo tipo de fragmentos de anticorpo cun potencial uso como f\u00e1rmacos, que se denominan anticorpos de dominio simple.\nDescubrimento.\nEn 1989 un grupo de bi\u00f3logos dirixido por Raymond Hamers na Universidade Libre de Bruxelas investigou o sistema inmunitario dos dromedarios. Ademais dos esperados anticorpos normais de catro cadeas, identificaron anticorpos m\u00e1is simples que constaban s\u00f3 de d\u00faas cadeas pesadas. Este descubrimento foi publicado en \"Nature\" en 1993. En 1995 un equipo de investigadores da Universidade de Miami atopou un tipo diferente de anticorpos de cadea pesada en tibur\u00f3ns.\nEn peixes cartilaxinosos.\nOs \u00a0IgNAR (do ingl\u00e9s \"immunoglobulin new antigen receptor\", inmunoglobulina con novo receptor de ant\u00edxeno) dos peixes cartilaxinosos (por exemplo os tibur\u00f3ns) son anticorpos de cadea pesada. Os IgNAR mostran diferenzas estruturais significativas con outros anticorpos. Te\u00f1en cinco dominios constantes (CH) por cadea en vez dos habituais tres, varias pontes disulfuro en posici\u00f3ns pouco habituais, e a rexi\u00f3n determinante da complementariedade 3 (CDR3) forma un bucle estendido que cobre o sitio no que se une \u00e1 cadea lixeira noutros anticorpos. Estas diferenzas, combinadas coa idade filoxen\u00e9tica dos peixes cartilaxinosos, orixinou a hip\u00f3tese de que os IgNAR poder\u00edan estar m\u00e1is estreitamente relacionados cunha prote\u00edna de uni\u00f3n a ant\u00edxenos primordial que coas inmunoglobulinas de mam\u00edferos. Para comprobar esta hip\u00f3tese ser\u00eda necesario descubrir IgNAR ou anticorpos similares en vertebrados que sexan a\u00ednda m\u00e1is antigos filoxeneticamente, como nos peixes \u00e1gnatos como as lampreas e mix\u00edns. Os invertebrados non te\u00f1en anticorpos en absoluto.\nOs tibur\u00f3ns, e posiblemente outros peixes cartilaxinosos, te\u00f1en tam\u00e9n inmunoglobulina M (IgM) e inmunoglobulina W (IgW), que te\u00f1en ambas d\u00faas cadeas pesadas e d\u00faas lixeiras.\nEn cam\u00e9lidos.\nOs \u00fanicos mam\u00edferos que pos\u00faen anticorpos de cadea pesada (similares a IgG) son os cam\u00e9lidos, como os dromedarios, camelos, llamas e alpacas. Este foi un desenvolvemento evolutivo secundario: as cadeas pesadas destes anticorpos perderon un dos seus dominios constantes (CH1) e sufriron modificaci\u00f3ns no dominio variable (VH), ambos elementos estruturais necesarios para a uni\u00f3n das cadeas lixeiras. Nun subgrupo, o CH1 desaparecido parece que foi substitu\u00eddo por unha rexi\u00f3n bisagra estendida, como se mostra na imaxe. Malia a s\u00faa diferente estrutura global, os anticorpos de cadea pesada de cam\u00e9lidos comparten varias propiedades cos IgNAR, por exemplo o bucle CDR3 estendido e a conformaci\u00f3n do CDR1. Argumentouse que estas semellanzas son causadas por esixencias funcionais ou ben por evoluci\u00f3n converxente, en vez de indicaren unha verdadeira relaci\u00f3n.\nAproximadamente o 50% dos anticorpos de cam\u00e9lidos son do tipo ordinario de mam\u00edfero con cadeas pesadas e lixeiras. Non se co\u00f1ece ning\u00fan tipo de animal que te\u00f1a s\u00f3 anticorpos de cadea pesada e careza completamente do tipo com\u00fan cos dous tipos de cadeas.\nOs anticorpos de cadea pesada de cam\u00e9lidos son tan espec\u00edficos para os ant\u00edxenos coma os anticorpos normais e nalg\u00fans casos son m\u00e1is robustos. Ademais, son facilmente illados usando o mesmo procedemento de cribado de fagos usado cos anticorpos habituais, o que permite cultivalos \"ex vivo\" en grandes concentraci\u00f3ns. O seu menor tama\u00f1o e dominio simple fan que estes anticorpos sexan doados de transformar en c\u00e9lulas bacterianas para a s\u00faa produci\u00f3n en masa, polo que son ideais para utilizalos en investigaci\u00f3n."}
{"id": "408285", "revid": "32797", "url": "https://gl.wikipedia.org/wiki?curid=408285", "title": "Bigato", "text": "Bigato (en lat\u00edn: \"bigatus\") \u00e9 a denominaci\u00f3n dun tipo espec\u00edfico de denario, moeda de prata da Antiga Roma, caracterizado por levar nos seus reversos unha biga ou carruaxe tirada por dous cabalos e conducida por unha divindade romana.\nA tipolox\u00eda dunha moeda de prata caracterizada pola imaxe dunha carruaxe pon o bigato en relaci\u00f3n tipol\u00f3xica co cuadrigato, emitido tam\u00e9n en tempos da Rep\u00fablica, que toma o seu nome pola presenza dunha cuadriga nos seus reversos.\nHistoria.\nOs bigatos comezaron a cu\u00f1arse na primeira d\u00e9cada do s\u00e9culo II a. C. como unha alternativa ao vitoriato, e alg\u00fans investigadores numism\u00e1ticos consideran que non circulou m\u00e1is al\u00e1 do 190 a. C. Estas emisi\u00f3ns foron tan numerosas que, nalgunhas fontes de \u00e9poca imperial, este termo chegou a utilizarse para designar, en xeral, a todos os denarios republicanos.\nOs primeiros bigatos levaban unha representaci\u00f3n da deusa Luna na s\u00faa carruaxe de dous cabalos, e mantiv\u00e9ronse en uso en paralelo aos cuadrigatos ata 170 a. C., cando os denarios foron temporalmente suprimidos. Unha segunda serie de bigatos representaba a Vitoria na s\u00faa biga, probabelmente para conmemorar o dominio de Roma logo da batalla de Pidna, en Tesal\u00f3nica. T\u00e1cito e Plutarco mencionan unha estatua de Vitoria nunha biga.\nO establecemento da data de cu\u00f1axe dos primeiros bigatos \u00e9 complicado por mor do uso impreciso da palabra \"bigatus \"(e o plurar \"bigati\") por historiadores e literatos latinos como Tito Livio, quen ao escribir acerca dos acontecementos de 216 a. C. (antes de que se co\u00f1eza que estas moedas existisen), utiliza a palabra para se referir xenericamente \u00e1s moedas de prata expoliadas na Gallia Cisalpina e en Hispania. O termo \"bigati\" era utilizado adoito nos estudos desta \u00e9poca no sentido de \"denarii\", e non refer\u00edndose ao tipo espec\u00edfico.\nNa s\u00faa obra etnogr\u00e1fica \"Germania\", T\u00e1cito (56 a. C. - 117 a. C.) sinala que, malia que a maior\u00eda dos pobos xerm\u00e1nicos dependesen a\u00ednda nese tempo do troco, os que se asentaban ao longo das fronteiras do Imperio manti\u00f1an relaci\u00f3ns comerciais e utilizaban a moeda, a\u00ednda que s\u00f3 confiaban no valor das \"antigas e ben co\u00f1ecidas\" como os \"bigati\" e os \"serrati \"(como se denominaba aos denarios con bordos dentados):"}
{"id": "408286", "revid": "27155", "url": "https://gl.wikipedia.org/wiki?curid=408286", "title": "IgNAR", "text": ""}
{"id": "408287", "revid": "23204", "url": "https://gl.wikipedia.org/wiki?curid=408287", "title": "Jos\u00e9 S\u00e1nchez de Santa Mar\u00eda", "text": "Jos\u00e9 S\u00e1nchez de Santa Mar\u00eda foi un tradutor galego, que Ricardo Carballo Calero cita entre os precursores de Rosal\u00eda.\nTraxectoria.\nLouis Lucien Bonaparte, sobri\u00f1o de Napole\u00f3n, fixo traducir a varios idiomas o Evanxeo de Mateu. En 1861 publicouse en Londres a traduci\u00f3n galega, debida a Jos\u00e9 S\u00e1nchez de Santamar\u00eda, de Santiago de Compostela, polo demais desco\u00f1ecido. \nA versi\u00f3n est\u00e1 feita sobre a traduci\u00f3n castel\u00e1 de F\u00e9lix Torres Amat, e non sobre o texto grego. O libro leva un pr\u00f3logo do pr\u00edncipe editor titulado \"Observaciones comparativas sobre la pronunciaci\u00f3n gallega, asturiana, castellana y portuguesa\". Abondan na traduci\u00f3n galega os castelanismos morfol\u00f3xicos e sint\u00e1cticos."}
{"id": "408289", "revid": "1131", "url": "https://gl.wikipedia.org/wiki?curid=408289", "title": "Vicente Feixoo", "text": "Vicente Mar\u00eda Feijoo-Montenegro y Arias, nado en Allariz o 19 de febreiro de 1813 e finado en Baiona o 14 de outubro de 1854, foi un m\u00e9dico e poeta galego, que Ricardo Carballo Calero sit\u00faa entre os precursores de Rosal\u00eda.\nTraxectoria.\nVicente Mar\u00eda Feijoo-Montenegro y Arias foi o cuarto neto do se\u00f1or da Granxa do Mato, don Antonio Feixoo-Montenegro, pai de Frei Bieito Feixoo. Licenciouse en Medicina en 1837.\nFoi amigo de Neira de Mosquera e tam\u00e9n de Saco e Arce, quen o fixo figurar na pequena antolox\u00eda da s\u00faa \"Gram\u00e1tica\" unha composici\u00f3n de Vicente Feijoo: \"\u00c1 boa memoria de Azara\". Con motivo da publicaci\u00f3n das obras completas de Azara (1771-1804) preparouse unha \u201ccorona po\u00e9tica\u201d con poemas nas diferentes linguas do estado. A composici\u00f3n \u00e9 un himno escrito en 1851 e composto en hendecas\u00edlabos formados por tres anapestos e unha s\u00edlaba final. Comeza e remata con serventesios, o resto consta de nove oitavas italianas, cos versos 1\u00ba e 5\u00ba non libres. O vocabulario \u00e9 enxebre. Vicente Feijoo tam\u00e9n \u00e9 autor de lendas en verso e algunha novela hist\u00f3rica en castel\u00e1n .\nMorreu en Baiona, v\u00edtima do c\u00f3lera"}
{"id": "408290", "revid": "5863", "url": "https://gl.wikipedia.org/wiki?curid=408290", "title": "Juan Montero Telinge", "text": "Juan Montero Telinge, nado en Santiago de Compostela o 21 de decembro de 1800 e finado na Coru\u00f1a o 26 de outubro de 1893, foi un pol\u00edtico galego.\nTraxectoria.\nPertenceu \u00e1 Milicia Nacional e acadou o grao de sarxento. Militou no Partido Liberal e estivo exiliado. Foi alcalde da Coru\u00f1a no Bienio Progresista (1854-1855) e deputado a Cortes (1869-1871). Foi elixido senador pola provincia da Coru\u00f1a (1872-1873) e senador vitalicio (1884-1885). Era comerciante na Coru\u00f1a. Foi membro da loxa La Herculina n\u00ba 10.\nPublicou en 1844 \"Rosa y Pascual. Cuento gallego\", transcrito como \"Rosa e Pascual\" por Ux\u00edo Carr\u00e9 Aldao en \"Literatura gallega\" (1911). \u00c9 un conto en quintillas de literatura popular picaresca inspirada nos mandamentos referentes \u00e1 libido."}
