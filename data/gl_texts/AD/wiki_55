{"id": "499829", "revid": "89787", "url": "https://gl.wikipedia.org/wiki?curid=499829", "title": "Siti Nurhaliza", "text": " \nSiti Nurhaliza binti Tarudin, nada en Kampung Awah o 11 de xaneiro de 1979, \u00e9 unha cantante e empresaria malaisiana, que ao longo da s\u00faa carreira recibiu case 300 premios locais e internacionaise canta fundamentalmente en malaio e bahasa indonesio e ademais de ingl\u00e9s tam\u00e9n gravou en xavan\u00e9s, mandar\u00edn \u00e1rabe, urd\u00fa e xapon\u00e9s.\nTraxectoria.\nNaceu nunha pequena localidade do concello de Termeloh en Pahang. Seu pai, Tarudin Ismail era un oficial de polic\u00eda e s\u00faa nai Siti Salmah Bachik, ama de casa. A parella tivo oito fillos, e proced\u00eda dunha familia vencellada \u00e1 m\u00fasica, seu av\u00f3 fora un famoso violinista e s\u00faa nai unha cantante tradicional local. Tam\u00e9n seu irm\u00e1 Saiful Bahri Tarudin e as s\u00faas irm\u00e1s Siti Norsaida e Siti Saerah son cantantes.. Realizou os estudos de primaria e sencundaria en Kuala Lipis. Procedente dunha familia pobre, xa dende pequena ti\u00f1a que axudar a s\u00faa nai a vender \"kuih\" entre a veci\u00f1anza e era a vocalista dun grupo formado polo seu t\u00edo, que actuaba en vodas e cerimonias locais, e tam\u00e9n participou en diversos concursos musicais da rexi\u00f3n. En 1991, con 12 anos, ga\u00f1ou unha competici\u00f3n local de canci\u00f3ns patri\u00f3ticas co tema \"Bahtera Merdeka\", nesa \u00e9poca participaba en diversas actividades deportivas escolares, especialmente en netball e con 14 participou nunha audici\u00f3n de \"Asia Bagus\".\nPrimeiros \u00e9xitos.\nDous anos despois, en 1995, participou no concurso Bintang HMI da RTM coa canci\u00f3n \"Kaulah Segalanya\" que fixera famosa Ruth Sahanaya. No decurso da competici\u00f3n co\u00f1eceu ao compositor Adnan Abu Hassan que a guiou na execuci\u00f3n vocal, e finalmente ga\u00f1ou cunha canci\u00f3n de Aishah, \"Camar Yang Pulang\". Nurhaliza asinou un contrato coa discogr\u00e1fica Suria Records e en 1996 sa\u00edu o seu primeiro \u00e1lbum, \"Siti Nurhaliza I\"., e o seu primeiro sinxelo \"Jerat Percintaan\" ga\u00f1ou o premio Anugerah Juara Lagu. Tam\u00e9n nese ano ga\u00f1ou os premios nas categor\u00edas de artista televisiva m\u00e1is popular, cantante feminina m\u00e1is popular, artista nova m\u00e1is popular e na principal de artista m\u00e1is popular do Anugerah Bintang Popular.\nSiti comezou a coller sona en Indonesia en 1997 logo de aparecer na edici\u00f3n de abril dunha das revistas m\u00e1is populares do pa\u00eds, \"POS Kota\" . Converteuse na primeira cantante malaisiana en realizar un concerto en vivo en Indosiar, unha canle popular en Indonesia e pasou a ser unha das artistas con m\u00e1is poder de convocatoria en Indonseia, con concertos en Iacarta, Bandung, Yogyakarta e moitas outras cidades nos anos seguintes.\nEn Malaisia en 1997 ga\u00f1ou o premio \u00e1 mellor nova artista e mellor canci\u00f3n da Anugerah Industri Muzik.\nInicio da s\u00faa actividade internacional.\nEn 1998, con s\u00f3 19 anos, fundou a s\u00faa propia compa\u00f1\u00eda, Siti Nurhaliza Productions que act\u00faa como o seu propio equipo de xesti\u00f3n oficial. A s\u00faa primeira aparici\u00f3n na escena internacional ao grande, durante os Xogos da Commonwealth de 1998 que se celebraron en Kuala Lumpur, ao actuar, con outros cantantes pop do pa\u00eds, diante a ra\u00ed\u00f1a Isabel Ii e o seu consorte o pr\u00edncipe Filipe entre outros dignatarios de 70 pa\u00edses da Commonwealth. Tam\u00e9n participou na cerimonia de clausura con d\u00faas estrelas internacionais C\u00e9line Dion e Rod Stewart. En novembro dese ano invit\u00e1rona a actuar no Xap\u00f3n durante cinco d\u00edas na Saga Fiesta '98.\nNos anos seguintes, seguiu a promocionarse por toda a rexi\u00f3n, en maio de 1999 na Competici\u00f3n Internacional da Canci\u00f3n do Pac\u00edfico Sur na localidade australiana de Gold Coast quedou en primeiro lugar na categor\u00eda de canci\u00f3n internacional de pop/top 40 e en mellor interpretaci\u00f3n vocal feminina polo seu sinxelo \"We'll Be As One\" e en decembro estivo no Festival da M\u00fasica de Asia en Shanghai, onde logrou o premio de ouro na Competici\u00f3n da Nova Cantante de Asia. No ano 2002 foi a Casaquist\u00e1n para participar no concurso Voz de Asia, cun dos sinxelos do seu terceiro \u00e1lbum, \"Purnama Merindu\", e f\u00edxose co premio principal\nEn decembro de 2003 a organizaci\u00f3n convidouna a participar no Concerto de estrelas pop do Xap\u00f3n e dos pa\u00edses da ASEAN que se celebrou en Yokohama, e que entre outros artistas inclu\u00eda a THE BOOM, You Hitoto, INSPi, Leonard Eto, Yuri Chika, Hiroshi Takano e Hideki Kurosawa polo Xap\u00f3n mentres dos pa\u00edses da ASEAN estaban Hans Anwar &amp; Lo'Ryder (Brunei), Preap Sowat (Cambodia), AB Three (Indonesia), Alexandra (Laos), Lay Phyu &amp; Iron Cross (Myanmar), Jolina Magdangal (Filipinas), Tanya Chua (Singapur), Briohny (Tailandia) e Lam Truong (Vietnam). Os participantes ti\u00f1an que cantar, na s\u00faa lingua, a canci\u00f3n \"Treasure the World\" composta polo xapon\u00e9s Kazufumi Miyazawa con letra da singapuresa Dick Lee. A versi\u00f3n de Siti levou por t\u00edtulo \"Dunia Milik Kita\".\nEn 2004 Siti foi a primeira artista non chinesa que convidaron a actuar nos premios Melod\u00eda de Ouro, que se celebran en Taiw\u00e1n, onde fixo dueto con Leehom Wang e tam\u00e9n apareceu nun programa especial de media hora en Azio TV que se gravou durante os catro d\u00edas que pasou en Taipei. Nese ano fixo a s\u00faa terceira aparici\u00f3n nos premios MTV Asia que se organizaron en Singapur.\nNese ano de 2004 a s\u00faa empresa, Siti Nurhaliza Production, comezou a producir programas de televisi\u00f3n, o primeiro foi un programa musical, \"Muzikal Aidiladha\", que se realizou para o Eid al-Adha. e logo realizou Siti Nurhaliza 3D (\"Siti Nurhaliza Dari Dalam Diri\"), unha serie de 13 episodios sobre a vida privada de Siti Nurhaliza que se emitiu na RTM, a \u00faltima das produci\u00f3ns dese ano foi \"Sukan dan Selebriti\", unha serie de 26 episodios coa participaci\u00f3n de celebridades e personalidades deportivas.\nConsolidaci\u00f3n.\nEn 2005 tras denominala Alicia Keys a Voz de Asia ao presentala nos premios MTV Asia en Bangkok . En abril de 2005 realizou con \u00e9xito un concerto en solitario no Royal Albert Hall de Londres, por\u00e9n a maior\u00eda da audiencia eran malaisianos aveci\u00f1ados no Reino Unido, a prensa brit\u00e1nica comparouna con Celine Dion-. No concerto acompa\u00f1ouna a London Symphony Orchestra dirixida polo indonesio Erwin Gutawa e entre os asistentes estiveron o sult\u00e1n e a sult\u00e1 de Pahang e membros da familia real de Brunei. A canle Channel V considerouna a segunda maior artista asi\u00e1tica en 2005 polos seus logros, despois da taiwanesa Jay Chou o mesmo que fixo a MTV Asia tam\u00e9n por tras de Jay Chou..\nEn abril de 2006 apareceu o seu und\u00e9cimo \u00e1lbum de estudio, \"Transkripsi\", con colaboraci\u00f3ns de produtores e compositores indonesios como Erwin Gutawa, Melly Goeslaw e Glenn Fredly mais malaisianos como Aubrey Suwito, Cat Farish, Jenny Chin, Firdaus Mahmud, Mac Chew, Yasin e Damian VE. \"Transkripsi\" converteuse no mellor \u00e1lbum do ano ao ga\u00f1ar os premios a mellor \u00e1lbum pop e mellor \u00e1lbum no Anugerah Industri Muzik.. Os cr\u00edticos consider\u00e1rono un dos seus mellores \u00e1lbums e foi o primeiro \u00e1lbum que produc\u00eda a s\u00faa propia compa\u00f1\u00eda O 24 de outubro de 2006 o sult\u00e1n de Pahang conferiulle o t\u00edtulo de \"Darjah Indera Mahkota Pahang\" (DIMP) con motivo do seu 76 aniversario canda dous dese\u00f1adores malaisianos Bernard Chandran e Dayang Tom Abang Saufi..\nO 11 de febreiro de 2007 fixo a s\u00faa primeira aparici\u00f3n nos Grammy, e foi tam\u00e9n a primeira malaisiana en percorrer a s\u00faa alfombra vermella O 20 e 21 de abril de 2007 actuou no \"Konsert Istana Cinta Nostalgia\", un concerto tributo a Tan Sri P. Ramlee e Puan Sri Saloma no Istana Budaya de Kuala Lumpur. Na Anugerah Industri Muzik ga\u00f1ou o premio ao mellor \u00e1lbum pop e mellor \u00e1lbum por \"Transkripsi\". Nos Anugerah Planet Muzik de 2007 ga\u00f1ou o premio \u00e1 mellor artista feminina, categor\u00eda outorgada por voto en Indonesia, Malaisia e Singapur, e mellor artista feminina e mellor canci\u00f3n, premios concedidos por un xurado.\nEn 2007 participou na banda sonora de dous filmes, gravou \"Menanti Pasti\" para \"Kayangan\" e \"Hati\" para \"\", esta \u00faltima canci\u00f3n inclu\u00eduna no \u00e1lbum \"Hadiah Daripada Hati\" e recibiu o premio \u00e1 mellor canci\u00f3n orixinal no Festival de Cinema de Malaisia de 2008. Por primeira volta actuou nun musical, e as\u00ed \u00e9 que deu vida a Azizah, o amor misterioso de P. Ramlee en \"Remy ... Kisah P. Ramlee\" que se puxo en escena entre o 19 de outubro e o 3 de novembro de 2007.\nO primeiro sinxelo do \u00e1lbum \"Hadiah Daripada Hati\" foi \"Ku Mahu\" con moita influencia do pop latino e que foi tema de apertura da serie \"Spa-Q\" Polo xeral, a cr\u00edtica considerou o novo \u00e1lbum de menos nivel que o precedente. As\u00ed e todo, na 15\u00ba edici\u00f3n do AIM ga\u00f1ou nas categor\u00edas de mellor \u00e1lbum pop, mellores arranxos musicais nunha canci\u00f3n por \"Cintamu\" e mellor interpretaci\u00f3n vocal feminina nun \u00e1lbum.\nEn xaneiro de 2008 a canle Asia News Network considerouna unha das \u00eddolos asi\u00e1ticas polos seus \u00e9xitos e pola s\u00faa consagraci\u00f3n como icona do espect\u00e1culo malaisiano. O 21 de marzo de 2008 celebrou un dos seus primeiros concertos ac\u00fasticos en solitario en Singapur, denominado \"Diari Hati \u2013 Dato' Siti Nurhaliza's Heart\" interpretou temas do seu \u00faltimo \u00e1lbum, \"Hadiah Daripada Hati\" e dos anteriores.\nO seu 13\u00ba \u00e1lbum sa\u00edu o 26 de decembro de 2008 co t\u00edtulo de \"Lentera Timur\", con m\u00fasica tradicional contempor\u00e1nea, o seu cuarto neste estilo, o \u00faltimo fora \"Sanggar Mustika\" en 2002 por\u00e9n con m\u00e1is canci\u00f3ns modernas e contempor\u00e1neas que os precedentes e traballou con diversos compositores internacionais como o singapure\u00f1o M. Nasir ou Katon Bagaskara de Indonesia. Nove das 13 canci\u00f3ns proceden dun obradoiro de letras de canci\u00f3ns, \"Cipta Ekspress \u2013 Berirama Malaysia\", organizado pola asociaci\u00f3n de autores de m\u00fasica de Malaisia, para crear materiais para o \u00e1lbum Non obstante, as poucas vendas pola escasa promoci\u00f3n, nos 16\u00ba Anugerah Industri Muzik, \"Lentera Timur\" ga\u00f1ou nas categor\u00edas de mellor pop \u00e9tnico, \u00e1lbum do ano, e a canci\u00f3n \"Di Taman Teman\" levou o premio a mellor voz feminina.\nNese ano de 2009 estim\u00e1base a s\u00faa fortuna en 50 mill\u00f3ns de ringgit.\nTras a morte de seu pai, Taruddin Ismail, o 15 de febreiro de 2009 anunciou un per\u00edodo de loito de corenta d\u00edas, nos que non actuou, ag\u00e1s para un cocerto especial con motivo do mawlid . Entre o 26 de xu\u00f1o e o 29 de xu\u00f1o realizou unha serie de tres concertos teatrais en Kuala Lumpur so o nome de \"SATU Konsert Eksklusif Dato' Siti Nurhaliza\", coas entradas esgotadas dende hab\u00eda semanas. Un mes antes do concerto ga\u00f1ara o seu noveno premio consecutivo \u00e1 artista malaisiana m\u00e1is popular, e tam\u00e9n, \u00e1 artista rexional m\u00e1is popular nos \"Anugerah Planet Muzik\" \nEn setembro foi a anfitrioa dunha serie de telerrealidade sobre coci\u00f1a, \"Citarasa Selebriti Bersama Dato' Siti Nurhaliza\" \u00e1 que acud\u00edan diversos artistas como convidados. Siti e a cantante indonesia Krisdayanti realizaron un \u00e1lbum conxunto con oito duetos, Siti elixiu catro composici\u00f3ns malaisianas e Krisdayanti catro indonesias. O \u00e1lbum sa\u00edu o 28 de decembro en Malaisia e o 27 de xaneiro de 2010 en Indonesia co t\u00edtulo de \"\".\nO 1 de xaneiro de 2010 protagonizou con M. Nasir o \"Konsert Bagaikan Sakti\" que se realizou en Singapur e que se emitiu en directo na canle Astro Box Office Events e a s\u00faa compa\u00f1\u00eda Siti Nurhaliza Productions tam\u00e9n produciu un concerto para Faizal Tahir e Aizat co t\u00edtulo de \"Konsert Satu Suara\" co acompa\u00f1amento da Simfoni Orkestra Kebangsaan en febreiro. En marzo lanzou a s\u00faa propia li\u00f1a de produtos cosm\u00e9ticos e de beleza, SimplySiti. Nos Anugerah Industri Muzik (AIM) que se celebraron o 2 de maio, ga\u00f1ou o premio \u00e1 mellor interpretaci\u00f3n feminina nunha canci\u00f3n polo sinxelo \"Ku Percaya Ada Cinta\" e \"Persembahan Vokal Berkumpulan Dalam Lagu\" e mellor interpretaci\u00f3n dun grupo dunha canci\u00f3n polo sinxelo \"Amarah\" do \u00e1lbum \"CTKD\". Con 11 premios \u00e1 mellor interpretaci\u00f3n estableceu un r\u00e9cord na historia dos premios.\nDende o 12 de febreiro de 2011 presentou ao longo de 13 episodios un programa de conversas baixo a denominaci\u00f3n de \"SITI\"\nEn setembro de 2011 sa\u00edu o seu primeiro \u00e1lbum integramente en ingl\u00e9s \"All Your Love\" con todas as canci\u00f3ns escritas e producidas polos cantantates australianos Christian Alexanda e Bryan Bouro. Dous dos temas, \"Remember You\" e \"I Wait Forever\" son duetos con Sean Kingston e Christian Alexanda respectivamente\nCambio de imaxe.\nEn 2013 no d\u00eda do seu 34\u00aa aniversario anunciou que \u00eda vestir un hijab sempre, mesmo nas s\u00faas actuaci\u00f3ns. En febreiro presentou con Nabil Ahmad e Sharifah Shahira un concurso de 13 episodios co t\u00edtulo de \"Siti Ooo...Som\" Entre o 5 e o 7 de xullo durante tres noites cantou co acompa\u00f1amento da Orquestra Filharm\u00f3nica de Malaisia en Kuala Lumpur \nO 25 de agosto foi unha das artistas malaisianas en participar no conerto \"Harmon\u00eda e Unidade\" en Kuala Lumpur canda artistas de Indonesia como Ahmad Dhani e Rossa e que se emitiu en directo na TV1 de Malaisia e na Indosiar de Indonesia. En setembro realizou o primeiro concerto tradicional en dezaoito anos de traxectoria, acompa\u00f1ada polos corenta m\u00fasicos da Orkestra Tradisional Malaysia, con 35 canci\u00f3ns tradicionais de diferentes estilos como Zapin, Samrah, Keroncong ou Joget. Inicialmente programado entre os d\u00edas 20 ao 22 de setembro, engad\u00edronlle un d\u00eda m\u00e1is, o 24 e converteuse no concerto en solitario con maior recadaci\u00f3n no Istana Budaya, con m\u00e1is de 900 000 ringgit.\nO 28 de novembro participou no Xap\u00f3n no Festival de M\u00fasica ASEAN-Xap\u00f3n para conmemorar o corenta aniversaio das relaci\u00f3ns entre o Xap\u00f3n e os pa\u00edses da ASEAN e como axuda \u00e1s v\u00edtimas do terremoto e tsunami de Sendai de 2011, interpretou \"Biarlah Rahsia\", a canci\u00f3n xaponesa \"Koibito yo\" que fixera famosa Mayumi Itsuwa e \"Nirmala\". O 5 de decembro estivo actuou nos Asian Television Awards en Singapur, con d\u00faas canci\u00f3ns \"Lebih Indah\" e \"On the Floor\" retransmitido tanto por STAR World como por Channel V\nO 8 e 9 de febreiro de 2014 organizou, por medio da s\u00faa propia fundaci\u00f3n, \"Yayasan Nurjiwa\", o seu primeiro concerto ben\u00e9fico no que superou o mill\u00f3n de ringgit entre a venda de entradas e doaz\u00f3ns. E tam\u00e9n para recadar cartos para a s\u00faa fundaci\u00f3n organizou cunha galer\u00eda da capital malaisiana unha exposici\u00f3n de 15 pintores e escultores malaisianos, 1 espa\u00f1ol e mais un iraniano con obras inspiradas na propia Siti. A exposici\u00f3n estivo aberta ao p\u00fablico do 27 de febreiro ao 26 de marzo e o 30% das vendas foron para a fundaci\u00f3n; o prezo m\u00e1is alto foi para unha obra do pintor andaluz Adri\u00e1n Torres que se vendeu por 75000 ringgit.\nO 27 de marzo participou no concerto que David Foster deu en Kuala Lumpur acompa\u00f1ado de diversos artistas e que se converteu nun concerto tributo \u00e1s v\u00edtimas do voo 370 de Malaysia Airlines Siti, acompa\u00f1ada de Foster ao piano, interpretou d\u00faas canci\u00f3ns producidas orixinalmente por Foster, I Will Always Love You e Because You Loved Me..\nO seu 16\u00aa \u00e1lbum, \"Fragmen\", apareceu o 30 de xu\u00f1o e que se certificou como platino tras vender 10 000 unidades en menos de dous meses. Polo \u00e1lbum ga\u00f1ou no Anugerah Planet Muzik nas categor\u00edas de mellor artista feminina e mellor canci\u00f3n por \"Lebih Indah\" O 21 de outubro lanzouse a versi\u00f3n indonesia de \"Fragmen\" cun tema adicional, un dueto con Cakra Khan, \"Seluruh Cinta\". \nNos Anugerah Industri Muzik de 2014 que se celebraron en decembro ga\u00f1ou nas categor\u00edas de mellor gravaci\u00f3n polo \u00e1lbum \"Konsert Lentera Timur (Dato' Siti Nurhaliza Bersama Orkestra Tradisional Malaysia)\", mellor interpretaci\u00f3n vocal feminina por \"Lebih Indah\" e mellor \u00e1lbum por \"Fragmen\". Nos World Music Awards de 2014 ga\u00f1ou os premios a mellor artista feminina malaia, mellor actuaci\u00f3n dun artista malaia e mellor artista malaia\nEn 2015 para conmemorar os vinte anos na industria musical malaisiana celebrou un concerto ac\u00fastico o 7 de abril de 2015, con entradas esgotadas hab\u00eda d\u00edas antes e que recibiu boas cr\u00edticas\nEn agosto, gravou \"Nenjae Ezhu\", canci\u00f3n composta por A. R. Rahman, o seu primeiro tema en t\u00e1mil para unha interpretaci\u00f3n nunha competici\u00f3n musical india. En outubro Siti apareceu na edici\u00f3n de 2016 de \"The 500 Most Influential Muslims\". \nO 7 e 8 de novembro celebrou o Konsert Satu Suara, Vol. 2 acompa\u00f1ada de Hetty Koes Endang (Indonesia) e Ramli Sarip (Singapur), o concerto foi un \u00e9xito, con 650 000 ringgit pola venda de entradas s\u00f3. \nEn decembro actuou como xu\u00edza convidada en Indonesia para Dangdut Academy Asia (D'Academy Asia), unha competeci\u00f3n musical \"dangdut\" aberta a participantes de Indonesia, Malaisia, Singapur e Brunei.. \nEn marzo de 2016 lanzou a s\u00faa propia li\u00f1a de roupa, \"Creacion By Siti Nurhaliza\" , continuando a s\u00faa carreira como empresaria de \u00e9xito, estim\u00e1ndose as s\u00faas ganancias en m\u00e1is de 19 mill\u00f3ns de d\u00f3lares en 2019. \nCoincidindo co vinte aniversario do seu primeiro \u00e1lbum o 2 de abril organizou un concerto no estadio Negara denominado \"Siti Nurhaliza &amp; Friends\" coa participaci\u00f3n de numerosos artistas malaisianos e indonesios como Faizal Tahir, Hafiz Suip, Jaclyn Victor, Joe Flizzow, SonaOne, Afgansyah Reza, Anggun ou Cakra Khan e Siti cantou en solitario ou en duetos moitos dos seus temas m\u00e1is co\u00f1ecidos.\nO 10 de maio de 2017 sa\u00edu o seu 17\u00ba \u00e1lbum, co t\u00edtulo de \"SimetriSiti\" que incl\u00fae compositores, letristas e artistas malaisianos e indonesios."}
{"id": "499832", "revid": "19415", "url": "https://gl.wikipedia.org/wiki?curid=499832", "title": "Escala crom\u00e1tica", "text": "A escala crom\u00e1tica en m\u00fasica \u00e9 unha escala que cont\u00e9n doce notas separadas a distancia dun semit\u00f3n. Como resultado, no temperamento igual de 12 notas (o temperamento m\u00e1is com\u00fan na m\u00fasica occidental), a escala crom\u00e1tica cubre todas as alturas dispo\u00f1ibles. Todas as outras escalas da m\u00fasica occidental tradicional son subconxuntos desta escala.\nNun piano actual ou noutro instrumento afinado en temperamento igual, todos os semit\u00f3ns son do mesmo tama\u00f1o (100 cents): as notas dunha escala crom\u00e1tica en temperamento igual enc\u00f3ntranse a distancias exactamente iguais as unhas das outras. Unha escala crom\u00e1tica en temperamento igual \u00e9 unha escala non diat\u00f3nica que carece de t\u00f3nica debido \u00e1 simetr\u00eda das s\u00faas notas equidistantes.\nA concepci\u00f3n m\u00e1is com\u00fan da escala crom\u00e1tica antes do s\u00e9culo XIII era a escala crom\u00e1tica pitag\u00f3rica. Debido a unha t\u00e9cnica de afinaci\u00f3n diferente, os doce semit\u00f3ns nesta escala presentan dous tama\u00f1os lixeiramente diferentes. En consecuencia, a escala non \u00e9 perfectamente sim\u00e9trica. Moitos outros sistemas de afinaci\u00f3n desenvolvidos nos s\u00e9culos seguintes, comparten unha asimetr\u00eda similar. As alturas equidistantes unicamente son proporcionadas polos sistemas de afinaci\u00f3n do temperamento igual, que son amplamente empregados na m\u00fasica contempor\u00e1nea.\nEtimolox\u00eda.\nO termo \"crom\u00e1tico\" (do lat\u00edn \"chromat\u012dcus\" e este do grego \"\u03c7\u03c1\u03c9\u03bc\u03b1\u03c4\u03b9\u03ba\u03cc\u03c2\" [\"kromatik\u00f3s\"]) deriva da palabra grega \"chroma\", que significa \u2018cor\u2019."}
{"id": "499834", "revid": "5863", "url": "https://gl.wikipedia.org/wiki?curid=499834", "title": "Real Casa de la Moneda \u2013 F\u00e1brica Nacional de Moneda y Timbre", "text": ""}
{"id": "499835", "revid": "5863", "url": "https://gl.wikipedia.org/wiki?curid=499835", "title": "RCM-FNMT", "text": ""}
{"id": "499836", "revid": "98629", "url": "https://gl.wikipedia.org/wiki?curid=499836", "title": "Innovaci\u00f3n", "text": "Innovaci\u00f3n \u00e9 un cambio que introduce novidades, ou, dito doutra maneira, a novidade que se introduce nun dominio determinado. Ref\u00edrese tanto \u00e1 modificaci\u00f3n de elementos xa existentes co fin de melloralos, como ao desenvolvemento de elementos totalmente novos.\nEtimolox\u00eda.\nO termo prov\u00e9n do baixo lat\u00edn , substantivo de acci\u00f3n derivado do participio pasado do verbo do lat\u00edn cl\u00e1sico , \"renovar\", de \"a\", \"ir cara a\", e , \"novo\".\nEconom\u00eda e empresas.\nEn sentido estrito, neste campo, dise que as ideas s\u00f3 poden resultar innovadoras despois de que se desenvolven como novos produtos, servizos ou procedementos, que realmente encontran unha aplicaci\u00f3n de \u00e9xito, impo\u00f1\u00e9ndose no mercado a trav\u00e9s da s\u00faa difusi\u00f3n.\nHai unha forma de innovaci\u00f3n consistente na mellora da xesti\u00f3n empresarial con novos procedementos, utilizaci\u00f3n duna tecnolox\u00eda, automatizaci\u00f3n, mellorando a calidade, definindo novas formas de satisfacer ao cliente, son s\u00f3 algunhas ideas do que pode ser e conseguir a innovaci\u00f3n e axuda \u00e1s empresas a crecer e seren m\u00e1is competitivas.\nEn econom\u00eda, Joseph Schumpeter foi quen introduciu este concepto na s\u00faa \"teor\u00eda das innovaci\u00f3ns\", na que o define como o establecemento dunha nova funci\u00f3n de produci\u00f3n. A econom\u00eda e a sociedade cambian cando os factores de produci\u00f3n se combinan dunha maneira novidosa. Suxire que invenci\u00f3ns e innovaci\u00f3ns son a clave do crecemento econ\u00f3mico, e quen implementan ese cambio de maneira pr\u00e1ctica nos emprendedores. A innovaci\u00f3n \u00e9 un factor clave para o desenvolvemento empresarial e o crecemento econ\u00f3mico dos pa\u00edses, sendo aqueles que m\u00e1is invisten en investigaci\u00f3n e innovaci\u00f3n os que m\u00e1is riqueza alcanzan. Neste sentido, o \"Diccionario de la lengua espa\u00f1ola\" define a innovaci\u00f3n como a \u00abcreaci\u00f3n ou modificaci\u00f3n dun produto, e a s\u00faa introduci\u00f3n nun mercado\u00bb.\nCiencias humanas e cultura.\nTam\u00e9n se utiliza o concepto de innovaci\u00f3n nas ciencias humanas e na cultura. A busca a trav\u00e9s da investigaci\u00f3n de novos co\u00f1ecementos, as soluci\u00f3ns ou v\u00edas de soluci\u00f3n, supo\u00f1en curiosidade e goce pola renovaci\u00f3n. Os conceptos de vangarda e creatividade fanse relevantes neste contexto.\nInnovaci\u00f3n sucesiva ou \"incremental\".\nA innovaci\u00f3n sucesiva, chamada tam\u00e9n incremental, est\u00e1 moi relacionada coa innovaci\u00f3n e a tecnolox\u00eda, xa que se realiza e depende destes dous factores. Co pasar dos anos vimos un grande aumento na tecnolox\u00eda, e isto leva \u00e1 decisi\u00f3n de innovar por parte das empresas, persoas, gobernos, entre outros, para as\u00ed non quedar obsoletos fronte ao mundo en constante cambio. Este tipo de innovaci\u00f3n \u00e9 realizada principalmente por empresas produtoras de produtos e servizos, gobernos nas s\u00faas diferentes propostas, entre outros. \nConsid\u00e9rase innovaci\u00f3n incremental cando se crea un valor sobre un produto que xa existe, engad\u00edndolle novas melloras. O proceso de innovaci\u00f3n comenza sobre unha base conceptual. A partir de a\u00ed real\u00edzanse unha serie de procesos creativos enfocados a conseguir uns fins determinados, utilizando diferentes t\u00e9cnicas creativas que compo\u00f1en un grande abano para achar posibilidades innovativas. Un exemplo de innovaci\u00f3n incremental foi a incorporaci\u00f3n de c\u00e1maras de fotos aos m\u00f3biles."}
{"id": "499840", "revid": "27155", "url": "https://gl.wikipedia.org/wiki?curid=499840", "title": "Aphididae", "text": ""}
{"id": "499841", "revid": "4817", "url": "https://gl.wikipedia.org/wiki?curid=499841", "title": "Iridium-NEXT", "text": "Iridium-NEXT \u00e9 a constelaci\u00f3n de sat\u00e9lites de comunicaci\u00f3ns sucesora de Iridium.\nCaracter\u00edsticas.\nOs sat\u00e9lites Iridium-NEXT foron constru\u00eddos por Thales Alenia Space usando o bus ELiTeBus-1000 e integrados por Orbital Sciences Corporation. Cada sat\u00e9lite ten unha masa de 860 kg e leva unha antena en banda L para a comunicaci\u00f3n cos terminais de terra e antenas para banda Ka usada como interconexi\u00f3n entre sat\u00e9lites. Ademais poden levar 50 kg de carga \u00fatil adicional que Iridium oferta a terceiros."}
{"id": "499842", "revid": "72012", "url": "https://gl.wikipedia.org/wiki?curid=499842", "title": "InfraRed Imaging Surveyor", "text": ""}
{"id": "499844", "revid": "23204", "url": "https://gl.wikipedia.org/wiki?curid=499844", "title": "Transatlantic", "text": "Transatlantic \u00e9 un filme croata de 1998 dirixido por Mladen Juran. O filme foi escollido como candidato de Croacia para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado."}
{"id": "499845", "revid": "23204", "url": "https://gl.wikipedia.org/wiki?curid=499845", "title": "\u010cudnovate zgode \u0161egrta Hlapi\u0107a", "text": "\u010cudnovate zgode \u0161egrta Hlapi\u0107a \u00e9 un filme xermano-croata de animaci\u00f3n de 1997 dirixido por Milan Bla\u017eekovi\u0107. Foi escollido como candidato de Croacia para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "499846", "revid": "98629", "url": "https://gl.wikipedia.org/wiki?curid=499846", "title": "Nausikaja", "text": "Nausikaja \u00e9 un filme croata de 1995 dirixido, escrito e producido por Vicko Rui\u0107. Bas\u00e9ase na historia \"A ara\u00f1a\", unha historia curta de terror por Hanns Heinz Ewers. O filme foi escollido como candidato de Croacia para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "499848", "revid": "23204", "url": "https://gl.wikipedia.org/wiki?curid=499848", "title": "Isprani", "text": "Isprani \u00e9 un filme croata de 1995 dirixido por Zrinko Ogresta. O filme foi escollido como candidato de Croacia para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado. Foi o ga\u00f1ador do Premio Italia (1996) \u00e1 mellor ficci\u00f3n."}
{"id": "499849", "revid": "25871", "url": "https://gl.wikipedia.org/wiki?curid=499849", "title": "Samantha Morton", "text": "Samantha Jane Morton, nada en Nottingham (Inglaterra) o 13 de maio de 1977, \u00e9 unha actriz inglesa nomeada aos Premios \u00d3scar e aos Globos de Ouro polo seu papel en \"Sweet and Lowdown\".\nTraxectoria.\nSamantha Morton \u00e9 filla de Pamela Mallek e Peter Morton, quen se divorciaron cando Samantha ti\u00f1a tres anos. Iniciou a s\u00faa carreira aos trece anos, cando se uniu \u00e1 Central Junior Television Workshop de Inglaterra. Aos dezaseis anos, trasladouse a Londres, onde actuou no Royal Court Theatre e tam\u00e9n traballou de forma breve nalg\u00fans cap\u00edtulos da serie brit\u00e1nica de televisi\u00f3n \"Cracker\".\nEn 1997 interveu en series de televisi\u00f3n e no telefilme sobre a novela de Charlotte Bront\u00eb \"Jane Eyre\" (1997), onde interpretou a protagonista. Despois de traballar na serie \"Band of Gold\", Morton saltou \u00e1 gran pantalla en 1997 con \"Under the skin\", de Carine Adler. Esta interpretaci\u00f3n e outras posteriores chamaron a atenci\u00f3n de Woody Allen, que a escolleu para facer un papel secundario en \"Sweet and Lowdown\" (1999). Por este papel, Morton foi candidata ao \u00d3scar e ao Globo de Ouro como mellor actriz secundaria.\nA partir de a\u00ed traballou para Julien Amorne en \"Pandaemonium\" (2000) ou Steven Spielberg en \"Minority Report\" (2002). Precisamente en 2002 ga\u00f1ou o galard\u00f3n \u00e1 mellor actriz nos British Independent Film Awards polo seu traballo en \"Morvern Callar\". O ano seguinte foi candidata ao \u00d3scar como mellor actriz principal por \"In America\", de Jim Sheridan.\nFoi a protagonista da serie brit\u00e1nica \"Rillington Place\" (2016) e unha das coprotagonistas de \"Harlots\". Foi contratada como antagonista principal na novena tempada de \"The Walking Dead\" no papel de Alpha, l\u00edder dos Whisperers."}
{"id": "499850", "revid": "72012", "url": "https://gl.wikipedia.org/wiki?curid=499850", "title": "Vukovar se vra\u0107a ku\u0107i", "text": "Vukovar se vra\u0107a ku\u0107i \u00e9 un filme croata de 1994 dirixido por Branko Schmidt. Foi escollido como candidato de Croacia para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "499851", "revid": "23204", "url": "https://gl.wikipedia.org/wiki?curid=499851", "title": "Kontesa Dora", "text": "Kontesa Dora \u00e9 un filme croata de 1993 escrito e dirixido por Zvonimir Berkovi\u0107. Foi escollido como candidato de Croacia para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "499853", "revid": "89787", "url": "https://gl.wikipedia.org/wiki?curid=499853", "title": "Pri\u010da iz Hrvatske", "text": "Pri\u010da iz Hrvatske \u00e9 un filme croata de 1991 dirixido por Krsto Papi\u0107. Foi escollido como candidato de Croacia para o \u00d3scar \u00f3 mellor filme en lingua non inglesa na 65\u00aa edici\u00f3n dos premios, mais finalmente non foi nomeado."}
{"id": "499854", "revid": "89787", "url": "https://gl.wikipedia.org/wiki?curid=499854", "title": "Macizo Vinson", "text": "O macizo Vinson \u00e9 un gran macizo monta\u00f1oso da Ant\u00e1rtida, de 21\u00a0km de longo e 13\u00a0km de largo. Est\u00e1 situado a uns 1200\u00a0km do polo Sur. Foi descuberto en xaneiro de 1958 por unha nave da mari\u00f1a estadounidense. En 1961, o Advisory Committee on Antarctic Names (US-ACAN) deulle o seu nome en honra de Carl G. Vinson, congresista estadounidense polo estado de Xeorxia, polo seu apoio \u00e1 exploraci\u00f3n ant\u00e1rtica. O 1 de novembro de 2006, a US-ACAN declarou que o monte Vinson e o macizo Vinson eran entidades separadas.\nO monte Vinson \u00e9 o pico m\u00e1is alto da Ant\u00e1rtida, con 4892\u00a0m. Est\u00e1 localizado na parte setentrional da planicie do macizo Vinson. Foi escalado por primeira vez en 1966 por un equipo estaodunidense liderado por Nicholas Clinch. Unha expedici\u00f3n de 2001 foi a primeira en escalalo pola ruta leste e tomou medidas por GPS da altura do cumio.\nXeograf\u00eda.\nO macizo Vinson est\u00e9ndese entre Goodge Col e glaciar Branscomb ao noroeste, o glaciar Nimitz e o glaciar Gildea ao sueste e ao sur, e o glaciar Dater e o seu tributario o glaciar Hinkley ao leste. A parte suroriental do macizo acaba en Hammer Col, que o une ao macizo Craddock, do que o punto m\u00e1is alto \u00e9 o monte Rutford (4477\u00a0m). O macizo comprende a alta parte cenral do Vinson Plateau con varios picos que acadan os 4700 metros e varias cristas laterais sobre todo cara ao suroeste e ao nord\u00e9s.\nA altura de 4892 metros do monte Vinson foi medida mediante GPS nun estudo dirixido por un equipo da Omega Foundation en 2004 no que participaron o australiano Damien Gildea e os chilenos Rodrigo Fica e Camilo Rada. Dende 1998 ata 2007, a fundaci\u00f3n colocou receptrores de GPS durante per\u00edodos axeitados para recibir lecturas precisas dos sat\u00e9lites."}
{"id": "499855", "revid": "47401", "url": "https://gl.wikipedia.org/wiki?curid=499855", "title": "Monte Vinson", "text": ""}
{"id": "499856", "revid": "23204", "url": "https://gl.wikipedia.org/wiki?curid=499856", "title": "Un traductor", "text": "Un traductor \u00e9 un filme cubano-canadense de 2018 dirixido por Rodrigo Barriuso e Sebasti\u00e1n Barriuso. Foi escollido como candidato de Cuba para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nCando os superviventes do accidente de Chern\u00f3bil chegan a Cuba para recibir tratamento m\u00e9dico, un profesor local de literatura rusa para exercer como tradutor."}
{"id": "499857", "revid": "5863", "url": "https://gl.wikipedia.org/wiki?curid=499857", "title": "Portaluvas", "text": "O portaluvas \u00e9 un compartimento do cadro dun veh\u00edculo que se encontra enriba do espazo destinado \u00e1 colocaci\u00f3n dos p\u00e9s do copiloto. O seu nome deriva do seu prop\u00f3sito orixinal, isto \u00e9, gardar as luvas que se empregaban para conducir. Hoxe en d\u00eda, por\u00e9n, adoita almacenar todo tipo de obxectos.\nA\u00ednda que na meirande parte dos autom\u00f3biles o fecho simplemente evita que estea aberto, noutros presenta unha pequena fechadura con chave. Nalg\u00fans modelos, o portaluvas ten unha pequena \u00e1rea para pousar vasos ou outros obxectos. En certos veh\u00edculos modernos \u00e9 posible regular a s\u00faa temperatura permitindo, as\u00ed, a s\u00faa utilizaci\u00f3n como refrixerador de bebidas.\nHistoria.\nCando se comezaron a fabricar os primeiros veh\u00edculos, consider\u00e1base necesario p\u00f3r nas mans unhas luvas de conduci\u00f3n. Unha das raz\u00f3ns era porque a maior\u00eda dos turismos non posu\u00edan un teito duro que evitase o efecto de arrefriamento provocado polo r\u00e1pido movemento do ar e que poder\u00eda adormecer os dedos do condutor. Por esta mesma raz\u00f3n os condutores de motos, quads e outros veh\u00edculos semellantes adoitan levar luvas.\nNoutrora, os portaluvas conti\u00f1an luz no seu interior. Esta luz conect\u00e1base automaticamente cando se abr\u00eda co fin de axudar a encontrar alg\u00fan dos obxectos que conti\u00f1a. No entanto, a partir do s\u00e9culo XXI moitos fabricantes deixaron de inclu\u00edr esta luz, mesmo en veh\u00edculos de luxo, para aforrar custos."}
{"id": "499861", "revid": "98629", "url": "https://gl.wikipedia.org/wiki?curid=499861", "title": "Into the Night (serie de televisi\u00f3n)", "text": "Into the Night \u00e9 unha serie de televisi\u00f3n belga-polaca creada por Jason George. A serie est\u00e1 inspirada pola novela polaca de ciencia ficci\u00f3n \"Staro\u015b\u0107 aksolotla\" escrita por Jacek Dukaj. A serie estreouse en Netflix o 1 de maio de 2020. \u00c9 a primeira serie orixinal belga de Netflix. A segunda tempada estreouse o 8 de setembro de 2021.\nEstrea.\nO 24 de abril de 2020, Netflix estreou o tr\u00e1iler oficial da serie."}
{"id": "499863", "revid": "98629", "url": "https://gl.wikipedia.org/wiki?curid=499863", "title": "La corazonada", "text": "La corazonada \u00e9 un filme arxentino de 2020 dirixido e escrito por Alejandro Montiel, sendo a precuela do filme de 2018 \"Perdida\".\nEstrea.\nEstreouse a trav\u00e9s de Netflix o 28 de maio de 2020."}
{"id": "499864", "revid": "1131", "url": "https://gl.wikipedia.org/wiki?curid=499864", "title": "Casa A Fundaci\u00f3n", "text": "A Casa A Fundaci\u00f3n \u00e9 unha casa se\u00f1orial, probablemente do s\u00e9culo XVII, situada no lugar da Costa (Ma\u00f1ufe, Gondomar). Actualmente en ru\u00ednas, asent\u00e1base sobre un pequeno outeiro sobre o r\u00edo Fol\u00f3n (R\u00edo Pequeno na cartograf\u00eda oficial) nomeado na zona como R\u00edo das Bouzas e tam\u00e9n como R\u00edo da Costa. A vivenda principal ti\u00f1a d\u00faas plantas e dependencias auxiliares t\u00edpicas dunha casa labrega na s\u00faa contorna: curral, corte, bodega, lagar e almac\u00e9n. Para as labores de explotaci\u00f3n contaba con mu\u00ed\u00f1o fari\u00f1eiro e unha levada de augas para o regad\u00edo.\nHistoria.\nO titular da casa no s\u00e9culo XIX era o presb\u00edtero Juan Antonio Fajo Besada, quen fixo testamento inclu\u00edndo a propiedade en 1865. Tras a s\u00faa morte a casa pasou por herdanza a Matilde Fajo Dom\u00ednguez. No ano 1937 o ben pasou como herdanza a Francisco Cas\u00e1s Fajo e dende esa data mantense dentro dos seus descendentes e herdeiros durante o s\u00e9culo XX.\nNa descrici\u00f3n arquitect\u00f3nica da casa, os irm\u00e1ns Soli\u00f1o Troncoso, salientan \"a gran calidade dos perpia\u00f1os cos que est\u00e1 executada a casa\", as\u00ed como a boa construci\u00f3n dos arcos de descarga sobre linteis e m\u00e9nsulas interiores.\nToponimia.\nDurante os traballos de recollida de top\u00f3nimos na parroquia de Ma\u00f1ufe, o historiador Anxo Rodr\u00edguez Lemos, constatou a presenza na memoria da veci\u00f1anza dos seguintes microtop\u00f3nimos con vencello \u00e1 mesma: \nEdificio: A Casa da Fundaci\u00f3n\nConstruci\u00f3ns auxiliares: O Curral da Fundaci\u00f3n, O Cuberto, A Bodega do Lagar\nEnxe\u00f1os de labor: A Levada da Fundaci\u00f3n, O Mu\u00ed\u00f1o da Fundaci\u00f3n, As Escaleiras do Mu\u00ed\u00f1o, A Tol."}
{"id": "499865", "revid": "98629", "url": "https://gl.wikipedia.org/wiki?curid=499865", "title": "Eliseo Loriga Parra", "text": "Eliseo Loriga Parra, III conde do Grove, nado na Coru\u00f1a en 1869 e finado en Madrid o 16 de novembro de 1959, foi un militar e pol\u00edtico galego.\nTraxectoria.\nFillo de Joaqu\u00edn Loriga Taboada e irm\u00e1n de Josefa Loriga Parra. Capit\u00e1n de artiller\u00eda e profesor da Escola Nacional de Tiro. En 1906 foi nomeado mordomo de semana de S. M. el Rei. Foi profesor do pr\u00edncipe de Asturias. A finais de 1926 foi destinado como coronel de artiller\u00eda ao terceiro rexemento de Monta\u00f1a da gornici\u00f3n da Coru\u00f1a. En 1928 foi nomeado director do Colexio de Orfos de Santa B\u00e1rbara. Ascendeu a xeneral de brigada a principios de 1931, e pouco despois foi nomeado director da Escola Central de Tiro. Pasou \u00e1 segunda reserva en 1935 por ter alcanzado a idade. Instalado en Madrid, foi declarado sospeitoso de desafecci\u00f3n ao r\u00e9xime republicano, polo que estivo preso no c\u00e1rcere de San Ant\u00f3n dende agosto de 1936 ata maio de 1937, cando foi declarado inocente e liberado. Ao rematar a guerra foi nomeado gobernador militar de Biscaia, cesando o 23 de xaneiro de 1942.\nVida persoal.\nCasou no pazo de Li\u00f1ares con Esperanza Taboada Bugallo, filla de Carlos Taboada Rada, o 8 de setembro de 1892, e foi pai de Araceli e Joaqu\u00edn Loriga Taboada."}
{"id": "499866", "revid": "23204", "url": "https://gl.wikipedia.org/wiki?curid=499866", "title": "Fright Night (filme de 1985)", "text": "Fright Night \u00e9 un filme estadounidense de 1985 escrito e dirixido por Tom Holland (no seu debut como director) e producido por Herb Jaffe. Est\u00e1 protagonizado por William Ragsdale, Chris Sarandon, Roddy McDowall, Amanda Bearse, Jonathan Stark, Dorothy Fielding, Stephen Geoffreys e Art Evans. O filme conta a historia de Charley Brewster, quen descobre que o veci\u00f1o do lado Jerry Dandrige \u00e9 un vampiro. Como ningu\u00e9n cre a s\u00faa historia, Charley decide contactar con Peter Vincent, un presentador de televisi\u00f3n que act\u00faa como un cazador de vampiros, para deter a onda de asasinatos de Jerry.\nO filme estreouse o 2 de agosto de 1985 e recadou 24,9 mill\u00f3ns de d\u00f3lares. Logo da s\u00faa estrea, recibiu valoraci\u00f3ns positivas por parte da cr\u00edtica e converteuse nun filme de culto. Fright Night, como franqu\u00eda, tivo unha secuela, \"Fright Night Part 2\" en 1988, e un remake en 2011, que tivo a s\u00faa propia continuaci\u00f3n con \"\" en 2013. En 1989, un remake de Bollywood producido en hindi e titulado \"Wohi Bhayakar Raat\" (\u0935\u0939\u0940 \u092d\u0902\u092f\u0915\u0930 \u0930\u093e\u0924), est\u00e1 protagonizado por Kiran Kumar como o vampiro."}
{"id": "499867", "revid": "4817", "url": "https://gl.wikipedia.org/wiki?curid=499867", "title": "Indian Regional Navigation Satellite System", "text": "Indian Regional Navigation Satellite System ou IRNSS \u00e9 o nome dunha serie de sat\u00e9lites de navegaci\u00f3n indios.\nCaracter\u00edsticas.\nOs sat\u00e9lites IRNSS son sat\u00e9lites gobernamentais adicados a mellorar a precisi\u00f3n dos sistemas de posicionamento GPS e Galileo na rexi\u00f3n da India. IRNSS est\u00e1 composto por unha serie de sat\u00e9lites de 1425 kg de masa constru\u00eddos pola ISRO co bus I-1K. Varios dos sat\u00e9lites est\u00e1n en \u00f3rbita xeoestacionaria, mentres que o resto est\u00e1 nunha \u00f3rbita xeos\u00edncrona cunha inclinaci\u00f3n orbital de 29\u00ba. Con esta configuraci\u00f3n os sat\u00e9lites son visibles desde a India en todo momento e os seus sinais poden recibirse en todo o territorio. Cada sat\u00e9lite leva a bordo un emisor de sinais en banda S e banda L5 e un transmisor de localizaci\u00f3n cun retrorreflector l\u00e1ser para co\u00f1ecer a situaci\u00f3n exacta do sat\u00e9lite. O sistema recibe tam\u00e9n o nome de NavIC (Navigation with Indian Constellation). T\u00f3dolos sat\u00e9lites IRNSS foron lanzados mediante foguetes PSLV-XL."}
{"id": "499868", "revid": "72012", "url": "https://gl.wikipedia.org/wiki?curid=499868", "title": "IRNSS", "text": ""}
{"id": "499869", "revid": "72012", "url": "https://gl.wikipedia.org/wiki?curid=499869", "title": "NavIC", "text": ""}
{"id": "499870", "revid": "72012", "url": "https://gl.wikipedia.org/wiki?curid=499870", "title": "Navigation with Indian Constellation", "text": ""}
{"id": "499871", "revid": "89787", "url": "https://gl.wikipedia.org/wiki?curid=499871", "title": "El \u00faltimo matrimonio feliz", "text": "El \u00faltimo matrimonio feliz \u00e9 unha telenovela colombiana escrita por Adriana Su\u00e1rez e Pedro Miguel Rozo, producida por RCN Televisi\u00f3n, que se estreou o 21 de xaneiro de 2008.\nEst\u00e1 protagonizada por Alejandra Borrero e Ricardo V\u00e9lez; Coraima Torres e Jorge Cao; Valerie Dom\u00ednguez e Elkin D\u00edaz; Carmenza G\u00f3mez e Diego V\u00e9lez; Yuli Ferreira e Quique Mendoza; Cristina Campuzano e Juan Pablo Espinosa, coa participaci\u00f3n antag\u00f3nica da primeira actriz Gloria G\u00f3mez.\nSinopse.\nA trama da telenovela xira arredor da vida de 6 mulleres, con situaci\u00f3ns familiares moi diferentes cuxas ciscunstancias fan que se encontren todas con problemas."}
{"id": "499872", "revid": "1131", "url": "https://gl.wikipedia.org/wiki?curid=499872", "title": "IGAPE", "text": ""}
{"id": "499873", "revid": "89787", "url": "https://gl.wikipedia.org/wiki?curid=499873", "title": "Lingua murrinh-patha", "text": "O murrinh-patha (literalmente \"lingua boa\"), chamado \"Garama\" polos Jaminjung, \u00e9 unha lingua aborixe australiana falada por preto de 2\u00a0500 persoas, a maior\u00eda das cales vive en Wadeye, no Territorio do Norte de Australia, onde \u00e9 a lingua dominante da comunidade. \u00c9 falada polo pobo murrinh-patha, as\u00ed como por diversos outros pobos aborixes cuxas linguas est\u00e1n extintas ou case, inclu\u00edndo a marringarr e a marrithiyel.\nDialectos.\nExisten tres variedades ou dialectos da lingua murrinh-patha, chamados murrinhdiminin, murrinhkura e murrinhpatha."}
{"id": "499874", "revid": "23204", "url": "https://gl.wikipedia.org/wiki?curid=499874", "title": "Murrinh-Patha", "text": ""}
{"id": "499876", "revid": "23204", "url": "https://gl.wikipedia.org/wiki?curid=499876", "title": "Lougueos", "text": "Os lougueos (en ) eran unha antiga tribo celta de Gallaecia, un pobo \u00e1stur que viviu no leste da actual Galicia, na serra dos Ancares, no Bierzo e ao oeste do r\u00edo Burbia. Eran veci\u00f1os dos lugones, que habitaban no leste, na actual Asturias.\nNo Museo Arqueol\u00f3xico e Hist\u00f3rico Castelo de Santo Ant\u00f3n cons\u00e9rvase a \"Tabula Lougeiroum\" do s\u00e9culo I, unha t\u00e1boa de bronce que foi descuberta en 1983 na serra do Courel e que recolle o acordo asinado entre un representante de Roma e a comunidade dos louguei. Grazas ao contido epigr\u00e1fico e empregando a dataci\u00f3n consular p\u00f3dese datar con absoluta precisi\u00f3n no ano 1 d.C. tendo en conta que este foi o ano do consulado de Caio C\u00e9sar e Lucio Emilio Paulo."}
{"id": "499877", "revid": "93687", "url": "https://gl.wikipedia.org/wiki?curid=499877", "title": "Orz\u00e1n", "text": ""}
{"id": "499878", "revid": "23204", "url": "https://gl.wikipedia.org/wiki?curid=499878", "title": "Louguei", "text": ""}
{"id": "499881", "revid": "5863", "url": "https://gl.wikipedia.org/wiki?curid=499881", "title": "Hel\u00ed Rolando de Tella", "text": ""}
{"id": "499882", "revid": "5863", "url": "https://gl.wikipedia.org/wiki?curid=499882", "title": "Hel\u00ed Rolando Tella", "text": ""}
{"id": "499883", "revid": "5863", "url": "https://gl.wikipedia.org/wiki?curid=499883", "title": "Heli Rolando de Tella y Cantos", "text": ""}
{"id": "499884", "revid": "5863", "url": "https://gl.wikipedia.org/wiki?curid=499884", "title": "Heli Rolando Tella", "text": ""}
{"id": "499885", "revid": "5863", "url": "https://gl.wikipedia.org/wiki?curid=499885", "title": "Heli Rolando de Tella", "text": ""}
{"id": "499886", "revid": "5863", "url": "https://gl.wikipedia.org/wiki?curid=499886", "title": "Heli Rolando de Tella Cantos", "text": ""}
{"id": "499887", "revid": "5863", "url": "https://gl.wikipedia.org/wiki?curid=499887", "title": "Heli Rolando Tella Cantos", "text": ""}
{"id": "499888", "revid": "5863", "url": "https://gl.wikipedia.org/wiki?curid=499888", "title": "Heli Rolando de Tella y Cantos de Uz", "text": ""}
{"id": "499889", "revid": "5863", "url": "https://gl.wikipedia.org/wiki?curid=499889", "title": "Hel\u00ed Rolando de Tella Cantos", "text": ""}
{"id": "499890", "revid": "5863", "url": "https://gl.wikipedia.org/wiki?curid=499890", "title": "Hel\u00ed Tella Cantos", "text": ""}
{"id": "499891", "revid": "5863", "url": "https://gl.wikipedia.org/wiki?curid=499891", "title": "Heliodoro Rolando de Tella y Cantos", "text": ""}
{"id": "499892", "revid": "5863", "url": "https://gl.wikipedia.org/wiki?curid=499892", "title": "FEIRACO", "text": ""}
{"id": "499893", "revid": "25871", "url": "https://gl.wikipedia.org/wiki?curid=499893", "title": "Cromatograf\u00eda en capa fina", "text": "A cromatograf\u00eda en capa fina ou CCF (ou TLC polas s\u00faas siglas en ingl\u00e9s de \"thin-layer chromatography\") \u00e9 unha t\u00e9cnica de cromatograf\u00eda usada para separar mesturas non vol\u00e1tiles. A cromatograf\u00eda en capa fina real\u00edzase nunha l\u00e1mina de cristal, pl\u00e1stico ou folla de aluminio, que est\u00e1 cuberta cunha fina capa de material adsorbente, xeralmente xel de s\u00edlice, \u00f3xido de aluminio (al\u00famina) ou celulosa. Esta capa de adsorbente co\u00f1\u00e9cese como fase estacionaria.\nDespois de que se aplica a mostra na placa, un solvente ou mestura solvente (co\u00f1ecida como fase m\u00f3bil) avanza pola placa por acci\u00f3n capilar. Cons\u00e9quese a separaci\u00f3n porque os diferentes analitos ascenden pola placa de cromatograf\u00eda en capa fina a diferentes velocidades. A fase m\u00f3bil ten propiedades diferentes que a fase estacionaria. Por exemplo, con xel de s\u00edlice, que \u00e9 unha substancia moi polar, util\u00edzanse fases m\u00f3biles non polares como o heptano. A fase m\u00f3bil pode ser unha mestura, o que permite aos qu\u00edmicos afinar as s\u00faas propiedades.\nDespois do experimento, visual\u00edzanse as manchas, o que adoita facerse simplemente proxectando raios de luz ultravioleta sobre a l\u00e1mina; as l\u00e1minas son tratadas cun f\u00f3sforo, e aparecen na placa manchas escuras onde os compostos separados absorben a luz que doutro modo impactar\u00eda sobre esa determinada \u00e1rea da placa e producir\u00eda fluorescencia. Os procesos qu\u00edmicos poden tam\u00e9n utilizarse para visualizar as manchas; o anisaldehido, por exemplo, forma adutos coloreados con moitos compostos e o \u00e1cido sulf\u00farico queima a maior\u00eda dos compostos org\u00e1nicos, deixando unha mancha escura na l\u00e1mina.\nPara cuantificar os resultados o que se fai \u00e9 que a distancia \u00e1 que viaxa a substancia cosiderda se divide pola distancia total \u00e1 que viaxa a fase m\u00f3bil. (\u00c1 fase m\u00f3bil non se lle debe permitir alcanzar o final da fase estacionaria.) Esta proporci\u00f3n denom\u00ednase factor de retenci\u00f3n (Rf). En xeral, unha substancia cuxa estrutura se parece \u00e1 da fase estacionaria ter\u00e1 un Rf baixo, mentres que outra que te\u00f1a estrutura similar \u00e1 da fase m\u00f3bil ter\u00e1 un factor de retenci\u00f3n alto. Os factores de retenci\u00f3n son caracter\u00edsticos, pero cambian dependendo das condici\u00f3ns exactas das fases m\u00f3bil e estacionaria. Por esta raz\u00f3n, os qu\u00edmicos xeralmente aplican unha mostra dun composto co\u00f1ecido \u00e1 l\u00e1mina antes de po\u00f1er a funcionar o experimento.\nA cromatograf\u00eda de capa fina pode utilizarse para monitorizar o progreso dunha reacci\u00f3n, identificar compostos presentes nunha mestura dada e determinar a pureza dunha substancia. Exemplos espec\u00edficos destas aplicaci\u00f3ns son: analizar ceramidas e \u00e1cidos graxos, detecci\u00f3n de pesticidas ou insecticidas nos alimentos e a auga, analizar a composici\u00f3n de tinturas de fibras en ciencia forense, ensaiar a pureza radioqu\u00edmica de radiof\u00e1rmacos, ou identificaci\u00f3n de plantas mecidinais e os seus constitu\u00edntes. \nPoden realizarse varias melloras no m\u00e9todo orixinal para automatizar os diferentes pasos, ou incrementar a resoluci\u00f3n alcanada cunha cromatograf\u00eda en capa fina ou para permitir facer an\u00e1lises cuantitativos m\u00e1is exactos. Este m\u00e9todo denom\u00ednase cromatograf\u00eda en capa fina de alto rendemento (HPTLC polas s\u00faas siglas en ingl\u00e9s de \"high-performance TLC\"), e tipicamente usa capas m\u00e1is finas de fase esacionaria e volumes de mostra menores, o que reduce a perda de resoluci\u00f3n debida \u00e1 difusi\u00f3n.\nPreparaci\u00f3n da placa.\nDisponse comercialmente de placas de cromatograf\u00eda en capa fina, con tama\u00f1os de part\u00edculas est\u00e1ndar para mellorar a reproducibilidade. Prep\u00e1ranse mesturando un adsorbente, como o xel de s\u00edlice, cunha pequena cantidade de aglutinante inerte como o sulfao de calcio (xeso) e auga. Esta mestura est\u00e9ndese como unha soluci\u00f3n espesa sobre unha l\u00e1mina portadora non reactiva, xeralmente de vidro, folla de aluminio grosa ou pl\u00e1stico. A placa resultante s\u00e9case e \"act\u00edvase\" por quentamento nun forno durante trinta minutos a 110\u00a0\u00b0C. O grosor da capa absorbente \u00e9 tipicamente duns 0,1 \u2013 0,25\u00a0mm para prop\u00f3sitos anal\u00edticos e de arredor de 0,5 \u2013 2,0\u00a0mm para as cromatograf\u00edas en capa fina preparativas.\nT\u00e9cnica.\nO proceso \u00e9 similar \u00e1 cromatograf\u00eda en papel coa vantaxe de que funciona m\u00e1is rapidamente, produce mellores separaci\u00f3ns e a pode elixirse entre diferentes fases estacionarias. Debido \u00e1 s\u00faa simplicidade e rapidez, a cromatograf\u00eda en capa fina util\u00edzase a mi\u00fado para monitorizar reacci\u00f3ns qu\u00edmicas e para a an\u00e1lise cualitativa de produtos de reacci\u00f3n. As placas poden ser etiquetadas antes ou despois do proceso de cromatograf\u00eda usando un lapis ou outros instrumentos que non interfiran ou reaccionen co proceso.\nPara realizar unha placa de cromatograf\u00eda en capa fina l\u00e9vase a cabo o seguinte procedemento:\nProceso e principios da separaci\u00f3n.\nOs distintos compostos qu\u00edmicos da mestura da mostra viaxan a diferentes velocidades debido a diferenzas na s\u00faa atracci\u00f3n \u00e1 fase estacionaria e debido a diferenzas na solubilidade no solvente. Cambiando o solvente, ou quizais usando unha mestura, pode axustarse a separaci\u00f3n de compo\u00f1entes (medido polo valor \"R\"f). Ademais, a separaci\u00f3n conseguida coa placa de cromatograf\u00eda en capa fina pode usarse para estimar a separaci\u00f3n dunha columna de cromatograf\u00eda flash. (Un composto el\u00fae desde unha columna cando a cantidade de solvente recollido \u00e9 igual a 1/Rf.) Os qu\u00edmicos a mi\u00fado usan a cromatograf\u00eda en capa fina para desenvolver un protocolo para a separaci\u00f3n por cromatograf\u00eda e o uso da cromatografia en capa fina determina que fracci\u00f3ns conte\u00f1en os compostos desexados.\nA separaci\u00f3n de compostos est\u00e1 baseada na competici\u00f3n do soluto e a fase m\u00f3bil para unirse a sitios na fase estacionaria. Por exemplo, se se utiliza como fase estacionaria un xel de s\u00edlice da fase normal, pode considerse polar. Dados dous compo\u00f1entes de distinta polaridade, o composto m\u00e1is polar ten unha interacci\u00f3n m\u00e1is forte coa s\u00edlice e ten, por tanto, unha mellor capacidade para desprazar a fase m\u00f3bil dos sitios de uni\u00f3n dispo\u00f1ibles. Como consecuencia, o composto menos polar m\u00f3vese m\u00e1is alto na placa (o que resulta nun valor m\u00e1is alto de \"R\"f). Se a fase m\u00f3bil se cambia a un solvente m\u00e1is polar ou mestura de solventes, mellora a s\u00faa uni\u00f3n \u00e1 placa polar e despraza os solutos dela, polo que todos os compostos da placa da comatograf\u00eda en capa fina se mover\u00e1n avanzando pola placa. Dise comunmente que os solventes (eluentes) \"fortes\" empurran os compostos analizados pola placa, mentres que os eluentes \"febles\" apenas os moven. O grao da forza/debilidade depende da cobertura (fase estacionaria) da placa. Para placas cubertas de xel de s\u00edlice, a forza dos eluentes increm\u00e9ntase na seguinte orde: perfluoroalcano (o m\u00e1is feble), hexano, pentano, tetracloruro de carbono, benceno/tolueno, diclorometano, dietil \u00e9ter, etil acetato, acetonitrilo, acetona, 2-propanol/\"n\"-butanol, auga, metanol, trietilamina, \u00e1cido ac\u00e9tico, \u00e1cido f\u00f3rmico (o m\u00e1is forte). Para placas cubertas de C18 a orde \u00e9 a inversa. Noutras palabras, cando a fase estacionaria \u00e9 polar e a fase m\u00f3bil \u00e9 non polar, o m\u00e9todo \u00e9 de \"fase normal\" en vez de \"fase inversa\". Isto significa que se se usa unha mestura de etil acetato e hexano como fase m\u00f3bil, engadir m\u00e1is etil acetato ten como resultado valores de \"R\"f maiors para todos os compostos na placa de cromatograf\u00eda en capa fina. Cambiando a polaridade da fase m\u00f3bil normalmente non resultar\u00e1 nunha orde inversa da separaci\u00f3n dos compostos na placa de cromatograf\u00eda en capa fina. Unha serie eluotr\u00f3pica pode utilizarse como gu\u00eda seleccionando unha fase m\u00f3bil. Se se desexa que haxa unha orde inversa dos compostos deber\u00eda utilizarse unha fase estacionaria apolar, como a s\u00edlice funcionalizada con C18.\nAn\u00e1lise.\nComo os compostos qu\u00edmicos que se separan poden ser incoloros, hai varios m\u00e9todos para visualizar as manchas:\nUnha vez visible, o valor de \"R\"\"f\" ou factor de retenci\u00f3n de cada mancha de analito pode ser determinado dividindo a distancia \u00e1 que o produto se desprazou pola distancia \u00e1 que viaxou a fronte do solvente, usando como referencia o sitio inicial onde se depositou. Estes valores dependen do solvente usado e do tipo de placa de cromatograf\u00eda en capa fina e non son constantes f\u00edsicas.\nAplicaci\u00f3ns.\nCaracterizaci\u00f3n.\nEn qu\u00edmica org\u00e1nica, as reacci\u00f3ns son monitorizadas cuantitativamente con cromatograf\u00eda en capa fina. As mostras recollidas cun tubo capilar son situadas sobre a placa ; col\u00f3case un \"toque\" de material de partida, outro da mestura de reacci\u00f3n e outro que \u00e9 unha mancha cruzada con ambos. Unha pequena placa (de 3 por 7\u00a0cm) de cromatograf\u00eda en capa fina tarda un par de minutos en completar o seu funcionamento. A an\u00e1lise \u00e9 cualitativa, e indica se desapareceu o material de partida, \u00e9 dicir, indica se a reacci\u00f3n est\u00e1 completada, se apareceu alg\u00fan produto e cantos produtos se xeraron (a\u00ednda que isto pode ser subestimado debido \u00e1 coeluci\u00f3n). Desafortunadamente, a cromatograf\u00eda en capa fina por mor de reacci\u00f3ns a baixa temperatura pode dar resultados enganosos, porque a mostra se quenta a temperatura dunha habitaci\u00f3n no capilar, o que pode alterar a reacci\u00f3n (a mostra quentada analizada pola cromatograf\u00eda pode non ser a mesma que era cando estaba no matraz a baixa temperatura. Unha desas reacci\u00f3ns \u00e9 a reduci\u00f3n DIBALH de \u00e9ster a aldehido.\nNun estudo aplicouse a cromatograf\u00eda en capa fina no cribado de reacci\u00f3ns org\u00e1nicas, por exemplo no afinado da s\u00edntese de BINAP a partir de 2-naftol. Neste m\u00e9todo, o alcohol e a soluci\u00f3n catalizadora (por exemplo cloruro de ferro(III)) sit\u00faanse por separado na li\u00f1a base, despois reaccionan e seguidamente son analizados instantaneamente.\nUnha aplicaci\u00f3n especial da cromatogrf\u00eda en capa fina \u00e9 a caracterizaci\u00f3n de compostos radioetiquetados, onde se usa para determinar a pureza radioqu\u00edmica. A l\u00e1mina da cromatograf\u00eda en capa fina visual\u00edzase usando unha l\u00e1mina de pel\u00edcula fotogr\u00e1fica ou un instrumento que poida medir a radioactividade. Pode ser tam\u00e9n visualizado usando outros medios. Este m\u00e9todo radioactivo \u00e9 moito m\u00e1is sensible que os outros e pode usarse para detectar unha cantidade extremadamente pequena dun composto con tal de que porte un \u00e1tomo radioactivo.\nIllamento.\nComo os diferentes compostos viaxan a unha distancia distinta na fase estacionaria, a cromatograf\u00eda pode utilizarse para illar compo\u00f1entes dunha mestura para unha an\u00e1lise ulterior. Os compostos separados ocupan cada un unha \u00e1rea espec\u00edfica da placa, poden ser retirados por raspado (xunto con part\u00edculas da fase estacionaria) e disoltos nun solvente apropiado. Como exemplo, m\u00f3stranse as imaxes dunha cromatograf\u00eda dun extracto de material verde dunha planta (por exemplo de espinacas) mostrada en 7 etapas do seu desenvolvemento, o caroteno el\u00fae rapidamente e s\u00f3 ser\u00e1 visible na fase 2. As clorofilas a e b quedan a medio cami\u00f1o no paso final e a lute\u00edna \u00e9 o primeiro composto de cor amarela. Unha vez que acaba a cromatograf\u00eda, o caroteno pode retirarse da placa, extra\u00eddo cun solvente e situado nun espectrofot\u00f3metro para determinar o seu espectro. As cantidades extra\u00eddas son pequenas e \u00e9 preferible outra t\u00e9cnica como a cromatograf\u00eda en columna para separar grandes cantidades. Por\u00e9n, poden utiliarse grandes placas de cromatograf\u00eda en capa fina preparativa con cobertura de xel de s\u00edlice grosa para separar m\u00e1is de 100 mg de material.\nExame de reacci\u00f3ns e estabilidade de compostos.\nA cromatograf\u00eda en capa fina tam\u00e9n se usa para a identificaci\u00f3n da terminaci\u00f3n dunha reacci\u00f3n qu\u00edmica. Para determinar isto obs\u00e9rvase que ao principio da reacci\u00f3n toda a mancha de mostra est\u00e1 ocupada polos compostos quimicos de partida ou materiais da placa. Como a reacci\u00f3n empeza tendo lugar na mancha formada polos compostos qu\u00edmicos iniciais empeza reducindo e finalmente substitu\u00edndo a totalidade da mancha dos compostos iniciais polo novo produto presente na placa. A formaci\u00f3n dunha mancha completamente nova determina que se completou a reacci\u00f3n. \nAdemais, a cromatograf\u00eda en capa fina bidimensional util\u00edzase ferecuentemente como m\u00e9todo para comprobar se un composto \u00e9 estable na fase estacionaria (como o xel de s\u00edlice, que adoita ser lixeiramente \u00e1cido). Para isto, a mestura de compostos testada el\u00faese d\u00faas veces nunha placa de cromatograf\u00eda en capa fina cadrada, primeiro nunha direcci\u00f3n e despois rotada 90\u00ba. Se aparece o composto diana na diagonal do cadrado, \u00e9 estable en xel de s\u00edlice e seguro para purificar. Se aparece por debaixo da diagonal, est\u00e1 descompo\u00f1endose no xel de s\u00edlice. Se este \u00e9 o caso, a purificaci\u00f3n pode intentarse usando xel de s\u00edlice neutralizado (con trietilamina, por exemplo), ou unha fase estacionaria alternativa como a al\u00famina neutra."}
{"id": "499895", "revid": "1131", "url": "https://gl.wikipedia.org/wiki?curid=499895", "title": "Pazo de Moldes", "text": "O Pazo de Moldes, tam\u00e9n co\u00f1ecido como Casa Forte de Moldes ou Pousa de San Blas \u00e9 un antigo couto sobre o que foi edificada unha casa grande galega arredor do s\u00e9culo XIV. Canda ela, unha capela baixo advocaci\u00f3n de San Brais, sede dunha romaxe tradicionais da parroquia de Ma\u00f1ufe. No s\u00e9culo XXI, inda que con algunha reforma no exterior, mant\u00e9n en boa conservaci\u00f3n as s\u00faas estruturas, sendo utilizada como vivenda familiar. At\u00f3pase no lugar de San Brais, parroquia de Ma\u00f1ufe, Gondomar.\nArquitectura.\nO pazo sit\u00faase nuns terreos altos dende os que se domina a paisaxe do Val Mi\u00f1or. O edificio \u00e9 de planta rectangular dividido en dous andares. Antigamente a baixa estaba dedicada \u00e1 corte de animais e mais a adega. A construci\u00f3n conserva numerosas marcas de canteiros na f\u00e1brica. Est\u00e1 brasonado na fachada norte co escudo de armas dos Su\u00e1rez de Deza. O bras\u00f3n ten diferenza co que se atopa na Torre de Tebra (Tomi\u00f1o), pois cambia unha das flores de lis por unha cruz de Calatrava. Ao respecto espec\u00falase que se deber\u00eda a unha modificaci\u00f3n feita por \u00c1lvaro Su\u00e1rez de Deza, quen ter\u00eda pertencido a esta orde ao momento de fixar morgado no ano 1566 en Tebra e deixar constancia do seu car\u00e1cter de propietario do couto de Moldes.\nA capela foi reconstru\u00edda durante o s\u00e9culo XX, tras ter sido utilizada como le\u00f1eiro e asador. A tradici\u00f3n oral remite a que foi sede dunha antiga romaxe anual de car\u00e1cter parroquial que baixaba en procesi\u00f3n at\u00e9 o veci\u00f1o Cruceiro de Piquetes. Conti\u00f1a unha imaxe de San Brais que na actualidade se atopa na Igrexa de San Vicente de Ma\u00f1ufe. Trala s\u00faa remodelaci\u00f3n volveu ser lugar de culto de car\u00e1cter familiar.\nToponimia.\nA capela \u00e9 nomeada tradicionalmente en castel\u00e1n, San Blas, tanto nos estudos de Jos\u00e9 Espinosa Rodr\u00edguez, como nos traballos do arquitecto Antonio Soli\u00f1o Troncoso. Este nome de lugar tam\u00e9n foi recollido deste xeito polo historiador Anxo Rodr\u00edguez Lemos na recollida de top\u00f3nimos da parroquia de Ma\u00f1ufe.\nGrazas a este \u00faltimo traballo foi posible xeolocalizar microtop\u00f3nimos que pertenc\u00edan ao antigo couto espallados na entidade de San Brais:\nDa casa \u00e9 capela: A Capela de San Blas, O Pazo, Casa Forte de Moldes, \nDas terras de labor e enxe\u00f1os: A Tomada do Pazo (ao norte), A Fonte de San Blase e O Coto de Modes(oeste), Os Mu\u00ed\u00f1os do Pazo, Mu\u00ed\u00f1o de Baixo e Mu\u00ed\u00f1o de Riba, A Presa do Pazo (sur); A Tol do Pazo (leste); Moldes (tomada ao sueste)\nHistoria e li\u00f1axes.\nO primeiro propietario do que se ten documentaci\u00f3n \u00e9 \u00c1lvaro Su\u00e1rez de Deza, quen fundou morgado con cabeza na Torre de Tebra (Tebra - Tomi\u00f1o), e fixo constar nun testamento outorgado en 1566, que o couto de Moldes era da s\u00faa propiedade, segundo a investigaci\u00f3n hist\u00f3rica de Jos\u00e9 Espinosa Rodr\u00edguez publicada en 1951. \nPor\u00e9n, a investigaci\u00f3n m\u00e1is recente de Carmen P\u00e9rez P\u00e9rez, matiza que ao longo do s\u00e9culo XV, \u00a0este couto como outros do Val Mi\u00f1or, foron reivindicados como se\u00f1or\u00edos pola Igrexa de Tui, pola vila de Baiona e por cabaleiros galegos, \"coma os se\u00f1ores de Montaos, situados na zona coru\u00f1esa, que queren ter unha presenza en terras tudenses.\" Nesta li\u00f1a, afirma que a principios do XV, o couto de Moldes \u00e9 propiedade de Lope de Oya. Engade que no ano 1634 Gregorio de Castro e Oya, se\u00f1or do couto de Pi\u00f1eiro (Peitieiros), no seu testamento di que os seus ascendentes eran se\u00f1ores da casa de Moldes. En base a esta documentaci\u00f3n, P\u00e9rez P\u00e9rez, entende que pode afirmarse que o couto pertenceu \u00e1 familia dos Oya. Pero Espinosa Rodr\u00edguez, que recolle o devandito testamento de Gregorio Castro de Oya no que se adxudica ser se\u00f1or da casa de Moldes, matiza que dos seus descendentes non se co\u00f1ece ning\u00fan que fose dono do devandito couto.\nEn 1570, o sobri\u00f1o e herdeiro de \u00c1lvaro Su\u00e1rez de Dez, chamado Gregorio Su\u00e1rez de Deza testou en Ma\u00f1ufe afirmando que \"era habitante no couto de Moldes\".\u00a0 Por esa \u00e9poca, segundo Espinosa Rodr\u00edguez, \"unha filla da casa de Tebra\", Cristina Su\u00e1rez de Deza, casou con Lorenzo Alemparte co quen tivo un fillo que chamou Pedro de Alemparte.\nPedro Alemparte tam\u00e9n foi se\u00f1or do couto de Moldes e casou con Elvira Correa Ozores, se\u00f1ora do pazo de Pegullal, da parroquia de Santa Mar\u00eda de Salceda . Desta uni\u00f3n naceu Lorenzo Correa Alemparte, quen ser\u00eda capit\u00e1n de milicias e mais herdeiro das casas de Pegullal e Moldes.\nA casa e couto seguir\u00e1 a descendencia dos Correa, entre eles salienta Alonso Correa Sotomayor de Mendoza, primeiro vizconde de Pegullal e conde de San Bernardo. Este casou con Catalina Sarmiento, segunda marquesa de Mos.\nDeste matrimonio nacer\u00e1 Payo Correa Sotomayor, e unha das s\u00faas fillas herdar\u00e1 e casar\u00e1 con Antonio Montenegro y Tavares, se\u00f1or de Castrelos. \nA herdanza e propiedade do couto de Moldes seguir\u00e1 esta li\u00f1a dos se\u00f1ores de Castrelos e pasar\u00e1 aos marqueses de Valladares, os seus descendentes. Dentro desta li\u00f1axe, a casa pasar\u00e1 a titularidade de Fernando Qui\u00f1ones de Le\u00f3n y Elduayen, s\u00e9timo marqu\u00e9s de Mos e marqu\u00e9s de Valladares.\nAo comezo do s\u00e9culo XX, Mariano P\u00e9rez P\u00e9rez de Castro, tam\u00e9n marqu\u00e9s de Mos e Valladares herdar\u00e1 e ter\u00e1 a propiedade do Pazo de Moldes.\nDos Valladares pasou a propiedade do avogado vigu\u00e9s Manuel Fern\u00e1ndez Herba, cuxos herdeiros vend\u00e9ronlla anos m\u00e1is adiante a Jos\u00e9 Fajo sobre mediados do s\u00e9culo XX."}
{"id": "499897", "revid": "1131", "url": "https://gl.wikipedia.org/wiki?curid=499897", "title": "Casa de Dona Mar\u00eda", "text": "A Casa de Dona Mar\u00eda, tam\u00e9n co\u00f1ecida como Casa Inquisicional de Cristill\u00f3n ou Casa de Cristill\u00f3n foi unha casa de labranza con certo poder\u00edo en Ma\u00f1ufe. Salienta por ter sido feudo do Santo Oficio e c\u00e1rcere da Inquisici\u00f3n. A s\u00faa fundaci\u00f3n non ten data certa pero espec\u00falase que corresponde \u00e1 primeira metade do s\u00e9culo XVII. Dende o ano 1673 foi morgado e sobre ela quedou escriturado un aforamento, sendo propietario Ger\u00f3nimo de Seyra y Mari\u00f1o. Est\u00e1 situada no lugar de Cristill\u00f3n, parroquia de Ma\u00f1ufe, Gondomar. Actualmente cons\u00e9rvase en bo estado, inda que con reformas.\nArquitectura.\nO edificio lev\u00e1ntase a base de perpia\u00f1o gran\u00edtico irregular, de dous andares e cuberta a d\u00faas augas. Inicialmente era de planta rectangular con orientaci\u00f3n norte-sur. M\u00e1is tarde engad\u00eduselle un anexo que funcionaba como pat\u00edn. Co paso do tempo foise transformando e tras varios anexos quedou con forma de T.A casa contaba con construci\u00f3ns anexas como corte, adega e lagar. Como elemento decorativo un reloxo de sol sobre o testeiro sur. Salienta un h\u00f3rreo de grandes proporci\u00f3ns e beleza.Ao outro lado do cami\u00f1o de Cristill\u00f3n mantense, a\u00ednda modificada, a fonte do Romaio\nHistoria e li\u00f1axes.\nA s\u00faa fundaci\u00f3n rem\u00f3ntase \u00e1 primeira metade do s\u00e9culo XVII, segundo Soli\u00f1o Troncoso. Engade que sobre ela fundouse morgado en 1673 sendo propietario o capit\u00e1n Jer\u00f3nimo de Seya Mari\u00f1o, veci\u00f1o de San Pedro de Filgueiras (actualmente San Pedro da Ramallosa) Nese mesmo ano ante o escrib\u00e1n, Antonio Vitorio de Losada, a casa aforouse a unha familia da parroquia de Ma\u00f1ufe. O mesmo estudo engade que no ano 1681 o morgado foi adquirido polo matrimonio formado por Pedro de Puga Novoa, de Bembrive (Vigo) e Mar\u00eda de Ulloa do barrio do Burgo (Baiona).\nNo primeiro terzo do s\u00e9culo XVIII o ben pasou a Manuel Antonio de la Sierpe Troncoso y Lira casado con Baltasara de Romay. Estes o deixaron para o seu fillo Manuel Antonio de la Sierpe Troncoso y Lira que casar\u00e1 en 1788 con Mar\u00eda Francisca de Castro y Correa, de San Pedro da Ramallosa.\nEn 1828 o morgado \u00e9 herdado por Mar\u00eda Jes\u00fas de la Sierpe, filla de Manuel Antonio e Mar\u00eda Francisca. A nova herdeira estaba casada con Fernando Fern\u00e1ndez, veci\u00f1o de Ma\u00f1ufe. Mar\u00eda Jes\u00fas de la Sierpe foi quen deu nome popular \u00e1 casa.\nA familia \"de la Serpe\" tivo outra casa en Ma\u00f1ufe, aos p\u00e9s da ermida de San Sebasti\u00e1n, a\u00ednda parcialmente conservada\u201d.\nCasa do Santo Oficio.\nNesta casa, que foi cabeza de morgado, viviu un Comisario Inquisidor. O seu vencello ao Santo Oficio est\u00e1 claramente amosado co bras\u00f3n no lintel da entrada principal \u201ccuxas armas se mostran sobre o bras\u00f3n p\u00e9treo que coroa o lintel do portal\u00f3n de entrada ao patio aberto ante a casa\u201d. Por outra banda, en parte, a casa funcionou como c\u00e1rcere da Inquisici\u00f3n na planta baixa do edificio central."}
{"id": "499898", "revid": "23204", "url": "https://gl.wikipedia.org/wiki?curid=499898", "title": "Lapatiancos", "text": "Os lapatiancos (en ) ou labacenos eran unha antiga tribo celta de Gallaecia, un pobo galaico lucense que viviu na costa norte da actual Galicia, arredor da vila de Cedeira. \u00c9 considerado por Lu\u00eds Monteagudo como unha das tres subtribos dos \u00e1rtabros, xunto cos brigantinos e os nerios.\nEtimolox\u00eda.\n\u00c9 posible que o top\u00f3nimo da parroquia de Labacengos, en Moeche prove\u00f1a dunha deformaci\u00f3n da \"Lapatiancos\" ou \"Lapatiencos\"."}
{"id": "499899", "revid": "23204", "url": "https://gl.wikipedia.org/wiki?curid=499899", "title": "Lapatianci", "text": ""}
{"id": "499900", "revid": "23204", "url": "https://gl.wikipedia.org/wiki?curid=499900", "title": "Labacenos", "text": ""}
{"id": "499902", "revid": "5863", "url": "https://gl.wikipedia.org/wiki?curid=499902", "title": "Xo\u00e1n Curiel Ares", "text": ""}
{"id": "499903", "revid": "23204", "url": "https://gl.wikipedia.org/wiki?curid=499903", "title": "Lugones", "text": "Os lugones (en ) eran unha tribo celta dos \u00e1stures que viviu no Convento Asturicense de Gallaecia, entre os r\u00edos Nailos (Nal\u00f3n) e Salia (Sella) e na zona do val de Duerna. A s\u00faa capital era Paelontium (Belonciu). A persistencia desta tribo \u00e9 co\u00f1ecida at\u00e9 despois da ca\u00edda do Imperio Romano, en tempos dos visigodos, cando Sisebuto mandou \u00f3 seu xeneral Riquila sufocar unha rebeli\u00f3n destes contra o s\u00e9culo VI-VII.\nEtimolox\u00eda.\nO seu nome prov\u00e9n da ra\u00edz celta \"lug\", que quere dicir \u201cbrillante\u201d. \"Lug\" era unha divindade solar, a principal dos celtas na pen\u00ednsula, dos que os lugones eran os descendentes ou \"fillos da luz\". Segundo a documentaci\u00f3n literaria antiga, o territorio actual de Siero estivo habitado por esta tribo.\n\u00c9 posible que o nome da actual parroquia de Llugones, no concello de Siero, prove\u00f1a da antiga tribo."}
{"id": "499904", "revid": "23204", "url": "https://gl.wikipedia.org/wiki?curid=499904", "title": "Lugoni", "text": ""}
{"id": "499905", "revid": "23204", "url": "https://gl.wikipedia.org/wiki?curid=499905", "title": "Conventus asturicensis", "text": ""}
{"id": "499906", "revid": "23204", "url": "https://gl.wikipedia.org/wiki?curid=499906", "title": "Conventus lucensis", "text": ""}
{"id": "499907", "revid": "23204", "url": "https://gl.wikipedia.org/wiki?curid=499907", "title": "Conventus bracarensis", "text": ""}
{"id": "499908", "revid": "23204", "url": "https://gl.wikipedia.org/wiki?curid=499908", "title": "Conventus Cluniensis", "text": ""}
{"id": "499909", "revid": "25871", "url": "https://gl.wikipedia.org/wiki?curid=499909", "title": "Sinosauropteryx", "text": "Sinosauropteryx (que quere dicir \"reptiliano alado chin\u00e9s\"; en chin\u00e9s simplificado: \u4e2d\u534e\u9f99\u9e1f; en chin\u00e9s tradicional: \u4e2d\u83ef\u9f8d\u9ce5; pinyin: Zh\u014dnghu\u00e1 l\u00f3ng ni\u01ceo, que quere dicir literalmente paxaro drag\u00f3n chin\u00e9s) \u00e9 un dinosauro compsogn\u00e1tido. Descrito en 1996, foi o primeiro taxon de dinosauro f\u00f3ra de Avialae (paxaros e os seus parentes inmediatos) \u00f3 ser atopado con evidencia de plumas. Apareceu cuberto cunha capa de filamentos simples semellantes a plumas. Tam\u00e9n se observaron estruturas que indican coloraci\u00f3n que foron preservadas nalgunhas das plumas, o que converteu a \"Sinosauropteryx\" no primeiro dinosauro non Avialea cuxa coloraci\u00f3n foi determinada. A coloraci\u00f3n incl\u00fae unha cola con bandas vermellas e claras. Xurdiu certa controversia cunha interpretaci\u00f3n alternativa da impresi\u00f3n filamentosa como restos de fibras de col\u00e1xeno, mais esta teor\u00eda non foi amplamente aceptada."}
{"id": "499912", "revid": "23204", "url": "https://gl.wikipedia.org/wiki?curid=499912", "title": "Tyrannosaurus rex", "text": ""}
{"id": "499913", "revid": "23204", "url": "https://gl.wikipedia.org/wiki?curid=499913", "title": "Raman Galo\u016d\u010denka", "text": "Raman Aliaksandravi\u010d Galo\u016d\u010denka (en , en ) nado en \u017dodzina, Rexi\u00f3n de Minsk, RSS de Belar\u00fas, Uni\u00f3n Sovi\u00e9tica, o 10 de agosto de 1973, \u00e9 un pol\u00edtico beloruso que exerce como primeiro ministro de Belar\u00fas dende o 4 de xu\u00f1o de 2020. \nFoi nomeado polo presidente Aliaksandr Luka\u0161enka dous meses antes das elecci\u00f3ns presidenciais. Antes do seu nomeamento, ocupou o cargo de Ministro da Autoridade do Estado para a Industria Militar.\nTraxectoria.\nGraduouse do Instituto Estatal de Relaci\u00f3ns Internacionais de Moscova en 1996. Tam\u00e9n se graduou da Academia de Direcci\u00f3n Adxunta ao Presidente da Rep\u00fablica de Belar\u00fas en 2003. En 2009, foi nomeadoprimeiro viceministro de Estado. En 2013 foi nomeado embaixador nos Emiratos \u00c1rabes Unidos. En 2018 foi nomeado embaixador en Catar, Kuwait e Arabia Saudita. De 2018 a 2020 ocupo o cargo de Ministro da Autoridade do Estado para a Industria Militar.\nEn xu\u00f1o de 2020, dous meses antes das elecci\u00f3ns presidenciais, foi nomeado polo presidente Aliaksandr Luka\u0161enka como novo primeiro ministro do pa\u00eds, sucedendo a Sergei Rumas."}
{"id": "499914", "revid": "785", "url": "https://gl.wikipedia.org/wiki?curid=499914", "title": "Bueu, Bueu", "text": "San Marti\u00f1o de Bueu \u00e9 unha parroquia que se localiza no norte do concello pontevedr\u00e9s de Bueu, na comarca do Morrazo. Segundo o padr\u00f3n municipal de 2022 ti\u00f1a 3.969 habitantes (1.927 homes e 2.042 mulleres), o que sup\u00f3n un aumento en relaci\u00f3n ao ano 1999 cando ti\u00f1a 3.548 habitantes."}
{"id": "499916", "revid": "23204", "url": "https://gl.wikipedia.org/wiki?curid=499916", "title": "Primeiro ministro de Belar\u00fas", "text": "O primeiro ministro da Rep\u00fablica de Belar\u00fas (en , en ) \u00e9 o xefe de goberno de Belar\u00fas. \nEncabeza o Consello de Ministros de Belar\u00fas, o \u00f3rgano do goberno central, e \u00e9 responsable ante o presidente de Belar\u00fas e a Asemblea Nacional. O primeiro ministro \u00e9 nomeado polo presidente e confirmado pola C\u00e1mara dos Representantes, que \u00e9 a c\u00e1mara baixa da Asemblea Nacional. Unha vez nomeado o primeiro ministro, debe formar un gabinete de 30 membros integrado por ministros e presidentes, o \u00faltimo dos cales \u00e9 un posto non ministerial. \nFunci\u00f3ns.\nEntre as funci\u00f3ns do primeiro ministro na xesti\u00f3n do goberno est\u00e1n: \nO lugar de traballo oficial do primeiro ministro est\u00e1 na Casa do Goberno na Praza da Independencia. Desde o 4 de xu\u00f1o de 2020, o primeiro ministro \u00e9 Raman Galo\u016d\u010danka. "}
{"id": "499917", "revid": "72314", "url": "https://gl.wikipedia.org/wiki?curid=499917", "title": "Mar\u00eda Goyri de Men\u00e9ndez Pidal", "text": ""}
{"id": "499918", "revid": "72314", "url": "https://gl.wikipedia.org/wiki?curid=499918", "title": "Mar\u00eda Amalia Vicenta Goyri", "text": ""}
{"id": "499919", "revid": "72012", "url": "https://gl.wikipedia.org/wiki?curid=499919", "title": "OPIs", "text": ""}
{"id": "499920", "revid": "1888", "url": "https://gl.wikipedia.org/wiki?curid=499920", "title": "Manuel Vidal", "text": "O nome Manuel Vidal pode referirse a:"}
{"id": "499921", "revid": "23204", "url": "https://gl.wikipedia.org/wiki?curid=499921", "title": "Brath (mito)", "text": ""}
{"id": "499923", "revid": "23204", "url": "https://gl.wikipedia.org/wiki?curid=499923", "title": "Ith", "text": ""}
{"id": "499925", "revid": "109820", "url": "https://gl.wikipedia.org/wiki?curid=499925", "title": "Campionato de Espa\u00f1a de Rallys de Terra", "text": "O Campionato de Espa\u00f1a de Rallys de Terra, tam\u00e9n co\u00f1ecido como CERT, \u00e9 un campionato de rally que se celebra anualmente a nivel nacional desde 1983 en Espa\u00f1a, organizado pola Real Federaci\u00f3n Espa\u00f1ola de Automobilismo. Disp\u00fatase por tramos exclusivamente de terra. O concurso naceu da man do RACE que tam\u00e9n organizaba case todas as probas inclu\u00eddas no calendario. \u00c9 habitual que se celebren d\u00faas carreiras en cada proba. \nCada tempada disp\u00fatanse o campionato de pilotos, o campionato de marcas, o de copilotos, as\u00ed como diferentes copas e trofeos promocionais e segundo as diferentes categor\u00edas de coches admitidos. A regulaci\u00f3n deste evento caracter\u00edzase por ser aberta, o que permitiu a participaci\u00f3n de veh\u00edculos prototipos e categor\u00edas que perderon a homologaci\u00f3n, no caso do grupo B, que non poden participar noutros campionatos. Nalgunhas edici\u00f3ns o CERT compartiu datas co Campionato de Espa\u00f1a de Rallys Todo Terreo. \nNo certame te\u00f1en triunfado pilotos como Antonio Zanini, Juan Carlos O\u00f1oro, Guillermo Barreras, Txus Jaio, Pedro Diego, Amador Vidal, Xavi Pons ou Alex Villanueva e en moitas ocasi\u00f3ns atraeu a pilotos estranxeiros como os uruguaios Gustavo Trelles e Gabriel M\u00e9ndez ou o mexicano Benito Guerra. Os veh\u00edculos de tracci\u00f3n \u00e1s catro rodas son os dominadores da disciplina, principalmente das marcas Mitsubishi e Lancia. \nHistoria.\nA primeira edici\u00f3n celebrouse en 1983, organizada polo RACE, cham\u00e1ndose inicialmente I Copa RACE de Ralis de Terra, pouco despois reconvertida como Campionato de Espa\u00f1a de Rallys de Terra . \nTriunfaron na cita pilotos que compiten regularmente no campionato de asfalto, como Antonio Zanini, que ga\u00f1ou a segunda edici\u00f3n cando xa ga\u00f1ara oito campionatos de asfalto, Jos\u00e9 Mar\u00eda Bardolet, tam\u00e9n ga\u00f1ador de ambos campionatos, ou m\u00e1is recentemente Xavi Pons en 2008, piloto habitual en rallys de asfalto. Tam\u00e9n tiveron \u00e9xito pilotos de f\u00f3ra de Espa\u00f1a, como os uruguaio Gustavo Trelles, que ga\u00f1ou o t\u00edtulo catro veces e Gabriel M\u00e9ndez, vencedor en 1995, ou o mexicano Benito Guerra, vencedor en 2010. \nCalendario.\nActualmente hai oito probas puntuables para o Campionato de Espa\u00f1a de Rallyes: "}
{"id": "499926", "revid": "88215", "url": "https://gl.wikipedia.org/wiki?curid=499926", "title": "Campionato de Espa\u00f1a de Rally de Terra", "text": ""}
{"id": "499930", "revid": "51526", "url": "https://gl.wikipedia.org/wiki?curid=499930", "title": "Amador Vidal", "text": "Amador Vidal Cernadas, nado en Pasarela (Calo, Vimianzo) o 22 de maio de 1972 \u00e9 un piloto de rally e preparador de veh\u00edculos galego. Ga\u00f1ou d\u00faas veces o Campionato de Espa\u00f1a de Rallys de Terra, en 2014 e 2015. \u00c9 o xefe do equipo de competici\u00f3n AR Vidal, fundado nos anos 70 por seu pai, o expiloto e preparador Ricardo Vidal. \nTraxectoria.\nInicios.\nComezou nos rallys a principios dos anos 90, por influencia de seu pai Ricardo Vidal, piloto e preparador de coches de Vimianzo e cofundador do equipo de competici\u00f3n AR Vidal. En 1990 disputou varias probas do Campionato de Galicia de Rally, dentro da Copa Mabor, categor\u00eda na que conseguiu algunha vitoria como a do 18\u00ba Rally da Coru\u00f1a.\nDesaf\u00edo Peugeot (1996-2004).\nDespois estivo uns anos sen competir ata que en 1996 disputou cun Peugeot 106 Rallye o Campionato de Espa\u00f1a de Rallys, dentro do Desaf\u00edo Peugeot, do que rematou en quinto lugar. Mellorou un posto no ano seguinte, quedando cuarto, e ga\u00f1ando ademais o Desaf\u00edo Peugeot J\u00fanior. Continuou no Desaf\u00edo Peugeot durante os seguintes anos, quedando 6\u00ba en 1998 e subcampi\u00f3n en 1999, 2000, 2001, 2002 e 2003, correndo dende o 2001 cun Peugeot 206 XS. Co mesmo veh\u00edculo e con seu curm\u00e1n Francis Lema de copiloto (co que corr\u00eda dende hab\u00eda uns anos), proclamouse finalmente campi\u00f3n do Desaf\u00edo Peugeot en 2004. \nCampionato de Espa\u00f1a de Rallys de Terra (2005-2015).\nAo ano seguinte pasou a competir no Campionato de Espa\u00f1a de Rallys de Terra, onde logrou no seu primeiro ano varios podios e a s\u00faa primeira vitoria absoluta, no Rally da Gudi\u00f1a-Ourense. Rematou o campionato como ga\u00f1ador do grupo N e terceiro na clasificaci\u00f3n absoluta. Na seguinte tempada logrou a vitoria no Rally de Terra de Granada e quedou segundo no Rally de Guijuelo pero unha serie de abandonos fixeron que s\u00f3 puidera acabar o campionato na s\u00e9tima posici\u00f3n final. Durante os seguintes anos e ata 2011 seguiu competindo con asiduidade no nacional de terra, pero os numerosos problemas mec\u00e1nicos e abandonos afast\u00e1rono dos primeiros postos da xeral, a pesar de subir ao podio nalg\u00fans dos rallys, como no Rally de Terra de Cabanas de 2008, onde foi o vencedor. En 2012 e 2013 s\u00f3 disputou tres carreiras sen conseguir chegar \u00e1 meta en ningunha das tres. \nTras ese per\u00edodo de case inexistente actividade deportiva volveu \u00e1 competici\u00f3n en 2014. A finais de marzo disputou o Rallysprint de Fafe en Portugal, xunto a pilotos como S\u00e9bastien Ogier, Ott T\u00e4nak ou Dani Sordo, pero non conseguiu acabar a proba. Uns d\u00edas despois correu cun Volkswagen Polo N1 o 30\u00ba Rally de Noia, quedando en segunda posici\u00f3n, s\u00f3 por detr\u00e1s de Iv\u00e1n Ares e superando a Ricardo Costa e V\u00edctor Senra. A finais de abril competiu no Rally Concello de Curtis, segunda proba do Campionato de Espa\u00f1a de Terra, e logrou a vitoria con m\u00e1is de dous minutos de vantaxe sobre Nil Solans. A vitoria animouno a disputar o resto do campionato, cousa que fixo co mesmo coche, quedando quinto na seguinte proba en Andaluc\u00eda, vencendo no Bierzo e quedando s\u00e9timo en Cervera. Con estes resultados chegou como l\u00edder \u00e1 \u00faltima proba, o Rally de Terra de Riolobos, pero con s\u00f3 dous puntos de vantaxe sobre o segundo, Jorge del Cid, e cun total de sete pilotos con opci\u00f3ns de ga\u00f1ar o t\u00edtulo. Comezou o rally marcando o segundo tempo nos dous primeiros treitos, por detr\u00e1s de del Cid, e foi o m\u00e1is r\u00e1pido nos dous seguintes, coloc\u00e1ndose l\u00edder. Perdeu a posici\u00f3n de cabeza no quinto treito, pero no seguinte Jorge del Cid sa\u00eduse da estrada e perdeu unha roda, polo que tivo que abandonar. A partir de ent\u00f3n Amador Vidal baixou o ritmo para non arriscar e chegar \u00e1 meta, fac\u00e9ndoo finalmente en segunda posici\u00f3n ao ser superado por Nil Solans no \u00faltimo treito. Con esta segunda posici\u00f3n proclamouse por primeira vez campi\u00f3n de Espa\u00f1a de Rallys de Terra. Foi o segundo galego en lograr o t\u00edtulo, 29 anos despois de que o fixera Guillermo Barreras, e o primeiro piloto en ga\u00f1ar cun Volkswagen, rompendo ademais a hexemon\u00eda de Mitsubishi, que ga\u00f1ara o campionato os 9 anos anteriores.\nEn 2015 correu de novo o campionato nacional co mesmo veh\u00edculo, comezando no Rally Terras Altas de Lorca, onde s\u00f3 puido ser 16\u00ba, despois de que o seu coche se quedase parado no segundo treito. A segunda cita do calendario foi o Rally de Terra Circuito de Navarra, onde subiu ao podio en terceira posici\u00f3n, por detr\u00e1s de Nani Roma e Alexander Villanueva. En abril disputou a terceira proba, o Rally de Terra Concello de Curtis, onde quedou segundo, s\u00f3 por detr\u00e1s de Karl Kruuda. Con todo, o estoniano non disputaba o campionato polo que a m\u00e1xima puntuaci\u00f3n foi para Vidal. A continuaci\u00f3n venceu nas tres seguintes probas, o Rally de Terra do Bierzo, o Rally de Terra de Cervera e o Rally de Terra Norte de Extremadura, proclam\u00e1ndose na \u00faltima delas, en Plasencia, campi\u00f3n de Espa\u00f1a por segunda vez, de novo co seu curm\u00e1n Francis como copiloto e a falta a\u00ednda dunha proba.\nCompetici\u00f3ns espor\u00e1dicas (2016-actualidade).\nDende 2016 deixou de competir de xeito habitual para centrarse no seu traballo como preparador en AR Vidal. Con todo, correu alg\u00fan rally m\u00e1is nos seguintes anos: en 2016 quedou cuarto no Rally do Bierzo; en 2017 subiu ao podio no Rally Terra da Auga, en terceira posici\u00f3n; en 2018 fixo a s\u00faa primeira incursi\u00f3n en neve, no Rally de Suecia, do Campionato do Mundo, a bordo dun Mitsubishi Lancer Evo X, tendo que abandonar por avar\u00eda; e en 2019 correu cun Suzuki Swift Sport o 35\u00ba Rally de Noia, tam\u00e9n con resultado de abandono.\nEn 2020 correu cun Renault Clio N5 o 51\u00ba Rally de Ferrol, segunda proba do nacional de asfalto, pero retirouse tras o primeiro treito.\nFamilia.\n\u00c9 fillo do tam\u00e9n expiloto e preparador de veh\u00edculos Ricardo Vidal, irm\u00e1n do tam\u00e9n piloto Ricardo Vidal e curm\u00e1n dos copilotos Nicol\u00e1s Cernadas e Francis Lema, sendo este \u00faltimo o copiloto co que competiu case toda a s\u00faa carreira deportiva."}
{"id": "499932", "revid": "88215", "url": "https://gl.wikipedia.org/wiki?curid=499932", "title": "Amador Vidal Cernadas", "text": ""}
{"id": "499933", "revid": "89787", "url": "https://gl.wikipedia.org/wiki?curid=499933", "title": "M\u00e1rio Cesariny", "text": "M\u00e1rio Cesariny de Vasconcelos, nado en Lisboa o 9 de agosto de 1923 e finado na mesma cidade o 26 de novembro de 2006, foi poeta e pintor, considerado o principal representante do surrealismo portugu\u00e9s. \u00c9 de destacar tam\u00e9n o seu traballo de antoloxista, compilador e historiador (pol\u00e9mico) das actividades surrealistas en Portugal.\nTraxectoria.\nM\u00e1rio Cesariny de Vasconcelos naceu, casualmente, na Vila Edith, en Benfica, m\u00e1is precisamente, na Estrada da Damaia, desa fregues\u00eda, onde os pais estaban a pasar as vacaci\u00f3ns. \nFoi o \u00faltimo fillo (con tres irm\u00e1s m\u00e1is vellas) de Viriato de Vasconcelos, natural de Tondela, e da s\u00faa muller Mar\u00eda de las Mercedes Cesariny (de ascendencia paterna corsa e materna espa\u00f1ola), natural de Par\u00eds. O pai, cunha personalidade dominadora e pragm\u00e1tica, era empresario ourives, con tenda e taller na r\u00faa da Palma, na fregues\u00eda de Santa Xusta, en plena baixa lisboeta.\nDespois da escola primaria, o pai mandou o mozo M\u00e1rio frecuentar o Liceu Gil Vicente, tras o que, ao fin dun ano, coa intenci\u00f3n de dar continuidade ao negocio da familia, o mudou para un curso de cicelado na Escola de Artes Decorativas Ant\u00f3nio Arroio. Na Ant\u00f3nio Arroio Cesariny co\u00f1ecer\u00eda Artur do Cruzeiro Seixas e Fernando Jos\u00e9 Francisco.\nCompletado o curso de cicelado, como non lle agradase o traballo de ourives, frecuentou un curso de habilitaci\u00f3n \u00e1 Escola de Belas-Artes de Lisboa, que non chegou a estudar. Tam\u00e9n estudou m\u00fasica, gratuitamente, co compositor Fernando Lopes Graza. Cesariny era un talentoso pianista, mais o pai, enfurecido, prohibiulle continuar eses estudos. \nDesde o final da adolescencia, Cesariny e os amigos frecuentan varias conversas nos caf\u00e9s de Lisboa e descobren o neorrealismo e despois o surrealismo. En 1947 Cesariny viaxa at\u00e9 Par\u00eds onde, grazas a unha bolsa, frecuenta a Acad\u00e9mie de la Grande Chaumi\u00e8re. \n\u00c9 por esa altura, encontr\u00e1ndose en Par\u00eds, que Cesariny visita Andr\u00e9 Breton. Ao abandonar Par\u00eds, o mesmo ano de 1947, e influenciado por Breton, impulsa a creaci\u00f3n do Grupo Surrealista de Lisboa, tendo ao seu lado figuras como Ant\u00f3nio Pedro, Jos\u00e9 Augusto Fran\u00e7a, C\u00e2ndido Costa Pito, Vespeira, Jo\u00e3o Moniz Pereira e Alexandre O\u00b4Neill. \nO grupo, que se reun\u00eda na Pastelaria Mexicana, xurdiu como forma de protesta libertaria contra o movemento do neorrealismo, dominado polo Partido Comunista Portugu\u00e9s, ao mesmo tempo que tampouco se ali\u00f1aba co r\u00e9xime salazarista. \nM\u00e1is tarde, funda o antigrupo (disidente) \"Os Surrealistas\", sendo seguido por Ant\u00f3nio Maria Lisboa, Risques Pereira, Artur do Cruceiro Seixas, Pedro Oom, Fernando Jos\u00e9 Francisco e M\u00e1rio-Henrique Leir\u00eda.\nTam\u00e9n a finais da d\u00e9cada de 1940, Viriato, seu pai, abandona a familia para se fixar no Brasil cunha amante. Isto fai que M\u00e1rio se aproxime m\u00e1is da s\u00faa nai e da s\u00faa irm\u00e1 Henriette.\nNa d\u00e9cada de 1950, Cesariny ded\u00edcase \u00e1 pintura, mais tam\u00e9n, e sobre todo, \u00e1 poes\u00eda, que escribe nos caf\u00e9s. Ten colaboraci\u00f3ns na revista \"Pir\u00e2mide\" (1959-1960). O seu editor \u00e9 Luiz Pacheco, con quen m\u00e1is tarde (os anos 1970) se incompatibilizar\u00eda por completo. \u00c9 tam\u00e9n durante ese per\u00edodo que comeza a ser incomodado e a ser vixiado pola Polic\u00eda Xudiciaria, por \"sospeita de vagabundagem\", grazas a humillantes presentaci\u00f3ns e interrogatorios regulares, debido \u00e1 s\u00faa homosexualidade, que vivencia diariamente, de modo franco e destemido. S\u00f3 a partir do 25 de Abril de 1974 deixar\u00e1 de ser perseguido e atormentado pola polic\u00eda.\nCesariny viv\u00eda con dificultades financeiras, axudado pola familia. A pesar da excelencia da s\u00faa escrita, esta non o sustentaba financeiramente e Cesariny, a partir de mediados dos anos 1960, acabar\u00eda por se dedicar por enteiro \u00e1 pintura, como modo de subsistencia.\nA partir da d\u00e9cada de 1980, a obra po\u00e9tica de Cesariny \u00e9 reeditada polo editor Manuel Herm\u00ednio Monteiro e redescoberta por unha nova xeraci\u00f3n de lectores.\nOs \u00faltimos anos da s\u00faa vida, Cesariny viviu coa s\u00faa irm\u00e1 m\u00e1is vella, Henriette (falecida en 2004), nun apartamento na R\u00faa de Bas\u00edlio Teles, 6 - 3\u00ba, en Campolide, Lisboa. Ao contrario do que acontec\u00eda anteriormente, abriuse aos medios de comunicaci\u00f3n dando frecuentes entrevistas e falando sobre a s\u00faa vida \u00edntima. En 2004, Miguel Gon\u00e7alves Mendes realizou o documental \"Autografia\", filme intenso e comovente onde Cesariny se exp\u00f3n e revela de modo total.\nM\u00e1rio Cesariny morreu o 26 de novembro de 2006, \u00e1s 22:30 h, de cancro da pr\u00f3stata, de que sufr\u00eda hab\u00eda anos. Foi sepultado no Talh\u00e3o dos Artistas do Cemiterio dos Prazeres, en Lisboa. O 8 de decembro de 2016, os restos mortais do poeta foron trasladados para un pante\u00f3n individual, nunha cerimonia presidida polo Presidente da Rep\u00fablica Marcelo Rebelo de Sousa, coa presenza do alcalde de Lisboa, Fernando Medina, do ministro da Cultura, Lu\u00eds Filipe Castro Mendes, do director cultural da Fundaci\u00f3n EDP, Jos\u00e9 Manuel dos Santos, e de Teresa Caeiro, en representaci\u00f3n da familia. Cesariny pasar\u00e1 a ter un monumento funerario con escultura proxectado por Manuel Rosa.\nDoou en vida a s\u00faa bibliotea \u00e1 Fundaci\u00f3n Cupertino de Miranda e, por testamento, deixou un mill\u00f3n de euros \u00e1 Casa Pia.\nLiteratura.\nM\u00e1rio Cesariny adopta unha actitude est\u00e9tica de constante experimentaci\u00f3n nas s\u00faas obras e practica unha t\u00e9cnica de escrita e de (des)pintura amplamente divulgada entre os surrealistas. A s\u00faa poes\u00eda \u00e9 animada por un sentido de contestaci\u00f3n a comportamentos e principios institucionalizados ou considerados normais nos campos do pensamento e dos costumes. Ao recorrer a procesos tipicamente surrealistas (enumeraci\u00f3ns ca\u00f3ticas, utilizaci\u00f3n sistem\u00e1tica do sen-sentido ou do humor negro, formas par\u00f3dicas, trocadilhos e outros xogos verbais, automatismo etc.) alcanza unha linguaxe que sabe encontrar o equilibrio entre o coti\u00e1n e o ins\u00f3lito. Os \u00faltimos anos de vida, desenvolveu unha fren\u00e9tica actividade de transformaci\u00f3n e rehabilitaci\u00f3n do real coti\u00e1n, da cal naceron moitas colaxe con pinturas, obxectos, instalaci\u00f3ns e outras fantasias materiais.\nSobre as sesi\u00f3ns para as que o convidaban e en que o aplaud\u00edan, o poeta comentaba: \"Estou nun pedestal moi alto, baten palmas e despois d\u00e9ixanme ir s\u00f3 para casa.\" \"Isto \u00e9 a gloria literaria \u00e1 portuguesa\"."}
{"id": "499934", "revid": "59564", "url": "https://gl.wikipedia.org/wiki?curid=499934", "title": "Mercedes Espi\u00f1o", "text": " \nMercedes Espi\u00f1o Amil, nada en Pontevedra o 30 de xu\u00f1o de 1956, \u00e9 unha profesora de educaci\u00f3n secundaria galega.\nTraxectoria.\nLicenciada en Filolox\u00eda Galego-Portuguesa e en Hisp\u00e1nica, catedr\u00e1tica de educaci\u00f3n secundaria de lingua e literatura galega desde 1992, exerceu no instituto Ram\u00f3n Cabanillas de Cambados, no instituto mixto de Ribeira e no IES Eduardo Pondal de Santiago de Compostela, onde se xubilou como catedr\u00e1tica no ano 2016.\nMembro da Mesa pola Normalizaci\u00f3n Ling\u00fc\u00edstica dende a s\u00faa fundaci\u00f3n en 1986 e foi Membro da Comisi\u00f3n de Garant\u00edas.\nTraduciu obras teatrais ao galego e colaborou coas revistas \"Andaina,\" \"Raiola\" e \"Revista Galega de Educaci\u00f3n.\" \u00e9 autora de receitas de coci\u00f1a en \"N\u00f3s Diario\".\nDirixiu rutas ou paseos literarios de Rosal\u00eda de Castro, das Irmandades da Fala e de Francisco Asorey."}
{"id": "499935", "revid": "5863", "url": "https://gl.wikipedia.org/wiki?curid=499935", "title": "Mercedes Espi\u00f1o Amil", "text": ""}
{"id": "499937", "revid": "5863", "url": "https://gl.wikipedia.org/wiki?curid=499937", "title": "Juan Alonso-Villalobos Sol\u00f3rzano", "text": "Juan Alonso-Villalobos Sol\u00f3rzano, nado Aguilar de Campoo o 28 de febreiro de 1900 e finado en Le\u00f3n o 5 de abril de 1974, foi un notario e pol\u00edtico espa\u00f1ol.\nTraxectoria.\nEstudou dereito na Universidade de Valladolid, onde contactou co grupo de On\u00e9simo Redondo, acheg\u00e1ndose posteriormente \u00e1 CEDA a medida que se desenvolv\u00eda como notario por diferentes localidades castel\u00e1s. En setembro de 1934 tomou posesi\u00f3n como notario de Monforte de Lemos e entrou en contacto coa secci\u00f3n local do Partido Agrario Espa\u00f1ol dirixida por Andr\u00e9s Gil Municio. Participou na campa\u00f1a das elecci\u00f3ns de febreiro de 1936 en diversos mitins de propaganda do bloque reaccionario. O triunfo electoral da Fronte Popular levouno a sumarse ao fascismo. Co golpe de Estado do 18 de xullo de 1936 foi un dos represores de Monforte; empregaba as fotograf\u00edas das manifestaci\u00f3ns do primeiro de maio para elaborar as listas negras, riscando e sinalando que persoas deb\u00edan ser perseguidas ou asasinadas. Foi nomeado gobernador civil de Xa\u00e9n o 30 de xullo de 1943, permanecendo no posto at\u00e9 o 26 de xu\u00f1o de 1947. Despois de Valladolid de 1947 a 1951. Como Xefe Provincial do Movimiento de Valladolid foi Conselleiro Nacional de FET y de las JONS e procurador nato nas Cortes franquistas entre maio de 1949 e xullo de 1951. Instalado en Le\u00f3n, dedicouse \u00e1 notar\u00eda at\u00e9 a s\u00faa morte.\nVida persoal.\nCasou con Nina Merino Hompanera e foi pai de Juan, Federico, Carmina, Jos\u00e9 Antonio, Luis e Fernando Alonso-Villalobos Merino."}
{"id": "499938", "revid": "1131", "url": "https://gl.wikipedia.org/wiki?curid=499938", "title": "Cruceiro de Piquetes", "text": "O cruceiro de Piquetes \u00e9 un cruceiro situado no lugar de Piquetes, na encrucillada do cami\u00f1o Real Tui-Baiona co cami\u00f1o de Cristill\u00f3n que leva ao cemiterio de Ma\u00f1ufe. Antigamente foi lugar de culto e procesi\u00f3n da festividade de San Brais. Esta part\u00eda da capela do Pazo de Moldes cara a este cruceiro onde daba volta e retornaba ao templo. Non ten data de creaci\u00f3n acreditada documentalmente, mais os estudos da s\u00faa f\u00e1brica polo arquitecto Antonio Soli\u00f1o Troncoso a fan estimar sobre o s\u00e9culo XVII. \nNo estudo desta peza por Estanislao Fern\u00e1ndez de la Cigo\u00f1a N\u00fa\u00f1ez, tampouco constata data de construci\u00f3n, mais coincide en que se trata dun cruceiro \"primitivo\". Cumpre coa fisionom\u00eda t\u00edpica do cruceiro: plataforma, base, fuste, capitel e cruz.\nDimensi\u00f3ns.\nA plataforma mide 0,20 m de alto, 0,30 m o pedestal, e fuste e cruz suman 2,50 metros; o que o sit\u00faa por debaixo da media dos da comarca do Val Mi\u00f1or situada entre 4 e 6 metros segundo Jos\u00e9 Espinosa Rodr\u00edguez.\nArte.\nA plataforma consta de tres banzos de pedra que nivelan a peza sobre o terreo. Er\u00edxese sobre esta base o varal onde o traballo de canter\u00eda o tallou en tres terzos dunha soa peza: primeiro cuadrangular, logo octogonal e finalmente cil\u00edndrico.\nO capitel liso forma parte da mesma peza do fuste. \u00a0Finalmente, a cruz presenta un cristo baixo cartel INRI, \u00a0na cara que mira ao oeste. No reverso unha virxe das Angustias coa cabeza do meni\u00f1o Xes\u00fas \u00e1 s\u00faa dereita con trazos bastante sinxelos.\nAs tipolox\u00edas das figuraci\u00f3ns na cruz, moi pegadas aos paus e sen perspectivas, o baixo vulto, trazos apenas marcados e as dimensi\u00f3ns e o tipo de capitel dan p\u00e9 \u00e1 dataci\u00f3n sobre o s\u00e9culo XVII de Soli\u00f1o Troncoso e ao seu car\u00e1cter primitivo segundo Fern\u00e1ndez de la Cigo\u00f1a N\u00fa\u00f1ez.\nPara Soli\u00f1o Troncoso, tr\u00e1tase dunha notable peza que representa \"as m\u00e1is xenu\u00ednas manifestaci\u00f3ns da cultura popular do campesi\u00f1ado galego\".\nConservaci\u00f3n.\nA peza at\u00f3pase en bo estado para os especialistas citados, m\u00e1is Soli\u00f1o Troncoso advirte da situaci\u00f3n ca\u00f3tica da contorna, que arrodea o monumento de postes e tendidos el\u00e9ctricos. O cruceiro at\u00f3pase catalogado pola Xunta de Galicia e m\u00e1is nos documentos do futuro Plan Xeral de Ordenamento de Gondomar.\nNa actualidade o ben non cumpre a antiga funci\u00f3n relixiosa pois a celebraci\u00f3n de San Brais trasladouse ao contorno da Igrexa de Ma\u00f1ufe."}
{"id": "499940", "revid": "5863", "url": "https://gl.wikipedia.org/wiki?curid=499940", "title": "Gloria Fern\u00e1ndez Fern\u00e1ndez", "text": "Gloria Fern\u00e1ndez Fern\u00e1ndez, nada en Monforte de Lemos en 1913 e finada en Madrid en 1996, foi unha pintora ao \u00f3leo de paisaxes, retratos e bodeg\u00f3ns, galega.\nTraxectoria.\nFixo a carreira de piano no Conservatorio de Madrid. En Madrid tam\u00e9n asistiu \u00e1s clases de pintura de Manuel Guti\u00e9rrez Navas.\nCasou na igrexa monfortina da R\u00e9goa o 28 de outubro de 1940, con 27 anos de idade, con Gumersindo P\u00e9rez \u00c1lvarez, de 39 anos, avogado.\nObtivo un segundo premio na Exposici\u00f3n Provincial de Lugo de 1951. Ga\u00f1ou a Terceira Medalla no Sal\u00f3n de Outono de Madrid de 1963. Participou no Sal\u00f3n de Outono de Madrid de 1966, na Primeira Bienal Rexional de Arte de Pontevedra (1970) e na Primeira Bienal Nacional de Arte de Pontevedra (1971).\nNos anos sesenta foi un dos piares da intelectualidade de Monforte. Manuel Hermida Balado menciona a Gloria Fern\u00e1ndez como unha das tres notables pintoras da provincia.\nFixo exposici\u00f3ns individuais en Lugo (1963), A Coru\u00f1a (1963), Ourense (1963), Vigo (1963, 1972 e 1976), Santiago de Compostela (1965) e Madrid (1969).\n\u00c9 t\u00eda do pintor Roberto Gonz\u00e1lez Fern\u00e1ndez, que lle organizou a exposici\u00f3n de homenaxe p\u00f3stuma, \"Gloria Fern\u00e1ndez para o recordo\", en Monforte de Lemos de outubro a novembro do ano 2001.\nO Museo Provincial de Lugo ten m\u00e1is de vinte cadros seus, instituci\u00f3n que lle dedicou unha exposici\u00f3n retrospectiva do 8 de abril ao 4 de maio de 2008, inaugurada por Antonio Veiga Outeiro, que a definiu como \u00ab\"apaixonada, cargada de imaxinaci\u00f3n e dunha desbordante personalidade que se apreixa nos seus cadros e que deixa ver unha vida interior intensa e forte\"\u00bb."}
{"id": "499942", "revid": "27155", "url": "https://gl.wikipedia.org/wiki?curid=499942", "title": "TLC", "text": ""}
{"id": "499943", "revid": "89787", "url": "https://gl.wikipedia.org/wiki?curid=499943", "title": "Bundesdruckerei", "text": "Bundesdruckerei (en alem\u00e1n, Imprenta Federal) \u00e9 un fabricante xermano de billetes de euro, selos, cart\u00f3ns de identidade, pasaportes, visados, permisos de conducir, e permisos de circulaci\u00f3n de veh\u00edculos.\nFundouse como \"Reichsdruckerei\" (\"Imprenta do Reich\") en 1879, mantendo ese nome at\u00e9 1945. En 1951, adoptou o nome actual de \"Bundesdruckerei\". A compa\u00f1\u00eda foi privatizada en 1994, expandindo o nicho de negocio a varios campos realacionados coa seguranza. En 2009 volver\u00edase converter en empresa p\u00fablica.\nEn setembro de 2014, o Bundesdruckerei logrou unha vitoria nun caso ante Tribunal de Xustiza da Uni\u00f3n Europea ao obter unha cuesti\u00f3n preduxicial contra cidade de Dortmund con relaci\u00f3n ao pago do salario m\u00ednimo alem\u00e1n ante un contrato para dixitalizar documentos pero cuxa licitaci\u00f3n logo era subarrendada a unha empresa con sede en Polonia, polo que non era de aplicaci\u00f3n a lei do salario m\u00ednimo xermano.\nNo 2015, o Bundesdruckerei ga\u00f1ou a licitaci\u00f3n da Organizaci\u00f3n de Aviaci\u00f3n Civil Internacional para subministrar o servizo da s\u00faa base de datos de pasaportes electr\u00f3nicos (International Civil Aviation Organization Public Key Directory)."}
{"id": "499944", "revid": "65337", "url": "https://gl.wikipedia.org/wiki?curid=499944", "title": "Cecas da Antiga Roma", "text": "As cecas da Antiga Roma son os establecementos onde se cu\u00f1aban as moedas da Antiga Roma en tempos da Rep\u00fablica e, posteriormente, do Imperio Romano.\nA multiplicaci\u00f3n dos obradoiros monetarios imperiais foi un fen\u00f3meno que se produciu no baixo Imperio Romano, a partir da crise do s\u00e9culo III. No entanto, c\u00f3mpre non confundir esas cecas imperiais coas denominadas cecas provinciais romanas, onde se cu\u00f1aba moeda para a s\u00faa circulaci\u00f3n en pequenas zonas do territorio do Imperio (moeda provincial romana), fundamentalmente de bronce, e que, coa reforma monetaria de Aureliano, foron abolidas.\nImplantaci\u00f3n das cecas.\nRep\u00fablica.\nBaixo a Rep\u00fablica Romana, o primeiro obradoiro de cu\u00f1axe de moeda xurdiu en 290 a. de C., no Capitolio de Roma, ao p\u00e9 do templo dedicado \u00e1 deusa Xuno Moneta, denominado en lat\u00edn \"Aedes Iunonis Monetae\" (literalmente: \"A casa de Xuno, que advirte\"), baixo cuxa protecci\u00f3n estaba a ceca. De a\u00ed derivan as nosas palabras \"moeda\" ou \"monetario\".\nOs responsables da cu\u00f1axe eran tres maxistrados que recib\u00edan a denominaci\u00f3n de \"triumviri monetalis\". Desde esa localizaci\u00f3n primitiva, a ceca de Roma trasladouse a diversos lugares en sucesivas ocasi\u00f3ns. Co\u00f1\u00e9cese que estivo instalada na terceira das 14 rexi\u00f3ns en que se divid\u00eda a cidade, nos arredores do Coliseo, consonte consta nos Cat\u00e1logos Rexionarios (\"Curiosum\" et \"Notitia Urbis Romae)\". \u00c9 probable que este traslado estea relacionado co grande incendio que no ano 80 arrasou o Capitolio. O arque\u00f3logo Filippo Coarelli sost\u00e9n que este obradoiro monetario estar\u00eda no antigo edificio cuxos restos est\u00e1n baixo a actual Bas\u00edlica de San Clemente de Latr\u00e1n.\nDurante o per\u00edodo republicano, a centralizaci\u00f3n foi unha m\u00e1xima: unicamente Roma cu\u00f1aba a moeda romana. Dun xeito excepcional, existiron tam\u00e9n obradoiros monetarios m\u00f3biles, con car\u00e1cter itinerante, que acompa\u00f1aron os ex\u00e9rcitos romanos durante algunhas das s\u00faas campa\u00f1as, como por exemplo as de Sila, L\u00faculo e Pompeio en Oriente, ou nas guerras civ\u00eds declaradas por Xulio C\u00e9sar.\nAlto Imperio.\nA partir da reforma monetaria de Augusto emprendida o 23 a. de C., o Senado romano pasou a encargarse da emisi\u00f3n das moedas de bronce, \u00e1s que se lles engadiu a marca SC, iniciais de \"Senatus Consultum\", en tanto que a ceca imperial de Roma reservou para ela mesma o dereito da cu\u00f1axe das moedas de prata e de ouro. \nA creaci\u00f3n dunha segunda casa de moeda imperial de importancia en Lugdunum, que cesou a s\u00faa actividade no ano 78, constitu\u00edu unha excepci\u00f3n ao establecido na reforma, para cuxa explicaci\u00f3n se debaten d\u00faas hip\u00f3teses. Alg\u00fans estudosos apuntan as enormes necesidades de di\u00f1eiro circulante nunha Galia que se acababa de conquistar, a m\u00e1is poboada das provincias. A segunda hip\u00f3tese, m\u00e1is defendida, bas\u00e9ase en que a prolongada estad\u00eda de Augusto na Galia (entre o 15 e o 13 a. de C.) e a presenza pr\u00f3xima do ex\u00e9rcito no Rin, involucrado nas campa\u00f1as da Xermania, poden xustificar a creaci\u00f3n desta segunda ceca. \nEsta centralizaci\u00f3n non excl\u00fae a existencia de pequenos obradoiros provinciais, principalmente en Hispania, no Oriente e en N\u00eemes, para a cu\u00f1axe de moeda circulante de bronce de escaso valor, a\u00ednda que de peso elevado (un sestercio de bronce pesaba arredor de 25 g), restrinxida ao uso local. Estas cecas locais foron cesando progresivamente a s\u00faa actividade, pasando de 161 en tempos de Augusto \u00e1s oito en Acaia e en Asia durante o per\u00edodo de Galba.\nBaixo Imperio.\nA multiplicaci\u00f3n das cecas imperiais foi un fen\u00f3meno caracter\u00edstico da derradeira fase do Imperio Romano. A crise sucedida no terceiro s\u00e9culo da nosa era e a conseguinte militarizaci\u00f3n provocaron unha primeira descentralizaci\u00f3n, feito que multiplicou o n\u00famero de obradoiros monetarios radicados nas proximidades das zonas militarizadas, que ti\u00f1an grandes necesidades de moeda circulante. Ao mesmo tempo, a inflaci\u00f3n galopante en Oriente obrigou a deter as emisi\u00f3ns municipais nesa parte do Imperio.\nDe xeito marxinal, alg\u00fans movementos de usurpaci\u00f3n caracter\u00edsticos desta \u00e9poca provocaron a aparici\u00f3n de novos obradoiros monetarios de existencia ef\u00e9mera, como o de \"Ambianum\" (Amiens), a partir da usurpaci\u00f3n de Magnencio, ou o de \"Rotomagus\" (Ru\u00e1n), coa de Alecto.\nCoa reforma monetaria de Aureliano de 274 tratouse de frear a desvalorizaci\u00f3n da moeda actuando principalmente en dous sentidos: sobre os valores nominais e sobre a organizaci\u00f3n das cecas, que se engadiran \u00e1 ceca principal de Roma. Trat\u00e1base dunha serie reducida de cecas imperiais, creadas durante o per\u00edodo da crise do s\u00e9culo III e que se situaran en lugares estrat\u00e9xicos. E se, por unha banda, isto favorec\u00eda o fortalecemento das cecas provinciais do imperio, para poderen operar con continuidade en lugar de ocasionalmente, por outra parte reduciu e envergadura da ceca de Roma, que ata ese momento dispu\u00f1a dunha gran cantidade de traballadores e ti\u00f1a unha estrutura dif\u00edcil de manexar (pechou 7 dos 12 obradoiros dos que dispu\u00f1a).\nUnha nova reforma monetaria, esta vez emprendida por Diocleciano a partir de 294 supuxo unha segunda onda de apertura de obradoiros monetarios espallados por varias provincias do Imperio, coa excepci\u00f3n de Hispania: \"Londinium\" (Londres), Cartago, Aquileia, Tesal\u00f3nica, \"Nicomedia\" (Izmit) e Alexandr\u00eda. E ademais, as sucesivas capitais imperiais da tetrarqu\u00eda viron a apertura dalgunhas outras cecas suplementarias.\nAs invasi\u00f3ns do s\u00e9culo V supuxeron, finalmente, a fin da actividade das cecas occidentais e da zona do Danubio.\nFuncionamento das cecas.\nCada ceca pod\u00eda ter un ou varios obradoiros concretos dedicados \u00e1 produci\u00f3n de moeda. Para cu\u00f1ar unha serie, nese obradoiro grav\u00e1banse primeiro as matrices e os cu\u00f1os, un para o anverso, xeralmente coa imaxe do emperador, e outro para o reverso, dotado dun motivo e unha inscrici\u00f3n relativa, que logo se imprim\u00edan en ambas as caras do disco met\u00e1lico un golpe de martelo.\nA materia prima en estado bruto, \u00e9 dicir, os metais destinados \u00e1 posterior cu\u00f1axe (o ouro, a prata, e o cobre e o esta\u00f1o para o bronce) provi\u00f1an de minas situadas principalmente en Hispania e na Dacia (Transilvania), fontes que se esgotaron cara ao s\u00e9culo II. Tam\u00e9n obti\u00f1an estes metais da fundici\u00f3n dos obxectos requisados durante as s\u00faas conquistas, a\u00ednda que esta fonte tam\u00e9n se foi esgotando, logo da conquista da Dacia en 105. As\u00ed e todo, o d\u00e9ficit de metais preciosos durante a crise monetaria do s\u00e9culo III superouse nos comezos do s\u00e9culo IV polas confiscaci\u00f3ns efectuadas \u00e1s expensas dos tempos, ao que se lle sumou a reciclaxe continua do circulante existente, mediante a s\u00faa refundici\u00f3n.\nA partir dos abundantes exemplares co\u00f1ecidos, a calidade da produci\u00f3n de moeda dos obradoiros romanos foi, en xeral, boa, malia alg\u00fans defectos habituais provocados durante a cu\u00f1axe:\nOs empregados das cecas romanas amosaban mestr\u00eda nas t\u00e9cnicas de aliaxe do cobre e da prata. Co\u00f1ec\u00edan as t\u00e9cnicas para crearen discos de aliaxes endurecidas destes metais e tam\u00e9n para produciren moedas con ba\u00f1os de prata. No s\u00e9culo IV, a produci\u00f3n de s\u00f3lidos de ouro estaba totalmente controlada antes da s\u00faa cu\u00f1axe e alcanzaban unha precisi\u00f3n en peso de 1/10 de gramo en cada peza.\nA moeda como expresi\u00f3n imperial.\nNos s\u00e9culos III e IV, a multiplicaci\u00f3n do \"donativum\" aos soldados con motivo de cada ascenso ao trono ou de diversos acontecementos salientables para o Imperio foron motivo, cada vez m\u00e1is frecuentemente, para a emisi\u00f3n de novas moedas, en cuxos reversos se inclu\u00edan mensaxes do que se poder\u00eda denominar \"propaganda imperial\". A s\u00faa tem\u00e1tica \u00e9 absolutamente variada:\nAs marcas de ceca.\nA partir de Aureliano, mediante s\u00edmbolos, e continuando con Diocleciano, m\u00e1is explicitamente con abreviaturas, cada obradoiro monetario marcaba, xeralmente no reverso, as moedas que produc\u00eda mediante unha marca de ceca para que se co\u00f1ecese a s\u00faa procedencia. Se unha ceca abrangu\u00eda diversos obradoiros, normalmente cada un deles marc\u00e1base mediante unha letra clasificatoria, latina ou grega, colocada antes ou despois da marca de ceca. Este \u00e9 o caso de , , , para os catro obradoiros da ceca de \"Lugdunum\", ou a serie , , , (iniciais de \"Prima\", \"Secunda\", \"Tertia\" e \"Quarta\"), utilizada noutras cecas. A letra de clasificaci\u00f3n pod\u00eda, as\u00ed mesmo, atoparse no campo do reverso, \u00e1 dereita ou \u00e1 esquerda, acompa\u00f1ada en ocasi\u00f3ns por alg\u00fan outro s\u00edmbolo como unha coroa, unha pola de loureiro ou unha estrela.\nNo s\u00e9culo IV, as marcas torn\u00e1ronse m\u00e1is complexas, co emprego de prefixos e de sufixos. Por exemplo, a ceca de Tesal\u00f3nica, ademais das formas abreviadas ou pode empregar tam\u00e9n:\nNa ceca de Constantinopla, adoito marcada como ou , eng\u00e1dese tam\u00e9n nesta \u00e9poca a forma para o caso das s\u00faas cu\u00f1axes de ouro (s\u00f3lidos).\nListaxe de cecas da Antiga Roma.\nNa t\u00e1boa seguinte am\u00f3sase o conxunto de cecas activas durante o Baixo Imperio, as\u00ed como a provincia \u00e1 que pertence, o per\u00edodo de actividade e as s\u00faas marcas de ceca. C\u00f3mpre ter en conta que moitos destes obradoiros sufriron interrupci\u00f3ns na s\u00faa actividade, dependendo da situaci\u00f3n pol\u00edtica local:"}
{"id": "499946", "revid": "65337", "url": "https://gl.wikipedia.org/wiki?curid=499946", "title": "Cecas da Roma antiga", "text": ""}
{"id": "499947", "revid": "65337", "url": "https://gl.wikipedia.org/wiki?curid=499947", "title": "Cecas romanas", "text": ""}
{"id": "499948", "revid": "5863", "url": "https://gl.wikipedia.org/wiki?curid=499948", "title": "Rosa Mar\u00eda Artal", "text": "Rosa Mar\u00eda Artal, nada en Zaragoza o 14 de marzo de 1949, \u00e9 unha xornalista e escritora aragonesa.\nTraxectoria.\n\u00c9 licenciada en Ciencias da Informaci\u00f3n pola Universidade Complutense de Madrid, comezou, mais non acabou, estudos de Sociolox\u00eda e Ciencias Pol\u00edticas. Reside en Madrid.\nO seu v\u00ednculo con Televisi\u00f3n Espa\u00f1ola data de 1973 no centro de produci\u00f3n das Palmas de Gran Canaria, aos que seguir\u00edan os de Bilbao e Zaragoza. Entre febreiro e outubro de 1983 presentou o \"Telediario\" 3 realizado por Jos\u00e9 Mar\u00eda Fraguas at\u00e9 o seu cesamento por dimisi\u00f3n, presentada ao Xefe de Informativos Enrique V\u00e1zquez. Pasa ent\u00f3n ao espazo \"Informe Semanal\", ao que dedicou boa parte da s\u00faa carreira profesional tanto en labores de presentadora como de reporteira, cun intervalo en TVE Internacional (Canle Internacional). Como reporteira de Informe semanal cubriu, entre outros acontecementos, a ca\u00edda do Muro de Berl\u00edn. No ano 1991 foi nomeada correspondente de televisi\u00f3n espa\u00f1ola en Londres. Foi directora do programa \"Dos en la madrugada\" e \"Rosa en la madrugada\" (1994) de Radio Nacional.\nEscribiu habitualmente artigos de opini\u00f3n para os xornais \"El Pa\u00eds\" -xornal para o que foi correspondente en Arag\u00f3n durante a Transici\u00f3n- e en \"P\u00fablico\". Desde 2012 escribe no medio dixital eldiario.es.\n\u00c9 autora dunha decena de libros, entre os que destacan: \"Diario de una mujer alta\" (2001), \"11M-14M\", \"Onda expansiva\" (2004), \"Espa\u00f1a, ombligo del mundo\" (2008) e \"Reacciona\" (2011), do que foi promotora, coordinadora e coautora. \nMoi activa e influente nas redes sociais, \u00e9 autora do blog \"El periscopio\".\nEn maio de 2016 anunciou a s\u00faa candidatura ao Congreso por Zaragoza como independente con Podemos, na lista de Unidos Podemos e co n\u00famero dous.\nReco\u00f1ecemento.\nEntre outros premios obtivo o premio Talento da Televisi\u00f3n da Academia de Televisi\u00f3n 2006 ou o premio Pfeiffer de Xornalismo 2007.\nEn 2020 recibiu o Premio \u00e1 Traxectoria da Associaci\u00f3 de Dones Periodistes de Catalunya."}
{"id": "499951", "revid": "5863", "url": "https://gl.wikipedia.org/wiki?curid=499951", "title": "Juvenilia", "text": "Juvenilia foi un peri\u00f3dico editado en Lugo en 1918.\nHistoria e caracter\u00edsticas.\nRevista decenal literaria, apareceu en maio de 1918. Editada polos alumnos do Instituto de Bacharelato de Lugo, estaba dirixida por Antonio Goy D\u00edaz e Juan Antonio Correa Calder\u00f3n era o principal redactor. Tam\u00e9n colaboraron Evaristo Correa Calder\u00f3n e Glicerio Barreiro. Imprim\u00edase nos talleres de \"El Progreso\"."}
{"id": "499952", "revid": "132357", "url": "https://gl.wikipedia.org/wiki?curid=499952", "title": "Tranv\u00eda de S\u00f3ller", "text": "O Tranv\u00eda de S\u00f3ller \u00e9 unha li\u00f1a de tranv\u00eda situada na localidade balear de S\u00f3ller, na illa de Mallorca, Espa\u00f1a. Foi inaugurado oficialmente o 4 de outubro de 1913 e une a localidade de S\u00f3ller co seu porto mar\u00edtimo. Circula polas r\u00faas do centro de S\u00f3ller e cruza os campos e hortos de c\u00edtricos, e pasados estes transcorre en paralelo \u00e1 estrada do porto (Ma-11), sobre unha v\u00eda de 914\u00a0mm de largo, id\u00e9ntica \u00e1 do ferrocarril de S\u00f3ller. O seu trazado \u00e9 obra do enxe\u00f1eiro Pere Garau i Canyelles, que tam\u00e9n dese\u00f1ou a li\u00f1a de ferrocarril que vai de Palma a S\u00f3ller. \nO tranv\u00eda \u00e9 un dos principais elementos representativos desta localidade de Mallorca, e \u00e9 bastante frecuentado polos turistas, especialmente durante o ver\u00e1n.\nPercorrido.\nO percorrido do tranv\u00eda ten unha lonxitude de 4,8 km e in\u00edciase na estaci\u00f3n de S\u00f3ller, onde enlaza co ferrocarril de S\u00f3ller que chega ata Palma. Percorre uns 800 metros aproximadamente atravesando o n\u00facleo urbano, pasa por diante do mercado da vila e da igrexa. Pouco despois de pasar a parada Mercat abandona o n\u00facleo urbano e penetra nos hortos de c\u00edtricos e os xard\u00edns de S\u00f3ller, deixando atr\u00e1s o asfalto das r\u00faas. Tras cruzar o torrente Major mediante unha ponte e pasar a parada Monument, o tranv\u00eda transcorre paralelo \u00e1 estrada Ma-11 ata chegar \u00e1 ba\u00eda. Pouco antes de chegar a este punto at\u00f3pase a parada co\u00f1ecida como Es Control, que est\u00e1 situada xusto na metade do percorrido, e a viaxe ata este punto vale a metade que se se realiza completo. A v\u00eda do trazado desde Sa Torre (primeira parada en li\u00f1a de mar) ata o final do traxecto discorre xunto ao mar. A \u00faltima parada \u00e1chase xunto aos peiraos do porto. O edificio que outrora foi a estaci\u00f3n foi reconvertido nun restaurante.\nEstaci\u00f3ns.\nDebido a que o percorrido do tranv\u00eda non \u00e9 moi longo, 5 km escasos, este pos\u00fae d\u00faas \u00fanicas estaci\u00f3ns. A primeira est\u00e1 situada no centro da vila de S\u00f3ller, na cal se pode facer transbordo co tren que v\u00e9n desde Palma. A outra estaci\u00f3n at\u00f3pase no porto, enfronte da praia e xunto \u00e1 antiga base militar. Na d\u00e9cada de 1920 creouse un restaurante na estaci\u00f3n, co\u00f1ecido como \"Mar y sol\". Como as funci\u00f3ns de estaci\u00f3n (venda de billetes, espera do tranv\u00eda, acomodaci\u00f3n nas xardineiras etc.) realiz\u00e1banse xunto \u00e1 v\u00eda, o edificio pasou a ser unicamente restaurante.\nO tranv\u00eda tan s\u00f3 pos\u00fae d\u00faas estaci\u00f3ns, pero conta con catorce paradas ao longo do seu percorrido. O nome destas adoita provir da cultura popular, tomando a s\u00faa denominaci\u00f3n de edificios ou puntos de interese pr\u00f3ximos, como bares, restaurantes, hoteis ou monumentos. As paradas do tranv\u00eda son as seguintes:"}
{"id": "499953", "revid": "1131", "url": "https://gl.wikipedia.org/wiki?curid=499953", "title": "Port de S\u00f3ller", "text": "Port de S\u00f3ller \u00e9 un porto natural e un n\u00facleo de poboaci\u00f3n tur\u00edstico que pertence ao municipio de S\u00f3ller, na illa espa\u00f1ola de Mallorca. En 2019 ti\u00f1a unha poboaci\u00f3n de 2.548 habitantes.\nAt\u00f3pase a uns 3 km da vila de S\u00f3ller, coa que est\u00e1 unido por estrada (Ma-11), a trav\u00e9s do t\u00fanel de sa Mola, e por unha li\u00f1a de tranv\u00eda hist\u00f3rico, cunha frecuencia de paso de media hora, que \u00e9 un dos principais reclamos tur\u00edsticos do concello. \nA Torre Picada \u00e9 unha torre de vixilancia desde a cal se divisa toda a ba\u00eda. Foi constru\u00edda no s\u00e9culo XVI para defenderse de piratas e corsarios. O antigo oratorio dedicado a Santa Catalina foi reconvertido no Museo do Mar."}
{"id": "499954", "revid": "10599", "url": "https://gl.wikipedia.org/wiki?curid=499954", "title": "Porto de S\u00f3ller", "text": ""}
{"id": "499956", "revid": "1888", "url": "https://gl.wikipedia.org/wiki?curid=499956", "title": "Ant\u00f3n Goy D\u00edaz", "text": ""}
{"id": "499958", "revid": "23204", "url": "https://gl.wikipedia.org/wiki?curid=499958", "title": "NUTS de Espa\u00f1a", "text": "C\u00f3digos da nomenclatura das unidades territoriais estat\u00edsticas en Espa\u00f1a."}
{"id": "499960", "revid": "98629", "url": "https://gl.wikipedia.org/wiki?curid=499960", "title": "Estreito de Euripo", "text": "O estreito de Euripo () \u00e9 un angosto estreito mari\u00f1o do mar Exeo que separa a illa grega de Eubea da Beocia, na Grecia continental. O estreito conecta o golfo Sur de Eubea, no sueste, co golfo Norte de Eubea, no noroeste, configurando unha pasaxe de navegaci\u00f3n na costa suroccidental da illa de Eubea. Administrativamente, as ribeiras do estreito pertencen \u00e1 unidade perif\u00e9rica de Eubea, parte da periferia de Grecia Central.\nO estreito en si ten unha lonxitude duns 10 km, con varios ensanchamentos e estreitamentos nos que as marxes chegan a atoparse a uns 40 m (ou noutro punto a uns 160 m). Est\u00e1 suxeito \u00e1s correntes de fortes mareas que invirten a direcci\u00f3n catro veces ao d\u00eda. O seu porto principal \u00e9 Calcis en Eubea, que se atopa no punto m\u00e1is angosto do estreito, na s\u00faa vertente meridional.\nHai d\u00faas pontes que cruzan o estreito, ambas en Calcis: unha \u00e9 unha ponte colgante moderna cun van duns 215 m (o estreito ten 160 m de largo nese punto) e a outra, unha ponte m\u00f3bil ou ponte antiga que se abre habitualmente durante as breves encalmadas en horas nocturnas para permitir o tr\u00e1fico de barcos de desprazamento e veleiros. At\u00f3pase no punto m\u00e1is angosto do estreito, onde s\u00f3 ten 38 m de ancho, pero onde a velocidade das fortes correntes pode alcanzar os 11 n\u00f3s.\nHistoria.\nNo \"Fed\u00f3n\", Plat\u00f3n fai a S\u00f3crates usar a marea do Euripo como un s\u00edmil para cousas que \u00abvan arriba e abaixo\u00bb para describir o pensamento daqueles que soste\u00f1en que nada \u00e9 firme nin estable (\"Fed\u00f3n\", 90c)."}
{"id": "499961", "revid": "27249", "url": "https://gl.wikipedia.org/wiki?curid=499961", "title": "Euripo", "text": ""}
{"id": "499962", "revid": "89787", "url": "https://gl.wikipedia.org/wiki?curid=499962", "title": "Luc\u00eda S\u00e1nchez Saornil", "text": "Luc\u00eda S\u00e1nchez Saornil, nada en Madrid o 13 de decembro de 1895 e finada en Valencia o 2 de xu\u00f1o de 1970, foi unha poeta ultra\u00edsta, militante anarquista e feminista espa\u00f1ola. Telefonista, afiliada \u00e1 CNT desde 1931. En abril de 1936 foi cofundadora da organizaci\u00f3n Mujeres Libres da que foi Secretaria Nacional.\nTraxectoria.\nNaceu nunha familia pobre, filla de Gabriela Saornil e Eugenio S\u00e1nchez, que viv\u00edan na r\u00faa Labrador do barrio de Pe\u00f1uelas. O seu pai traballaba na central de tel\u00e9fonos na casa do Duque de Alba. Posu\u00edan unha pequena biblioteca repleta de libros e folletos herdados dunha t\u00eda do seu pai. Estudou nun colexio para orfos, o Centro \"Hijos de Madrid\", onde conclu\u00edu os seus estudos primarios e secundarios. A s\u00faa nai e o seu irm\u00e1n morreron cando ela era moi nova e quedou ao cargo da casa e dunha irm\u00e1 algo m\u00e1is nova que ela. En 1913 publicou o seu primeiro poema, \"Nieve\", no semanario Avante de Ciudad Rodrigo. En 1916 entrou a traballar como telefonista en Telef\u00f3nica e publicou os seus primeiros poemas na revista \"Los Quijotes\". En \"Los Quijotes\", iniciativa do propietario dunha imprenta, Emilio G. Linera, comezaron a publicar alg\u00fans dos poetas que foron despois representativos do Ultra\u00edsmo, como Guillermo de Torre. Os poemas de S\u00e1nchez Saornil son arrebatos sentimentais cos compo\u00f1entes do modernismo. Paralelamente, proseguiu os seus estudos na Real Academia de Belas Artes de San Fernando e comezou a relacionarse cos movementos vangardistas en particular co movemento ultra\u00edsta, cuxos trazos amosa o poema Cuatro Vientos, publicado en 1919 e que son m\u00e1is evidentes nos poemas publicados en \"Ultra\" en 1921. Publicou os seus poemas en revistas como \"Tableros\", \"Plural\", \"Manantial\" e \"La Gaceta Literaria\", utilizando o pseud\u00f3nimo Luciano de San-Saor. Foi motivo de controversia o uso do pseud\u00f3nimo, ofrec\u00e9ndose d\u00faas explicaci\u00f3ns: unha, porque eran meras creaci\u00f3ns est\u00e9ticas; a segunda, porque as\u00ed pod\u00eda reflectir sen temor o seu desexo l\u00e9sbico.\nMilitancia anarcofeminista.\nDurante a d\u00e9cada de 1920 tomou contacto co movemento anarcosindicalista. Foi unha figura importante na realizaci\u00f3n de d\u00faas folgas dentro de Telef\u00f3nica, o que provocou, na primeira, o seu traslado a Valencia e finalmente na segunda a s\u00faa expulsi\u00f3n da empresa. Deixou a poes\u00eda pola prosa e non a retomar\u00eda ata 1936.En 1927 xa en Valencia colaborou en varios xornais anarquistas como \"Tierra y Libertad\" e \"Solidariedad Obrera\" de Barcelona, \"Umbral\" de Valencia e \"a Fragua social\". De volta a Madrid en 1933, proseguiu coas s\u00faas actividades no movemento anarquista, publicando nos xornais de Madrid \"El Libertario, La Tierra,\" \"Campo Libre\" e \"CNT .\" Deste \u00faltimo chegou a ser \"s\"ecretaria de redacci\u00f3n en 1933.\nGuerra Civil, exilio, clandestinidade e morte.\nO anarcosindicalismo deixaba nun segundo plano a cuesti\u00f3n das mulleres, centr\u00e1ndose no \u00e1mbito econ\u00f3mico. A cr\u00edtica de S\u00e1nchez Saornil non s\u00f3 pu\u00f1a isto de manifesto, sen\u00f3n que inclu\u00eda tam\u00e9n o comportamento autoritario dos homes anarquistas no eido privado. Salientaba que non se pod\u00eda separar a loita contra o Estado e o capitalismo da loita contra o patriarcado. En 1936 fundou, xunto a Merc\u00e8 Comaposada i Guill\u00e9n e Amparo Poch y Gasc\u00f3n, a organizaci\u00f3n feminista e libertaria Mujeres Libres, movemento ao que dedicou parte importante da s\u00faa militancia anarcofeminista. Xurdida ao redor da CNT, a asociaci\u00f3n naceu en Madrid pasando despois a Barcelona e estendeuse pola zona republicana chegando a alcanzar 147 agrupaci\u00f3ns e 20 000 afiliadas en 1938.\nUnha das s\u00faas actividades foi a edici\u00f3n da revista \"Mujeres Libres\". O primeiro n\u00famero foi publicado o 20 de maio de 1936 e esgotouse case inmediatamente. Un segundo n\u00famero apareceu o 15 de xu\u00f1o. En total public\u00e1ronse 14 n\u00fameros a\u00ednda que o \u00faltimo estaba en imprenta cando a fronte de batalla chegou a Barcelona e non se conserva ningunha copia.\nCando estalou a Guerra Civil participou activamente na loita antifascista. O 19 de xullo de 1936 sa\u00edu \u00e1 r\u00faa e participou no asalto ao Cuartel da Monta\u00f1a. Actuou como cronista de guerra nas frontes de Guadalajara para os xornais da \"CNT Juventud Libre\" e \"Frente Libertaria\". Tam\u00e9n colaborou na estruturaci\u00f3n das primeiras colectividades campesi\u00f1as e obreiras.Na batalla de Madrid compuxo o seu poema \"Madrid, Madrid, mi Madrid\" que foi lido por ela mesma na emisora Radio Madrid nunha noite de bombardeos ininterrompidos. Despois marchou \u00e1 fronte de guerra onde fixo de xornalista. O estoupido revolucionario xurdido tras a sublevaci\u00f3n deu outro car\u00e1cter \u00e1 revista Mujeres Libres e foi S\u00e1nchez Saornil quen propuxo a formaci\u00f3n de brigadas femininas de traballo que en caso necesario puidesen substitu\u00edr os compa\u00f1eiros combatentes e organizou un servizo de enlace que levase e recollese correspondencia e paquetes entre os loitadores e os seus familiares.\nEn 1937 regresou a Valencia, onde asumiu o posto de secretaria nacional de todas as agrupaci\u00f3ns de Mujeres Libres. Tam\u00e9n foi redactora xefa no xornal anarquista \"Umbral\". \u00c9 al\u00ed onde co\u00f1eceu a Am\u00e9rica Barroso, que foi a s\u00faa compa\u00f1eira sentimental at\u00e9 a s\u00faa morte. De Valencia viaxou a Barcelona e al\u00ed a organizaci\u00f3n solicitoulle que pasase \u00e1s colectividades agrarias de Castellar. A colaboraci\u00f3n de S\u00e1nchez Saornil en \"Umbral\" caracterizouse polas s\u00faas reportaxes \u00e1s que acompa\u00f1aban documentos gr\u00e1ficos e que informaban dos cambios que se operaban na vida social e econ\u00f3mica das diferentes rexi\u00f3ns baixo o signo da revoluci\u00f3n.\nA partir do 20 de agosto de 1937 empezou o Congreso ou Conferencia Nacional de Mujeres Libres onde quedou constitu\u00edda a Federaci\u00f3n Nacional do mesmo nome. Foi unha das oradoras principais.\nEn maio de 1938 f\u00edxose cargo da secretar\u00eda xeral da secci\u00f3n espa\u00f1ola de Solidaridad Internacional Antifascista (S.I.A) coa que durante un tempo colaborara como secretar\u00eda de Prensa e Propaganda. Pasou aos campos de refuxiados de Francia e en 1940 xunto a Am\u00e9rica Barroso, residiu en Par\u00eds onde se ga\u00f1ou a vida retocando fotograf\u00edas e posteriormente en Montauban onde traballou como secretaria dunha asociaci\u00f3n de cu\u00e1queros que axudaba os refuxiados espa\u00f1ois. \nVolveron a Espa\u00f1a de maneira clandestina coa axuda de Electra, irm\u00e1 de Am\u00e9rica, que ao vivir na zona fronteiriza de La Jonquera facilitoulles o paso. Residiron primeiro en Madrid onde tentou organizar a Mujeres Libres de forma clandestina coas irm\u00e1s Carmen e Visitaci\u00f3n Lobo, pero fracasaron. Ao ser reco\u00f1ecida na r\u00faa, decidiron marchar a Valencia onde viviu clandestinamente at\u00e9 1954, co que carec\u00eda de cart\u00f3n de racionamento. Retomou a pintura, convert\u00e9ndoa no seu oficio e a poes\u00eda, a\u00ednda que nunca publicou nada. Morreu o 2 de xu\u00f1o de 1970 dun cancro de peito. Desta \u00faltima \u00e9poca non deixou nada publicado a\u00ednda que si se sabe da lectura de poemas nos faladoiros que fac\u00eda na casa logo de comezar a s\u00faa amizade co pintor Pedro de Valencia.\nPensamento.\nPostura ante o lesbianismo.\nS\u00e1nchez Saornil foi primeiro co\u00f1ecida pola s\u00faa posici\u00f3n de loitadora anarcofeminista e a partir dos primeiros anos setenta do s\u00e9culo XX, algunha integrante de Mujeres Libres xa no exilio, mencionar\u00eda que Luc\u00eda fora lesbiana. En datas posteriores, Pepita Carnicer, reco\u00f1ecer\u00eda abertamente este feito no v\u00eddeo documental de Lisa Berger e de Carol Mazer, titulado \"De toda la vida\". Pepita Carpena e Suceso Portales, na d\u00e9cada do oitenta, referir\u00edanse tam\u00e9n a Luc\u00eda facendo frecuentes alusi\u00f3ns \u00e1 s\u00faa compa\u00f1eira Mary (diminutivo de Am\u00e9rica Barroso). Neste \u00faltimo caso, Martha Ackelsberg, a autora das entrevistas, afirma que Luc\u00eda S\u00e1nchez Saornil mentres estivo en Mujeres Libres, non se preocupou de ocultar este aspecto da s\u00faa vida en absoluto, xa que compart\u00eda a idea de que todo o mundo deber\u00eda poder amar a quen quixese porque a propia sexualidade non era unha cuesti\u00f3n \u201cpol\u00edtica\u201d sobre a que o movemento libertario deb\u00eda pronunciarse. A s\u00faa maneira de vivir o lesbianismo foi pioneira, xa que a relaci\u00f3n sentimental e sexual non normativa que mantivo con Am\u00e9rica Barroso, libre e visible en certos c\u00edrculos, converteuse nun dos primeiros testemu\u00f1os de afirmaci\u00f3n da homosexualidade feminina en Espa\u00f1a. A s\u00faa identidade l\u00e9sbica sufriu unha evoluci\u00f3n desde a II Rep\u00fablica e a Guerra Civil ao franquismo, en que viviu no anonimato total porque tivo un triplo exilio: como escritora, como muller e como lesbiana.\nPara a editora da s\u00faa poes\u00eda Mart\u00edn Casamitjana, os seus poemas amorosos est\u00e1n atribu\u00eddos xeralmente a un eu l\u00edrico masculino e dirixidos a un destinatario feminino porque ou ben son unha mera creaci\u00f3n est\u00e9tica ou ben son o reflexo das s\u00faas inclinaci\u00f3ns l\u00e9sbicas.\nPostura ante o problema da muller.\nAs ideas principais sobre a muller rec\u00f3llense na serie de artigos publicados en \"Solidaridad Obrera\" no outono de 1935 baixo o t\u00edtulo de \"La cuesti\u00f3n femenina en nuestros medios\" e en diversos artigos na prensa anarcosindicalista e na revista Mujeres Libres. Para ela, a muller espa\u00f1ola era inculta e pouco preocupada polos temas sociais pero isto era debido ao seu papel de sometemento ao longo da historia. O \u00fanico horizonte da muller na sociedade limitouse ao prost\u00edbulo ou ao matrimonio, como xa afirmara Proudhon. Recollendo unha idea que xa expresara Teresa Claramunt, a explotaci\u00f3n da muller foi reforzada a\u00ednda m\u00e1is polo sentimento de superioridade do home. As\u00ed, a muller sufr\u00eda unha dupla explotaci\u00f3n, como ser humano ante o capitalismo e como muller ante o home. A\u00ednda que reco\u00f1ec\u00eda que esta \u00faltima situaci\u00f3n mellorara algo, sobre todo entre as intelectuais. Criticou, sen nomealo, a Gregorio Mara\u00f1\u00f3n que sosti\u00f1a a diferenza f\u00edsica entre homes e mulleres. De feito, este end\u00f3crino visitou a Ana Mart\u00ednez Sagi xa que os pais desta estaban preocupados polas rarezas deportivas e intelectuais da s\u00faa filla. Para S\u00e1nchez Saornil, as diferenzas son polo medio en que se desenvolven homes e mulleres. Tanto no eu po\u00e9tico como no eu pol\u00edtico estivo sempre presente o seu esp\u00edrito cr\u00edtico. Este non a levou a idealizar ning\u00fan credo e con el despregou unha visi\u00f3n feminista total. Realizou unha lectura feminista da psican\u00e1lise e das teor\u00edas de diferenciaci\u00f3n sexual e propuxo como soluci\u00f3n \u00e1 pasividade feminina, a concienciaci\u00f3n da existencia de mecanismos represivos e o co\u00f1ecemento do seu poder limitado na configuraci\u00f3n do eu. As\u00ed dic\u00eda que o mundo masculino oscilara fronte \u00e1 muller entre dous conceptos extremos da prostituta \u00e1 nai sen deterse no estritamente humano, \u00e9 dicir, a muller como ser racional pensante e aut\u00f3nomo.\nPostura ante a familia.\nPara o anarquismo a alternativa \u00e1 familia e ao matrimonio convencional era o amor libre, que permit\u00eda entender as relaci\u00f3ns sentimentais entre persoas cos mesmos dereitos. Con todo, na pr\u00e1ctica non sempre foi as\u00ed e, de feito, realiz\u00e1ronse cerimonias civ\u00eds nos Ateneos e sindicatos anarquistas. Por iso, na revista \"Mujeres Libres\" escribiu un artigo denunciando este retroceso: \"Proyecto para la creaci\u00f3n de una f\u00e1brica de bodas en serie (Churros aut\u00e9nticos)\". Chegou a equiparar o matrimonio coa prostituci\u00f3n cando as mulleres carec\u00edan dun salario propio e dun certo grao de equiparaci\u00f3n moral.\nPostura ante a maternidade.\nFronte \u00e1 corrente maioritaria, entre quen estaban Federica Montseny, Amparo Poch e Gasc\u00f3n e Mercedes Comaposada, na que a procreaci\u00f3n dos fillos era a culminaci\u00f3n da vida da muller, S\u00e1nchez Saornil defend\u00eda que a maternidade era unha m\u00e1is entre as posibilidades da muller para se realizar.\nTraxectoria po\u00e9tica.\nPoes\u00eda.\nA obra po\u00e9tica de S\u00e1nchez Saornil comeza co Modernismo adscrib\u00edndose despois ao Ultra\u00edsmo que abandonar\u00e1 para entregarse a unha literatura de compromiso pol\u00edtico e aos romances b\u00e9licos da Guerra Civil. S\u00f3 ao final da s\u00faa vida, retoma a poes\u00eda impregnada da dor ante a proximidade da morte. O seu \u00fanico libro publicado en vida foi \"Romancero de Mujeres Libres\" en 1938.\nModernismo e Ultra\u00edsmo.\nEntre 1917 e 1919 publicou na revista \"Los Quijotes\" doce poemas na \u00f3rbita do Modernismo. Os motivos son recorrentes deste estilo: xard\u00edns, atardeceres, outonos... mais perderon o seu simbolismo de paisaxe interior, son meros recursos espaciais. A s\u00faa m\u00e9trica respecta o metro e a rima: rima consonante, cuartetas, redondillas, sonetos... Tam\u00e9n plasma nos seus poemas outras artes, a pintura, a escultura e quere captar o mundo sensorial: aromas, sons... Utilizou a linguaxe er\u00f3tica, o que produciu sorpresa ao co\u00f1ecerse a s\u00faa identidade xa que alud\u00eda abertamente ao desexo carnal.\nMais a s\u00faa poes\u00eda d\u00e1 un cambio cando comeza a publicar os seus poemas nas revistas m\u00e1is vangardistas: \"Grecia\", \"Cervantes\" e \"Ultra\". En 1918 foi o ano do primeiro manifesto ultra\u00edsta. As\u00ed, o seu poema en prosa \"El madrigal de tus sortijas\" xa reflicte a transici\u00f3n na s\u00faa forma de ver a poes\u00eda. A\u00ednda que o ton sexa modernista, con todo xa incl\u00fae elementos da vida moderna: \"las grandes ampollas el\u00e9ctricas\". O seu primeiro poema claramente vangardista \u00e9 \"Cuatro Vientos\", publicado en \"Cervantes\" en xu\u00f1o de 1919, dentro dunha selecci\u00f3n feita por Cansinos-Anssens co t\u00edtulo de \"Los poetas del Ultra\". O poema fai referencia ao aer\u00f3dromo de Madrid e un accidente ocorrido. \u00c9 unha clara exaltaci\u00f3n do mundo moderno. Usar\u00e1 a tipograf\u00eda tam\u00e9n como as primeiras vangardas. A vinculaci\u00f3n de S\u00e1nchez Saornil ao Ultra\u00edsmo debeuse sen d\u00fabida \u00e1 coincidencia porque alg\u00fans dos 10 asinantes do Manifesto eran colaboradores habituais de \"Los Quijotes\" xa que ela non frecuentaba faladoiros nin actos p\u00fablicos. O primeiro poema que asina co seu nome foi \"Hora\" no que suprime totalmente os signos de puntuaci\u00f3n. Os poemas m\u00e1is vangardistas son os publicados en \"Ultra\" ao longo de 1921 nos que emprega imaxes inconexas, frases inconclusas e motivos da vida urbana. O seu paso da pureza est\u00e9tica ao compromiso pol\u00edtico \u00e9 reflexo da crecente politizaci\u00f3n da vida espa\u00f1ola.\nA poes\u00eda amorosa desta \u00e9poca est\u00e1 marcada pola ambig\u00fcidade. Non s\u00f3 polo uso dun pseud\u00f3nimo sen\u00f3n polo uso de met\u00e1foras como a cinza, a noite, o silencio, a escuridade, o espello, a auga, os so\u00f1os... que responden a un c\u00f3digo com\u00fan compartido con outras poetas lesbianas: Carmen Conde e Ana Mar\u00eda Mart\u00ednez Sagi.\nSegundo a teor\u00eda \"queer\", nos poemas modernistas e vangardistas S\u00e1nchez Saornil denuncia co uso do pseud\u00f3nimo a necesidade de encaixar nos roles xen\u00e9ricos asignados pola sociedade patriarcal como \u00fanico modo de obter lexitimidade en canto escritora. Ademais co uso alternativo do seu nome e do seu pseud\u00f3nimo, que non era necesario porque era co\u00f1ecida a autor\u00eda feminina dos poemas de tan forte contido er\u00f3tico no c\u00edrculo dos ultra\u00edstas, consegue presentar identidades alternativas que supo\u00f1en unha reconsideraci\u00f3n e cuestionamento das categor\u00edas feminina e masculina.\nCompromiso pol\u00edtico.\nAbandonou o movemento ultra\u00edsta porque o af\u00e1n de renovaci\u00f3n literaria que este propugnara non estaba a revolucionar o mundo das letras, por iso, dedicouse ao xornalismo e \u00e1 literatura de compromiso pol\u00edtico. As\u00ed foi unha gran divulgadora do ideario anarquista que quer\u00eda rexenerar o pa\u00eds desmontando as estruturas de poder existentes a trav\u00e9s da subversi\u00f3n das formas culturais dominantes e creando unha sociedade nova igualitaria cuxos membros se ver\u00edan libres de forzas externas alienantes como o capitalismo e a relixi\u00f3n. No \u00f3rgano libertario \"CNT\" de Madrid no que traballou como secretaria desde mediados de 1933, publicou o ensaio \"Literatura nada m\u00e1s\" no que deu conta do seu persoal paso da est\u00e9tica vangardista a unha literatura politicamente comprometida e atacou as vangardas afirmando delas que s\u00f3 eran \"burguesas iconoclastas\".\nDurante a batalla de Madrid en 1936 escribiu o seu poema: \"Madrid, Madrid, mi Madrid\", poema que foi portada do n\u00famero 6 de Mujeres Libres. Este poema inclu\u00eduno no seu \"Romancero de Mujeres Libres\". Este libro est\u00e1 composto de poemas escritos desde a militancia nos que tenta exacerbar os sentimentos revolucionarios. Claro exemplo \u00e9 o \"Himno de Mujeres Libres\". Nesta etapa o contido \u00e9 m\u00e1is importante que a forma. O seu obxectivo \u00e9 p\u00f3r de relevo a loita feminina e a presenza da muller na sociedade. As\u00ed o \"Romance de La Libertaria\" ou o \"Romance de la vida, pasi\u00f3n y muerte de la lavandera de Guadalmedina\" dedicados a d\u00faas das hero\u00ednas da revoluci\u00f3n, Mar\u00eda Silva Cruz e Encarnaci\u00f3n Gim\u00e9nez. No \"Romance de La Libertaria\" glosa a vida da neta de Seisdedos, que escapou da morte tras a matanza de Casas Viejas mais foi fusilada dous anos despois. A s\u00faa prosa foi tam\u00e9n recollida nun folleto \"Horas de revoluci\u00f3n\" editado tam\u00e9n por \"Mujeres Libres\" . Os trinta e tres artigos que o compo\u00f1en non levan ningunha referencia.\nPoemas do exilio interior.\nParece que nunca deixou de escribir poes\u00eda. Ao non poder publicar en Espa\u00f1a decidiu mandar os seus poemas a Suram\u00e9rica, mais non recibiu resposta e ela non fixo copia deles. As\u00ed, s\u00f3 se conservan desta \u00faltima etapa uns poucos poemas in\u00e9ditos. Son na s\u00faa maior\u00eda sonetos que te\u00f1en como preocupaci\u00f3n fundamental a proximidade da morte, o balance da s\u00faa vida e o desexo de transcendencia. Son 23 poemas nos que os temas centrais son a s\u00faa non aceptaci\u00f3n da morte e as ganas de vivir centrados no autoexame da s\u00faa vida, a saudade da mocidade e a s\u00faa invocaci\u00f3n a Deus en cuxa existencia quere crer a\u00ednda que a d\u00fabida persista. O eu po\u00e9tico quere convencerse da existencia dun m\u00e1is al\u00e1 xusto e renovador mais sospeita que esa idea \u00e9 despois de todo unha mentira e soamente lle queda pedir serenidade para aceptar a morte."}
{"id": "499963", "revid": "5863", "url": "https://gl.wikipedia.org/wiki?curid=499963", "title": "Diana Maff\u00eda", "text": "Diana Helena Maff\u00eda, nada en Buenos Aires o 19 de setembro de 1953, \u00e9 unha fil\u00f3sofa arxentina. Fundadora da Rede Arxentina de X\u00e9nero, Ciencia e Tecnolox\u00eda e da Asociaci\u00f3n Arxentina de Mulleres en Filosof\u00eda. Foi Defensora Adxunta do Pobo e deputada. Desde 2012 dirixe o Observatorio de X\u00e9nero na Xustiza. \nTraxectoria.\nEn 1971 comezou a carreira de Filosof\u00eda na Universidade de Buenos Aires. Despois entrou na Sociedade Arxentina de An\u00e1lise Filos\u00f3fica (SADAF). Na d\u00e9cada de 1980 traballou como profesora de Filosof\u00eda na Universidade de Buenos Aires (UBA). No ano 2000 obtivo o doutoramento en Filosof\u00eda, pola mesma universidade. A s\u00faa tese titulouse \"X\u00e9nero, subxectividade e co\u00f1ecemento.\"\nDesempe\u00f1ou diversos cargos p\u00fablicos:\nComo lexisladora pola Coalici\u00f3n C\u00edvica, Diana Maff\u00eda, presentou un proxecto de lei para promover os dereitos humanos daquelas persoas en situaci\u00f3n de prostituci\u00f3n, no \u00e1mbito da Subsecretaria de Dereitos Humanos do Goberno da Cidade. O Premio Raquel Liberman, outorgado pola lexislatura porte\u00f1a como reco\u00f1ecemento a quen loitan por frear a violencia de x\u00e9nero, foi unha iniciativa s\u00faa. Como titular da Comisi\u00f3n de Muller, Infancia, Adolescencia e Mocidade, foi a creadora de numerosos proxectos para o coidado de nenas, nenos e adolescentes.\nMaff\u00eda defende a despenalizaci\u00f3n do aborto,e foi coautora do proxecto de morte digna.\nO 26 de maio de 2012 participou no encontro \u00abWikiG\u00e9nero (visibilizando las brechas de g\u00e9nero en Wikipedia)\u00bb, que levou a cabo no Centro Cultural Ricardo Rojas en Buenos Aires.\nPublicaci\u00f3ns.\n\u00c9 autora de numerosos libros e artigos:"}
{"id": "499964", "revid": "1888", "url": "https://gl.wikipedia.org/wiki?curid=499964", "title": "Juan Antonio Villalobos Sol\u00f3rzano", "text": ""}
{"id": "499972", "revid": "23204", "url": "https://gl.wikipedia.org/wiki?curid=499972", "title": "Navajos", "text": ""}
{"id": "499973", "revid": "89787", "url": "https://gl.wikipedia.org/wiki?curid=499973", "title": "Guillermo Barreras", "text": "Guillermo Barreras Larramendi, nado en Vigo, \u00e9 un expiloto galego de rallys. Foi campi\u00f3n de Espa\u00f1a de rallys de terra en 1985.\nTraxectoria.\nInicios.\nNaceu en Vigo nunha familia vinculada aos estaleiros Barreras, sendo seu av\u00f3 o industrial e deputado Jos\u00e9 Barreras Mass\u00f3. A afecci\u00f3n ao motor veulle por parte familiar, pois seu pai competira en carreiras de sidecar, mentres que os seus irm\u00e1ns m\u00e1is vellos tam\u00e9n compet\u00edan en diferentes disciplinas de deportes de motor. Comezou a competir nos anos 70, nalgunhas ocasi\u00f3ns como piloto e noutras como copiloto.\nCopiloto no Campionato de Espa\u00f1a de asfalto (1979-1984).\nEn 1979 disputou o Campionato de Espa\u00f1a de Rallys como copiloto de Mariano Lacasa, a bordo dun Opel Kaddet GT/E e correu tam\u00e9n o Rallye des 1000 Pistes franc\u00e9s, como copiloto do c\u00e1ntabro Genito Ortiz, sobre un Simca 1200 TI.\nSeat-Rothmans (1981).\nEn 1981 fichou como copiloto oficial do equipo Seat-Rothmans, formando parella co segoviano Pablo de Sousa. A bordo dun Seat 124 2000 lograron bos resultados, que sumados \u00e1 vitoria que logrou xunto a Genito Ortiz no Rally Catalu\u00f1a, copilotando un Renault 5 Turbo, fixeron que Barreras rematase cuarto entre os copilotos no Campionato de Espa\u00f1a. \nFASA Renault (1982).\nEn 1982 pasou a ser o copiloto oficial de Fasa Renault con Ortiz, ga\u00f1ando o Rally de Gibralfaro, o Rally Vuelta a Arag\u00f3n e o Rally Illas Canarias e conseguindo catro segundos postos. Por \u00faltimo, no Rally de Shalymar foi copiloto de Jos\u00e9 Antonio Zorrilla, rematando a tempada do campionato nacional como terceiro clasificado.\nOpel e nacional de terra (1983-1984).\nEn 1983 pasou a ser copiloto oficial de Opel no campionato nacional, estreando o novo Opel Manta 400 xunto a Juan Carlos O\u00f1oro, co que quedaron terceiros no Rally San Agust\u00edn. Tam\u00e9n ese ano disputou como piloto o Campionato de Espa\u00f1a de Rallys de Terra, cun Renault 5 Turbo e acompa\u00f1ado por seu irm\u00e1n Luis como copiloto. Rematou na cuarta posici\u00f3n final despois de quedar segundo nas d\u00faas \u00faltimas carreiras, en Zaragoza e Sig\u00fcenza. En 1984 ga\u00f1ou a primeira edici\u00f3n do Rally RACE de Lugo, onde a pesar de envorcar conseguiu vencer marcando exactamente o mesmo tempo que Antonio Zanini, declar\u00e1ndose ga\u00f1ador a Barreras por ser o m\u00e1is r\u00e1pido no primeiro treito. Venceu tam\u00e9n no Rally RACE Madrid, de novo por diante de Zanini. Con todo, varios abandonos noutros rallys fixeron que s\u00f3 puidese ser cuarto na clasificaci\u00f3n final do campionato, igual que o ano anterior. Ademais disputou como copiloto o nacional de asfalto, xunto a Genito Ortiz, conseguindo varios podios e rematando en s\u00e9tima posici\u00f3n.\nCampi\u00f3n de Espa\u00f1a de terra (1985-1986).\nEn 1985 deixou a s\u00faa faceta de copiloto, adic\u00e1ndose s\u00f3 a pilotar. Comezou o nacional de terra ga\u00f1ando as d\u00faas primeiras probas, o Rally RACE M\u00e1laga e a segunda edici\u00f3n do Rally RACE Lugo. A continuaci\u00f3n sufriu dous abandonos nas d\u00faas seguintes carreiras, en Estremadura e X\u00e8rica (Castell\u00f3) e ga\u00f1ou as d\u00faas seguintes, o Rally RACE Soria e o Rally Terra de Catalu\u00f1a, chegando \u00e1 \u00faltima proba, o Rally RACE Madrid, como l\u00edder do campionato, con Juan Carlos O\u00f1oro como \u00fanico rival para o t\u00edtulo. A Barreras cheg\u00e1balle con rematar entre os seis primeiros para lograr o t\u00edtulo. Finalmente quedou segundo en Madrid, proclam\u00e1ndose deste xeito campi\u00f3n de Espa\u00f1a de rallys de terra con 153 puntos, 17 m\u00e1is que O\u00f1oro.\nEn 1986 disputou o nacional de asfalto cun Renault 11 e con Ram\u00f3n M\u00ednguez de copiloto, sufrindo numerosas avar\u00edas. Correron tam\u00e9n o nacional de terra, a bordo do Renault 5 Turbo, e comezaron ga\u00f1ando a proba inaugural en Cardona. Con todo, o posto 41\u00ba nun duro Rally de Lugo e os abandonos nas seguintes probas imped\u00edronlle revalidar o t\u00edtulo, que foi ese ano para O\u00f1oro.\nPiloto oficial de Renault (1987).\nEn 1987 fichou como piloto oficial de Renault e disputou o campionato de Espa\u00f1a de asfalto cun Renault 11 oficial, tendo como copiloto a Luis Moya, campi\u00f3n galego da tempada pasada. Estre\u00e1ronse no Rally Costa Brava, onde tiveron que abandonar cando rodaban terceiros, despois de que se lles queimase a xunta da culata. Tam\u00e9n abandonaron no segundo rally, o Praia de Aro, despois de que lles rompese o turbo, no terceiro, Serra Morena, onde sufriron unha sa\u00edda de pista e no cuarto, en Alacant. A continuaci\u00f3n quedaron \u00e1s portas do podio no Rally Villa de Llanes, despois de picar unha roda no primeiro treito e protagonizar unha remontada, e non participaron no seguinte, nas Illas Canarias. Sumaron un novo abandono no Rally Pr\u00edncipe de Asturias, mentres que na seguinte proba, o Rally San Froil\u00e1n, conseguiron o seu \u00fanico podio da tempada, ao quedar segundos por detr\u00e1s do Ford Sierra RS Cosworth de Carlos Sainz e Antonio Boto. Beny Fern\u00e1ndez e Jos\u00e9 Luis Sala completaron o podio. A finais de outubro disputou con M\u00ednguez como copiloto, por estar Moya con gripe, o Rally Catalu\u00f1a, pen\u00faltima proba do campionato, rematando en cuarta posici\u00f3n por detr\u00e1s do italiano Dario Cerrato e de Pep Bassas e Chus Puras. Finalmente sufriu problemas co turbo no Rally Valeo, tendo que abandonar de novo. Disputou tam\u00e9n o Rally RACE de Madrid, derradeira proba do nacional de terra, finalizando en oitava posici\u00f3n despois de sufrir unha sa\u00edda de pista.\nRegreso \u00e1 terra (1988-1993).\nEn 1988 volveu \u00e1 terra, disputando de forma \u00edntegra o campionato de Espa\u00f1a cun Renault 5 Maxi Turbo e con M\u00ednguez como copiloto. Sufriu tres abandonos e subiu ao podio en tres dos rallys, Avil\u00e9s (3\u00ba), Toledo (2\u00ba) e Madrid (2\u00ba), rematando o campionato na cuarta posici\u00f3n, por detr\u00e1s de Trelles, Zanini e Servi\u00e1. Ademais disputou o Campionato de Espa\u00f1a de Velocidade en Circu\u00edto, rematando en quinta posici\u00f3n. En 1989 ga\u00f1ou en Avil\u00e9s e obtivo catro segundos postos, cos que sumou 132 puntos, proclam\u00e1ndose subcampi\u00f3n de Espa\u00f1a, a 28 puntos do uruguaio Trelles.\nNos seguintes anos correu o nacional de terra cun Citro\u00ebn AX 4x4. En 1990 ga\u00f1ou o Rally de Madrid e en 1991 o de Balaguer, finalizando ese \u00faltimo ano o campionato como cuarto clasificado. Nas d\u00faas seguintes tempadas quedou como terceiro clasificado final, despois de ga\u00f1ar varios rallys como o de Lugo ou o de Madrid, \u00e1mbolos dous por terceira vez.\nLancia Delta e retiro dos rallys (1994-actualidade).\nEn 1994 comezou a correr cun Lancia Delta HF Integrale, co que ga\u00f1ou ese ano o Rally de Terra da Rioxa e en 1996 o Rally RACC Calaf. As s\u00faas aparici\u00f3ns en rallys xa eran m\u00e1is escasas neses anos e compaxin\u00e1baas con competici\u00f3ns de golf. Finalmente deixou os rallys e adicouse ao mantemento de campos de golf. Foi tam\u00e9n presidente do Real Aero Club de Vigo.\nVida persoal.\nA s\u00faa esposa, Ana Barbero, tam\u00e9n se adicou aos rallys, proclam\u00e1ndose vencedora do Campionato de Galicia de Rally de Terra en 1992, mentres que a s\u00faa filla, Ana Barreras, compite en carreiras de monomarcas en circu\u00edtos, disputando dende 2018 a Copa Kobe Motor."}
{"id": "499974", "revid": "88215", "url": "https://gl.wikipedia.org/wiki?curid=499974", "title": "Campi\u00f3n de Espa\u00f1a de rallys de terra", "text": ""}
{"id": "499975", "revid": "88215", "url": "https://gl.wikipedia.org/wiki?curid=499975", "title": "Rally de Terra Concello de Curtis", "text": ""}
{"id": "499976", "revid": "98629", "url": "https://gl.wikipedia.org/wiki?curid=499976", "title": "Martha Coston", "text": "Martha Jane Coston, nada en Baltimore o 12 de decembro de 1826 e finada en Filadelfia o 9 de xullo de 1904, foi unha inventora e empresaria estadounidense, co\u00f1ecida pola invenci\u00f3n da bengala Coston, un dispositivo de sinalizaci\u00f3n no mar patentado nos Estados Unidos e pa\u00edses europeos e utilizado por Salvamento Mar\u00edtimo a nivel mundial.\nTraxectoria.\nCoston comezou unha relaci\u00f3n aos 14 anos, con Benjamin Franklin Coston, de 19 anos, que xa se ga\u00f1ara unha reputaci\u00f3n de inventor prometedor e co que formou parella tanto no persoal como profesional. \nDese\u00f1o da bengala e o negocio.\nTrala morte do seu marido e durante case dez anos, Coston traballou para desenvolver un sistema de sinalizaci\u00f3n de bengalas a partir do traballo do seu marido. Cun co\u00f1ecemento limitado de qu\u00edmica e pirotecnia, confiou no consello de qu\u00edmicos contratados e expertos en fogos artificiais, con resultados diversos.\nEn 1858, mentres presenciaba o espect\u00e1culo de fogos artificiais na cidade de Nova York para celebrar a finalizaci\u00f3n do cable telegr\u00e1fico transatl\u00e1ntico, deuse conta de que o seu sistema necesitaba un escintileo azul brillante, xunto co vermello e o branco que xa desenvolvera. Ent\u00f3n creou a Coston Manufacturing Company para fabricar as bengalas de sinalizaci\u00f3n e comezou unha relaci\u00f3n comercial cun desenvolvedor de pirotecnia para proporcionar a cor azul necesaria.\nO 5 de abril de 1859, conced\u00e9uselle a patente n\u00famero 23.536 dos Estados Unidos para un sinal pirot\u00e9cnico nocturno e un sistema de c\u00f3digo (a patente foille concedida como administradora do seu defunto esposo, que foi nomeado como inventor). Usando diferentes combinaci\u00f3ns de cores, permit\u00eda aos barcos facerse sinais uns a outros e tam\u00e9n \u00e1 costa.\nO Capit\u00e1n C.S. McCauley da Mari\u00f1a dos Estados Unidos recomendou o uso das s\u00faas bengalas ao Secretario da Mari\u00f1a, Isaac Toucey, en 1859. Despois de extensas probas que demostraron a efectividade do sistema, a Mari\u00f1a dos Estados Unidos ordenou un pedido inicial de 300 bengalas e m\u00e1is tarde fixo un segundo pedido por un valor de 6.000 d\u00f3lares.\n\u00c9xitos internacionais e a Guerra de Secesi\u00f3n.\nCoston obtivo patentes tam\u00e9n en Inglaterra, Francia, Italia, Dinamarca, Suecia e os Pa\u00edses Baixos. Viaxou en barco a Inglaterra para comezar a comercializar a s\u00faa invenci\u00f3n al\u00ed e noutras partes de Europa. Permaneceu en Europa at\u00e9 1861, cando regresou aos Estados Unidos ao estalar a Guerra de Secesi\u00f3n naquel pa\u00eds.\nAo volver, foi directamente a Washington, onde solicitou ao Congreso a compra da patente para que as bengalas puidesen ser utilizadas no conflito que se aveci\u00f1aba. Despois dalg\u00fan atraso, o Congreso aprobou unha lei o 5 de agosto de 1861 autorizando \u00e1 Mari\u00f1a dos Estados Unidos a comprar a patente.\nAs bengalas Coston foron utilizadas amplamente pola Mari\u00f1a dos Estados Unidos durante a Guerra Civil. Resultaron particularmente efectivas no descubrimento e captura de corredores de bloqueo do bando confederado durante o bloqueo dos portos do sur por parte do bando unionista. As bengalas de Coston tam\u00e9n xogaron un papel importante na coordinaci\u00f3n das operaci\u00f3ns navais durante a batalla de Fort Fisher en Carolina do Norte do 13 ao 15 de xaneiro de 1865.\nEn 1871, Coston obtivo unha patente no seu propio nome, a patente n\u00famero 115.935 de Mellora en Sinais Nocturnos Pirot\u00e9cnicas.\nUso da bengala Coston no Servizo de Salvamento dos Estados Unidos.\nFinalmente, todas as estaci\u00f3ns do Servizo de Salvamento dos Estados Unidos foron equipadas con bengalas Coston, que se utilizaron para sinalizar aos barcos, advertir das perigosas condici\u00f3ns costeiras e convocar a surfistas e outros rescatadores en caso do naufraxio. Moitos relatos de naufraxios e rescates describen o uso da bengala Coston, que foi fundamental para salvar miles de vidas.\nMartha Coston morreu en 1904. pero a s\u00faa compa\u00f1\u00eda sobreviviulle, pasando m\u00e1is tarde a chamarse Coston Signal Company e Coston Supply Company, e permaneceu en activo at\u00e9 1985.\nReco\u00f1ecementos.\nEn 2006 Martha Coston foi admitida no Sal\u00f3n da Fama dos Inventores Nacionais."}
{"id": "499977", "revid": "88215", "url": "https://gl.wikipedia.org/wiki?curid=499977", "title": "Guillermo Barreras Larramendi", "text": ""}
{"id": "499978", "revid": "98802", "url": "https://gl.wikipedia.org/wiki?curid=499978", "title": "Kassita", "text": "Kassita (en rife\u00f1o: \u2d3d\u2d30\u2d59\u2d49\u2d5c\u2d30, en ) \u00e9 unha cidade do nord\u00e9s de Marrocos, na rexi\u00f3n oriental."}
{"id": "499979", "revid": "23204", "url": "https://gl.wikipedia.org/wiki?curid=499979", "title": "\u0642\u0627\u0633\u064a\u0637\u0629", "text": ""}
{"id": "499980", "revid": "85894", "url": "https://gl.wikipedia.org/wiki?curid=499980", "title": "Ram\u00f3n Mart\u00ednez Losada", "text": "Ram\u00f3n Mart\u00ednez Losada, nado en Monforte de Lemos, foi un farmac\u00e9utico e pol\u00edtico galego.\nTraxectoria.\nLicenciado en Farmacia pola Universidade de Santiago de Compostela. Foi nomeado farmac\u00e9utico da Armada en 1915. Farmac\u00e9utico en Monforte de Lemos. Bugallalista, foi elixido concelleiro de Monforte de lemos en 1922. Na ditadura de Primo de Rivera foi deputado provincial. Na Rep\u00fablica foi presidente da Asociaci\u00f3n Patronal da Industria e do Comercio de Monforte de Lemos. Promotor e logo xefe de Falange de Monforte de Lemos. Despois do golpe de Estado do 18 de xullo de 1936 foi nomeado Xefe provincial da Falange de Lugo en xu\u00f1o de 1937 para substitu\u00edr a Jos\u00e9 Mar\u00eda Fenollera Vel\u00f3n. A ra\u00edz do asasinato de Manuel Saco Rivera o 28 de agosto de 1938, foi detido xunto o xefe da garda municipal e o xefe local de Falange de Sarria Eduardo G\u00f3mez Requejo. Foi substitu\u00eddo como Xefe provincial da Falange de Lugo por Ram\u00f3n Ferreiro Rodr\u00edguez o 27 de agosto.\nVida persoal.\nCasou con Mar\u00eda Fern\u00e1ndez P\u00e9rez."}
{"id": "499981", "revid": "89787", "url": "https://gl.wikipedia.org/wiki?curid=499981", "title": "Wayne Gretzky", "text": "Wayne Douglas Gretzky, nado en Brantford, Ontario, o 26 de xaneiro de 1961 \u00e9 un xogador e adestrador de h\u00f3ckey sobre xeo canadense retirado. Xogo vinte temporadas na National Hockey League (NHL) con catro equipos entre 1979 e 1999. Alcumado \"The Great One\" (\"O Grande\"), foi chamado \"o mellor xogador de h\u00f3ckey da historia\" por moitos xornalistas, xogadores e a propia NHL. Gretzky \u00e9 o m\u00e1ximo anotador da NHL, con m\u00e1is goles e asistencias que ning\u00fan outro xogador. \u00c9 o \u00fanico xogador que logrou m\u00e1is de 200\u00a0puntos nunha \u00fanica temporada, feito que acadou en catro ocasi\u00f3ns. Ademais, Gretzky superou os 100\u00a0puntos en dezaseis temporadas como profesional, catorce delas consecutivas. No momento da s\u00faa retirada en 1999, ti\u00f1a 61 marcas da NHL.\nTraxectoria.\nGretzky naceu e criouse en Brantford, Ontario, perfeccionando as s\u00faas habilidades nunha pista de xeo do patio e xogando regularmente nas ligas menores a un nivel moito maior ca os dos seus iguais. A pesar da s\u00faa estatura, forza e velocidade pouco impresionantes, a s\u00faa intelixencia e lectura do xogo non ti\u00f1an rival. Esquivaba os controis dos seus opo\u00f1entes, anticipaba o lugar en que estar\u00eda o disco e executaba o movemento correcto no tempo correcto. Foi co\u00f1ecido por colocarse trla rede do seu rival, zona que se alcumou \"o despacho de Gretzky\".\nEn xaneiro de 1978, Gretzky foi o m\u00e1ximo anotador m\u00e1is novo do campionato do mundo j\u00fanior. En xu\u00f1o foi contratado polos Indianapolis Racers da World Hockey Association (WHA), cos que xogou brevemente antes de ser vendido aos Edmonton Oilers. Cando pechou a WHA, os Oilers un\u00edronse \u00e1 NHL, onde estableceu moitos r\u00e9cords de anotaci\u00f3n e levou o seu equipo a ga\u00f1ar catro Stanley Cups. O traspaso de Gretzky aos Los Angeles Kings o 9 de agosto de 1988, tivo un efecto inmediato no equipo, que o levou \u00e1s finais da Stanley Cup de 1973 e est\u00e1 considerado como o popularizador do h\u00f3ckey en California. Gretzky xogou por un tempo cos St. Louis Blues antes de rematar a s\u00faa carreira cos New York Rangers.\nTrala s\u00faa retirada en 1999, foi inclu\u00eddo inmediatamente no Hockey Hall of Fame, o m\u00e1is recente xogador que non tivo o per\u00edodo de espera. A NHL retirou o seu n\u00famero 99, o que o converteu no \u00fanico xogador que recibiu esa honra. Gretzky foi un dos seis xogadores votados pola International Ice Hockey Federation's (IIHF) para o equipo Centennial All-Star. Durante os Xogos Ol\u00edmpicos de Inverno de 2002, Gretzky converteuse en director executivo da selecci\u00f3n canadense masculina de h\u00f3ckey, que obtivo a medalla de ouro. En 2000, converteuse en dono parcial dos Phoenix Coyotes, e tralo lockout da NHL de 2004\u201305 no adestrador xefe do equipo. En 2004 foi incorporado ao Ontario Sports Hall of Fame. En setembro de2009, despois da bancarrota dos Phoenix Coyotes, Gretzky dimitiu como adestrador e renunciou \u00e1 s\u00faa propiedade. En outubro de 2016 pasou a ser socio e vicedirector do Oilers Entertainment Group."}
{"id": "499982", "revid": "98629", "url": "https://gl.wikipedia.org/wiki?curid=499982", "title": "Xertrude de Merania", "text": "Xertrude de Merania, nada en 1185 e finada o 28 de setembro de 1213, foi ra\u00ed\u00f1a de Hungr\u00eda, como a primeira muller de Andr\u00e9 II, dende 1205 at\u00e9 que o seu asasinato. Foi rexente durante a ausencia do seu marido.\nTraxectoria.\nEra a filla do conde de Baviera Bertoldo IV de Andechs, quen fora elevado \u00f3 t\u00edtulo de duque de Merania polo emperador Frederico Barbarroxa, e da s\u00faa muller In\u00e9s, da Casa de Wettin saxoa. A irm\u00e1 m\u00e1is vella de Xertrude foi In\u00e9s de Merania, famosa pola s\u00faa beleza, quen casou co rei Filipe II de Francia. A s\u00faa irm\u00e1 m\u00e1is nova foi Santa Eduvixe de Silesia, muller do duque piasta Henrique I o Barbudo, posteriormente alto duque de Polonia. O seu irm\u00e1n foi Ot\u00f3n, quen sucedeu a seu pai como duque de Merania."}
{"id": "499994", "revid": "89787", "url": "https://gl.wikipedia.org/wiki?curid=499994", "title": "Marie-Louise Paris", "text": "Marie-Louise Paris, co\u00f1ecida como Mademoiselle Paris, nada en Besan\u00e7on o 20 de outubro de 1889 e finada en Sceaux (Francia) o 28 de abril de 1969, foi unha enxe\u00f1eira francesa pioneira na formaci\u00f3n cient\u00edfica das mulleres. En 1925 fundou o Instituto electro-mec\u00e1nico feminino, m\u00e1is tarde Escola Polit\u00e9cnica Feminina. \nTraxectoria.\nMarie-Louise Paris era a a maior de 6 irm\u00e1ns. A temper\u00e1 morte do seu pai puxo en dificultades a s\u00faa familia, pero non impediu que estudaran. Despois de licenciarse en ciencias, continuou os seus estudos en Par\u00eds e obtivo o t\u00edtulo de licenciada en ciencias na Sorbona. \nEn 1921, formouse como enxe\u00f1eira, como a s\u00faa irm\u00e1 H\u00e9l\u00e8ne, na Escola de Mec\u00e1nica e Electricidade de Par\u00eds, que lles abriu o acceso a outras escolas superiores: saen en 1922 as d\u00faas tituladas da secci\u00f3n especial do Instituto Electr\u00f3nico de Grenoble e logo baixo supervisi\u00f3n por Louis Barbillion. \nDe volta a Par\u00eds e exercendo diversos traballos (traballa, por exemplo, para a instalaci\u00f3n do servizo de sinalizaci\u00f3n na estaci\u00f3n de Laon ), frecuentou o mundo dos enxe\u00f1eiros e da educaci\u00f3n superior, inclu\u00eddo Gabriel Koenigs, profesor na Facultade de Ciencias de Par\u00eds, Paul Langevin, L\u00e9on Guillet, director da escola central, L\u00e9on Eyrolles, director da Escola de Obras P\u00fablicas, Paul Appell, reitor da Academia de Par\u00eds e Edouard Branly, que axudan a lexitimar a creaci\u00f3n dunha escola superior reservada \u00e1s mulleres. \nApaixonada pola aviaci\u00f3n, tomou lecci\u00f3ns de voo en Caudron en Guyancourt e produciu un prototipo de avi\u00f3n de pasaxeiros, exposto no programa de aviaci\u00f3n en 1936. Nomeou a H\u00e9l\u00e8ne Boucher (postumamente) e Maryse Basti\u00e9, madri\u00f1as das promoci\u00f3ns da Escola Polit\u00e9cnica Feminina, respectivamente en 1938 e 1945, e a Henri Farman padri\u00f1o da promoci\u00f3n de 1947. \nMarie-Louise faleceu a causa da diabetes, dentro da escola que pasou toda a s\u00faa vida fundando e desenvolv\u00e9ndose.\nFundaci\u00f3n da Escola Polit\u00e9cnica de Mulleres.\nMarcada pola ausencia de mulleres durante os seus estudos no Instituto Electr\u00f3nico de Grenoble (eran 4 tituladas na s\u00faa clase de 605 estudantes ), obtivo, en 1925, soa e sen fondos, a autorizaci\u00f3n para ocupar temporalmente (finalmente durante 21 anos) o anfiteatro da CNAM para fundar o Instituto Electro-Mec\u00e1nico da Muller. O instituto electro-mec\u00e1nico feminino abre as s\u00faas portas o 4 de novembro de 1925 \nA formaci\u00f3n foi inicialmente impartida pola propia Marie-Louise Paris, apoiada por dous profesores, de debuxo e mec\u00e1nica ( Gabriel Koenigs ), e a s\u00faa iniciativa, orixinal para a \u00e9poca, levouna a ser invitada ao VII Congreso de qu\u00edmica industrial para discutir o acceso das mulleres \u00e1s carreiras industriais. \nDespois de varios problemas de di\u00f1eiro e a contrataci\u00f3n de varios profesores, Marie-Louise Paris cambiou o nome do seu instituto en 1933 para renomealo \u00c9scola Polit\u00e9cnica Feminina co fin de consolidar e diversificar o seu ensino, e prolongar a escolarizaci\u00f3n de 2 a 3 anos. \nEn 1956, tras a expulsi\u00f3n da escola do CNAM e unha d\u00e9cada de vagar dun lugar a outro (especialmente nas escolas secundarias La Fontaine, Jules-Ferry e Janson de Sailly ), Marie-Louise Paris mercou unha vila en Sceaux para instalar a s\u00faa escola.\nReco\u00f1ecementos.\nUn centro de investigaci\u00f3n da Escola de enxe\u00f1eiros da EPF leva o seu nome e unha estatua de busto que leva a s\u00faa efixie est\u00e1 presente no campus escolar . \nDende o 2 de setembro de 2019, por iniciativa da Uni\u00f3n de Transportes Conxuntos da \u00e1rea metropolitana de Grenoble, a estaci\u00f3n de tranv\u00eda anteriormente chamada CEA Cambridge, na li\u00f1a B do tranv\u00eda de Grenoble, ch\u00e1mase Marie-Louise Paris - CEA."}
{"id": "499996", "revid": "23204", "url": "https://gl.wikipedia.org/wiki?curid=499996", "title": "Xertrude de Saxonia", "text": "Xertrude de Saxonia, nada circa 1030 e finada o 4 de agosto de 1113, tam\u00e9n co\u00f1ecida como Xertrude Billung, foi unha condesa de Holanda por matrimonio con Florencio I de Holanda, e condesa de Flandres por matrimonio con Roberto I de Flandres. Foi rexente de Holanda en 1061-1067 durante a minor\u00eda de idade do seu fillo Teodorico V, e rexente de Flandres durante a ausencia do seu c\u00f3nxuxe entre 1086-1093.\nTraxectoria.\nEra a filla de Bernardo II de Saxonia e Eilika de Schweinfurt."}
{"id": "499997", "revid": "23204", "url": "https://gl.wikipedia.org/wiki?curid=499997", "title": "Lois III o Cego", "text": "Lois o Cego, nado c. 880 e finado o 5 de xu\u00f1o de 928, foi rei de Provenza dende o 11 de xaneiro de 887, rei de Italia dende o 12 de outubro de 900, e brevemente Emperador do Sacro Imperio Xerm\u00e1nico, como Lois III, entre 901 e 905. Era o fillo de Bos\u00f3n, o rei usurpador de Provenza, e Ermengarda, unha filla do Lois II o Mozo. Polo seu pai, era un Bos\u00f3nido, mais pola s\u00faa nai, un Carolinxio. Foi cegado ap\u00f3s unha invasi\u00f3n errada de Italia no ano 905."}
{"id": "499998", "revid": "23204", "url": "https://gl.wikipedia.org/wiki?curid=499998", "title": "Lu\u00eds o Cego", "text": ""}
{"id": "499999", "revid": "23204", "url": "https://gl.wikipedia.org/wiki?curid=499999", "title": "Lu\u00eds III o Cego", "text": ""}
{"id": "500000", "revid": "23204", "url": "https://gl.wikipedia.org/wiki?curid=500000", "title": "Lois o Cego", "text": ""}
{"id": "500001", "revid": "23204", "url": "https://gl.wikipedia.org/wiki?curid=500001", "title": "Lois II", "text": ""}
{"id": "500002", "revid": "23204", "url": "https://gl.wikipedia.org/wiki?curid=500002", "title": "Lois III", "text": ""}
{"id": "500003", "revid": "23204", "url": "https://gl.wikipedia.org/wiki?curid=500003", "title": "Brigantinos", "text": "Os brigantinos (en ) eran unha antiga tribo celta de Gallaecia, un pobo galaico lucense que viviu na costa norte da actual Galicia, arredor da Brigantium, identificada coa actual vila de Betanzos. Por este nome tam\u00e9n son co\u00f1ecidos os actuais habitantes de betanzos, sendo brigantinos sin\u00f3nimo de betanceiros. \u00c9 considerada por Lu\u00eds Monteagudo como unha das tres subtribos dos \u00e1rtabros, xunto cos lapatiancos e os nerios."}
{"id": "500004", "revid": "23204", "url": "https://gl.wikipedia.org/wiki?curid=500004", "title": "Brigantini", "text": ""}
{"id": "500005", "revid": "32797", "url": "https://gl.wikipedia.org/wiki?curid=500005", "title": "Avobriguenses", "text": "Os avobriguenses (en ) eran unha antiga tribo celta de Gallaecia, un pobo galaico bracarense que habitaban na desembocadura do Mi\u00f1o ou no val do r\u00edo T\u00e1mega. Segundo Pomponio Mela, os avobriguenses ti\u00f1an como principal centro urbano \"Adrobica\".\nPadr\u00f3n dos pobos.\nO nome deste pobo aparece no padr\u00f3n dos pobos, unha columna conmemorativa da construci\u00f3n da ponte romana de Chaves (Portugal), colocada sobre da mesma obra, que salva o r\u00edo T\u00e1mega. A ep\u00edgrafe dedicatoria cont\u00e9n unha lista de dez dos pobos ind\u00edxenas galaicos bracarenses (citados como \"civitates\" no orixinal) da Gallaecia que colaboraran no erguemento da citada ponte.\nEp\u00edgrafe.\nIMP CAES VESP AVG PONT / MAX TRIB POT X IMP XX PROCOS IX / IMP VESP CAES AVG F PONT TRIB / POT VIII IMP XIIII COS VI / ... / C CALPETANO RANTIO QUIRINALI VAL FESTO LEG AVG PR PR / D CORNELIO MECIANO LEG AVG / L ARRVNTIO MAXIMO PROC AVG / LEG VII GEM FEL / CIVITATES X / AQUEFLAVIENSES AOBRIGENS / BSALI COELERNI EQUAESI / INTERAMICE LIMICI AEBISOC / QUARQUERNI TAMAGANI\n\"Sendo Emperador C\u00e9sar Vespasiano Augusto, Pont\u00edfice M\u00e1ximo, con poder tribunicio por d\u00e9cima vez, Emperador vix\u00e9simo, pai da patria, c\u00f3nsul por novena vez, sendo emperador tam\u00e9n Tito Vespasiano C\u00e9sar, fillo do Augusto, Pont\u00edfice, con poder tribunicio por oitava vez, Emperador D\u00e9cimo cuarto, c\u00f3nsul por s\u00e9tima (...) sendo legado de Augusto o Propretor Caio Calpetano Rancio Quirinal Valerio Festo e sendo Legado do Augusto, Decio Cornelio Meciano e procurador do mesmo Augusto, Lucio Arruncio Maximo, a Lexi\u00f3n S\u00e9tima X\u00e9mina F\u00e9lix e dez cidades, a saber: os Aquiflavienses, os Avobriguenses, os Bibalos, os Coelernos, os Equaesos, os Interamnicos, os L\u00edmicos, os Nebisocos, os Quarquernos e os Tamaganos (...).\"\nA respecto das li\u00f1as que faltan hai acordo entre os especialistas en considerar que foran eliminadas referencias ao Emperador Domiciano en virtude de \"damnatio memoriae\"."}
{"id": "500006", "revid": "1888", "url": "https://gl.wikipedia.org/wiki?curid=500006", "title": "Eduardo G\u00f3mez Requejo", "text": "Eduardo G\u00f3mez Rodr\u00edguez Requejo, co\u00f1ecido como Eduardo G\u00f3mez Requejo, nado en Sarria, foi un pol\u00edtico galego.\nTraxectoria.\nDespois do golpe de Estado do 18 de xullo de 1936 foi nomeado xefe local da Falange de Sarria o 24 de xullo. Foi xulgado xunto a Mario Gonz\u00e1lez Zaera por traiz\u00f3n na causa 1176/36. En 1938 foi novamente xulgado con Gonz\u00e1lez Zahera e Luis L\u00f3pez L\u00f3pez, ex xefe local de Falange de Paradela, na causa 1/38, acusados de actividade conspiradora contra Franco, co obxectivo de minar a autoridade deste e atentar contra a s\u00faa persoa para conseguir a hexemon\u00eda de Hedilla; foron condenados a morte, pero as sentenzas foron conmutadas polas de reclusi\u00f3n a perpetuidade. Tam\u00e9n acusado de homicidio por imprudencia e lesi\u00f3ns, foi xulgado na Audiencia de Lugo o 20 de maio de 1937. Considerado como indutor do asasinato de Manuel Saco Rivera o 28 de agosto de 1938, foi detido xunto con Manuel D\u00edaz L\u00f3pez \"Chaquet\u00f3n\" e Manuel Castro Castro \"Eirexalba\" e ingresou no c\u00e1rcere de Lugo. Franco concedeulle o indulto polo primeiro aniversario da vitoria, en abril de 1940. En outubro de 1941 un novo decreto de Franco ordenaba remitirlle as penas. Traballou na Organizaci\u00f3n Sindical como oficial do Corpo T\u00e9cnico Administrativo destinado no Sindicato Nacional da Construci\u00f3n, Vidro e Cer\u00e1mica, e xubilouse en 1966."}
{"id": "500007", "revid": "23204", "url": "https://gl.wikipedia.org/wiki?curid=500007", "title": "Anf\u00edlocos", "text": "Os anf\u00edlocos (en ) eran unha antiga tribo celta de Gallaecia, un pobo galaico bracarense cuxo territorio non puido ser definido, mais que puido ter habitado en Xunqueira de Amb\u00eda, en base \u00e1 ra\u00edz do seu nome (\"amb\"). Tam\u00e9n se especula sobre outros posibles lugares de localizaci\u00f3n no norte do actual Portugal en Ambarao ou Ambraes, preto de Marco de Canaveses, e Ambroes, a car\u00f3n de Felgueiras."}
{"id": "500008", "revid": "89787", "url": "https://gl.wikipedia.org/wiki?curid=500008", "title": "Jos\u00e9 Augusto Seabra", "text": "Jos\u00e9 Augusto Baptista Lopes e Seabra, nado en San Jo\u00e3o da Pesqueira, Vilarouco, o 24 de febreiro de 1937 e finado en Par\u00eds o 27 de maio de 2004, foi un poeta, ensa\u00edsta, profesor, diplom\u00e1tico e pol\u00edtico portugu\u00e9s.\nTraxectoria.\nLicenciado en Dereito pola Facultade de Dereito da Universidade de Lisboa, en 1961. Preso p orprimeira vez aos 17 anos, foi torturado, xulgado e preso no Forte de Peniche, combateu o Salazarismo e exilouse en Francia, de onde sa\u00edu despois da Revoluci\u00f3n de 25 de Abril de 1974, sendo un destacado militante do PSD. Iniciado mas\u00f3n, pertenceu \u00e1 Loja Uni\u00e3o, do Porto, do Grande Oriente Lusitano. En Par\u00eds foi funcionario da UNESCO e desenvolveu estudos de Literatura, na \u00c9cole Practique des Hautes \u00c9tudes. Baixo a orientaci\u00f3n de Roland Barthes doutorouse na Universidade de Par\u00eds III, presentando a tese \"Fernando Pessoa: do poemodrama ao poetodrama\", despois publicada en Portugal e no Brasil.\nFoi profesor na Universidade de Vincennes. De 1974 a 1985 foi profesor da Facultade de Letras da Universidade do Porto. Fundou o Centro de Estudos sobre Pessoa e a revista \"Nova Renascen\u00e7a.\"\nDeputado \u00e1 Asemblea constitu\u00ednte e \u00e1 Asemblea da Rep\u00fablica, polo Partido Social Dem\u00f3crata, vir\u00eda a ocupar o cargo de Ministro da Educaci\u00f3n no IX Goberno Constitucional, do chamado Bloque Central (1983-1985)\nA partir de 1985 foi embaixador na UNESCO e, despois diso, diplom\u00e1tico nas Embaixadas de Portugal en Nova Deli, en Bucareste e Buenos Aires.\nO seu nome enc\u00f3ntrase na lista de colaboradores da publicaci\u00f3n acad\u00e9mica \"Quadrante\" (1958-1962).\nO 23 de decembro de 1992, foi agraciado co grao de Gr\u00e3-Cruz da Orde do M\u00e9rito."}
{"id": "500009", "revid": "89787", "url": "https://gl.wikipedia.org/wiki?curid=500009", "title": "Kathy Lueders", "text": "Kathryn (Kathy) Lueders \u00e9 unha enxe\u00f1eira estadounidense, directora\u00a0 dos programas tripulados da Nasa desde o 12 de xu\u00f1o de 2020. Anteriormente foi directora do\u00a0 programa de tripulaci\u00f3ns comerciais da NASA.\nTraxectoria.\nNa universidade, Lueders estudou para traballar en Wall Street. Durante o seu \u00faltimo ano, quixo cambiar a unha carreira de enxe\u00f1ar\u00eda. Despois de casar e ter fillos, volveu \u00e1 universidade e \"obtivo varios t\u00edtulos en enxe\u00f1ar\u00eda\".\nLueders obtivo a s\u00faa licenciatura en Administraci\u00f3n de Empresas en finanzas na Universidade de Novo M\u00e9xico. Tam\u00e9n ten unha licenciatura e unha mestr\u00eda en enxe\u00f1ar\u00eda industrial da Universidade Estatal de Novo M\u00e9xico.\nA carreira na NASA.\nLueders comezou a s\u00faa carreira na NASA en 1992 no laboratorio de propulsi\u00f3n da Instalaci\u00f3n de Probas de White Sands. Foi a segunda muller en traballar na instalaci\u00f3n, Lueders comezou como xerente de dep\u00f3sito do programa do Transbordador Espacial Sistema de Manobras Orbitais e Sistemas de Control de Reacci\u00f3n. Tam\u00e9n ocupou varios cargos directivos na Oficina do Programa da Estaci\u00f3n Espacial Internacional no Centro Espacial Johnson da NASA en Houston, Texas.\nV\u00e9xase tam\u00e9n.\nLigaz\u00f3ns externas.\n "}
{"id": "500010", "revid": "23204", "url": "https://gl.wikipedia.org/wiki?curid=500010", "title": "16 Horsepower", "text": "16 Horsepower foi unha banda estadounidense de country alternativo baseado en Denver, Colorado. A s\u00faa m\u00fasica adoitaba a ter imaxiner\u00eda relixiosa e falaba de conflitos, redenci\u00f3n, castigo e culpa a trav\u00e9s das letras de David Eugene Edwards \u00e9 o forte uso de bluegrass tradicional, gospel, e instrumentaci\u00f3n da m\u00fasica apalache mesturado con rock. Durante a meirande parte da s\u00faa carreira a banda estivo composta por Edwards, Jean-Yves Tola, e Pascal Humbert, os dous \u00faltimos anteriormente no grupo franc\u00e9s Passion Fodder. Tras publicar catro \u00e1lbums de estudio e xirar extensamente o grupo separouse no ano 2005 citando principalmente diferenzas \"pol\u00edticas e espirituais\". Os membros permanecen en activo nas bandas Wovenhand e Lilium."}
{"id": "500012", "revid": "10599", "url": "https://gl.wikipedia.org/wiki?curid=500012", "title": "Presidencia do Goberno de Navarra", "text": "A presidencia do Goberno de Navarra (en \u00e9uscaro: \"Nafarroako Gobernuko Lehendakaria\") \u00e9 un cargo pol\u00edtico e institucional da Comunidade Foral de Navarra, Espa\u00f1a. Tr\u00e1tase dunha das tres instituci\u00f3ns da Comunidade Foral de Navarra xunto ao Goberno de Navarra e ao Parlamento de Navarra. A s\u00faa regulaci\u00f3n legal est\u00e1 inclu\u00edda na Lei Org\u00e1nica 13/1982, do 10 de agosto, de Reintegraci\u00f3n e Amelloramento do R\u00e9xime Foral de Navarra que actualiza o autogoberno da Comunidade Foral de Navarra ao amparo da Constituci\u00f3n espa\u00f1ola de 1978 quen lle asigna a m\u00e1xima representaci\u00f3n da Comunidade Foral de Navarra."}
{"id": "500013", "revid": "10599", "url": "https://gl.wikipedia.org/wiki?curid=500013", "title": "Presidente do Goberno de Navarra", "text": ""}
{"id": "500014", "revid": "10599", "url": "https://gl.wikipedia.org/wiki?curid=500014", "title": "Presidenta do Goberno de Navarra", "text": ""}
{"id": "500015", "revid": "10599", "url": "https://gl.wikipedia.org/wiki?curid=500015", "title": "Mar\u00eda Chivite Navascu\u00e9s", "text": ""}
{"id": "500016", "revid": "10599", "url": "https://gl.wikipedia.org/wiki?curid=500016", "title": "PSN-PSOE", "text": ""}
{"id": "500017", "revid": "10599", "url": "https://gl.wikipedia.org/wiki?curid=500017", "title": "UPN-PP", "text": ""}
{"id": "500018", "revid": "98629", "url": "https://gl.wikipedia.org/wiki?curid=500018", "title": "Antonio Mar\u00eda Fabi\u00e9", "text": "Antonio Mar\u00eda Fabi\u00e9 Escudero, nado en Sevilla o 19 de xu\u00f1o de 1832 e finado en Madrid o 3 de decembro de 1899 foi un pol\u00edtico, escritor, fil\u00f3sofo, historiador e bibli\u00f3filo espa\u00f1ol co\u00f1ecido pola s\u00faa admiraci\u00f3n da filosof\u00eda de Hegel, \u00e1 cal se afeccionou a mediados do s\u00e9culo cando era estudante na Universidade de Sevilla e, mesmo, chegou a publicar unha traduci\u00f3n da L\u00f3xica de Hegel. Estudou Farmacia e Dereito. \nTraxectoria.\nMocidade.\nEra fillo do farmac\u00e9utico sevillano Antonio Mar\u00eda Fabi\u00e9 y G\u00e1lvez presidente do Colexio de Farmac\u00e9uticos de Sevilla, inspector de Farmacia da Aduana Nacional, acad\u00e9mico de n\u00famero da Academia de Boas Letras de Sevilla, membro da Xunta Municipal de Sa\u00fade e delegado adxunto de Farmacia do primeiro distrito da capital, as\u00ed como 5\u00ba alcalde constitucional de Sevilla en varios per\u00edodos; e de Mar\u00eda Amparo Escudero de Vega (Sevilla, 1805 - Sevilla 1836). \nEstudou educaci\u00f3n primaria no Colexio Hispalense, dirixido polo literato Alberto Lista. A principios de outubro de 1846 marchou a Madrid para estudar Farmacia. Al\u00ed viviu baixo o mesmo tellado que Antonio Delgado, autor de \"Las monedas aut\u00f3nomas de Espa\u00f1a\", que foi o seu apoderado at\u00e9 que rematou, a licenciatura en Farmacia Universidade Complutense, en 1851 e tam\u00e9n estudou algunhas materias de Ciencias Exactas, F\u00edsicas e Naturais. Durante este per\u00edodo influ\u00eddo polas s\u00faas afecci\u00f3ns literarias, estableceu unha estreita amizade con varios notables da \u00e9poca, m\u00e1is vellos que el, como Garc\u00eda Guti\u00e9rrez, Cayetano Rosell, Miguel de los Santos \u00c1lvarez e Miguel Agust\u00edn Pr\u00edncipe, entre outros. Recibiu varias menci\u00f3ns honor\u00edficas e premios extraordinarios dos seus profesores, principalmente de Miguel Colmeiro y Penido e Mariano de la Paz Graells . \nPolo seu car\u00e1cter e afecci\u00f3ns, non estaba acostumado a traballar na Farmacia de seu pai, a m\u00e1is acreditada naquel momento en Sevilla, polo que pediu o seu permiso para estudar dereito. Como o seu pai non llo permitiu, pagou t\u00f3dolos gastos dos estudos coa cantidade dos intereses da lex\u00edtima da s\u00faa nai. Obtivo grandes \u00e9xitos nos seus estudos e ao recibir o t\u00edtulo de avogado en 1856 xa posu\u00eda unha considerable reputaci\u00f3n. Fixo o doutoramento na Universidade de Sevilla. O doutor \u00c1lava, o doutor Beas y Dutari e o doutor Bedmar gabaron ao estudante e, anteriormente, o profesor de L\u00f3xica e \u00c9tica, Nicol\u00e1s Mar\u00eda Rivero, prognostic\u00e1ronlle un futuro moi brillante. \nMadrid.\nNo 1857, retornou a Madrid, contra a vontade do seu pai, e comezou a traballar en varios xornais, escribindo os seus primeiros artigos en \"El Le\u00f3n Espa\u00f1ol\". En \"La Patria\" escribiu unha serie de artigos sobre a lei Moyano de Instruci\u00f3n P\u00fablica que chamaron moito a atenci\u00f3n. Foi ent\u00f3n cando estableceu unha estreita amizade con C\u00e1novas del Castillo, que durou toda a vida. Entre 1859 e 1860, comezou a traballar na redacci\u00f3n de \"El Especialista\" e dos \"Anales de Medicina, Cirug\u00eda y Farmacia\". \nCasou en Sevilla, o 30 de decembro de 1860, con Mar\u00eda Teresa Guti\u00e9rrez de la Rasilla y Casta\u00f1eda, coa que tivo cinco fillos (Mar\u00eda Patrocinio, Antonia, Antonio Mar\u00eda, Francisco de As\u00eds e Mar\u00eda del Rosario). A seguir, regresou a Madrid onde se instalou definitivamente. \nFoi membro fundador do Ateneo de Madrid onde mantivo pol\u00e9micas sobre temas filos\u00f3ficos con Jos\u00e9 Moreno Nieto e literarios con Manuel de la Revilla, Roberto Robet, Tom\u00e1s Rodr\u00edguez Rub\u00ed e outros. \nCando, en 1861, Jos\u00e9 de Salamanca e Mayol fundou o xornal \"El Contempor\u00e1neo\" e Jos\u00e9 Luis Albareda y Sezde foi nomeado director, e como redactores aparec\u00edan Ram\u00f3n Rodr\u00edguez Correa, Juan Valera y Alcal\u00e1 Galiano e Eulogio Florentino Sanz. Fabi\u00e9 entrou como redactor xefe e criticou seguido tanto a O'Donnell como a Uni\u00f3n Liberal. Foi el quen conseguiu levara a Gustavo Adolfo Becquer, o seu \u00edntimo amigo da infancia, e fixo que escribise os primeiros cuart\u00eds en prosa contra a s\u00faa vontade. Ayala, B\u00e9cquer e Fabi\u00e9 viviron xuntos na r\u00faa do Prado durante uns meses en 1864, durante a ausencia da s\u00faa muller, que se atopaba en Sevilla por unha enfermidade da s\u00faa nai. Desde principios de abril de 1863 comezou a escribir no \"Diario de Barcelona,\" como correspondente en Madrid, e f\u00edxose co\u00f1ecida coas chamadas \"correspondencias de A\". Tam\u00e9n colaborou noutros xornais como a \"Revista de Espa\u00f1a\" e a \"Revista Ib\u00e9rica\".\nTraxectoria pol\u00edtica.\nEse mesmo ano, entrou no Partido Moderado e foi elixido deputado nas elecci\u00f3ns lexislativas de 1863 por Aspe (Alacant), pronunciando varios discursos, entre eles un sobre o r\u00e9xime das posesi\u00f3ns espa\u00f1olas no exterior. \nEn 1865, Fabi\u00e9 foi elixido deputado de novo por Alcoi, exercendo durante alg\u00fans meses o cargo de fiscal da D\u00e9beda P\u00fablica. O 6 de maio de 1865 defendeu nas Cortes a s\u00faa posici\u00f3n antiescravista nun discurso no que secundou unha moci\u00f3n contra o tr\u00e1fico de escravos. En 1867, foi de novo deputado por Jerez de los Caballeros (Badaxoz) e tam\u00e9n foi nomeado Alto Oficial no ministerio de Ultramar. Asinou o manifesto dirixido \u00e1 ra\u00ed\u00f1a Isabel II en abril de 1868, ped\u00edndolle que abrise o Parlamento, e cando se produciu a revoluci\u00f3n de 1868 condenou gran parte da pol\u00edtica do novo r\u00e9xime. Durante o Sexenio, forma parte de oposici\u00f3n ao r\u00e9xime e \u00e1 monarqu\u00eda de Amadeu I, formando parte do grupo afonsino de C\u00e1novas. En 1871, foi elixido deputado, de novo, por Jerez de los Caballeros sen sabelo, debido a unha estratexia do seu amigo Peche. Ent\u00f3n formou parte do grupo chamado do \"canap\u00e9\", dirixido por C\u00e1novas del Castillo. Desde principios de xaneiro de 1872 dedicouse plenamente aos traballos preparatorios da restauraci\u00f3n. Foi nomeado secretario xeral do comit\u00e9 afonsino, facendo todo o posible por apartar a Antonio Benavides e Fern\u00e1ndez de Navarrete da representaci\u00f3n da dinast\u00eda destronada e influ\u00edu enormemente no nomeamento de C\u00e1novas del Castillo como o seu substituto.\nRestauraci\u00f3n borb\u00f3nica.\nInsistiu persistentemente en lograr a asociaci\u00f3n da antiga Uni\u00f3n Liberal coa causa da restauraci\u00f3n, conseguindo que os exministros Pedro Salaverr\u00eda e Constantino de Ardanaz y Undabarrena se puxesen de acordo con C\u00e1novas. Durante o ver\u00e1n e outono de 1872, Fabi\u00e9 realizou varias viaxes por Catalu\u00f1a e polo estranxeiro fomentando a causa da restauraci\u00f3n. A finais dese ano, escribiu aos espa\u00f1ois o borrador do primeiro manifesto do rei Afonso XII, que apareceu nas columnas do \"Diario Espa\u00f1ol\" ao perdelo Salaverr\u00eda na r\u00faa. \nNa primavera de 1873, Fabi\u00e9 pediulle ao xeneral Blas Villate unha reuni\u00f3n con C\u00e1novas para tratar sobre os apoios militares a prol de Afonso XII. C\u00e1novas evitou a reuni\u00f3n durante m\u00e1is dun mes, pero finalmente tivo que ceder e reuniuse co xeneral, que lle mostrou os poderes de apoio de vinte e catro camaradas en armas. Ao estar ausente Villate de Madrid, os xenerais nomearon ao capit\u00e1n de artiller\u00eda Federico S\u00e1nchez Bedoya como representante e C\u00e1novas nomeou a Francisco Romero Robledo e Fabi\u00e9 para negociar. A negociaci\u00f3n fracasou debido \u00e1 que C\u00e1novas del Castillo estaba en contra do prop\u00f3sito de proclamar ao rei a trav\u00e9s dun pronunicamneto da gornici\u00f3n de Madrid e das forzas que estaban no Norte e en Catalu\u00f1a loitando contra os carlistas. O 6 de xaneiro de 1874, S\u00e1nchez Bedoya anuncioulle a Fabi\u00e9 que os xenerais desvencell\u00e1banse de calquera compromiso e que proceder\u00edan a restaura-la monarqu\u00eda borb\u00f3nica baixo o seu propio risco. \nConsumada a Restauraci\u00f3n, Fabi\u00e9 foi nomeado subsecretario do Ministerio de Facenda. Militando xa no Partido Liberal-Conservador, foi elixido deputado por Casas-Ib\u00e1\u00f1ez (Albacete), nas Cortes Constitu\u00edntes. Foi nomeado presidente da Comisi\u00f3n Xeral de Orzamentos, e participou con Salaverria no axuste da d\u00e9beda p\u00fablica e na Lei de orzamentos de 1876.\nEn xaneiro de 1877 foi nomeado para o Consello de Estado. Nas Cortes de 1879, foi elixido deputado por Sevilla (capital), e volveu selo tam\u00e9n nas de 1881, ocupando o cargo de presidente da secci\u00f3n do Contencioso do Consello de Estado. Nas Cortes de 1883, foi senador pola provincia de \u00c1vila e foi nomeado fiscal do Tribunal Supremo de Xustiza, cargo do que non chegou a tomar posesi\u00f3n. En 1886, foi elixido senador por Castell\u00f3n. \nO 4 de xullo dese mesmo ano, no goberno de C\u00e1novas, ocupou a carteira de ultramar (Real decreto do 5 de xullo de 1890), cargo que deixou un ano despois, recibindo o nomeamento de presidente do Consello de Filipinas e posesi\u00f3ns do Golfo de Guinea (Real decreto do 27 de novembro de 1891) e axudou a Francisco Silvela na reorganizaci\u00f3n do Partido Liberal-Conservador. O 23 de febreiro de 1891 foi nomeado senador vitalicio. \nPosteriormente, ocupou a presidencia do Xulgado do Contencioso Administrativo. O 20 de marzo de 1894 dimitiu como presidente do Consello de Filipinas e posesi\u00f3ns do Golfo de Guinea. \nEn 1895, foi nomeado presidente do Consello de Estado e ocupou ese cargo at\u00e9 o 15 de setembro de 1897. Poucos d\u00edas antes de partir cara a Santa \u00c1gueda (27 de xullo de 1897), cando cami\u00f1aban xuntos no Retiro, como adoitaban facelo, C\u00e1novas indicoulle que se preparara para asumi-lo Ministerio de Fomento en outubro. Tralo asasinato de C\u00e1novas, participou na reorganizaci\u00f3n do Partido Conservador apoiando a Silvela. Durante o per\u00edodo de oposici\u00f3n de 1898, tomou a direcci\u00f3n da minor\u00eda conservadora do Senado, por orde de Silvela, preparando co duque de Tetu\u00e1n, a ca\u00edda do gabinete de Sagasta na votaci\u00f3n do tratado de Par\u00eds . \nEn 1899, foi nomeado presidente do Consello de Instruci\u00f3n P\u00fablica, en substituci\u00f3n de Eugenio Montero R\u00edos, cargo do cal renunciou por incompatibilidade de criterio co ministro de Fomento Marqu\u00e9s de Pidal, en materia de educaci\u00f3n. O principal motivo de disensi\u00f3n era a opini\u00f3n de Fabi\u00e9 en que no bacharelato deb\u00edan primar os estudos de cient\u00edficos sobre os literarios como se fac\u00eda en Europa e tam\u00e9n estaba en contra de eliminar os exames de principios de curso no ensino privado porque, iso, ir\u00eda en detrimento da ensinanza p\u00fablica pois as persoas con recursos evitar\u00edan levar os fillos aos institutos para non se someter a eses exames. A principios de outubro do mesmo ano foi nomeado gobernador do Banco de Espa\u00f1a, cargo que mantivo at\u00e9 morrer o 3 de decembro de 1899 por mor dun ictus. \nReco\u00f1ecementos.\nRecibiu a Gran Cruz de Isabel a Cat\u00f3lica e a de Carlos III. \nDende 1900, ten unha r\u00faa adicada en Sevilla: a r\u00faa Fabi\u00e9. O mesmo ano, de 1900, o concello decidiu p\u00f3r unha placa de m\u00e1rmore conmemorativa na casa da r\u00faa san Jacinto, do barrio de Triana, onde nacera, que po\u00f1\u00eda: \nHoxe en d\u00eda, existe unha placa de cer\u00e1mica que pon:"}
{"id": "500019", "revid": "10599", "url": "https://gl.wikipedia.org/wiki?curid=500019", "title": "Mar\u00eda Victoria Chivite Navascu\u00e9s", "text": ""}
{"id": "500020", "revid": "10599", "url": "https://gl.wikipedia.org/wiki?curid=500020", "title": "Valle de Eg\u00fc\u00e9s", "text": ""}
{"id": "500021", "revid": "98629", "url": "https://gl.wikipedia.org/wiki?curid=500021", "title": "311 (grupo musical)", "text": "311 (pronunciado \"three-eleven\") \u00e9 unha banda de rock estadounidense procedente de Omaha, Nebraska. O grupo foi formado no ano 1988 polo vocalista e guitarrista Nick Hexum, o guitarrista Jim Watson (que foi substitu\u00eddo en 1990 por Tim Mahoney), o baixista Aaron \"P-Nut\" Wills,[1] e o bater\u00eda Chad Sexton. En 1992, Doug \"SA\" Martinez uniuse \u00e1 banda como DJ.\n311 publicou 13 \u00e1lbums de estudio, dous \u00e1lbums ao vivo, catro recompilatorios, catro EPs e catro DVDs. Tras unha serie de lanzamentos independentes, 311 fichou por Capricorn Records en 1992 e publicou os \u00e1lbums \"Music\" (1993) e \"Grassroots\" (1994) cun \u00e9xito moderado. En 1995 conseguiron un grande \u00e9xito con \"311\", que chegou a ser triplo platino e acadou o n\u00famero 12 da lista \"Billboard 200\" grazas aos sinxelos \"Down\" e \"All Mixed Up\", este \u00faltimo chegando ao primeiro posto da lista \"Billboard Hot Modern Rock Tracks\" en 1996. Os seus seguintes tres traballos tam\u00e9n foron exitosos, sendo o primeiro (\"Transistor\") platino e os outros dous (\"Soundsystem\" e \"From Chaos\") ouro. O seu recompilatorio de 2004, \"Greatest Hits '93-'03\" tam\u00e9n foi certificado platino."}
{"id": "500023", "revid": "89787", "url": "https://gl.wikipedia.org/wiki?curid=500023", "title": "54-40", "text": "54-40 \u00e9 unha banda de rock alternativo canadense procedente de Tsawwassen, Columbia Brit\u00e1nica. O grupo tomou o seu nome do slogan \"54-40 or Fight!\", cu\u00f1ado para expresar a infructuosa axenda expansionista da presidencia de James K. Polk, que ti\u00f1a a intenci\u00f3n de controlar unha \u00e1rea fronteiriza disputada polos Estados Unidos e o Canad\u00e1. 54-40 tivo unha exitosa carreira chegando catro dos seus \u00e1lbums a ser certificados platino no Canad\u00e1. A banda foi nomeada a oito Juno Awards. Entre 1996 e 2016 54-40 estivo entre os 150 artistas canadenses con m\u00e1is vendas e entre os 50 grupos con m\u00e1is vendas no Canad\u00e1."}
{"id": "500024", "revid": "23204", "url": "https://gl.wikipedia.org/wiki?curid=500024", "title": "American Music Club", "text": "American Music Club foi unha banda estadounidense de indie rock procedente de San Francisco, liderada polo cantante o compositor Mark Eitzel. Formado en 1983, o grupo publicou sete \u00e1lbums antes de separarse en 1995. American Music Club reformouse en 2003 e publicou dous novos traballos antes de separarse novamente en 2010."}
{"id": "500025", "revid": "10599", "url": "https://gl.wikipedia.org/wiki?curid=500025", "title": "Lei Paccionada Navarra", "text": "A Lei Paccionada ou Lei de Modificaci\u00f3n de Foros da Provincia de Navarra \u00e9 \u00e1 norma legal aprobada polas Cortes Xerais de Espa\u00f1a o 16 de agosto de 1841, durante a rexencia de Baldomero Espartero. Mediante a devandita norma estendeuse a Navarra a organizaci\u00f3n pol\u00edtica e xudicial vixente no resto de Espa\u00f1a, deixando s\u00f3 un sistema de autonom\u00eda econ\u00f3mico-administrativa para a provincia exercido pola Deputaci\u00f3n Foral de Navarra. \nA denominaci\u00f3n de \"paccionada\" alude ao feito de que a s\u00faa elaboraci\u00f3n f\u00edxose de acordo ao procedemento derivado do compromiso ofrecido no chamado Convenio de Bergara polo xeneral Baldomero Espartero \u00e1 finalizaci\u00f3n da Primeira Guerra Carlista. Este compromiso concretouse na Lei de Confirmaci\u00f3n de Foros de 1839, que establec\u00eda que tan pronto como a situaci\u00f3n o permitise introducir\u00edanse as modificaci\u00f3ns que na lexislaci\u00f3n privativa de Navarra requir\u00eda o estado constitucional, o\u00edndo antes \u00e1s autoridades navarras. \nA Lei Paccionada foi o sustento do r\u00e9xime econ\u00f3mico-administrativo especial do que veu gozando Navarra desde 1841, permanecendo na actualidade formalmente vixente sendo un dereito hist\u00f3rico reco\u00f1ecido polo Amelloramento do Foro, texto este que na s\u00faa disposici\u00f3n final afirma a s\u00faa vixencia salvo no que se opo\u00f1a ao establecido polo propio Amelloramento.\nOrixe.\nA derrota das armas carlistas na primeira guerra civil de tal nome selouse co convenio co\u00f1ecido como Convenio de Bergara asinado en O\u00f1ati o 29 de agosto de 1839 entre o xeneral do ex\u00e9rcito liberal Baldomero Espartero e o do ex\u00e9rcito carlista Rafael Maroto e feito p\u00fablico en Bergara diante das tropas de ambos os bandos dous d\u00edas despois. \nNo devandito convenio recoll\u00edanse unha serie de compromisos relativos \u00e1 liberaci\u00f3n dos prisioneiros de guerra, o respecto e reco\u00f1ecemento aos graos de oficial\u00eda do ex\u00e9rcito carlista, a integraci\u00f3n dos soldados do ex\u00e9rcito carlista no ex\u00e9rcito liberal, as\u00ed como determinadas medidas relativas \u00e1 sorte de orfos e vi\u00favas. As\u00ed mesmo, recoll\u00eda como principal estipulaci\u00f3n de car\u00e1cter pol\u00edtico que o propio xeneral liberal recomendar\u00eda con interese ao goberno da monarqu\u00eda o mantemento dos foros das provincias Vascongadas e de Navarra, territorios estes nos que xunto a Arag\u00f3n e Catalu\u00f1a o apoio \u00e1 causa carlista fora especialmente significativo e cuxa defensa do sistema foral fora unha das bandeiras do carlismo.\nApenas dous meses despois de asinado, ese compromiso en relaci\u00f3n aos foros de Navarra e das provincias vascas foi convertido en lei e sancionado pola ra\u00ed\u00f1a Isabel II na Lei de Confirmaci\u00f3n de Foros do 25 de outubro de 1839. Dita norma establec\u00eda que se confirmaban os foros de Navarra e as Provincias Vascongadas. Con todo, prev\u00edase a necesidade de iniciar modificaci\u00f3ns lexislativas que culminasen na plena adecuaci\u00f3n ao sistema constitucional do r\u00e9xime legal das instituci\u00f3ns destes territorios. \nSuprimidos, xunto co resto de instituci\u00f3ns do Antigo R\u00e9xime en Espa\u00f1a, Deputaci\u00f3n do Reino e o Consello Real de Navarra, a provincia estivo representada no procedemento de elaboraci\u00f3n da lei pola Deputaci\u00f3n Provincial de Navarra, integrada principalmente por personalidades da burgues\u00eda liberal navarra. \nFinalizado o proceso, no que alcanzar\u00eda especial protagonismo Jos\u00e9 Yanguas y Miranda naquel momento secretario da Deputaci\u00f3n Provincial de Navarra, chegouse a un acordo sobre o que a lei ser\u00eda finalmente elaborada, sendo finalmente aprobada polas Cortes Xerais o 16 de agosto de 1841.\nContido.\nA lei consta de 26 artigos referentes \u00e1 organizaci\u00f3n pol\u00edtica, administrativa e xudicial da provincia de Navarra, as\u00ed como tam\u00e9n referente ao r\u00e9xime fiscal, impositivo e dos bens da coroa. \nCon ela Navarra pasou a dispo\u00f1er un feixe de facultades e prerrogativas econ\u00f3mico-administrativas distinto ao das demais provincias de Espa\u00f1a. Ditas competencias, exercidas pola Deputaci\u00f3n Provincial de Navarra, conced\u00e9ronlle o car\u00e1cter de \"provincia foral\" e \u00e1 s\u00faa deputaci\u00f3n provincial da denominaci\u00f3n de \"Deputaci\u00f3n Foral e Provincial de Navarra\". \nAs\u00ed, estableceuse que a deputaci\u00f3n provincial ser\u00eda o \u00f3rgano superior administrativo da provincia, asign\u00e1ndolle boa parte das facultades que no pasado exerceran o Consello Real de Navarra e a Deputaci\u00f3n do Reino de Navarra. \nDe maneira especial, e a diferenza das demais deputaci\u00f3ns provinciais, conced\u00e9uselle unha ampla marxe de intervenci\u00f3n e tutela sobre a actividade dos municipios e concellos de Navarra. As\u00ed mesmo, como particularidade especial da deputaci\u00f3n navarra estableceuse que do mesmo xeito que a Deputaci\u00f3n do Reino estar\u00eda composta por 7 membros elixidos polos meiri\u00f1ados hist\u00f3ricos. \nDoutra banda, a lei estendeu a Navarra a planta da administraci\u00f3n xudicial e militar, suprimindo a figura preconstitucional do vicerrei, e dispo\u00f1endo no seu lugar en Pamplona un mando militar como no resto das provincias. As\u00ed mesmo designouse a Pamplona como asento dunha audiencia territorial de xustiza. No \u00e1mbito xudicial, con todo, a pesar da implantaci\u00f3n da planta xeral, a lei confirmou a plena vixencia do dereito foral privado navarro. \nA lei non introduciu novidade e mantivo en Navarra o sistema tradicional de aproveitamento dos bens comunais, as\u00ed como o dos montes e pastos propiedade da Coroa. As\u00ed mesmo, mant\u00edvose a exenci\u00f3n de que gozaba Navarra como reino de usar papel selado. Doutra banda, a pesar de que estendeu a Navarra en cambio o r\u00e9xime de comercio do tabaco e do sal, reco\u00f1eceu \u00e1 Deputaci\u00f3n participaci\u00f3n nel, as\u00ed como dos aranceis recadados nas aduanas navarras da fronteira hispanofrancesa. \nComo punto de especial relevancia, non se estendeu a Navarra o r\u00e9xime tributario do resto de Espa\u00f1a. No seu lugar, estableceuse unha sistema polo que a provincia deb\u00eda ingresar nas arcas p\u00fablicas unha cantidade global que ser\u00eda a \u00fanica suma coa que Navarra contribuir\u00eda aos gastos xerais do Estado. Para o pago desta cantidade, deix\u00e1base \u00e1 Deputaci\u00f3n total marxe de autonom\u00eda sobre como recadar esa suma. Tal disposici\u00f3n inaugurou o sistema de convenios econ\u00f3micos que posteriormente o Amelloramento do Foro recoller\u00eda e que actualmente permanece vixente.\nControversias sobre a natureza da lei.\nDurante o s\u00e9culo XIX e a\u00ednda no XX tanto desde \u00e1mbitos doutrinais como pol\u00edticos suscitouse en diversas ocasi\u00f3ns a controversia sobre o verdadeiro car\u00e1cter da lei e a posibilidade que ti\u00f1an ou non as cortes espa\u00f1olas de modificala ou derrogala sen o previo acordo con Navarra. \nPara unha corrente, a lei foi aprobada polas cortes espa\u00f1olas como outra lei calquera, sendo por iso o seu car\u00e1cter xur\u00eddico de lei ordinaria, polo que as cortes pod\u00edan modificala ou derrogala como calquera outra lei. Devandita postura foi defendida xa no s\u00e9culo XIX por C\u00e1novas del Castillo, e m\u00e1is recentemente polos profesores Eduardo Garc\u00eda de Enterr\u00eda, Tom\u00e1s-Ram\u00f3n Fern\u00e1ndez e Mart\u00ednez Tom\u00e1s, as\u00ed como por autores navarros como Rafael de Navascu\u00e9s, Pedro Larumbe ou Demetrio Loperena. \nSegundo outra postura, a pesar do seu car\u00e1cter formal de lei, a de 1841 \u00e9 en realidade un pacto ou convenio que non pode ser modificado unilateralmente. Esta postura defende que en 1841 Navarra ti\u00f1a condici\u00f3n de Estado independente que negociou con Espa\u00f1a un acordo con prestaci\u00f3ns e contraprestaci\u00f3ns, polo que a lei que cont\u00e9n o acordo non pode ser alterada unilateralmente por unha soa das partes. Presidentes do goberno espa\u00f1ol como Juan Prim e Pr\u00e1xedes Mateo Sagasta, xa no s\u00e9culo XIX defenderon esta postura, da que tam\u00e9n participaron Jos\u00e9 Alonso Ruiz de Conejares, ministro de Xustiza navarro en 1841, Seraf\u00edn Olave, Arturo Campi\u00f3n, Eladio Esparza, Rafael Aizp\u00fan, Tom\u00e1s Rodr\u00edguez Garraza, Jaime Ignacio del Burgo e V\u00edctor Manuel Arbeloa. \nPor \u00faltimo, un terceiro sector da doutrina defende unha postura intermedia, reco\u00f1ecendo que a\u00ednda que, por unha banda, o seu car\u00e1cter formal \u00e9 de lei ordinaria e non houbo pacto previo entre as partes anterior \u00e1 propia lei, sen\u00f3n unhas meras consultas baixo a forma de negociaci\u00f3ns. Por outra, si houbo unha vontade pol\u00edtica de convir de maneira transaccional a modificaci\u00f3n de foros. Desta opini\u00f3n participaron Pablo Ilarregui e Fulgencio Barrena, ambos os negociadores comisionados pola Deputaci\u00f3n de Navarra, e autores como Razquin Lizarraga ou Ignacio Ol\u00e1barri."}
{"id": "500026", "revid": "10599", "url": "https://gl.wikipedia.org/wiki?curid=500026", "title": "Provincias Vascongadas", "text": ""}
{"id": "500027", "revid": "23204", "url": "https://gl.wikipedia.org/wiki?curid=500027", "title": "Te Whanganui-a-Tara", "text": ""}
{"id": "500028", "revid": "15490", "url": "https://gl.wikipedia.org/wiki?curid=500028", "title": "Ceca de Barcino", "text": "A ceca di Barcino foi un obradoiro monetario romano situado na cidade romana de Barcino (a actual Barcelona) e activo no s\u00e9culo V, herdeiro dun obradoiro anterior que cu\u00f1ara moeda ib\u00e9rica co top\u00f3nimo .\nHistoria.\nA ceca ind\u00edxena laietana, onde se cu\u00f1aran dracmas ib\u00e9ricos de imitaci\u00f3n no s\u00e9culo III a. de C. coa inscrici\u00f3n , situ\u00e1base na que posteriormente foi a cidade romana de Barcino. Esta ceca primitiva estaba, pois, relacionada coa poboaci\u00f3n ib\u00e9rica. O asentamento prerromano de Barkeno compart\u00eda a s\u00faa localizaci\u00f3n co de Lekaisen aos p\u00e9s da monta\u00f1a de Montju\u00efc. Existe a d\u00fabida de se Laiesken poder\u00eda ser a denominaci\u00f3n do territorio, onde se incluir\u00eda Barkeno, ou se esta \u00faltima ser\u00eda a poboaci\u00f3n m\u00e1is importante da zona. En calquera caso, logo da reorganizaci\u00f3n romana das s\u00faas cecas, a ceca de Barkeno pechou e foi substitu\u00edda por outra con marca de ceca .\nNon obstante, cara \u00e1 fin do Imperio Romano a ceca de Barcino volveu ter actividade, a\u00ednda que dun xeito ef\u00e9mero, baixo o mandato do emperador M\u00e1ximo (409-411) un usurpador contra o poder de Honorio que gobernaba toda Hispania. Co\u00f1\u00e9cense siliquas a nome de M\u00e1ximo con marcas de ceca SMB ou SMBA (\"Sacra Moneta Barcinonensis\"). Tam\u00e9n se co\u00f1ecen cu\u00f1axes de M\u00e1ximo en bronce, como o AE 4 aparecido na escavaci\u00f3n dun edificio en Barcelona en 1959, outro AE 4 presente no tesouro de Tipasa I (atopado en 1957 e non publicado ata 1961) e un AE 2 achado en Terrasa en 1975. Anna M. Balaguer cataloga 17 exemplares co\u00f1ecidos de siliquas e cinco de moedas de bronce de diversos m\u00f3dulos.\nEn \u00e9poca posterior, baixo a dominaci\u00f3n visigoda, existiu tam\u00e9n unha ceca na cidade que utilizou a marca de ceca . Neste obradoiro monetario cu\u00f1\u00e1ronse \"tremissis\" de ouro a nome dos reis Leovixildo, Recaredo, Liuva, Viterico, \u00c9xica e Vitiza entre os s\u00e9culos VI e VIII."}
{"id": "500029", "revid": "65337", "url": "https://gl.wikipedia.org/wiki?curid=500029", "title": "Ceca de Barkeno", "text": ""}
{"id": "500030", "revid": "65337", "url": "https://gl.wikipedia.org/wiki?curid=500030", "title": "Ceca de Barcinona", "text": ""}
{"id": "500031", "revid": "23204", "url": "https://gl.wikipedia.org/wiki?curid=500031", "title": "Soledad Gallego-D\u00edaz", "text": "Soledad Gallego-D\u00edaz Fajardo, nada en Madrid en 1951, \u00e9 unha xornalista espa\u00f1ola. Entre o 8 de xu\u00f1o de 2018 e at\u00e9 o 15 de xu\u00f1o de 2020 foi a directora do diario \"El Pa\u00eds\", sendo a primeira muller en ocupar este posto desde a fundaci\u00f3n do xornal en 1976. Empezou a traballar nel practicamente desde o inicio e durante m\u00e1is de tres d\u00e9cadas ocupou entre outros os postos de directora adxunta e correspondente en diversas partes do mundo como Bruxelas, Par\u00eds, Londres, Buenos Aires ou Nova York. Gallego conseguiu e publicou en exclusiva o borrador da Constituci\u00f3n Espa\u00f1ola de 1978 xunto a Bonifacio de la Cuadra. \u00c9 unha das decanas do xornalismo espa\u00f1ol e recibiu diversos premios pola s\u00faa traxectoria profesional, entre eles o Premio Salvador de Madariaga, o Premio Margarita Rivi\u00e8re ao rigor xornal\u00edstico ou o Premio Ortega y Gasset \u00e1 Traxectoria Profesional. Mant\u00e9n unha columna semanal no diario El Pa\u00eds e \u00e9 columnista do programa \"Hoy por hoy\" da Cadena Ser. Formou parte do consello editorial do medio dixital \"CTXT\".\nTraxectoria.\nNaceu en Madrid. A s\u00faa nai era unha muller cubana que foi de vacaci\u00f3ns a Madrid en 1936 onde co\u00f1eceu ao que foi o seu marido e pai da xornalista, un xienense \"matem\u00e1tico e comunista\", segundo as s\u00faas propias palabras. Estudou xornalismo na Escola Oficial de Madrid e alg\u00fans anos de Filosof\u00eda e Letras na Universidade Complutense. Aos 19 anos, durante a ditadura, traballou para a axencia de informaci\u00f3n Pyresa, da que foi despedida por secundar unha folga na que se protestaba polos \u00faltimos fusilamentos do franquismo. Pasou a \"Cuadernos para el Di\u00e1logo\", onde permaneceu at\u00e9 o seu peche en 1978.\nChegou a \"El Pa\u00eds\" inmediatamente despois da s\u00faa fundaci\u00f3n en 1976 como colaboradora de pol\u00edtica, compaxin\u00e1ndoo con \"Cuadernos\" ata que se incorporou de cheo \u00e1 secci\u00f3n pol\u00edtica. Foi cronista pol\u00edtica e parlamentaria at\u00e9 finais de 1979 cando asumiu primeiro a correspondencia de Bruxelas e posteriormente a de Londres e Par\u00eds. En 2008 foi correspondente na Arxentina.\nDe volta a Madrid, oito anos despois, foi nomeada primeiro subdirectora e logo directora adxunta do diario, cargo que exerceu durante cinco anos at\u00e9 incorporarse \u00e1 correspondencia de Nova York. Ao seu regreso foi nomeada Defensora do Lector e especializouse en temas europeos. Volveu exercer de directora adxunta para reorganizar os produtos do xornal en domingo, d\u00eda no que publica a s\u00faa columna semanal de an\u00e1lise pol\u00edtica.\nDesde setembro de 2012, traballou como columnista da Cadena Ser no programa \"Hoy por hoy\".\nTam\u00e9n foi Defensora do lector e vicepresidenta da secci\u00f3n espa\u00f1ola de Reporteros Sin Fronteras. \u00c9 membro do Consello Asesor da Fundaci\u00f3n del Espa\u00f1ol Urgente (Fund\u00e9u BBVA).\n\"O\" 6 de xu\u00f1o de 2018, Gallego-D\u00edaz foi proposta como directora de \"El Pa\u00eds\" polo Consello de Administraci\u00f3n do diario en substituci\u00f3n de Antonio Ca\u00f1o, convert\u00e9ndose na primeira muller en desempe\u00f1ar esta responsabilidade no xornal. Nunha consulta non vinculante realizada o 7 de xu\u00f1o o seu nomeamento recibiu o apoio do 97,2% da redacci\u00f3n, m\u00e1is do duplo do que recibiu o seu antecesor Antonio Ca\u00f1o, quen obtivo o apoio do 43% catro anos antes. O 8 de xu\u00f1o o Consello de Administraci\u00f3n aprobou o seu nomeamento. O 15 de xu\u00f1o de 2020, Galleg\"o\"-D\u00edaz deixou o posto de direcci\u00f3n de \"El Pa\u00eds\" que ocupou o xornalista Javier Moreno, que xa estivera \u00e1 fronte do xornal entre 2006 e 2014."}
{"id": "500032", "revid": "1888", "url": "https://gl.wikipedia.org/wiki?curid=500032", "title": "Eduardo G\u00f3mez Rodr\u00edguez Requejo", "text": ""}
{"id": "500033", "revid": "98629", "url": "https://gl.wikipedia.org/wiki?curid=500033", "title": "Jos\u00e9-Augusto Fran\u00e7a", "text": "Jos\u00e9 Augusto Rodrigues Fran\u00e7a, nado en Tomar o 16 de novembro de 1922 e finado en Jarz\u00e9-Villages o 18 de setembro de 2021, foi un historiador, soci\u00f3logo, narrador e cr\u00edtico de arte portugu\u00e9s.\nProfesor Catedr\u00e1tico xubilado da Universidade Nova de Lisboa, \u00e9 considerado un nome maior da historiograf\u00eda da Arte en Portugal. \"Fran\u00e7a \u00e9 uma figura maior da Cultura Portuguesa. Poesia, cinema, pintura, arquitetura - pouco h\u00e1 que n\u00e3o interesse a este homem renascentista que privou com os melhores criadores e pensadores do \u00faltimo s\u00e9culo\".\nBiograf\u00eda.\nLicenciado en Ciencias Hist\u00f3rico-Filos\u00f3ficas pola Facultade de Letras de Lisboa (1944), Jos\u00e9-Augusto Fran\u00e7a partiu para Par\u00eds, como bolseiro do Estado franc\u00e9s en 1959, permanecendo al\u00ed at\u00e9 1963, estudando con Pierre Francastel. Na Universidade de Par\u00eds IV (Panth\u00f3n-Sorbonne) obtivo, sucesivamente, os graos de doutor en Historia, en 1962 \u2013 presentando a tese \"Une Ville des Lum\u00e8res: la Lisbonne de Pombal\" \u2013, e, alg\u00fans anos despois, de doutor en Letras, en 1969 \u2013 presentando a tese \"Le Romantisme au Portugal\".\nO seu interese pola pintura manifestouse en 1946 tras viaxes a Espa\u00f1a e Par\u00eds, realizando outras viaxes \u00e1 Europa e \u00e1s Am\u00e9ricas at\u00e9 se fixar en Par\u00eds en 1959. Nas d\u00e9cadas de 1940 e 1950 foi unha das figuras m\u00e1is din\u00e1micas e influentes da vida cultural portuguesa. Entre 1947 e 1949 participou nas actividades do Grupo Surrealista de Lisboa, tendo un papel pol\u00e9mico de oposici\u00f3n aos neorrealistas. Na d\u00e9cada seguinte ser\u00eda un defensor da arte abstrata, cuxo primeiro sal\u00f3n nacional organizou, na Galer\u00eda de Mar\u00e7o, que dirixiu entre 1952 e 1954. Publicou os seus primeiros artigos de cr\u00edtica de arte no \"Horizonte\", \"Jornal das Artes\", tendo a partir de a\u00ed unha extensa colaboraci\u00f3n en xornais e revistas da especialidade de onde poden destacarse: \"Unic\u00f3rnio\" (1951-1956); \"Art d\u2019Aujourd\u2019hu\"i; \"KWY\"; \"Col\u00f3quio/Artes\" (que dirixiu entre 1970 e 1996) etc. Dirixiu o Centro Cultural Portugu\u00e9s en Par\u00eds (1980-86). O seu nome tam\u00e9n consta na lista de colaboradores da \"Revista Municipal\" (1939-1973) publicada polo Concello de Lisboa.\nDeu clases na Sociedade Nacional de Belas Artes. Foi profesor catedr\u00e1tico da Universidade Nova de Lisboa (desde 1974), onde creou os primeiros mestrados de Historia de Arte do pa\u00eds. Antigo presidente da Academia Nacional de Belas Artes, membro do Comit\u00e9 Internacional d\u2019Histoire de l\u2019Art e presidente de honra da Association Internationale des Critiques d\u2019Art.\nAutor de referencia na \u00e1rea das artes visuais e da cultura en Portugal, entre as s\u00faas obras dest\u00e1canse os estudos sobre a arte en Portugal nos S\u00e9culos XIX e XX, as monograf\u00edas sobre Amadeo de Souza-Cardoso e Almada Negreiros, al\u00e9n doutros volumes de ensaios de interpretaci\u00f3n e reflexi\u00f3n hist\u00f3rica, sociol\u00f3gica e est\u00e9tica sobre problemas da arte contempor\u00e1nea.\nNa dominio da ficci\u00f3n, publicou unha primeira novela en 1949, \"Natureza Morta\", segu\u00edndose, en 1958, un libro de contos. Despois dun prolongado interregno, volveu a publicar con m\u00e1is regularidade, podendo arse como \"Buridan\" (2002), \"A Bela Angevina\" (2005), \"Jos\u00e9 e os Outros\" (2006), \"Ricardo Cora\u00e7\u00e3o de Le\u00e3o\" (2007), \"Jo\u00e3o sem Terra\" (2008) e \"A Guerra e a Paz\" (2010)\nO 30 de setembro de 2018 o xornal P\u00fablico informou por equ\u00edvoco da s\u00faa morte."}
{"id": "500034", "revid": "98629", "url": "https://gl.wikipedia.org/wiki?curid=500034", "title": "Provincia de Canarias", "text": "A provincia de Canarias foi unha provincia espa\u00f1ola que tivo vixencia entre 1833 e 1927 e que comprend\u00eda todas as illas que forman o arquip\u00e9lago canario. A s\u00faa capital era Santa Cruz de Tenerife.\nEn 1927 a provincia quedou dividida en d\u00faas: a provincia de Santa Cruz de Tenerife, que engloba as illas occidentais das Canarias, e a provincia das Palmas, que engloba as illas orientais.\nHistoria.\nAntecedentes.\nTerritorialmente coincide coa Intendencia creada no seu af\u00e1n reorganizador do primeiro Borb\u00f3n Filipe V. \nNon figura como tal nas 38 prefecturas de 1810 nas que, segundo o proxecto do cl\u00e9rigo Llorente, o rei Xos\u00e9 I tentou ordenar o territorio ao estilo das establecidas en Francia. \nEn xaneiro de 1822, durante o trienio liberal aprobouse unha divisi\u00f3n provincial de Espa\u00f1a en 52 provincias, agrupadas en 15 rexi\u00f3ns. Canarias figuraba como rexi\u00f3n e provincia. \nApenas uns meses tras a morte do absolutista Fernando VII, a divisi\u00f3n territorial levada a cabo por Javier de Burgos en 1833 baixo a rexencia de Mar\u00eda Cristina de Borb\u00f3n mant\u00edvose practicamente sen cambios (a nivel provincial) ata a actualidade. Divid\u00eda , cun tama\u00f1o relativamente homox\u00e9neo e eliminando a maior parte dos exclaves e enclaves propios do Antigo R\u00e9xime.\nCreaci\u00f3n da provincia das Canarias.\nO 30 de novembro de 1833 creouse a provincia das Canarias, dentro da divisi\u00f3n territorial levada a cabo por Javier de Burgos baixo a rexencia de Mar\u00eda Cristina de Borb\u00f3n, que divid\u00eda o territorio espa\u00f1ol en 49 provincias. A Constituci\u00f3n de C\u00e1diz de 1812 institu\u00eda a capital en Santa Cruz de Tenerife. Esta decisi\u00f3n non agradou \u00e1 sociedade da illa de Gran Canaria, a pesar de que ata ese momento, a cidade que exerc\u00eda desde hab\u00eda tres s\u00e9culos como capital de facto do arquip\u00e9lago canario era a cidade de San Crist\u00f3bal de La Laguna situada na propia illa de Tenerife.\nEn 1912, cr\u00e9ase a Lei de Cabidos, para tentar satisfacer a ambas as partes. Isto non agradou aos que ped\u00edan a divisi\u00f3n provincial, especialmente desde Gran Canaria, e aos que avogaban pola autonom\u00eda rexional, maioritariamente desde Tenerife.\nEn 1927, durante a ditadura do xeneral Primo de Rivera a ata ent\u00f3n provincia das Canarias dividiuse en d\u00faas: a metade oriental dar\u00eda lugar \u00e1 provincia das Palmas, quedando a occidental denominada desde ese momento co nome de provincia de Santa Cruz de Tenerife. \u00c9 a \u00fanica provincia que se dividiu desde a divisi\u00f3n provincial de 1833, ocasionando que de 49 pasouse \u00e1s 50 que actualmente existen en Espa\u00f1a.\nCapitalidade.\nP\u00f3dese considerar que a capitalidade nas Canarias pasou \"de facto\" por San Marcial del Rubic\u00f3n (en Lanzarote), Betancuria (en Fuerteventura), As Palmas de Gran Canaria (en Gran Canaria) e San Crist\u00f3bal de la Laguna (en Tenerife), ata que en 1843 confirmouse a capitalidade oficial das Canarias \u00e1 Vila de Santa Cruz de Tenerife, de novo na illa de Tenerife (de iure, sendo esta \u00faltima cidade a \u00fanica que ostentou tal t\u00edtulo de maneira oficial), o que intensificou o desgusto da burgues\u00eda grancanaria, que considerou que a medida non era boa para o conxunto do arquip\u00e9lago e s\u00f3 beneficiaba \u00e1 burgues\u00eda tinerfe\u00f1a, que ademais contaba con apoio en Madrid dos Gobernadores Civ\u00eds e dos Comandantes Xerais. Comeza o preito insular, coa loita pola \u00abdivisi\u00f3n provincial\u00bb, que foi unha das principais li\u00f1as de actuaci\u00f3n ata 1866 do Partido Canario, cuxos principais l\u00edderes foron Antonio L\u00f3pez Botas e Crist\u00f3bal del Castillo.\nFinalmente, durante a ditadura de Primo de Rivera, en 1927 produciuse a divisi\u00f3n da antiga provincia das Canarias, en d\u00faas provincias: "}
{"id": "500035", "revid": "6279", "url": "https://gl.wikipedia.org/wiki?curid=500035", "title": "Javier Tebas", "text": "Xavier Tebas Medrano, m\u00e1is co\u00f1ecido como Javier Tebas, nado en San Xos\u00e9 (Costa Rica) o 31 de xullo de 1962, \u00e9 un avogado e directivo espa\u00f1ol procedente de Huesca, considerado un dos dirixentes m\u00e1is influentes do f\u00fatbol mundial. Desde 2013 \u00e9 o presidente da Liga Nacional de F\u00fatbol Profesional (tam\u00e9n co\u00f1ecida como LFP ou LaLiga) tras ser reelixido para un terceiro mandato ata 2024\u200b.\nNome.\nDurante o Foro de La Vanguardia \u00abDefensa do ecosistema futbol\u00edstico europeo\u00bb en marzo de 2023, o moderador do debate preguntoulle a Javier Tebas se o seu nome real e oficial \u00e9 \u00abXavier\u00bb en catal\u00e1n. Ao que Tebas respondeu que si. Dixo que toda a s\u00faa familia lle chamaba \u00abXavi\u00bb e que na escola tam\u00e9n lle chamaban as\u00ed.\nBiograf\u00eda.\nLicenciado en Dereito pola Universidade de Zaragoza, foi delegado provincial en Huesca das mocidades de Fuerza Nueva. A s\u00faa conexi\u00f3n co f\u00fatbol comeza cando \u00e9 elixido presidente da Sociedad Deportiva Huesca en 1993, cargo que abandonou en 1998. A s\u00faa xesti\u00f3n destacou polo ascenso a Segunda Divisi\u00f3n B e a profesionalizaci\u00f3n das estruturas do club.\nA trav\u00e9s do seu despacho asesorou en 1998 ao carism\u00e1tico presentador arxentino Marcelo Tinelli na compra do Club Deportivo Badajoz. Cando Tinelli abandonou o proxecto no ano 2000, quedou \u00e1 fronte da instituci\u00f3n pacense durante dous anos ata vendela en 2002 ao empresario portugu\u00e9s Antonio Barradas.\nFoi elixido por primeira vez vicepresidente da Liga Nacional de F\u00fatbol Profesional no ano 2001, como representante do Badajoz. A pesar de ser se\u00f1alado por alg\u00fans como responsable da desaparici\u00f3n do club, a mesma produciuse dez anos despois da s\u00faa sa\u00edda e durante a s\u00faa xesti\u00f3n non aumentaron as d\u00e9bedas contra\u00eddas. \nEn 2003 foi elixido representante do G-30, grupo que engloba a trinta clubs de Primeira e Segunda Divisi\u00f3n para a negociaci\u00f3n conxunta dos seus dereitos audiovisuais en busca dunha repartici\u00f3n m\u00e1is equitativa.\nNos anos sucesivos asesorou a diversos clubs de f\u00fatbol como Mallorca, Betis, Xerez CD (que o demandou pola xesti\u00f3n da s\u00faa concurso de acredores e cuxa querela foi desestimada e arquivada definitivamente), Rayo Vallecano, Granada, Real Valladolid e Huesca. Tam\u00e9n defendeu como avogado ao pol\u00e9mico empresario ucra\u00edno Dmitry Piterman, propietario do Alav\u00e9s.\nO 15 de febreiro de 2013 anunciou que se presentar\u00eda \u00e1s elecci\u00f3ns \u00e1 presidencia da Liga convocadas para o 27 de abril, sendo proclamado presidente o 26 de abril, ao ser o \u00fanico candidato avalado por 32 dos 42 clubs con dereito a voto. O 11 de outubro de 2016 foi reelixido co aval de 37 dos 42 clubs con dereito a voto para un segundo mandato.\nEn 2014 publicou xunto a Pedro Torrens a s\u00faa primeira novela titulada \"El f\u00fatbol no es as\u00ed\", unha ficci\u00f3n que foi levada \u00e1 pantalla por Directv en formato de serie. \nNo mes de xaneiro do 2018 a Serie A italiana realizou unha oferta a Javier Tebas para asumir a direcci\u00f3n da mesma, co obxectivo de aplicar os co\u00f1ecementos do directivo e investir a tendencia decrecente do f\u00fatbol italiano no contexto mundial. Os clubs de LaLiga reaccionaron aprobando por 35 votos dos 42 posibles unha mellora salarial vinculada a unha cl\u00e1usula de non competencia que impida a fichaxe de Tebas por calquera outra liga do mundo.\nA finais de 2019 foi reelixido para un terceiro mandato ata 2024.\nVida persoal.\nJavier Tebas \u00e9 pai de catro fillos e est\u00e1 casado coa economista Marta Coiduras, que ademais \u00e9 socia do seu despacho profesional."}
{"id": "500036", "revid": "10599", "url": "https://gl.wikipedia.org/wiki?curid=500036", "title": "Javier Tebas Medrano", "text": ""}
{"id": "500037", "revid": "10599", "url": "https://gl.wikipedia.org/wiki?curid=500037", "title": "FSA-PSOE", "text": ""}
{"id": "500038", "revid": "89787", "url": "https://gl.wikipedia.org/wiki?curid=500038", "title": "Ant\u00f3nio S\u00e9rgio", "text": "Ant\u00f3nio S\u00e9rgio de Sousa J\u00fanior, nado en Dam\u00e3o o 3 de setembro de 1883 e finado en Lisboa o, 24 de xaneiro de 1969, foi un pensador, pedagogo e pol\u00edtico portugu\u00e9s. Existe unha escola secundaria co seu nome en Vila Nova de Gaia.\nTraxectoria.\nAnt\u00f3nio S\u00e9rgio naceu na India Portuguesa e viviu parte da infancia en \u00c1frica. Xa en Lisboa, seguindo unha li\u00f1axe de familiares militares, estudou no Colexio Militar e despois na Escola Polit\u00e9cnica e na Escola Naval. Axi\u00f1a sentiu grande interese pola poes\u00eda e pola filosof\u00eda, deb\u00e9ndose o seu pronto ideario racionalista \u00e1 lectura da \"\u00c9tica\" de Espinosa, ao estudo da xeometr\u00eda anal\u00edtica e ao interese pola obra de Antero de Quental.\nIniciando unha carreira de oficial da Mari\u00f1a, fixo varias viaxes que o levaron a Cabo Verde e a Macau. Abandonou a Mari\u00f1a coa implantaci\u00f3n da Rep\u00fablica en 1910, por xurar fidelidade ao rei deposto.\nCasou con Lu\u00edsa Epif\u00e2neo da Silva (que asinou escritos pedag\u00f3xicos como Lu\u00edsa S\u00e9rgio), con quen tivo unha grande camaradaxe intelectual. As s\u00faas d\u00faas primeiras obras publicadas foron un volume de \"Rimas\" e unha obra filos\u00f3fica sobre Antero de Quental onde reaccionou contra o naturalismo positivista.\nEn 1912 concorreu para lector asistente da secci\u00f3n de Filosof\u00eda da Facultade de Letras da Universidade de Lisboa, nun concurso ao que tam\u00e9n se presentaron Leonardo Co\u00edmbra e Matos Rom\u00e3o, que haber\u00eda de ser nomeado.\nTras estudos de posgraduado no Instituto Jean-Jacques Rousseau (1914-16), gran centro mundial do movemento da Escola Nova, onde estudou coa s\u00faa muller, e onde tratou a \u00c9douard Clapar\u00e8de e a Adolphe Ferri\u00e8re, participou no m\u00e1is consecuente proxecto de reforma do Ensino Portugu\u00e9s elaborado durante a Primeira Rep\u00fablica (Proxecto Camoesas).\nA s\u00faa vida aventurosa f\u00edxoo vivir en diversos lugares (Lisboa, R\u00edo de Xaneiro, Londres, Xenebra, Par\u00eds, Santiago de Compostela, Madrid) o que favoreceu o seu asumido cosmopolitismo.\nDurante o consulado sidonista (1918-19), lanza a revista \"Pela Grei\"(1918-1919), para a cal convoca diversos especialistas para presentar un programa de Fomento Nacional (tendo a parte econ\u00f3mica sido bastante traballada por Ezequiel de Campos); nos anos de 1920 integra a direcci\u00f3n da Seara Nova (xunto con Raul Proen\u00e7a e Jaime Cortes\u00e3o) e \u00e9 nese cadro que v\u00e9n a integrar o goberno de \u00c1lvaro de Castro (1923), asumindo a carpeta da Educaci\u00f3n, co principal prop\u00f3sito de crear unha Xunta de Ampliaci\u00f3n de Estudos, organismo aut\u00f3nomo que enviar\u00eda sistematicamente bolseiros ao estranxeiro para estudar, e que financiar\u00eda institutos de investigaci\u00f3n e escolas modernas (o proxecto foi executado, sen a compo\u00f1ente pedag\u00f3xica e sen o esp\u00edrito democr\u00e1tico que inspiraba S\u00e9rgio, en 1929, coa creaci\u00f3n da Xunta de Educaci\u00f3n Nacional, antepasado do Instituto de Alta Cultura, do INIC e da FCT).\nCo fin da Primeira Rep\u00fablica, vese grazas ao exilio residindo en Par\u00eds de 1926 at\u00e9 1933.\nDe volta ao solo p\u00e1trio, tornouse un dos principais nomes do movemento cooperativista e do socialismo democr\u00e1tico; entre os seus compa\u00f1eiros de loita cont\u00e1ronse Alves Correia, M\u00e1rio Azevedo Gomes, Jos\u00e9 R\u00e9gio, Bento de Jesus Cara\u00e7a (con quen trabou unha pol\u00e9mica sobre a interpretaci\u00f3n de Plat\u00f3n, cerca de 1945, onde a tensi\u00f3n entre marxismo e proudhonismo e idealismo racionalista est\u00e1 impl\u00edcita), Manuel Antunes e moitas outras figuras da cultura portuguesa. A importancia das s\u00faas conexi\u00f3ns pol\u00edticas n\u00f3tase perfectamente nesa \u00e9poca. S\u00e9rgio formou parte do Movemento de Unidade Democr\u00e1tica, xuntamente con nomes como Alves Redol, o xeneral Norton de Matos, Ruy Lu\u00eds Gomes e Bento de Jesus Cara\u00e7a (oposicionistas e excepcionais matem\u00e1ticos), Irene Lisboa, Fernando Lopes Graza, Ferreira de Castro, Abel Salazar, Miguel Torga, Maria Lamas, Pulido Valente, Vitorino Magalh\u00e3es Godinho, M\u00e1rio Dion\u00edsio e Francisco Salgado Zenha (\u00e1 data a\u00ednda estudante) e moitos outros.\nApoiou a candidatura de Humberto Delgado e desenvolveu ampla campa\u00f1a en prol da cultura.\nA partir de 1959, abandonou a intervenci\u00f3n c\u00edvica activa e a pluma de escritor, vindo a falecer en 1969.\nO seu nome perdura na topon\u00edmia portuguesa, en nomes de r\u00faas. En Campo Maior (Portugal) existe mesmo un busto de Ant\u00f3nio S\u00e9rgio na Avenida que tam\u00e9n ten o seu nome.\nFoi agraciado, a t\u00edtulo p\u00f3stumo, cos graos de Grande-Oficial da Orde da Liberdade (30 de xu\u00f1o de 1980) e de Grande-Oficial da Orde Militar de Sant'Iago da Espada (3 de agosto de 1983).\n\"Ant\u00f3nio S\u00e9rgio, um homem que pensou Portugal\" foi o t\u00edtulo da exposici\u00f3n na Sociedade Portuguesa de Autores (SPA) aos cincuenta anos da s\u00faa morte.\nPensamento.\nAnt\u00f3nio S\u00e9rgio, moi influenciado polo socialismo de Proudhon por v\u00eda de Antero, non consideraba a cuesti\u00f3n rep\u00fablica/monarqu\u00eda importante por xulgar a cuesti\u00f3n social (mellor\u00eda das condici\u00f3ns de vida das clases traballadoras) m\u00e1is fundamental que a revoluci\u00f3n pol\u00edtica.\nA s\u00faa acci\u00f3n e pensamento, inicialmente inspirados por figuras como Alexandre Herculano, Oliveira Martins e Antero de Quental, foi marcadamente volta para a reforma das mentalidades, para a comprensi\u00f3n hist\u00f3rico-sociol\u00f3gica de Portugal e para a problem\u00e1tica da educaci\u00f3n; defendeu o modelo da escola-municipio, baseado no ideal de \"self-government\" e de educaci\u00f3n c\u00edvica.\nO seu pensamento inscr\u00edbese nunha constelaci\u00f3n de pensadores cosmopolitas de ideario voluntarista como os seus contempor\u00e1neos, defensores da democracia e de ideais socialistas, entre os cales se contan John Dewey, Guglielmo Ferrero, Ramsay MacDonald e Georg Kerschensteiner.\nA s\u00faa interpretaci\u00f3n da historia de Portugal, que foi amadurecendo en textos publicados entre 1913 e 1924, valorizou os factores socio-econ\u00f3micos (as d\u00faas pol\u00edticas nacionais: transporte e fixaci\u00f3n) e de psicolox\u00eda social (dicotom\u00eda ideal-t\u00edpica entre particularismo e comunarismo, orixinaria da corrente sociol\u00f3xica francesa do grupo de La Science Sociale, onde se destacaron Edmond Desmolins, autor de \"\u00c0 quoi tient la sup\u00e9riorit\u00e9 des anglo-saxons\", e L\u00e9on Poinsard, que foi estudar a Portugal por convite de Manuel II, de que resultou a obra \"Le Portugal Inconnu\", publicada en 1909); Ant\u00f3nio S\u00e9rgio criticou as historias rom\u00e1nticas que enaltec\u00edan os feitos guerreiros e a aventura norte-africana de D. Sebasti\u00e3o, esquecendo a pesada herdanza do colonialismo.\nDurante a d\u00e9cada de 1910, a s\u00faa intervenci\u00f3n foi enmarcada polo movemento cultural da Renascen\u00e7a Portuguesa (onde pontificaban Teixeira de Pascoaes e Jaime Cortes\u00e3o), movemento que S\u00e9rgio sempre considerou de natureza plural, op \u00e1 idea de que op\u00f3ndose por iso ao saudosismo de Pascoaes, cuxo valor restrinx\u00eda ao plano est\u00e9tico, poder\u00eda servir de farol para a soluci\u00f3n do problema nacional; polo contrario denunciou a teima da purificaci\u00f3n e o parasitismo desde os Descobrimentos, enaltecendo o papel dos estranxeirados reformistas e dos que se inspiraban de corrente liberais cosmopolitas (Lu\u00eds Ant\u00f3nio Verney, Ribeiro Sanches e despois Alexandre Herculano, Almeida Garrett, Mouzinho de Albuquerque, Antero de Quental, Oliveira Martins).\nNo plano pol\u00edtico, S\u00e9rgio considerou prioritaria a constituci\u00f3n dunha opini\u00f3n p\u00fablica e dunha elite, recrutada sobre a base social m\u00e1is ampla, a cal fiscalizar\u00eda os representantes electos - esta ser\u00eda unha condici\u00f3n fundamental para unha democracia efectiva, a cal, na acepci\u00f3n filos\u00f3fica, equivaler\u00eda ao r\u00e9xime en que todo o ser humano estivese investido da dignidade que resulta do considerar sempre como fin en si e nunca como medio (Kant); por iso teorizou sobre a noci\u00f3n de elite, para o que se inspirou en Proudhon, Gabriel Tarde e Paul de Roussiers.\nDurante a residencia en Par\u00eds de 1926 at\u00e9 1933, tornouse amigo de Paul Langevin, frecuentando os cen\u00e1culos racionalistas onde L\u00e9on Brunschvicg era figura maior. Continuou non obstante a publicar os seus \"Ensaios\", onde os temas literarios, hist\u00f3ricos e filos\u00f3ficos eran dominantes, sempre presentados nunha perspetiva pedag\u00f3xica e cr\u00edtica (que se mantivo fiel \u00e1s intuici\u00f3ns maiores dos seus anos de formaci\u00f3n) e a loitar polo retorno de Portugal \u00e1 democracia.\nOs anos de 1950 rodeouse dun grupo de mozos estudantes de ciencias (entre os cales se contou Jo\u00e3o Lu\u00eds Andrade e Silva, disc\u00edpulo de Louis de Broglie, que a volver de Par\u00eds iniciou de modo consecuente o ensino superior da Historia das ideas cient\u00edficas), para os cales escribiu as \"Cartas de Problem\u00e1tica\".\nPara os seus detratores (bergsonistas, nacionalistas de feitura rom\u00e1ntica ou integralista, marxistas-leninistas), o seu pensamento foi esencialmente pol\u00e9mico e datado; non obstante, o seu pensamento continuou a despertar vocaci\u00f3ns en xente das ciencias sociais e exactas, que non se reclamando os seus disc\u00edpulos senten ser decisiva a s\u00faa inspiraci\u00f3n.\nAnt\u00f3nio S\u00e9rgio e a cultura.\n\u00c9 importante unha referencia ao seu concepto de cultura. \"Home culto (\u2026) significar\u00e1 un individuo de xu\u00edzo cr\u00edtico, afinado, obxectivo, universalista, liberto das limitaci\u00f3ns de nacionalidade e de clase (\u2026).\" (\u2026) e somos fil\u00f3sofos na proporci\u00f3n exacta en que nos liberamos dos l\u00edmites que nos inculcan a raza, a nacionalidade, o sitio, o instante, o culto, o temperamento, a clase, o sexo, a moda, a profesi\u00f3n\".\nNeste campo, a s\u00faa actividade foi inmensa: fundou a revista \"Pola\" \"Grei\" (1918-1919); colaborou na revista \u00c1\"guia\", con homes como Teixeira de Pascoaes ou Fernando Persoa; escribiu tam\u00e9n na revista \"Seara Nova\", a partir de 1923, onde se encontraron personaxes como Aquilino Ribeiro, Raul Brand\u00e3o ou Azeredo Perdig\u00e3o (m\u00e1is tarde dirixente da Fundaci\u00f3n Calouste Gulbenkian); colaborou nas revistas \"Homens Libres\" (1923) e \"Lusit\u00e2nia\"(1924-1927) e no semanario \"Mundo Liter\u00e1rio\" (1946-1948); foi director da \"Grande Enciclop\u00e9dia Portuguesa e Brasileira\"; escribiu unha inmensa obra te\u00f3rica en gran parte reunida nos \"Ensaios\"; lanzou en Portugal a idea do Cooperativismo, que se vir\u00eda a revelar a s\u00faa obra m\u00e1is duradeira, especialmente ao nivel das cooperativas de vivenda; fundou a Xunta Propulsora dos Estudos; difundiu o m\u00e9todo Montessori; creou o ensino para discapacitados e o cinema educativo, tendo a\u00ednda tempo para fundar o Instituto Portugu\u00e9s do Cancro.\nFoi amigo persoal de Adolphe Ferri\u00e8re, \u00c9douard Clapar\u00e8de e Paul Langevin - orientador do doutoramento de Louis de Broglie (Premio Nobel da F\u00edsica en 1929); foi profesor, sobre todo da Universidade de Santiago de Compostela (en 1933), tendo, por todo isto, influenciado personaxes como o seu amigo Barahona Fernandes - un dos m\u00e1is distinguidos psiquiatras portugueses -, o arquitecto Raul Lino, o pedagogo Rui Gr\u00e1cio ou M\u00e1rio Soares. P\u00f3dese consideralo como un \"Educador de Xeraci\u00f3ns\". Pretend\u00eda combater o ensino soamente baseado na memoria e adestrar os nenos no exercicio da democracia, vendo a escola como \u00abmodelo\u00bb para a sociedade. Entend\u00eda o ensino como factor de rexurdimento nacional e creador dunha elite humanista, sendo a cultura vista como produto da Democracia por oposici\u00f3n ao autoritarismo.\nA acci\u00f3n pol\u00edtica de Ant\u00f3nio S\u00e9rgio.\nAnt\u00f3nio S\u00e9rgio debe ser visto como pol\u00edtico.\nHenrique de Barros e Fernando Ferreira da Costa, foron amigos de S\u00e9rgio, e, como el, opositores do r\u00e9xime de Salazar. Para ambos, S\u00e9rgio quer\u00eda algo orixinal: un socialismo asociativista, liberador ou mesmo libertario, a crear de dentro para f\u00f3ra, pacificamente, pola extensi\u00f3n gradual m\u00e1is ilimitada do principio cooperativo. Home cult\u00edsimo e de gran curiosidade mental, lector permanente e cr\u00edtico, co\u00f1ec\u00eda ben as obras de Marx e non ignoraba a vida e as acci\u00f3ns deste, mais \"nunca foi marxista nin revelou tendencia para o ser, como \u00e9 xeralmente sabido.\"\nA loita pol\u00edtica de S\u00e9rgio contra o r\u00e9xime non parou e s\u00f3 esmorecia cando as circunstancias eran por de m\u00e1is impeditivas da expresi\u00f3n do pensamento. Acabando por se convencer, tras o seu regreso ao pa\u00eds en 1933 e at\u00e9 ao fracaso da candidatura Norton de Matos, de que o sistema nunca se liberalizar\u00eda a punto de procurar quen o continuase ou o sucedese recorrendo a elecci\u00f3ns honestas, o pensador volveu ser conspirador activo e pasou de novo a privilexiar unha soluci\u00f3n de \u00edndole militar.\nEn 1993, Jos\u00e9 Freire Antunes, na obra \"Salazar Caetano cartas secretas\" \"1932-1968\" volveu a afirmar o papel de Ant\u00f3nio S\u00e9rgio nas dificultades do salazarismo, dicindo que o Presidente da Rep\u00fablica de ent\u00f3n, Craveiro Lopes, esixiu a Salazar a dimisi\u00f3n de Santos Costa, grande partidario do xefe do goberno - tendo Salazar cedido, despois de se sentir ameazado por Craveiro Lopes, que o poder\u00eda cesar. \"A campa\u00f1a electoral de Delgado \u00ab\u00e1 americana\u00bb mobilizou multitudes, convulsionando literalmente un pa\u00eds a que Salazar incutira a habitualidade bloqueadora das emoci\u00f3ns.\" Era completamente distinta a acci\u00f3n do Partido Comunista da dos socialdem\u00f3cratas, como S\u00e9rgio. Ant\u00f3nio S\u00e9rgio vir\u00eda a declarar que as elecci\u00f3ns foran unha \"farsa indecorosa\". Humberto Delgado dixo en p\u00fablico, en relaci\u00f3n a Salazar, caso electo Presidente da Rep\u00fablica: \"obviamente c\u00e9soo\". Mais en 1965, Humberto Delgado foi asasinado e Portugal mergullou cada vez m\u00e1is nas guerras de \u00c1frica - desde 1961 - en Angola, Mozambique e Guinea-Bissau. En 1968 Salazar foi substitu\u00eddo por Marcelo Caetano e en 1974 as Forzas Armadas, finalmente, derrubaron o r\u00e9xime que elas mesmas comezaran, en 1926.\nVemos hoxe o que foi a vida de S\u00e9rgio pola seguinte s\u00edntese:\nO esencial da actividade pol\u00edtica de S\u00e9rgio \u00e9 sempre enquadr\u00e1bel co seu aspeto te\u00f3rico - a conexi\u00f3n \u00e1 Democracia, \u00e1 Liberdade, como v\u00eda para a Educaci\u00f3n e Cultura."}
{"id": "500039", "revid": "5132", "url": "https://gl.wikipedia.org/wiki?curid=500039", "title": "Selecci\u00f3n de f\u00fatbol de Alema\u00f1a Federal", "text": ""}
{"id": "500040", "revid": "5312", "url": "https://gl.wikipedia.org/wiki?curid=500040", "title": "The Simpsons (tempada 2)", "text": "A segunda tempada da serie animada \"The Simpsons\" foi emitida orixinalmente dende o 11 de outubro de 1990 at\u00e9 o 9 de maio de 1991, e tivo vinte e dous episodios, comezando con \u00abBart Gets an \"F\"\u00bb. Outro episodio, \u00abBlood Feud\u00bb, estreouse durante o ver\u00e1n, despois do final oficial da tempada. Os produtores executivos para a produci\u00f3n da segunda tempada foron Matt Groening, James L. Brooks, e Sam Simon, quen xa o foron durante a tempada anterior. A versi\u00f3n en DVD foi lanzada \u00e1 venda o 6 de agosto de 2002 na Rexi\u00f3n 1, o 8 de xullo de 2002 na Rexi\u00f3n 2 e en setembro do mesmo ano na Rexi\u00f3n 4. O episodio \"Homer vs. Lisa and the 8th Commandment\" ga\u00f1ou un premio Emmy na categor\u00eda \"Mellor programa animado (de duraci\u00f3n menor a unha hora)\", e foi tam\u00e9n nomeado en \"Son destacado nunha serie de comedia ou especial\".\nLanzamento en DVD.\nA versi\u00f3n en DVD da segunda tempada foi lanzada \u00e1 venda pola 20th Century Fox nos Estados Unidos e o Canad\u00e1 o 6 de agosto de 2002, once anos despois de ser emitida en televisi\u00f3n. Ademais de t\u00f3dolos episodios da tempada, o DVD cont\u00e9n material extra, como comentarios para cada cap\u00edtulo."}
{"id": "500041", "revid": "12452", "url": "https://gl.wikipedia.org/wiki?curid=500041", "title": "Segunda temporada de The Simpsons", "text": ""}
{"id": "500044", "revid": "23204", "url": "https://gl.wikipedia.org/wiki?curid=500044", "title": "Sergio &amp; Sergei", "text": "Sergio &amp; Sergei \u00e9 un filme cubano de 2017 dirixido por Ernesto Daranas. Foi escollido como candidato de Cuba para o \u00d3scar \u00f3 mellor filme en lingua non inglesa na 91\u00aa edici\u00f3n dos premios. Por\u00e9n, non apareceu na lista final publicada pola Academia das Artes e das Ciencias Cinematogr\u00e1ficas en outubro de 2018."}
{"id": "500045", "revid": "23204", "url": "https://gl.wikipedia.org/wiki?curid=500045", "title": "El acompa\u00f1ante", "text": "El acompa\u00f1ante \u00e9 un filme cubano de 2015 dirixido por Pavel Giroud. Foi escollido como candidato de Cuba para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "500047", "revid": "98629", "url": "https://gl.wikipedia.org/wiki?curid=500047", "title": "Conducta", "text": "Conducta \u00e9 un filme cubano de 2014 dirixido por Ernesto Daranas. Estreouse en febreiro de 2014, e posteriormente participou no Festival de Cinema de M\u00e1laga antes de estrearse asemade no Festival de Cinema Latino de Chicago e no Festival de Cinema da Havana en Nova York en abril de 2014. Tam\u00e9n se estreou na secci\u00f3n de Cinema Contempor\u00e1neo do Mundo do Festival Internacional de Cinema de Toronto de 2014. Foi escollido como candidato de Cuba para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "500052", "revid": "104999", "url": "https://gl.wikipedia.org/wiki?curid=500052", "title": "Concepci\u00f3n Mendiz\u00e1bal Mendoza", "text": "Concepci\u00f3n Mendiz\u00e1bal Mendoza, nada en Cidade de M\u00e9xico o 4 de marzo de 1893 e finada o 23 de novembro de 1985, foi a primeira enxe\u00f1eira civil mexicana.\nTraxectoria.\nFoi filla do famoso enxe\u00f1eiro Joaqu\u00edn de Mendiz\u00e1bal e Tamborrel (1852-1926), quen a apoiou e motivou para estudar. \nDe 1913 a 1917, Concepci\u00f3n cursou a educaci\u00f3n b\u00e1sica e ingresou na Normal para Mestras da capital, inscrib\u00edndose, posteriormente, aos cursos de matem\u00e1ticas superiores impartidos na Escola de Altos Estudos.\nEn 1921, a Escola Nacional de Enxe\u00f1eiros contaba con tan s\u00f3 catro mulleres, das cales nin sequera Concepci\u00f3n se graduara, xa que, ao non posu\u00edr certificado de bacharelato, o seu rexistro acad\u00e9mico f\u00edxose en calidade de o\u00ednte. Non foi sen\u00f3n at\u00e9 1926 cando conseguiu regularizar a s\u00faa situaci\u00f3n acad\u00e9mica, obtendo o pase definitivo e inscrib\u00edndose nos cursos de enxe\u00f1ar\u00eda civil, suceso que se viu eclipsado coa morte do seu pai ese mesmo ano. A pesar diso, dita vicisitude non foi un obst\u00e1culo para Concepci\u00f3n, pois terminou a carreira en 1927.\nAs\u00ed, en xaneiro de 1930, solicitou data de exame profesional, o cal foi programado para o 11 de febreiro do mesmo ano no sal\u00f3n de Solemnidades da Facultade de Enxe\u00f1ar\u00eda, obtendo o t\u00edtulo de enxe\u00f1eira civil ao sustentar o exame coa s\u00faa tese: \"Proxecto dunha torre elevada de concreto armado para 300 m3 de auga, de 20 metros de alto cun miradoiro na parte superior;\" \"desenvolvendo os principais detalles da construci\u00f3n\". Na acta do exame af\u00edrmase que Concepci\u00f3n foi a primeira enxe\u00f1eira: \"Facemos constar que a Srita. Mendiz\u00e1bal \u00e9 a primeira muller que na Facultade de Enxe\u00f1ar\u00eda da Universidade Nacional obtivo o t\u00edtulo de Enxe\u00f1eira Civil\".\nAdemais da s\u00faa tese, Mendiz\u00e1bal entregou a s\u00faa \"Memoria das Pr\u00e1cticas\" que realizou como estudante da ENI, como se usaba antes da reforma acad\u00e9mica que se deu na Universidade ao conseguir a s\u00faa autonom\u00eda en 1929. Ela realizou pr\u00e1cticas de materiais no Laboratorio de Ensaios de Materiais da Escola e no da Comisi\u00f3n Nacional de Cami\u00f1os.Mendiz\u00e1bal tivo un destacado labor como secretaria da Sociedade Cient\u00edfica Antonio Alzate . En 1934 foi coautora do \u00cdndice xeral por autores e materias dos tomos 1 ao 52 (1887-1931) das Memorias e \"Revista da Sociedade Cient\u00edfica Antonio Alzate.\"\nPremios.\nEn 1974, Mendiz\u00e1bal foi reco\u00f1ecida co Premio Ruth Rivera xunto coa primeira arquitecta mexicana, a veracruzana Mar\u00eda Luisa Dehesa e G\u00f3mez Far\u00edas."}
{"id": "500053", "revid": "5863", "url": "https://gl.wikipedia.org/wiki?curid=500053", "title": "Ana Lu\u00edsa Amaral", "text": "Ana Lu\u00edsa Amaral, nada en Lisboa o 5 de abril de 1956 e finada no Porto o 5 de agosto de 2022, foi unha poetisa portuguesa, tradutora e profesora de Literatura e Cultura Inglesa e Americana na Facultade de Letras da Universidade do Porto.\nBiograf\u00eda.\nAna Lu\u00edsa Amaral naceu en Lisboa o d\u00eda 5 de abril de 1956 e viviu, desde os nove anos, en Le\u00e7a da Palmeira. Recibiu un doutoramento sobre a poes\u00eda de Emily Dickinson e as s\u00faas \u00e1reas de investigaci\u00f3n eran Po\u00e9ticas Comparadas, Estudos Feministas e Estudos Queer. Foi Profesora Asociada da Facultade de Letras da Universidade do Porto, onde integrou tam\u00e9n a direcci\u00f3n do Instituto de Literatura Comparada Margarida Losa. Tivo publicaci\u00f3ns acad\u00e9micas varias en Portugal e no estranxeiro.\nFoi autora, con Ana Gabriela Macedo, do \"Dicionario de Cr\u00edtica Feminista\" (Porto: Afrontamento, 2005) e preparou a edici\u00f3n anotada de \"Novas Cartas Portuguesas\" (1972), de Maria Isabel Barreno, Maria Teresa Horta e Maria Velho da Costa (Lisboa: Don Quixote, 2010). Organizou, con Marinela Freitas, os libros\u00a0\"Novas Cartas Portuguesas 40 Anos Despois\"\u00a0(Don Quixote, 2014) e\u00a0\"New Portuguese Letters cho the World\"\u00a0(Peter Lang, 2015). Coordinou o proxecto internacional financiado pola FCT\u00a0\"Novas Cartas Portuguesas 40 anos despois\", que envolveu 13 equipos internacionais e m\u00e1is de 15 pa\u00edses.\nDurante a d\u00e9cada de 80 mudouse puntualmente a Inglaterra. Viviu nos Estados Unidos de Am\u00e9rica entre 1991 e 1993, foi investigadora Convidada do Departamento de Ingl\u00e9s na Universidade Brown.\nEstivo representada en moitas antolox\u00edas portuguesas e estranxeiras e fixo lecturas dos seus poemas en varios pa\u00edses, como o Brasil, Francia, os Estados Unidos de Am\u00e9rica, Alema\u00f1a, Irlanda, Espa\u00f1a, Rusia, Roman\u00eda, Polonia, Suecia, os Pa\u00edses Baixos, a China, M\u00e9xico, Italia, Colombia e a Arxentina.\nArredor dos seus libros de poes\u00eda e infant\u00eds foron levados \u00e1 escena espect\u00e1culos de teatro e lecturas escenificadas (como \"O olhar diagonal das coisas\", \"A hist\u00f3ria da Aranha Leopoldina\", \"Pr\u00f3spero morreu\" ou \"Amor aos Peda\u00e7os\").\u00a0\u00a0\nEn Galicia, en febreiro de 2015 no auditorio do centro \u00c1gora participou nunha sesi\u00f3n do ciclo Poetas Di(n)versos con Marta Dacosta. Foi finalista do Premio \"aRi[t]mar\" 2020 con \"Babel\". En 2022 a Asociaci\u00f3n de Escritoras e Escritores en Lingua Galega nomeou Ana Lu\u00edsa Amaral como Escritora Galega Universal."}
{"id": "500054", "revid": "23204", "url": "https://gl.wikipedia.org/wiki?curid=500054", "title": "Festival de Cinema de M\u00e1laga", "text": ""}
{"id": "500056", "revid": "89787", "url": "https://gl.wikipedia.org/wiki?curid=500056", "title": "Habanastation", "text": "Habanastation \u00e9 un filme cubano de 2011 dirixido por Ian Padr\u00f3n. Foi filmado nos suburbios do oeste da Habana e conta as desigualdades entre dous nenos de diferentes estratos sociais. O filme foi escollido como candidato de Cuba para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "500065", "revid": "23204", "url": "https://gl.wikipedia.org/wiki?curid=500065", "title": "Robots", "text": "Robots \u00e9 unha aventura de comedia dieselpunk steampunk animada por computadora estadounidense de 2005 producida por Blue Sky Studios e distribu\u00edda por 20th Century Fox. Estivo dirixida por Chris Wedge e producida por Jerry Davis, William Joyce e John C. Donkin, e protagoniza as voces de Ewan McGregor, Halle Berry, Greg Kinnear, Mel Brooks, Amanda Bynes, Drew Carey, Jim Broadbent, Stanley Tucci, e Robin Williams."}
{"id": "500066", "revid": "89787", "url": "https://gl.wikipedia.org/wiki?curid=500066", "title": "Jos\u00e9 Agostinho Baptista", "text": "Jos\u00e9 Agostinho Baptista, nado no Funchal, Madeira, o 15 de agosto de 1948, \u00e9 un poeta portugu\u00e9s.\nTraxectoria.\nViviu entre o Funchal e unha aldea do norte, Faial, os primeiros oito anos da s\u00faa vida. En outubro de 1969 partiu para Lisboa e regresou definitivamente \u00e1 Madeira a 29 de marzo de 2012.\nFoi asiduo colaborador da prensa escrita, particularmente no \"Com\u00e9rcio do Funchal\" e m\u00e1is tarde na \"Rep\u00fablica\" e no \"Di\u00e1rio de Lisboa\", cuxo suplemento \"O Juvenil\" o deu a co\u00f1ecer como poeta. \nDesde ent\u00f3n e ao longo dos libros non obstante publicados, a s\u00faa poes\u00eda ten sido reco\u00f1ecida como unha das m\u00e1is orixinais e importantes do seu tempo en lingua portuguesa, como ben sinalaron os estudos que lle foron dedicados en Portugal, Espa\u00f1a, Francia e Italia. \nSimultaneamente, Jos\u00e9 Agostinho Baptista ten traducido para portugu\u00e9s autores como Walt Whitman, W. B. Yeats, Tennessee Williams, Paul Bowles, Rabindranath Tagore, C\u00e9sar Aira, Sergio Pitol, David Malouf, Malcolm Lowry, Robert Louis Stevenson e Enrique Vila-Matas, entre outros.\nNos cinco domingos de xu\u00f1o de 1986 realizou, con Manuel Herm\u00ednio Monteiro e Jo\u00e3o David Nunes, o programa \"Cartas do M\u00e9xico\" na Radio Comercial AM e FM, baixo o lema \"unha viaxe apaixonada, de pir\u00e1mide en pir\u00e1mide, ao coraz\u00f3n do M\u00e9xico\".\nFoi condecorado polo Presidente da Rep\u00fablica, Jorge Sampaio, coas insignias de Grande-Oficial da Orde do Infante D. Henrique, o 1 de xullo de 2001 e foi condecorado polo Presidente do Goberno Rexional da Madeira, Miguel Albuquerque, coa Medalla de Distinci\u00f3n, o 1 de xullo de 2015.\nHerdeiro no posmodernismo, da po\u00e9tica rom\u00e1utica, Ant\u00f3nio Ramos Rosa apunta na poes\u00eda de Jos\u00e9 Agostinho Baptista unha \"es\u00eancia da subxetividade xerada por un sentido de separaci\u00f3n orixin\u00e1ria\", sendo \"a perda, ou a substancia afectiva da perda, que xera o turbill\u00f3n interior que o poema fixa nun fulgor esmaecido e na suavidade das s\u00faas s\u00edlabas musicais\"."}
{"id": "500067", "revid": "98629", "url": "https://gl.wikipedia.org/wiki?curid=500067", "title": "Margaret W. Rossiter", "text": "Margaret W. Rossiter, nada nos Estados Unidos en xullo de 1944, \u00e9 unha historiadora da ciencia, e profesora de Historia da Ciencia na Universidade de Cornell. Rossiter acu\u00f1ou o termo Efecto Matilda para designar a negaci\u00f3n e falta de reco\u00f1ecemento das contribuci\u00f3ns de\u00a0 mulleres cient\u00edficas, cuxo traballo adoita a ser atribu\u00eddo aos seus compa\u00f1eiros homes.\nTraxectoria.\nMargaret Rossiter e o seu irm\u00e1n xemelgo Charles naceron nunha familia de militares no fin da segunda guerra mundial. A familia instalouse en Massachusetts, preto de Boston, primeiro en Malden e despois en Melrose. Rossiter descubriu o campo historia da ciencia cando era unha estudante de ensino medio, cando ela di que estaba m\u00e1is interesada nas historias dos cient\u00edficos que nos experimentos porque \"no laboratorio n\u00f3s dificilmente conseguiamos facer os experimentos de xeito 'correcto'.\" Rossiter recibiu o \"National Merit Scholar\" e en 1962 foi para a Radcliffe a estudar Matem\u00e1ticas. No proceso, mudou a graduaci\u00f3n para Qu\u00edmica, e despois, para Historia da Ciencia, finalmente graduando-se en 1966. Mentres estudaba na Radcliffe, desenvolveu un interese na historia da ciencia dos Estados Unidos, un campo de estudo que estaba s\u00f3 comezando a ser explotado.\nDespois de graduarse en Radcliffe, Rossiter pasou o ver\u00e1n traballando na Smithsonian antes de facer un mestrado na Universidade do Wisconsin-Madison. Logo, fixo un doutoramento no departamento de historia da ciencia da Yale, completado en 1971, abordando os t\u00f3picos de ciencias agrarias e cient\u00edficos estadounidenses en Alema\u00f1a.\u00a0Despois, recibiu unha bolsa de estudos en Harvard.\nCarreira e contribuci\u00f3ns acad\u00e9micas.\nDurante a s\u00faa estad\u00eda en Harvard, Rossiter comezou a interesarse na historia das mulleres na ciencia estadounidense. Descubriu centenares desas mulleres cando, en preparaci\u00f3n para un estudo posdoutoral sobre ciencia estadounidense no s\u00e9culo XX, atopou o libro \"American Men of Science\" (agora chamado \"American Men and Women of Science\")), onde estaban escondidas as biograf\u00edas de 500 mulleres cient\u00edficas. Ese descubrimento inspirou a s\u00faa obra \"Women scientists in America before 1920\" que publicou na revista \"American Scientist\" despois de \u00a0ser rexeitada pola \"Science\" e \"Scientific American\". O \u00e9xito da s\u00faa publicaci\u00f3n a levou a continuar as s\u00faas investigaci\u00f3ns na \u00e1rea, a pesar da recepci\u00f3n pouco calorosa na comunidade cient\u00edfica. Asumiu o cargo de profesor visitante na UC Berkeley , e ent\u00f3n lle chamou atenci\u00f3n un novo libro sobre mulleres cient\u00edficas. A pesar de ter o\u00eddo dalgunhas mulleres cient\u00edficas que \"non hab\u00eda nada para estudar\", Rossiter encontrou unha riqueza de informaci\u00f3ns. Esa abundancia de fontes permitiu que os seus planes para un libro se tornasen un proxecto de tres volumes. En 1981 recibiu unha bolsa Guggenheim que lle permitiu continuar o seu traballo. En 1982 publicou o seu primeiro volume, \"Women Scientists in America, Struggles and Strategies to 1940\", coa \"Johns Hopkins University Press\". O libro foi ben recibido, inclu\u00edndo recensi\u00f3ns positivas no \"The New York Times\", \"Nature\", e \"Science\".\nTras a publicaci\u00f3n do primeiro volume, Rossiter foi convidada a dirixir o programa de Historia e Filosof\u00eda da Ciencia da Fundaci\u00f3n Nacional da Ciencia de 1982 a 1983. Entre 1983 e 1984 traballou como profesora visitante en Harvard, onde continuou a escribir o segundo volume. Axi\u00f1a traballou na Cornell.\nTerminou as investigaci\u00f3ns para o seu segundo volume, \"Women Scientists in America: Before Affirmative Action, 1940-1972\". Foi publicado pola Johns Hopkins en 1995. Ese volume examina as barreiras para a participaci\u00f3n integral das mulleres cient\u00edficas no per\u00edodo entre a segunda guerra mundial e 1972. Unha das barreiras eran as leis antinepotistas de moitas facultades e universidades, que prohib\u00eda as persoas casadas teren cargos titulares. Rossiter cita moitos exemplos, pero chama a atenci\u00f3n o da matem\u00e1tica Josephine Mitchell. Mitchell era profesora titular na Universidade de Illinois os anos 50, cando ela casou cun membro non-titular do departamento de matem\u00e1tica. Como resultado, ela dimitiu mentres o seu marido permaneceu no cargo. O segundo volume tam\u00e9n foi ben recibido ga\u00f1ando o \"History of Women in Science Prize\" e o \"Pfizer Prize\". O \"History of Women in Science Prize\" foi subsecuentemente nomeado en homenaxe a Rossiter.\nEn 1994 foi a editora do \"Isis\", o xornal oficial da \"History of Science Society\", e continuou at\u00e9 2003. Tam\u00e9n continuou a dar clases sobre agricultura, mulleres e ciencia na Cornell.\nRossiter completou a s\u00faa trilox\u00eda coa publicaci\u00f3n, en 2012 de \"Women Scientists in American Volume 3: Forging a New World Since 1972\". Ese \u00faltimo volume describe decenas de mulleres que se volveron activistas para o avance das mulleres na ciencia tras o \"Equal Employment Opportunity Act\", en 1972.\nO traballo de Rossiter ten sido especialmente significante como base para outros investigadores. Non soamente no mundo angl\u00f3fono. Carmen Magall\u00f3n afirma que foi o traballo de Margaret Rossiter o que a inspirou a investigar a experiencia de mulleres pioneiras nas ciencias en Espa\u00f1a .\nNo inicio dos anos 80, Margaret Rossiter ofreceu dous conceptos para entender as estat\u00edsticas de mulleres na ciencia e as desvantaxes que as mulleres contin\u00faan tendo. A primeira ela chamou de segregaci\u00f3n hier\u00e1rquica, un fen\u00f3meno ben co\u00f1ecido de que canto m\u00e1is se sobe na escala de poder e prestixio menos mulleres se ve. O segundo concepto ofrecido foi o de \"segregaci\u00f3n territorial\", como as mulleres se agrupan en disciplinas cient\u00edficas."}
{"id": "500068", "revid": "5312", "url": "https://gl.wikipedia.org/wiki?curid=500068", "title": "The Simpsons (tempada 3)", "text": "A terceira tempada da serie animada \"The Simpsons\" emitiuse orixinalmente na canle Fox dende o 19 de setembro de 1991 ata o 7 de maio de 1992. Os produtores executivos da tempada foron Al Jean e Mike Reiss, quen produciron vinte e dous episodios da tempada, mentres que os dous restantes foron producidos por James L. Brooks, Matt Groening e Sam Simon. A terceira tempada ga\u00f1ou seis premios Emmy na categor\u00eda \"Mellor actuaci\u00f3n de voz\" e tam\u00e9n recibiu un nomeamento no \"Mellor programa animado de menos dunha hora\" polo episodio \"Radio Bart\". A tempada completa foi lanzada \u00e1 venda en DVD na Rexi\u00f3n 1 o 26 de agosto de 2003, na Rexi\u00f3n 2 o 6 de outubro de 2003 e na Rexi\u00f3n 4 o 22 de outubro do mesmo ano."}
{"id": "500069", "revid": "5312", "url": "https://gl.wikipedia.org/wiki?curid=500069", "title": "Duod\u00e9cima tempada de The Simpsons", "text": ""}
{"id": "500070", "revid": "12452", "url": "https://gl.wikipedia.org/wiki?curid=500070", "title": "The Simpsons (temporada 2)", "text": ""}
{"id": "500071", "revid": "5312", "url": "https://gl.wikipedia.org/wiki?curid=500071", "title": "Primeira tempada de The Simpsons", "text": ""}
{"id": "500072", "revid": "7596", "url": "https://gl.wikipedia.org/wiki?curid=500072", "title": "Birlos celtas", "text": "Os birlos celtas son un xogo tradicional desenvolvido en Galicia. O mestre e escritor galego Miguel Anxo Mouri\u00f1o, ten publicado que o nome patrimonial \u00e9 birlos celtas, \"pero a interferencia do castel\u00e1n substitu\u00edu a palabra aut\u00f3ctona, seguramente para sempre, pola for\u00e1nea de Bolos, quedando a pegada da orixinal s\u00f3 no nome dunha das xogadas deste deporte\". Existen d\u00faas grandes modalidades de xogos de birlos: de derribo e pasabolos. Os birlos celtas at\u00f3panse na de pasabolos, onde salienta a forza e potencia do xogador sobre toda outra destreza. Este xogo ten na comarca do Val Mi\u00f1or o seu pulo hist\u00f3rico en Galicia, concentrando a 2016 o 70% dos xogadores con ficha na Federaci\u00f3n Galega de Bolos. Tam\u00e9n se practica de forma federada en Asturias, Cantabria e Madrid, sendo a Federaci\u00f3n Espa\u00f1ola de Bolos quen regula este deporte a nivel estatal. Por mor da emigraci\u00f3n, existen equipos desta modalidade no R\u00edo da Prata, con sede nas asociaci\u00f3n de emigrantes do Val Mi\u00f1or en Bos Aires e Montevideo.\nBirlos de derribo e birlos de pasabolos.\nEn Galicia pract\u00edcanse as d\u00faas modalidades de xogo: de derribo e pasabolos. Sendo o \"bowling\" o m\u00e1is popular da modalidade derribo e os birlos celtas na de pasabolos.\nA modalidade derribo est\u00e1 asociada historicamente \u00e1 destreza, cun papel secundario da forza do xogador. Esta modalidade alcanzou popularidade entre a burgues\u00eda, e segue a practicarse na actualidade, sendo o \"bowling\" a que acada m\u00e1is seareiros, segundo Isidro Costas, presidente da Federaci\u00f3n Galega de Bolos. Engade que a tradici\u00f3n localiza as s\u00faas orixes nos \u00e1mbitos m\u00edsticos ou relixiosos, onde se utilizaban os birlos como s\u00edmbolos do \"derribo do mal\".\nNesta distinci\u00f3n, o mesmo autor sinala que o pasabolos ten m\u00e1is vencello con Galicia, sendo unha modalidade de \"m\u00e1is forza e potencia para xogar\". Agrega que \u00e9 propia do rural, tanto das zonas costeiras como de monta\u00f1a, e que durante s\u00e9culos foi xogado e transmitido por pastores, monteiros, canteiros e mesmo por cregos. \nVocabulario e elementos do xogo.\nComo todo xogo, util\u00edzanse unha serie de palabras que definen elementos e distintas xogadas. Nese senso e seguindo o estudo de Jos\u00e9 Rodr\u00edguez Dom\u00ednguez, as palabras t\u00e9cnicas m\u00e1is salientables son:\nArmar ou plantar: acci\u00f3n de colocar os birlos no lugar correspondente.\nBirlar: lanzar a bola por segunda vez desde o birle, hab\u00e9ndose considerado v\u00e1lido o primeiro lanzamento desde o tiro.\nBirle: lugar onde se coloca o xogador para birlar.\nBranca: a bola que, lanzada dende o tiro, non realiza xogada algunha, \u00e9 dicir, non derriba ning\u00fan birlo.\nBola: elemento fundamental do xogo, de madeira de buxo ou outro material, totalmente redonda, dunhas dimensi\u00f3ns de 13 a 14,5 cm de di\u00e1metro e un peso entre os 1,5 e os 2 quilos.\nBola corta: bola que lanzada dende o tiro, bate na pedra antes dos birlos.\nBola larga: bola que lanzada desde o tiro bate na punta dos birlos, ou adianta os mesmos sen tocalos.\nBola \u201cchoca\u201d ou \u201cmeca\u201d: bola que lanzada dende o tiro, e unha vez bate nos birlos non pasa a li\u00f1a de 10.\nBoleira ou campo de xogo: espazo onde se xoga aos birlos, composto de: tiro, pedra, raia, campo de tiro, campo de birlos e birle.\nBirlo: xunto coa bola, \u00e9 outro elemento fundamental do xogo; de madeira de buxo, inda que pode ser doutro material, de forma de cono rematado en punta (\u201csupositorio\u201d), cunha altura entre 15 e 16 cm, e un peso entre 150 e 200 gramos.\nClub: equipo de xogadores, sociedade de birlos.\nPedra: lugar onde se colocan os birlos plantados e listos para xogar.\nPartida: conxunto de xogos necesarios para ga\u00f1ar un encontro.\nRaia: li\u00f1a curva que forma un semi-c\u00edrculo regular en relaci\u00f3n coa pedra. Ten un radio perpendicular \u00e1 pedra de 21 metros. Xeralmente m\u00e1rcase cun foxo trazado no chan do campo de xogo.\nTirada: conxunto de boladas, que tira cada equipo nun encontro.\nTirar: lanzar a bola dende o tiro coa intenci\u00f3n de derribar o maior n\u00famero de birlos.\nTiro: lugar onde se coloca o xogador para tirar.\n\"Tumbar\": acci\u00f3n realizada co tiro cara aos birlos.\nDescrici\u00f3n do xogo.\nSeguindo a descrici\u00f3n de Miguel Anxo Mouri\u00f1o: o campo de xogo \"consta dunha base de lanzamento de 35 ou 40 cm de altura, un foxo de ca\u00edda, que axuda a conseguir maior precisi\u00f3n e forza na tirada, xa que o lanzador retira cara atr\u00e1s o brazo coa bola para que colla m\u00e1is inercia e impr\u00edmelle un movemento brusco cara adiante, movemento que se inicia na base e remata xusto cando o xogador se deixa caer no foxo, a pedra birleira, que debe estar lixeiramente inclinada cara \u00e1 base de lanzamento e ter unha li\u00f1a de pequenas superficies circulares en baixorrelevo para os birlos, habitualmente 18 que deben estar \u00e1 mesma altura c\u00e1 base de lanzamento; e a raia de 10 puntos, li\u00f1a situada a 21 metros da pedra birleira. \u00dasanse bolas macizas de madeira e birlos cil\u00edndricos, aguzados nun extremo, duns 15 cm de altura, ambos utensilios adoitan ser de buxo e estar ben mollados antes comezar para aumentar o seu peso e contundencia. O xogo ten d\u00faas partes a primeira consiste en lanzar a bola con forza para tirar o maior n\u00famero de birlos e o m\u00e1is lonxe posible, para que a tirada sexa v\u00e1lida a bola debe traspasar a raia de 10, se \u00e9 valida, os birlos que tam\u00e9n traspasan valen 10 puntos cada un e os que non, pero est\u00e1n deitados, 1 punto. En caso de xogada v\u00e1lida, a segunda parte do xogo consiste en birlar dende un punto axeitado da raia de 10, \u00e9 dicir, tirar a bola a rente o chan para deitar cantos birlos poida (que estar\u00e1n plantados de volta) para conseguir 1 punto por cada un.\"\nHistoria.\nOrixes dos birlos.\nPara Jos\u00e9 Rodr\u00edguez, deportista e investigador deste deporte, os xogos de birlos te\u00f1en un afastado percorrido hist\u00f3rico que pode iniciarse nos tiros de pedra que fac\u00eda o home dende a prehistoria. Engade que existen xogos de birlos na civilizaci\u00f3n exipcia, pero entende que non ser\u00e1 at\u00e9 pasada a Idade Media, que ter\u00e1 o car\u00e1cter de ocio activo.\nNesta li\u00f1a, sinala que no s\u00e9culo XVI, os birlos xa ti\u00f1an a s\u00faa relevancia en Espa\u00f1a, e este era controlado por Reais Ordenes as\u00ed como prohibido por estas. No ano 1581, unha Real Orde cita o seguinte: \u201cmandou a s\u00faa merc\u00e9 que de aqu\u00ed en diante non bailen, nin xoguen aos birlos dentro do recinto do cemiterio da Igrexa, so pena de excomu\u00f1\u00f3n e de dous reais de pena cada vez\u2026. \u201c. Outra de 29-06-1581 dita: \u201cque se pregoe que ningunha persoa sexa ousada de xogar aos birlos en ningunha das r\u00faas da Vila, so pena de douscentos marabed\u00eds de multa\u2026 \u201c.\nEngade Jos\u00e9 Rodr\u00edguez que desta mesma forma aparecen continuas prohibici\u00f3ns en 1722, en 1747, en 1749 e 1799, en varias localidades espa\u00f1olas.\nOs birlos en Galicia.\nOs birlos celtas ser\u00e1n unha adaptaci\u00f3n do xogo de pasabolos no noroeste peninsular, especialmente nas comarcas do Baixo Mi\u00f1o e Val Mi\u00f1or, na provincia de Pontevedra, Galicia. Para os investigadores, a modalidade chegou seguramente das sociedades n\u00f3rdicas, e moi probablemente a trav\u00e9s do Cami\u00f1o de Santiago. Tras un per\u00edodo de adaptaci\u00f3n xurdiron diferentes formas de xogar, sendo sobre o s\u00e9culo XIX que toma popularidade como birlos celtas, especialmente na comarca do Val Mi\u00f1or que foi e segue a ser o pulo desta modalidade.\nDesta evoluci\u00f3n, Jos\u00e9 Rodr\u00edguez sinala que as referencias verbais sit\u00faan a pr\u00e1ctica do birlo celta no sur de Galicia, cando menos na segunda metade o s\u00e9culo XIX \u201cXa de neno escoitaba eu o meu av\u00f3 que cando el era novo\u201d\u2026.., \"\u00e9 unha das moitas frases repetidas por todos aqueles que, por motivos de idade, se converteron en espectadores da festa bol\u00edstica. Non obstante, non existen documentos escritos sobre o xogo, a\u00ednda que a tradici\u00f3n oral certifica que as normas e as regras de ent\u00f3n ti\u00f1an moita similitude coas de agora\".\nDurante o s\u00e9culo XX, en todas as vilas e barrios, tanto do Val Mi\u00f1or coma dos arredores existiron boleiras, e o transcurso do tempo tam\u00e9n modificou algunhas das normas que rexen o xogo. Por exemplo, s\u00e1bese que non sempre houbo unha distancia precisa de tiro.\nA popularidade deste xogo nas terras do Mi\u00f1or \u00e9 confirmada polo citado Miguel Mouri\u00f1o quen relata que este deporte era tan practicado na bisbarra que se pod\u00edan ver \"pedras de birlos por moitos lugares das aldeas, e digo pedras e non campos de birlos (que tam\u00e9n os hab\u00eda, a\u00ednda que en cantidade moito menor), porque se trataba de espazos para a actividade da vida coti\u00e1 que se habilitaban no momento de botar unha partida con s\u00f3 escavar o foxo de ca\u00edda que deber\u00eda quedar tapado ao finalizar.\" \nPola s\u00faa banda, Jos\u00e9 Rodr\u00edguez confirma que antigamente as boleiras estaban situadas, \"normalmente, nas prazas dos pobos, diante das igrexas, por ser os lugares m\u00e1is coidados e c\u00e9ntricos, xa que era onde se organizaban romaxes, festas etc\"\nAmbos os dous investigadores comentan que as competici\u00f3ns consist\u00edan en xogarse cordeiros, galos, xerras de vi\u00f1o, e outros premios similares. Eran competici\u00f3ns libres, sen bases nin regulamento ning\u00fan, po\u00f1\u00e9ndose de acordo nas normas a seguir todos os xogadores antes da competici\u00f3n.\nNesta diversidade, Isidro Costas sinala que nos cami\u00f1os e espazos comunitarios do Val Mi\u00f1or at\u00f3panse lousas de 5 at\u00e9 18 furacos. Os m\u00e1is antigos deles, sost\u00ed\u00f1anse os birlos con bosta ou lama. \nA partir do ano 1990, todos os clubs e xogadores est\u00e1n debidamente inscritos e rexistrados na Federaci\u00f3n Galega de Bolos e na Secretaria Xeral para o deporte da Xunta de Galicia, e todas as competici\u00f3ns se rexen por un regulamento de Bolos Celta aprobado no ano 1990, con pequenas modificaci\u00f3ns posteriores, por todos os clubs."}
{"id": "500073", "revid": "1131", "url": "https://gl.wikipedia.org/wiki?curid=500073", "title": "Manuel Carrozas Varela", "text": "Manuel Carrozas Varela, nado en Sarria cara a 1907, foi un falanxista galego.\nTraxectoria.\nFillo de Luis Carrozas e Manuela Varela. Foi detido pola Garda Civil en 1921 como promotor dunha pelexa na que resultou un mozo ferido de escopeta. Afiliado a Falange, a madrugada do 26 de xu\u00f1o de 1936 foi autor do atentado contra o concelleiro e secretario de Izquierda Republicana de Sarria Pedro Garc\u00eda Arcas, que resultou gravemente ferido polos disparos e morreu ao d\u00eda seguinte, e do asasinato do tam\u00e9n militante de IR Victorino Cabarcos L\u00f3pez, no local da sociedade La Uni\u00f3n. Como protesta declarouse a folga xeral en Sarria.\nCo golpe de Estado do 18 de xullo de 1936 foi detido en Lugo por dous polic\u00edas na madrugada do 23 de xullo por resistenza e insultos, pero desapareceu do Cuartel onde estaba retido antes do 1 de agosto. Ao pouco tempo foi nomeado xefe de milicias de Falange de Sarria.\nEn 1948 ingresou no Instituto Psiqui\u00e1trico de Valladolid."}
{"id": "500075", "revid": "5312", "url": "https://gl.wikipedia.org/wiki?curid=500075", "title": "The Simpsons (tempada 4)", "text": "A cuarta tempada da serie animada \"The Simpsons\" emitiuse orixinalmente na cadea Fox dende o 24 de setembro de 1992 at\u00e9 o 13 de maio de 1993, comezando co cap\u00edtulo \"Kamp Krusty\". Os produtores executivos foron Al Jean e Mike Reiss. A tempada contivo dous episodios que pasaron polo proceso de produci\u00f3n durante a tempada previa, cuxos \"show runners\" tam\u00e9n foron Jean e Reiss. Despois da finalizaci\u00f3n da tempada, Jean, Reiss e a meirande parte do persoal de guionistas abandonaron a serie. A cuarta tempada estivo nomeada para dous premios Primetime Emmy, e Dan Castellaneta ga\u00f1ar\u00eda pola s\u00faa actuaci\u00f3n como Homer Simpson no episodio \"Mr. Plow\" o premio \u00e1 mellor actuaci\u00f3n de voz. A tempada foi lanzada en DVD na Rexi\u00f3n 1 o 15 de xu\u00f1o de 2004, na Rexi\u00f3n 2 o 2 de agosto de 2004 e na Rexi\u00f3n 4 o 25 de agosto do mesmo ano. "}
{"id": "500078", "revid": "65337", "url": "https://gl.wikipedia.org/wiki?curid=500078", "title": "Ceca de Nicomedia", "text": "A ceca de Nicomedia foi un obradoiro monetario da Antiga Roma establecido na cidade de Nicomedia (a actual \u0130zmit), na Asia Menor. Estivo activo desde a fin do s\u00e9culo III d. de C. ata a segunda metade do s\u00e9culo V, e posteriormente, como ceca bizantina, de 498 a 629. As s\u00faas marcas de ceca foron , , , , , e .\nHistoria.\nBaixo o Imperio Romano, Nicomedia era capital da diocese do Ponto e estaba situada nun cruzamento das principais rutas que articulaban o territorio de Asia Menor, o que lle asegurou \u00e1 cidade unha prosperidade econ\u00f3mica baseada no comercio, a\u00ednda que cun car\u00e1cter subalterno con respecto \u00e1 s\u00faa veci\u00f1a Constantinopla, capital da parte oriental do Imperio.\nNese contexto, en 294, en tempos de Diocleciano, instalouse na cidade unha ceca onde comezou acu\u00f1arse moeda de ouro, de prata e, especialmente, de bronce, para abastecer de circulante a diocese p\u00f3ntica. A ceca divid\u00edase en dous obradoiros para a cu\u00f1axe de moeda de bronce. No entanto, a s\u00faa produci\u00f3n non foi moi abundante durante a tetrarqu\u00eda, en comparaci\u00f3n coa das cecas m\u00e1is pr\u00f3ximas. No segundo per\u00edodo tetr\u00e1rtico, a ceca aumentou notablemente a s\u00faa produci\u00f3n, ao dividir a cu\u00f1axe en catro obradoiros inicialmente, que chegaron a sete en tempos de Licinio (263-265).\nCoa reforma monetaria de Xuliano o Ap\u00f3stata (361-363) o n\u00famero de obradoiros descendeu a tres e a produci\u00f3n reduciuse. Por\u00e9n, ao decat\u00e1rense os emperadores do importante papel de Nicomedia como basti\u00f3n defensivo de Constantinopla, a presenza militar na cidade aumentou e, con ela, a necesidade de novo circulante, o que levou \u00e1 apertura dun cuarto obradoiro, que funcionou ata tempos de Arcadio (395-408), cando se reduciu a dous.\nA ceca mantivo a s\u00faa actividade nas primeiras \u00e9pocas do Imperio Bizantino. Logo da reforma monetaria de Anastasio I (491-518), levada a cabo en 498, a ceca pasou a limitar a s\u00faa cu\u00f1axe (do mesmo xeito que a s\u00faa ceca xemelga de C\u00edzico) \u00e1s moedas de bronce. Xunto coa ceca de C\u00edzico, a de Nicomedia xogou un importante papel na seguinte reforma monetaria de 539. Nos s\u00e9culos VI e VII utiliz\u00e1ronse marcas de ceca de dous obradoiros, indicados como e . \nPor mor da ocupaci\u00f3n persa cesou a s\u00faa actividade entre 614 e 615 e despois, novamente, entre 625 e 626. Logo dunha ef\u00e9mera reapertura pechou definitivamente no marco da reorganizaci\u00f3n das cecas emprendida polo emperador Heraclio I (629), xunto coa ceca de Tesal\u00f3nica."}
{"id": "500080", "revid": "23204", "url": "https://gl.wikipedia.org/wiki?curid=500080", "title": "Catedral de Notre-Dame-de-la-Major", "text": ""}
{"id": "500081", "revid": "23204", "url": "https://gl.wikipedia.org/wiki?curid=500081", "title": "Los dioses rotos", "text": "Los dioses rotos \u00e9 un filme cubano de 2008, escrito e dirixido por Ernesto Daranas. Foi escollido como candidato de Cuba para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado.\nSinopse.\nLaura \u00e9 unha profesora universitaria que investiga sobre o co\u00f1ecido proxeneta cubano Alberto Yarini, asasinado a balazos polos seus rivais franceses que controlaban o negocio da prostituci\u00f3n na Habana de comezos do s\u00e9culo XX. Interesada en demostrar a vixencia do lendario personaxe, merg\u00fallase nunha das zonas m\u00e1is complexas da realidade habanera."}
{"id": "500084", "revid": "23204", "url": "https://gl.wikipedia.org/wiki?curid=500084", "title": "La edad de la peseta", "text": "La edad de la peseta \u00e9 un filme cubano de 2006 dirixido por Pavel Giroud. Foi escollido como candidato de Cuba para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado.\nEste filme foi nomeado \u00f3s Premios Goya na categor\u00eda de mellor filme estranxeiro en lingua castel\u00e1, e ga\u00f1ou 5 premios en tres festivais de cinema de todo o mundo."}
{"id": "500085", "revid": "54334", "url": "https://gl.wikipedia.org/wiki?curid=500085", "title": "Marilyn Bailey Ogilvie", "text": " Marilyn Bailey Ogilvie, nada o 22 de marzo de 1936, \u00e9 unha historiadora da ciencia estadounidense, co\u00f1ecida polo seu traballo centrado no papel que as mulleres xogaron no mundo da ciencia. Foi profesora na Universidade Bautista de Oklahoma, antes de converterse en comisaria da Historia das Colecci\u00f3ns das Ciencias e profesora na Universidade de Oklahoma . \nTraxectoria.\nOgilvie obtivo unha licenciatura da Universidade de Baker en 1957, un mestrado da Universidad de Kansas (1959) e un doutoramento en historia da ciencia da Universidade de Oklahoma en 1973. \nDespois de traballar como profesora asociado e xefa de divisi\u00f3n na Universidade Bautista de Oklahoma de 1979 a 1991, Ogilvie volveu \u00e1 Universidade de Oklahoma como conservadora das colecci\u00f3ns de historia da ciencia.\nOgilvie \u00e9 comisaria em\u00e9rita das Colecci\u00f3ns de Historia da Ciencia da Universidade de Oklahoma. \nDespois da s\u00faa xubilaci\u00f3n en 2008, d\u00e9uselle o seu nome a unha bolsa de estudos para licenciados en historia da ciencia.\nPublicaci\u00f3ns.\nSelecci\u00f3n de publicaci\u00f3ns de Marilyn Ogilvie: "}
{"id": "500086", "revid": "72012", "url": "https://gl.wikipedia.org/wiki?curid=500086", "title": "El Benny", "text": "El Benny \u00e9 un filme cubano de 2006 dirixido e coescrito por Jorge Luis S\u00e1nchez. \u00c9 unha historia baseada na vida do m\u00fasico cubano Benny Mor\u00e9. O filme incl\u00fae versi\u00f3ns novas das s\u00faas canci\u00f3ns interpretadas por m\u00fasicos como Chucho Vald\u00e9s, Juan Formell, Haila e Orishas. Foi escollido como candidato de Cuba para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "500087", "revid": "98629", "url": "https://gl.wikipedia.org/wiki?curid=500087", "title": "Viva Cuba", "text": "Viva Cuba \u00e9 un filme cubano de 2005 dirixido por Juan Carlos Cremata e Iraida Malberti Cabrera, e escrito por Cremata e Manolito Rodr\u00edguez. Foi o primeiro filme cubano en ser galardoado co \u2018Grand Prix \u00c9crans Juniors' no Festival Internacional de Cinema de Cannes de 2005. Foi escollido como candidato de Cuba para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "500088", "revid": "23204", "url": "https://gl.wikipedia.org/wiki?curid=500088", "title": "Suite Habana", "text": "Suite Habana \u00e9 un filme cubano de 2003 dirixido por Fernando P\u00e9rez. Foi nomeado \u00f3 Premio Goya \u00e1 mellor pel\u00edcula estranxeira de fala hispana Foi escollido como candidato de Cuba para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "500089", "revid": "23204", "url": "https://gl.wikipedia.org/wiki?curid=500089", "title": "Nada (filme)", "text": "Nada \u00e9 un filme cubano de 2001 dirixido por Juan Carlos Cremata Malberti. Foi escollido como candidato de Cuba para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "500091", "revid": "1410", "url": "https://gl.wikipedia.org/wiki?curid=500091", "title": "Selecci\u00f3n de f\u00fatbol de Sur\u00e1frica", "text": "A selecci\u00f3n de f\u00fatbol de Sur\u00e1frica, alcumados Bafana Bafana, \u00e9 o equipo representativo de Sur\u00e1frica nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Sur\u00e1frica (\"South African Football Association\"), pertencente a Confederaci\u00f3n Africana de F\u00fatbol (CAF). O seu maior \u00e9xitos \u00e9 o t\u00edtulos da Copa de \u00c1frica de Naci\u00f3ns que obtivo en 1996 cando foi o pa\u00eds organizador."}
{"id": "500092", "revid": "5132", "url": "https://gl.wikipedia.org/wiki?curid=500092", "title": "Selecci\u00f3n de f\u00fatbol de Eslovenia", "text": "A selecci\u00f3n de f\u00fatbol de Eslovenia (en esloveno: \"Slovenska nogometna reprezentanca\") \u00e9 o equipo representativo de Eslovenia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Eslovenia (\"Nogometna zveza Slovenije\"), pertencente \u00e1 UEFA."}
{"id": "500093", "revid": "123679", "url": "https://gl.wikipedia.org/wiki?curid=500093", "title": "Selecci\u00f3n de f\u00fatbol dos Emiratos \u00c1rabes Unidos", "text": "A selecci\u00f3n de f\u00fatbol dos Emiratos \u00c1rabes Unidos \u00e9 o equipo representativo do pa\u00eds nas competici\u00f3ns internacionais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol dos Emiratos \u00c1rabes Unidos."}
{"id": "500094", "revid": "5132", "url": "https://gl.wikipedia.org/wiki?curid=500094", "title": "Selecci\u00f3n de f\u00fatbol de Emiratos \u00c1rabes Unidos", "text": ""}
{"id": "500097", "revid": "89787", "url": "https://gl.wikipedia.org/wiki?curid=500097", "title": "Amor vertical", "text": "Amor vertical \u00e9 un filme cubano de 1997 dirixido por Arturo Sotto D\u00edaz. O filme foi escollido como candidato de Cuba para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "500098", "revid": "23204", "url": "https://gl.wikipedia.org/wiki?curid=500098", "title": "Pon tu pensamiento en m\u00ed", "text": "Pon tu pensamiento en m\u00ed \u00e9 un filme cubano de 1996 dirixido por Arturo Sotto D\u00edaz. O filme foi escollido como candidato de Cuba para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "500099", "revid": "23204", "url": "https://gl.wikipedia.org/wiki?curid=500099", "title": "Adorables mentiras", "text": "Adorables mentiras \u00e9 un filme cubano de 1992 dirixido por Gerardo Chijona. O filme foi escollido candidato de Cuba para o \u00d3scar \u00f3 mellor filme en lingua non inglesa na 65\u00aa edici\u00f3n dos premios, mais finalmente non foi nomeado."}
{"id": "500100", "revid": "23204", "url": "https://gl.wikipedia.org/wiki?curid=500100", "title": "Hello Hemingway", "text": "Hello Hemingway \u00e9 un filme cubano de 1990 dirixido por Fernando P\u00e9rez e protagonizado por Laura de la Uz. O filme foi escollido como candidato de Cuba para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "500101", "revid": "23204", "url": "https://gl.wikipedia.org/wiki?curid=500101", "title": "La bella del Alhambra", "text": "La bella del Alhambra \u00e9 un filme cubano de 1989 dirixido por Enrique Pineda Barnet. O filme foi escollido como candidato de Cuba para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "500102", "revid": "89787", "url": "https://gl.wikipedia.org/wiki?curid=500102", "title": "Papeles secundarios", "text": "Papeles secundarios \u00e9 un filme cubano de 1989 dirixido por Orlando Rojas. O filme foi escollido como candidato de Cuba para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "500103", "revid": "23204", "url": "https://gl.wikipedia.org/wiki?curid=500103", "title": "Cartas del parque", "text": "Cartas del parque \u00e9 un filme cubano de 1988 dirixido por Tom\u00e1s Guti\u00e9rrez Alea. O filme foi escollido como candidato de Cuba para o \u00d3scar \u00f3 mellor filme en lingua non inglesa na 61\u00aa edici\u00f3n dos premios, mais finalmente non foi nomeado."}
{"id": "500105", "revid": "23204", "url": "https://gl.wikipedia.org/wiki?curid=500105", "title": "Un hombre de \u00e9xito", "text": "Un hombre de \u00e9xito \u00e9 un filme cubano de 1986 dirixido por Humberto Sol\u00e1s. Estreouse na secci\u00f3n Un Certain Regard do Festival Internacional de Cinema de Cannes de 1987 e participou na 15\u00aa edici\u00f3n do Festival Internacional de Cinema de Moscova. O filme foi escollido como candidato de Cuba para o \u00d3scar \u00f3 mellor filme en lingua non inglesa na 60\u00aa edici\u00f3n dos premios, mais finalmente non foi nomeado."}
{"id": "500107", "revid": "98629", "url": "https://gl.wikipedia.org/wiki?curid=500107", "title": "El recurso del m\u00e9todo", "text": "El recurso del m\u00e9todo \u00e9 un filme cubano-mexicano dirixido polo chileno Miguel Litt\u00edn. Bas\u00e9ase na novela hom\u00f3nima de Alejo Carpentier. Estreouse no Festival Internacional de Cinema de Cannes de 1978. O filme foi escollido como candidato de Cuba para o \u00d3scar \u00f3 mellor filme en lingua non inglesa na 51\u00aa edici\u00f3n dos premios, mais finalmente non foi nomeado."}
{"id": "500108", "revid": "23204", "url": "https://gl.wikipedia.org/wiki?curid=500108", "title": "Dronningen", "text": "Dronningen \u00e9 un filme dinamarqu\u00e9s de 2019 dirixido por May el-Toukhy. Est\u00e1 protagonizado por Trine Dyrholm e Gustav Lindh. Foi escollido como candidato de Dinamarca para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nAnne \u00e9 unha avogada que traballa nun caso de violaci\u00f3n. Est\u00e1 casada con Peter, un m\u00e9dico, e te\u00f1en d\u00faas fillas. O fillo adolescente de Peter do seu matrimonio anterior, Gustav, vive en Suecia coa s\u00faa nai. A familia decide que Gustav se mude con Anne e Peter."}
{"id": "500109", "revid": "98629", "url": "https://gl.wikipedia.org/wiki?curid=500109", "title": "Margarida Lopes de Almeida", "text": "Margarida Lopes de Almeida, tam\u00e9n co\u00f1ecida como Margarida Lopes e Margarida Fortunata de Almeida, nada no R\u00edo de Xaneiro o 7 de abril de 1896 e finada en 1979, foi unha declamadora, poetisa e escultora brasileira. Era considerada unha declamadora eximia, fundadora da nova escola de declamaci\u00f3n no Brasil, sendo co\u00f1ecida no pa\u00eds como \"a Mo\u00e7a que Apregoa Versos\" e a \"Arquimilion\u00e1ria da Poes\u00eda\". Era filla da escritora, novelista e abolicionista J\u00falia Lopes de Almeida, e do poeta Filinto de Almeida , e irm\u00e1 do tam\u00e9n poeta Afonso Lopes de Almeida.\nBiograf\u00eda.\nMargarida naceu o 7 de abril de 1896, na r\u00faa Apraz\u00edvel do barrio de Santa Teresa, da cidade do R\u00edo de Xaneiro, filla da novelista J\u00falia Lopes de Almeida e do poeta Filinto de Almeida, fundadores da Academia Brasileira de Letras. Estudou na escola de Paula Macedo, no mesmo barrio, tam\u00e9n ela escritora co pseud\u00f3nimo L\u00eda de Santa Clara. Nacida nunha familia moi ligada \u00e1s artes, desde a infancia que estivo en contacto coa poes\u00eda, sendo visitas frecuentes da familia nomes como Olavo Bilac, Raimundo Correia, Alberto de Oliveira, Paulo Barreto, e Artur de Azevedo.\nMorreu en 1979.\nDeclamaci\u00f3n.\nPresentouse ao p\u00fablico a\u00ednda meni\u00f1a, declamando poemas durante unha conferencia, e participando con frecuencia nos saraus literarios do sal\u00f3n do J\"ornal do Commercio\", e na Escola Nacional de Belas-Artes.\nFoi a primeira artista a se presentar ao p\u00fablico para facer un espect\u00e1culo unicamente de declamaci\u00f3n, estreando no R\u00edo de Xaneiro en 1921.\nEra considerada declamadora eximia, fundadora da nova escola de declamaci\u00f3n no Brasil.\nEntre outros traballos, Margarida Lopes de Almeida \u00e9 autora do busto de J\u00falia Lopes de Almeida, executado en 1939 en bronce sobre pedestal de pedra, ofrecido polas mulleres brasileiras \u00e1s portuguesas, inaugurado en 28 de marzo de 1953 no Xard\u00edn Gomes Amorim, localizado na Praceta da Avenida Ant\u00f3nio Jos\u00e9 de Almeida, en Lisboa, Portugal, e da escultura en bronce \"Creoula\", de 1940, parte do acervo do Museo Nacional de Belas Artes.\nPasaxes por Portugal.\nEn 1927, estivo no Funchal, na illa da Madeira, onde deu un recital no Teatro Arriaga, actual Teatro Municipal Baltazar D\u00edas.\nEn decembro de 1933, referida como insigne \"diseur\" e escultora brasileira, chegou a Lisboa, a bordo do vapor \"Bag\u00e9\", en tr\u00e1nsito para Par\u00eds.\nO 22 de abril de 1934, chegou ao Funchal, a bordo do vapor \"Madrid\", vinda de Lisboa e a cami\u00f1o de Par\u00eds, ficando hospedada no Savoy Hotel. Realizou dous recitais no Teatro Municipal, con interpretaci\u00f3ns de poetas portugueses, brasileiros, espa\u00f1ois e franceses, tendo, no intervalo do segundo recital, sido descerrada unha l\u00e1pida comemorativa conmemorando a s\u00faa pasaxe polo Teatro Municipal, con discurso do ent\u00f3n gobernador civil do Funchal, Ant\u00f3nio Caldeira Coello.\nO 7 de abril de 1946, volveu a pasar polo Funchal, a bordo do \"Serpa Pito\", vinda de Lisboa en misi\u00f3n especial do Ministerio das Relaci\u00f3ns Exteriores do Brasil.\nChegou novamente no Funchal, o 2 de novembro de 1952, a bordo do nav\u00edo \"Vira Cruz\", partindo para Lisboa no \"Serpa Pito\" a 9 do mesmo mes. A\u00ed actuou no Teatro San Lu\u00eds, antes de seguir en tourn\u00e9 pola Europa.\nEn abril de 1961 actuou no Teatro D. Maria II, en Lisboa, vinda dunha tourn\u00e9 por Angola e Mozambique.\nHomenaxes.\nEn febreiro de 1934, foi agraciada en Portugal co grao de oficial da Orde de San Tiago da Espada. En marzo do mesmo ano, foi descerrada unha placa en m\u00e1rmore no sal\u00f3n nobre do Teatro Municipal Baltazar Dias, na s\u00faa homenaxe e conmemorando a s\u00faa pasaxe polo Funchal."}
{"id": "500110", "revid": "5863", "url": "https://gl.wikipedia.org/wiki?curid=500110", "title": "Dasometr\u00eda", "text": "A dasometr\u00eda \u00e9 a parte da dasonom\u00eda (ciencia dos bosques) que se ocupa da aplicaci\u00f3n de m\u00e9todos estat\u00edsticos para a procura de soluci\u00f3ns a problemas asociados coa existencia, crecemento e manexo de bosques.\nEsta ciencia div\u00eddese en catro partes:\nNalg\u00fans pa\u00edses como en Espa\u00f1a, consid\u00e9rase a disciplina que se ocupa das medici\u00f3ns forestais, diferenci\u00e1ndoa do inventario forestal, que se entende como materia diferente. Noutros pa\u00edses, o habitual \u00e9 considerar, tanto a dasometr\u00eda como o Inventario Forestal como unha \u00fanica materia de estudo, cham\u00e1ndoa tam\u00e9n \"biometr\u00eda forestal\". \nAs\u00ed os franceses e italianos utilizan o voc\u00e1bulo \u201cdendrometrie\u201d e \u201cdendrometria\u201d respectivamente para facer referencia \u00e1 disciplina que engloba ambas as materias. Os anglosax\u00f3ns \u201cForest Mensuration\u201d e os alem\u00e1ns \u201cHolzmesskunde\u201d, utilizan a denominaci\u00f3n de \u201cMedici\u00f3ns forestais\u201d para denominar estas disciplinas nos seus respectivos idiomas, do mesmo xeito que os pa\u00edses de fala portuguesa, que a denominan \"Mensura Forestal\"."}
{"id": "500113", "revid": "98629", "url": "https://gl.wikipedia.org/wiki?curid=500113", "title": "Den skyldige", "text": "Den skyldige \u00e9 un filme dinamarqu\u00e9s de 2018 co-escrito e dirixido por Gustav M\u00f6ller. Estreouse na secci\u00f3n de Cinema Dram\u00e1tico Mundial no Festival de Cinema de Sundance de 2018. Foi escollido como candidato de Dinamarca para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado, chegando a clasificarse na lista curta de decembro.\nSinopse.\nHolm, un oficial de polic\u00eda de Copenhaguen asignado a servizo de oficina nun centro de despacho de polic\u00eda mentres se atopa baixo revisi\u00f3n disciplinaria, vese involucrado nun posible caso de secuestro e vese tentado a romper a lei para garantir o regreso seguro dunha muller que o chamou pola li\u00f1a de emerxencia."}
{"id": "500114", "revid": "108464", "url": "https://gl.wikipedia.org/wiki?curid=500114", "title": "Hipermetrop\u00eda", "text": "A hipermetrop\u00eda \u00e9 un defecto ocular da refracci\u00f3n que consiste en que os raios de luz inciden no ollo humano, converxendo detr\u00e1s da retina, formando desta maneira o foco ou imaxe. \u00c9 debida case sempre a que o ollo \u00e9 moi curto no seu eixo antro-posterior.\n\u00c9 un defecto moi frecuente, a\u00ednda que non \u00e9 progresivo nin ten repercusi\u00f3ns graves. Tr\u00e1tase mediante o uso de lentes compensadoras converxentes ou convexas e/ou se corrixe con cirurx\u00edas refractivas a base de raios l\u00e1ser. A hipermetrop\u00eda, a miop\u00eda e o astigmatismo son os principais defectos de refracci\u00f3n ou ametrop\u00edas. A magnitude deste defecto m\u00eddese en dioptr\u00edas positivas.\nS\u00edntomas.\nUnha persoa con hipermetrop\u00eda ten problemas de visi\u00f3n a distancias curtas, podendo ver con maior claridade a distancias afastadas. O ollo non pode enfocar obxectos situados m\u00e1is preto dunha determinada distancia, denominada punto pr\u00f3ximo. Nunha persoa adulta sen defectos \u00f3pticos, o punto pr\u00f3ximo sit\u00faase a 25 cm do ollo. Nun hiperm\u00e9trope o punto pr\u00f3ximo despr\u00e1zase a maiores distancias.\nOs nenos hiperm\u00e9tropes non adoitan presentar diminuci\u00f3n de agudeza visual, pois compensan o d\u00e9ficit mediante a acomodaci\u00f3n (cambio de forma do cristalino). O continuo esforzo de acomodaci\u00f3n pode producirlles dor de cabeza, fatiga visual (astenopia acomodativa) ou atrasos na aprendizaxe.\nNos adultos, os s\u00edntomas caracter\u00edsticos consisten en dificultade para a visi\u00f3n pr\u00f3xima, por exemplo para poder ler, e co paso dos anos af\u00e9ctase tam\u00e9n a visi\u00f3n afastada.\nTratamento.\nP\u00f3dese tratar mediante o uso de lentes con lentes correctoras convexos ou positivas ou con lentes de contacto. O tratamento cir\u00farxico pode facerse actuando sobre a c\u00f3rnea con l\u00e1ser (LASIK, LASEK ou PRK), extraendo o cristalino e substitu\u00edndoo por unha lente intraocular, ou implantando unha lente intraocular especial (ICL) sen extraer o cristalino. Corr\u00edxese cunha lente converxente , que fai que o foco da combinaci\u00f3n da lente e o cristalino sit\u00faese na retina."}
{"id": "500115", "revid": "59564", "url": "https://gl.wikipedia.org/wiki?curid=500115", "title": "Ant\u00f3nio Franco Alexandre", "text": "Ant\u00f3nio Franco Alexandre, nado en Viseu o 17 de xu\u00f1o de 1944, \u00e9 un matem\u00e1tico, fil\u00f3sofo e poeta portugu\u00e9s. Est\u00e1 considerado como un dos principais poetas das Letras portuguesas da segunda metade do s\u00e9culo XX.\nTraxectoria.\nNaceu en Viseu. Viviu na Francia, de 1962 a 1969, na cidade de Tolosa, onde estudou Matem\u00e1ticas. Viaxou para os Estados Unidos, onde continuou a estudar. En 1971, mudouse para a cidade de Par\u00eds. S\u00f3 despois da Revoluci\u00f3n dos Cravos retornou a Portugal. \nB.Sc. en Matem\u00e1ticas pola Universidade de Harvard e doutor en Filosof\u00eda pola Universidade de Lisboa, desde 1975 foi profesor de Filosof\u00eda na respectiva Facultade de Letras. \nA s\u00faa poes\u00eda ten conquistado cada vez maior reco\u00f1ecemento cr\u00edtico. "}
{"id": "500116", "revid": "88215", "url": "https://gl.wikipedia.org/wiki?curid=500116", "title": "Trofeo Memorial H\u00e9ctor Rial", "text": "O Trofeo Memorial H\u00e9ctor Rial foi un trofeo disputado en Pontevedra desde 1993 at\u00e9 2004, que estaba dedicado \u00e1 memoria de H\u00e9ctor Rial, hist\u00f3rico adestrador do Pontevedra CF. Xog\u00e1base no Estadio de Pasar\u00f3n."}
{"id": "500117", "revid": "85894", "url": "https://gl.wikipedia.org/wiki?curid=500117", "title": "Pedro Garc\u00eda Arcas", "text": "Pedro Garc\u00eda Arcas, nado en Sarria e finado no mesmo concello o 27 de xu\u00f1o de 1936, foi un pol\u00edtico galego.\nTraxectoria.\nSecretario do Centro Republicano de Monforte de Lemos en 1932, militou na ORGA. Foi detido en outubro de 1934 con Vicente P\u00e1ramo Losada, Antonio Rodr\u00edguez Castro, Antonio Sanmart\u00edn L\u00f3pez, Manuel Dur\u00e1n Fern\u00e1ndez, Emilio Gol\u00e1s Rodr\u00edguez, Julio P\u00e1ramo S\u00e1nchez, e Felipe Rodr\u00edguez Garc\u00eda, acusados de confeccionar e repartir follas subversivas incitando \u00e1 revoluci\u00f3n. Integrouse en Izquierda Republicana da que foi elixido secretario da agrupaci\u00f3n local en 1935. En marzo de 1936 foi nomeado concelleiro. A madrugada do 26 de xu\u00f1o de 1936 foi obxecto dun atentado cando o falanxista Manuel Carrozas Varela lle disparou, fer\u00edndoo gravemente no local da sociedade La Uni\u00f3n, matando ao tam\u00e9n concelleiro Victorino Cabarcos L\u00f3pez cando tratou de detelo.. Finou ao d\u00eda seguinte a consecuencia das feridas. Logo do golpe de Estado do 18 de xullo de 1936 abr\u00edronlle expediente de responsabilidades pol\u00edticas."}
{"id": "500118", "revid": "23204", "url": "https://gl.wikipedia.org/wiki?curid=500118", "title": "Miop\u00eda", "text": "A miop\u00eda (do grego \u03ba\u03b1\u03c4\u03ac\u03c1\u03c1\u03b5\u03c5\u03c3\u03b7, \"contraer (os ollos)\" e \u03bc\u03ac\u03c4\u03b9, \"ollo\") \u00e9 un defecto de refracci\u00f3n do ollo no cal os raios de luz paralelos converxen nun punto focal situado diante da retina, en lugar de converxer na mesma retina; \u00e9 o defecto inverso \u00e1 hipermetrop\u00eda, na que os raios de luz chegan \u00e1 retina antes de converxer. Pode definirse tam\u00e9n como un exceso de potencia de refracci\u00f3n dos medios transparentes do ollo con respecto \u00e1 s\u00faa lonxitude, polo que os raios luminosos procedentes de obxectos situados preto do ollo converxen cara a un punto anterior cara \u00e1 retina.\nUnha persoa con miop\u00eda ten dificultades para enfocar ben os obxectos, o que provoca d\u00e9ficit de agudeza visual e pode conducir tam\u00e9n a dores de cabeza, estrabismo, incomodidade visual e irritaci\u00f3n do ollo.\nA miop\u00eda \u00e9 un defecto de refracci\u00f3n ou ametrop\u00eda. \u00c9 o problema visual m\u00e1is com\u00fan do mundo. En pa\u00edses con alta incidencia de miop\u00eda, como Estados Unidos, aproximadamente o 25% da poboaci\u00f3n ten miop\u00eda.\nA magnitude da miop\u00eda m\u00eddese en dioptr\u00edas negativas e corr\u00edxese con lentes diverxentes. Nalg\u00fans casos pode utilizarse a cirurx\u00eda. Esta pode diminu\u00edr ou aumentar segundo a idade e o nivel de tensi\u00f3n da persoa. Se se contin\u00faa un tratamento a magnitude pode diminu\u00edr at\u00e9 2 dioptr\u00edas.\nClasificaci\u00f3n.\nA\u00ednda que son posibles diferentes clasificaci\u00f3ns, o m\u00e1is usual \u00e9 dividila nestes dous grupos:\nTeor\u00edas.\nFactores xen\u00e9ticos.\nAt\u00e9 agora, a hip\u00f3tese m\u00e1is aceptada era que a miop\u00eda \u00e9 hereditaria. A propensi\u00f3n \u00e1 miop\u00eda de fillos de pais miopes \u00e9 alta. O eixo anterior/posterior do ollo miope \u00e9 m\u00e1is longo que nos ollos non miopes, o cal provoca que a imaxe se enfoque antes de chegar \u00e1 retina e cando chega a ela xa est\u00e1 desenfocada. A\u00ednda que a xen\u00e9tica ten a s\u00faa importancia, d\u00e1selle tam\u00e9n importancia aos factores ambientais e h\u00e1bitos de traballo en cerca.\nFactores ambientais e h\u00e1bitos de traballo en cerca.\nOs h\u00e1bitos de traballo en cerca ou factores ambientais te\u00f1en cada vez un papel m\u00e1is importante na subida da miop\u00eda. Na nosa sociedade tecnol\u00f3xica \u00e9 cada vez maior o n\u00famero de nenos, adolescentes e adultos que incrementan o tempo de traballo de cerca ante tel\u00e9fonos m\u00f3biles, computadoras, pantallas de TV, tabletas dixitais e outros instrumentos, as\u00ed como o adoptar posturas indebidas cando se realiza devandito traballo. Por tanto, \u00e9 posible previr a aparici\u00f3n da miop\u00eda relacionada con malos h\u00e1bitos de traballo de cerca e manter unha visi\u00f3n sa para evitar un crecemento axial anormal dos nosos ollos a consecuencia dun excesivo esforzo ao enfocar de cerca.\nEn modelos animais demostrouse que o ollo compensa o desenfoque causado por unha lente negativa alarg\u00e1ndose. O mecanismo fisiol\u00f3gico responsable desta elongaci\u00f3n do ollo \u00e9 desco\u00f1ecido, pero o mecanismo est\u00e1 demostrado e descrito con precisi\u00f3n matem\u00e1tica en humanos.\nCombinaci\u00f3n de factores xen\u00e9ticos e ambientais.\nUnha susceptibilidad xen\u00e9tica sumada a factores ambientais foi postulada como explicaci\u00f3n aos diversos graos de miop\u00eda en diferentes poboaci\u00f3ns. A miop\u00eda \u00e9 un proceso realimentado onde factores xen\u00e9ticos e ambientais poden coexistir.\nComplicaci\u00f3ns.\nAs persoas que presentan unha miop\u00eda elevada est\u00e1n m\u00e1is predispostas que a poboaci\u00f3n xeral a diferentes enfermidades oculares, entre as cales p\u00f3dense citar:\nPor iso acons\u00e9llase que aquelas persoas que presenten unha miop\u00eda con gradaci\u00f3n superior a 6 dioptr\u00edas sexan sometidas a revisi\u00f3ns peri\u00f3dicas que deber\u00edan inclu\u00edr non s\u00f3 a agudeza visual, sen\u00f3n a medida da presi\u00f3n intraocular e unha valoraci\u00f3n con oftalmoscopio.\nTratamento.\nPara que os miopes poidan enfocar os obxectos afastados sobre a retina, d\u00e9bese interpor entre esta e o obxecto unha lente diverxente ou negativa, xa sexa na forma de lente normal, de contacto ou lente intraocular. Outra posibilidade \u00e9 alterar o valor di\u00f3ptrico da c\u00f3rnea reducindo o seu espesor mediante cirurx\u00eda con l\u00e1ser. P\u00f3dense aplicar varias t\u00e9cnicas, como a PKR, LASIK, LASEK, EPILASIK ou RELEX-SMILE. Cando non \u00e9 posible a cirurx\u00eda l\u00e1ser para corrixir o defecto e o paciente non desexa utilizar lentes, pode realizarse unha intervenci\u00f3n mediante a cal se coloca unha lente intraocular.\nDesde hai m\u00e1is de 30 anos util\u00edzanse lentes de contacto nocturnas que moldean a c\u00f3rnea e modifican o seu poder di\u00f3ptrico pola presi\u00f3n que exercen. Estas lentes qu\u00edtanse ao espertar pola ma\u00f1\u00e1 e o paciente pode ver perfectamente durante todo o d\u00eda sen necesidade de lentes. O tratamento co\u00f1\u00e9cese como ortoqueratolog\u00eda. Situouse como unha dos tratamentos m\u00e1is efectivos para controlar a subida de miop\u00eda en nenos e adolescentes, xa que numerosos estudos mostran que retarda a subida de miop\u00eda at\u00e9 nun 43%. O efecto da ortoqueratolog\u00eda (orto-k) \u00e9 reversible se o paciente deixa de usar as lentes de contacto pola noite. En adultos mostrouse como unha alternativa real \u00e1 cirurx\u00eda refractiva.\nCando hai unha gran diferenza de refracci\u00f3n entre un ollo e outro (anisometr\u00eda), o ollo de maior gradaci\u00f3n corre o perigo de non desenvolver por completo o seu potencial. O uso da correcci\u00f3n adecuada pode mellorar a visi\u00f3n do ollo afectado se se realiza durante a infancia, antes de que termine o desenvolvemento visual. \nEn toda persoa, incluso hiperm\u00e9trope ou em\u00e9trope, o ollo crece acompa\u00f1ando do ritmo de crecemento corporal at\u00e9 unha determinada idade. Nos ollos miopes o eixo anterior tam\u00e9n aumenta co crecemento e por tanto aumenta a magnitude da miop\u00eda. Ademais o traballo prolongado en visi\u00f3n de cerca revelouse como un factor importante na subida da miop\u00eda (non s\u00f3 en nenos), tam\u00e9n o desenfoque hipermetr\u00f3pico perif\u00e9rico estimula o crecemento axial do ollo e, por tanto, unha subida de miop\u00eda. \n\u00c9 necesario lembrar que a funci\u00f3n tanto de lentes \u00e9 conseguir unha visi\u00f3n correcta mentres se usan, a\u00ednda que non te\u00f1en ning\u00fan efecto no retardo da miop\u00eda.\nNa actualidade est\u00e1n a adaptarse para o control da miop\u00eda lentes de contacto brandas con desenfoque perif\u00e9rico, a\u00ednda que a s\u00faa implantaci\u00f3n \u00e9 moi recente e a\u00ednda non se te\u00f1en resultados conclu\u00edntes. Nos \u00faltimos anos a miop\u00eda converteuse nunha epidemia en pa\u00edses orientais con m\u00e1is dun 80% de nenos e adolescentes miopes. Para evitalo, os profesionais da visi\u00f3n recomendan aos nenos e adolescentes unhas normas de hixiene visual no traballo de cerca, en canto a manter unha adecuada distancia de lectura, boa iluminaci\u00f3n e postura, as\u00ed coma realizar descansos cada certo tempo de lectura e practicar deportes ao aire libre baixo a luz natural do d\u00eda."}
{"id": "500119", "revid": "108464", "url": "https://gl.wikipedia.org/wiki?curid=500119", "title": "Trastorno do espectro autista", "text": ""}
{"id": "500122", "revid": "89787", "url": "https://gl.wikipedia.org/wiki?curid=500122", "title": "Civilizaci\u00f3n Caral-Supe", "text": "A civilizaci\u00f3n Caral ou civilizaci\u00f3n Caral-Supe era unha sociedade complexa da Am\u00e9rica precolombiana que comprend\u00eda ata trinta grandes centros de poboaci\u00f3n na actual rexi\u00f3n de Norte Chico no litoral norte-central de Per\u00fa. A civilizaci\u00f3n floreceu entre o cuarto e o segundo milenio antes de Cristo, coa formaci\u00f3n da primeira cidade datada ao redor do 3500 a.C., en Huaricanga, na zona do r\u00edo Fortaleza. \u00c9 a partir do 3100 a.C. que o asentamento humano a gran escala e a construci\u00f3n comunal fanse evidentes, que durou ata un per\u00edodo de declive arredor do 1800 a.C. Dende principios do s\u00e9culo XXI, estableceuse como a civilizaci\u00f3n m\u00e1is antiga co\u00f1ecida nas Am\u00e9ricas.\nEsta civilizaci\u00f3n floreceu ao longo de tres r\u00edos, o Fortaleza, o Pativilca e o Supe. Estes vales fluviais te\u00f1en cada un grandes agrupaci\u00f3ns de sitios arqueol\u00f3xicos. M\u00e1is ao sur, hai varios sitios asociados ao longo do r\u00edo Huaura. O nome Caral-Supe, deriva da cidade de Caral no Val do Supe, un grande e ben estudado xacemento do Norte Chico. A complexa sociedade en Norte Chico xurdiu un milenio despois de Sumeria] en Mesopotamia, foi contempor\u00e1nea coas pir\u00e1mides exipcias e foi anterior a Olmeca en Mesoam\u00e9rica en case dous milenios.\nNa nomenclatura arqueol\u00f3xica, Caral \u00e9 unha cultura pre-oler\u00eda do precolombiano arcaico tard\u00edo. Carec\u00eda completamente de oler\u00eda e aparentemente non ti\u00f1a arte visual. O logro m\u00e1is impresionante da civilizaci\u00f3n foi a s\u00faa arquitectura monumental, inclu\u00edndo grandes obras de terra mont\u00edculo de plataforma e prazas circulares. As evidencias arqueol\u00f3xicas suxiren o uso da tecnolox\u00eda t\u00e9xtil e, posiblemente, o culto a s\u00edmbolos de deuses com\u00fans, os cales rep\u00edtense nas culturas precolombinas andinas. Se sup\u00f3n que se necesitou un goberno sofisticado para xestionar a antiga caral. Quedan pendentes cuesti\u00f3ns sobre a s\u00faa organizaci\u00f3n, especialmente a influencia dos recursos alimentarios na pol\u00edtica.\nOs arque\u00f3logos saben destes antigos sitios naa zona dende polo menos os anos 40. Os primeiros traballos foron en Aspero na costa, un sitio identificado xa en 1905, e despois en Caral, m\u00e1is cara ao interior. A finais dos noventa, os arque\u00f3logos peruanos, dirixidos por Ruth Shady, proporcionaron a primeira documentaci\u00f3n extensa da civilizaci\u00f3n con traballo en Caral. Un artigo de 2001 en \"Science\", que ofrece datos sobre a investigaci\u00f3n Caral, e un artigo de 2004 en \"Nature\", describe o traballo de campo e a dataci\u00f3n por radiocarbono nunha \u00e1rea m\u00e1is ampla, revelou a iportancia da cultura Caral e provocou un interese xeneralizado.\nHistoria e xeograf\u00eda.\nA dataci\u00f3n dos sitios de Caral retrocedeu a data estimada de inicio de sociedades complexas na rexi\u00f3n peruana en m\u00e1is de mil anos. A cultura Chav\u00edn, cara ao 900 aC, era considerada desde hai tempo a primeira civilizaci\u00f3n da zona. A\u00ednda se cita regularmente como tal en obras xerais. \nO descubrimento de Caral tam\u00e9n apartou o foco da investigaci\u00f3n lonxe das \u00e1reas das terras altas dos Andes e das terras baixas adxacentes \u00e1s monta\u00f1as (onde os Chav\u00edn, e m\u00e1is tarde os [Inca]], ti\u00f1an os seus centros m\u00e1is importantes) ao litoral peruano ou rexi\u00f3ns costeiras. Caral sit\u00faase na zona centro-norte da costa, aproximadamente entre 150 e 200 km ao norte de Lima, delimitada polo Val de Lur\u00edn polo sur e o val de Casma polo norte. Comprende catro vales costeiros: os de Huaura, Supe, Pativilca, Fortaleza, os sitios co\u00f1ecidos conc\u00e9ntranse nos \u00faltimos tres, que comparten unha chaira costeira com\u00fan. Os tres principais vales abarcan s\u00f3 1.800 km\u00b2 e as investigaci\u00f3ns subli\u00f1aron a densidade dos n\u00facleos de poboaci\u00f3n. \nO litoral peruano parece un candidato \"improbable, incluso aberrante\" para o desenvolvemento \"pr\u00edstino\" da civilizaci\u00f3n, en comparaci\u00f3n con outros centros mundiais. \u00c9 extremadamente \u00e1rido, delimitado por d\u00faas sombras de choiva (causadas polos Andes ao leste e os ventos alisos do Oc\u00e9ano Pac\u00edfico ao oeste). A rexi\u00f3n est\u00e1 salpicada por m\u00e1is de 50 r\u00edos que levan o desxeo andino. O desenvolvemento dun regadio xeneral a partir destas fontes de auga consid\u00e9rase decisivo na aparici\u00f3n de Caral, xa que toda a arquitectura monumental en varios sitios atopouse preto das canles de rego.\nA dataci\u00f3n por radiocarbono de Jonathan Haas \"et al.\", descubriron que 10 de 95 mostras tomadas nas \u00e1reas de Pativilca e Fortaleza datan de antes do 3500 a.C, a m\u00e1is antiga, que data do 9210 a.C., proporciona unha \"indicaci\u00f3n limitada\" de asentamento humano durante a era Arcaica Temper\u00e1 Precolombiana. D\u00faas datas do 3700 a.C. est\u00e1n asociadas \u00e1 arquitectura comunal, pero \u00e9 probable que sexan an\u00f3malas. \u00c9 a partir do 3200 a.C. que o asentamento humano a gran escala e a construci\u00f3n comunal son claramente evidentes. Mann, nun estudo da literatura en 2005, suxire \"algo antes do 3200 a.C., e posiblemente antes do 3500 a.C.\" como data de inicio do per\u00edodo formativo de Caral. Observa que a data m\u00e1is antiga asociada con seguridade a unha cidade \u00e9 o 3500 a.C., en Huaricanga, na zona norte de Fortaleza, base\u00e1ndose nas datas de Haas.\nAs primeiras datas do terceiro milenio de Haas suxiren que o desenvolvemento de sitios costeiros e interiores produciuse en paralelo. Pero, entre o 2500 e o 2000 a C., durante o per\u00edodo de maior expansi\u00f3n, a poboaci\u00f3n e o desenvolvemento mud\u00e1ronse de xeito decisivo cara aos sitios interiores. Aparentemente, todo o desenvolvemento ocorreu en grandes sitios interiores como Caral, a\u00ednda que depend\u00edan dos peixes e mariscos da costa. O pico nas datas est\u00e1 en concordancia coas datas de Shady en Caral, que mostran a s\u00faa habitaci\u00f3n desde o 2627 a.C. ata o 2020 a.C. Non obstante, contin\u00faan discut\u00edndose os sitios costeiros e interiores desenvolvidos en t\u00e1ndem (ver secci\u00f3n seguinte).\nAo redor do 1800 a.C, a civilizaci\u00f3n Caral comezou a declinar, con centros m\u00e1is potentes que apareceron ao sur e ao norte pola costa e ao leste dentro do cinto dos Andes. O \u00e9xito de Caral na agricultura baseada no rego puido contribu\u00edr a que se eclipsara. O profesor de antropolox\u00eda Winifred Creamer de Universidade do Norte de Illinois sinala que \"cando esta civilizaci\u00f3n est\u00e1 en declive, empezamos a atopar extensos canais m\u00e1is ao norte. A xente mud\u00e1base cara a terreos m\u00e1is f\u00e9rtiles lev\u00e1ndose con eles o co\u00f1ecemento do rego\". Pasarian mil anos antes do nacemento da pr\u00f3xima gran cultura peruana, a Chav\u00edn.\nLigaz\u00f3ns xeogr\u00e1ficas.\nOs arque\u00f3logos observaron ligaz\u00f3ns culturais coas zonas altas. En particular, suxeriron as ligaz\u00f3ns coa tradici\u00f3n relixiosa de Kotosh.\n Numerosas caracter\u00edsticas arquitect\u00f3nicas atopadas entre os asentamentos de Supe, inclu\u00eddos cortes circulares subterr\u00e1neos, pir\u00e1mides escalonadas e plataformas secuenciais, as\u00ed como restos materiais e as s\u00faas implicaci\u00f3ns culturais, escavados en Aspero e nos sitios do val que estamos cavando (Caral, Chupacigarro, Lurihuasi, Miraya), comp\u00e1rtense con outros asentamentos da zona que participaron no que se co\u00f1ece como a tradici\u00f3n relixiosa Kotosh. O m\u00e1is espec\u00edfico entre estas caracter\u00edsticas son salas con bancos e fogares con conductos de ventilaci\u00f3n subterr\u00e1neos, nichos de parede, contas biconvexas, frautas musicais etc. \nCosta mar\u00edtima e interior agr\u00edcola.\nContin\u00faa a investigaci\u00f3n en Caral con moitas preguntas sen resolver. O debate contin\u00faa sobre d\u00faas cuesti\u00f3ns relacionadas: o grao en que o florecemento de Caral se baseou nos recursos alimentarios mar\u00edtimos e a relaci\u00f3n exacta que isto implica entre os sitios costeiros e interiores.\nDieta confirmada.\nSuxer\u00eduse un esquema amplo na dieta de Caral Supe. En Caral, as plantas domesticadas comestibles notadas por Shady son cabazas, fabas, l\u00facuma, goiaba, pacay (Inga feuillei) e batata. Haas \"et al \" observaron os mesmos alimentos na s\u00faa investigaci\u00f3n m\u00e1is ao norte, mentres que engadiron aguacate e canna. En 2013, Haas et al documentaron tam\u00e9n boas evidencias de millo. (ver a continuaci\u00f3n). \nHoubo tam\u00e9n un importante compo\u00f1ente de marisco nos sitios costeiros e no interior. Shady sinala que \"os restos de animais son case exclusivamente mari\u00f1os\" en Caral, inclu\u00edndo ameixas e mexill\u00f3ns e grandes cantidades de anchoas e sardi\u00f1as. Que as anchoas chegaron ao interior est\u00e1 claro, a\u00ednda que Haas suxire que \"o marisco [que incluir\u00eda ameixas e mexill\u00f3ns], mam\u00edferos mari\u00f1os, e algas mari\u00f1as non parecen ser porci\u00f3ns significativas da dieta no interior, nos sitios non mar\u00edtimos\". \nTeor\u00eda dunha base mar\u00edtima para a civilizaci\u00f3n andina.\nO papel do marisco na dieta de Caral Supe suscitou un debate. Moitos primeiros traballos de campo fix\u00e9ronse na rexi\u00f3n de Aspero na costa, antes de que se realizase o alcance completo e a interconexi\u00f3n dos diversos sitios da civilizaci\u00f3n. Nun artigo de 1973, Michael E. Moseley sosti\u00f1a que unha econom\u00eda de subsistencia mar\u00edtima (marisco) fora a base da sociedade e o seu florecemento notablemente temper\u00e1, unha teor\u00eda elaborada m\u00e1is tarde como \"fundamento mar\u00edtimo da civilizaci\u00f3n andina\" (MFAC). Tam\u00e9n confirmou unha falta de oler\u00eda observada anteriormente en Aspero, e deduciu que os \"mont\u00edculos\" no sitio constitu\u00edan os restos de monticulos de plataforma artificiais.\nEsta tese dunha fundaci\u00f3n de base mar\u00edtima foi contraria ao consenso acad\u00e9mico xeral de que o ascenso da civilizaci\u00f3n se baseou nunha agricultura intensiva, especialmente de polo menos un cereal. Durante moito tempo a produci\u00f3n de excedentes agr\u00edcolas era imprescindible para promover a densidade de poboaci\u00f3n e a aparici\u00f3n dunha sociedade complexa. As ideas de Moseley foron debatidas e impugnadas (por exemplo, que os restos mar\u00edtimos e a s\u00faa contribuci\u00f3n cal\u00f3rica sobreestim\u00e1ronse) pero consider\u00e1ronse certos no resumo da literatura de Mann en 2005.\nA concorrencia coa hip\u00f3tese de subsistencia mar\u00edtima, era o dominio impl\u00edcito dos sitios costeiros sobre outros sitios interiores. Esta idea foi rexeitada pola constataci\u00f3n da magnitude de Caral, un xacemento interior. Complementario ao artigo de Shady do 1997 que cita Caral, unha reportaxe de 2001 de (Science) destacou o dominio da agricultura e tam\u00e9n suxeriu que Caral era o m\u00e1is antigo centro urbano no Per\u00fa (e de toda Am\u00e9rica). Desaprobou a idea de que a civilizaci\u00f3n comezara adxacente \u00e1 costa e logo mov\u00e9rase cara ao interior. Citouse a un arque\u00f3logo que suxeriu que \"en lugar de antecedentes costeiros a xacementos interiores monumentais, o que temos agora son aldeas sat\u00e9lites costeiras a monumentais sitios interiores\". \nEstas afirmaci\u00f3ns foron rapidamente contestadas por Sandweiss e Moseley, que observaron que Caral, a\u00ednda que \u00e9 o sitio preceramico m\u00e1is grande e complexo, non \u00e9 o m\u00e1is antigo. Admitiron a importancia da agricultura para a industria e para aumentar a dieta, ao tempo que afirmaron \"o papel formativo dos recursos mari\u00f1os na civilizaci\u00f3n andina temper\u00e1\". Os estudosos agora est\u00e1n de acordo en que os sitios interiores ti\u00f1an poboaci\u00f3ns significativamente maiores e que hab\u00eda \"moita m\u00e1is xente ao longo dos catro r\u00edos que na costa polo que tiveron que ser dominantes\".\nA pregunta que queda \u00e9 cal das \u00e1reas desenvolveuse primeiro e creou un modelo para o seu desenvolvemento posterior. Haas rexeita a suxesti\u00f3n de que o desenvolvemento mar\u00edtimo en sitios inmediatamente lindantes \u00e1 costa fose inicial, apuntando a un desenvolvemento contempor\u00e1neo baseado na s\u00faa dataci\u00f3n. Moseley segue convencido de que Aspero, na costa, \u00e9 o sitio m\u00e1is antigo e que a s\u00faa subsistencia mar\u00edtima serviu de base para a civilizaci\u00f3n.\nAlgod\u00f3n e fonte de alimentos.\nO algod\u00f3n (da especie \"Gossypium barbadense\") proporcionou probablemente a base do dominio do interior sobre a costa (tanto se o desenvolvemento foi anterior, posterior ou contempor\u00e1neo). A\u00ednda que non \u00e9 comestible, foi o produto m\u00e1is importante do regadio en Caral, vital para a produci\u00f3n de redes de pesca (que \u00e1 s\u00faa vez proporcionaron recursos mar\u00edtimos) as\u00ed como para text\u00eds e tecnolox\u00eda t\u00e9xtil. Haas sinala que \"o control sobre o algod\u00f3n permitiu que unha elite gobernante puidese obter beneficios do pano para roupa, bolsos, envoltorios e adornos\". Est\u00e1 disposto a admitir un dilema de dependencia mutua: \"Os residentes prehist\u00f3ricos de Caral Supe necesitaban os recursos pisc\u00edcolas para obter as s\u00faas prote\u00ednas e os pescadores necesitaban o algod\u00f3n para facer as redes para coller o peixe.\" Polo tanto identificar o algod\u00f3n como un recurso vital producido no interior non resolve por si s\u00f3 a cuesti\u00f3n de se os sitios do interior eran a orixe dos costeiros, ou viceversa. Moseley sost\u00e9n que os sitios mar\u00edtimos exitosos se ter\u00edan desprazado cara ao interior para atopar algod\u00f3n. A relaci\u00f3n exacta entre os recursos alimentarios e a organizaci\u00f3n pol\u00edtica segue sen estar resolta.\nO desenvolvemento de Caral \u00e9 especialmente notable pola ausencia aparente dun alimento b\u00e1sico. Non obstante, os estudos recentes cuestiona isto cada vez m\u00e1is e apuntan \u00f3 millo como a columna vertebral diet\u00e9tica desta e das civilizaci\u00f3ns precolombianas posteriores. Moseley atopou un pequeno n\u00famero de mazorcas de millo en 1973 en Aspero (tam\u00e9n se pode ver no traballo do sitio nos anos 40 e 50) pero desde ent\u00f3n chamou o achado \"problem\u00e1tico\". Non obstante, apareceron probas crecentes sobre a importancia do millo neste per\u00edodo:\nOrganizaci\u00f3n social.\nGoberno.\nOs caziques de Caral eran \"case certamente teocr\u00e1ticos, a\u00ednda que non de maneira brutal\", segundo Mann. As \u00e1reas de construci\u00f3n mostran posibles evidencias de festas, que incluir\u00edan m\u00fasica e probablemente alcohol, o que suxire unha elite capaz de mobilizar e recompensar \u00e1 poboaci\u00f3n. O grao de autoridade centralizada \u00e9 dif\u00edcil de determinar, pero os patr\u00f3ns de construci\u00f3n arquitect\u00f3nica son indicativos dunha elite que, polo menos nalg\u00fans lugares nalg\u00fans momentos, desempe\u00f1aba un poder considerable, mentres que algunha da arquitectura monumental foi constru\u00edda de xeito incremental, outros edificios, como os dous principais mont\u00edculos de plataforma en Caral, parece que se constru\u00edron nunha ou d\u00faas intensas fases de construci\u00f3n. Como proba adicional do control centralizado, Haas sinala restos de almac\u00e9ns de grandes pedras atopados en Upaca, en Pativilca, como emblem\u00e1ticos. de autoridades capaces de controlar recursos vitais como o algod\u00f3n.\nHaas suxire que os patr\u00f3ns de mobilizaci\u00f3n laboral revelados pola evidencia arqueol\u00f3xica apuntan a unha emerxencia \u00fanica do goberno humano, un dos dous ao lado de Sumer (ou tres, se se incl\u00fae Mesoam\u00e9rica como caso separado). A\u00ednda que noutros casos, a idea de goberno ter\u00eda sido tomada en pr\u00e9stamo ou copiada, neste pequeno grupo, o goberno foi \" inventado \". Outros arque\u00f3logos rexeitaron tales afirmaci\u00f3ns como hiperb\u00f3licas. \nAo explorar a base dun posible goberno, Haas suxire tres amplas bases de poder para sociedades complexas temper\u00e1s:\nAtopa os dous primeiros presentes no antigo Norte Chico.\nEcon\u00f3mico.\nA autoridade econ\u00f3mica ter\u00eda descansado sobre o control de algod\u00f3n e plantas comestibles e as relaci\u00f3ns comerciais asociadas, co poder centrado nos xacementos interiores. Haas suxire tentativamente que o alcance desta base de enerx\u00eda econ\u00f3mica pode ter extensado amplamente: s\u00f3 hai dous sitios de ribeira confirmados no Norte Chico (Aspero e Bandurria) e posiblemente outros dous, pero atop\u00e1ronse redes de pesca de algod\u00f3n e plantas domesticadas. a costa peruana. \u00c9 posible que os principais centros interiores de Norte Chico estivesen no centro dunha ampla rede de comercio rexional centrada nestes recursos. \n\" Descubrir \" A revista, citando Shady, suxire unha vida comercial rica e variada: \"[Caral] exportou os seus propios produtos e os de Aspero a comunidades distantes a cambio de importaci\u00f3ns ex\u00f3ticas: \" Spondylus \" cunchas da costa do Ecuador, ricas tinturas das terras altas andinas, tabaco alucin\u00f3xeno do Amazonas.\" (Dada a extensi\u00f3n a\u00ednda limitada da investigaci\u00f3n de Norte Chico, tales reclamaci\u00f3ns deber\u00edan tratarse circunspectivamente.) Outros informes sobre a obra de Shady indican que Caral comerciaba con comunidades da xungla m\u00e1is interior e, posiblemente, con xente da zona mdas monta\u00f1as. \nIdeolox\u00eda.\nO poder ideol\u00f3xico dos l\u00edderes base\u00e1base no aparente acceso a deidades e ao sobrenatural. A evidencia sobre a relixi\u00f3n do Norte Chico \u00e9 limitada: unha imaxe do [[deus do persoal], unha figura escabrosa con capucha e colmillos*, atopouse nunha [[cabaza]] datada no 2250 a. O Deus Persoal \u00e9 unha divindade maioritaria das culturas andinas posteriores, e Winifred Creamer suxire atopar puntos para venerar a s\u00edmbolos com\u00fans dos deuses. Do mesmo xeito que ocorreu con outras investigaci\u00f3ns realizadas en Norte Chico, outros investigadores discutiron a natureza e importancia do achado.\nO acto de construci\u00f3n e mantemento arquitect\u00f3nico tam\u00e9n puido ser unha experiencia espiritual ou relixiosa: un proceso de exaltaci\u00f3n e cerimonia comunitaria. Shady chamou a Caral \"a cidade sagrada\" (\"la ciudad sagrada\" ): o foco socioecon\u00f3mico e pol\u00edtico estaba nos templos, que peri\u00f3dicamente remodel\u00e1banse, con importantes queimaduras asociadas \u00e1 remodelaci\u00f3n.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Historia do Per\u00fa]]"}
{"id": "500123", "revid": "89787", "url": "https://gl.wikipedia.org/wiki?curid=500123", "title": "Xel de s\u00edlice", "text": "O xel de s\u00edlice \u00e9 unha forma amorfa e porosa de di\u00f3xido de silicio (s\u00edlice), consistente nunha rede irregular tridimensional de \u00e1tomos alternantes de silicio e ox\u00edxeno con poros e ocos de escala nanom\u00e9trica. Os ocos poden conter auga ou alg\u00fan outro l\u00edquido ou poden estar cheos de gas ou baleiros. Neste \u00faltimo caso, o material chamar\u00edase m\u00e1is propiamente xeroxel de s\u00edlice.\nO xeroxel de s\u00edlice cun tama\u00f1o de poro medio de 2,4 nan\u00f3metros ten unha forte afinidade polas mol\u00e9culas de auga e \u00e9 amplamente usado como desecante. \u00c9 duro e transl\u00facido, pero considerablemente m\u00e1is brando que o masivo cristal de s\u00edlice ou cuarzo; e mant\u00e9n a s\u00faa dureza cando est\u00e1 saturado de auga. \nO xeroxel de s\u00edlice comercial\u00edzase habitualmente en forma de gr\u00e1nulos ou esferas \u00e1speras duns poucos mil\u00edmetros de di\u00e1metro. Alg\u00fans grans poden conter pequenas cantidades dunha substancia indicadora que cambia de cor cando absorbe algo de auga. \u00c9 frecuente que os empaquetados de alimentos secos leven pequenas bolsi\u00f1as de papel que conte\u00f1en pellets de xeroxel de s\u00edlice, que levan xeralmente un aviso de \"non inxerir\", para absorber calquera humidade que puidese causar a deterioraci\u00f3n da comida.\nO xel de s\u00edlice 'h\u00famido', que se pode preparar fresco a partir de solci\u00f3ns alcalinas de silicato, pode variar en consistencia desde un xel mol e transparente, similar \u00e1 xelatina ou ao \u00e1gar, a un s\u00f3lido duro, concretamente un xeroxel enchoupado de auga. \u00c1s veces utilizase en procesos de laboratorio, por exemplo para suprimir a convecci\u00f3n en l\u00edquidos e impedir a precipitaci\u00f3n de part\u00edculas suspendidas.\nHistoria.\nOs xeles de s\u00edlice exist\u00edan xa polo ano 1640 como curiosidade cient\u00edfica. Foron utilizados na Primeira guerra mundial para captar os vapores e gases nos botes das m\u00e1scaras de gas. A ruta sint\u00e9tica para producir xel de silice patentouna o profesor de qu\u00edmica Walter A. Patrick da Universidade Johns Hopkins en 1918.\nNa Segunda guerra mundial o xel de s\u00edlice era indispensable no esforzo de guerra para manter seca a penicilina, a protecci\u00f3n do equipamento militar da humidade, como flu\u00eddo catalizador do cracking na produci\u00f3n de gasolina de alta octanaxe e como apoio \u00e1 cat\u00e1lise na fabricaci\u00f3n de butadieno a partir de etanol (materia prima para a produci\u00f3n de goma sint\u00e9tica).\nTipos.\nXel de s\u00edlice al\u00famina - amarelo claro, quimicamenre estable, resistente ao lume, insoluble excepto en \u00e1lcalis ou \u00e1cido fluorh\u00eddrico. Polaridade superficial, establidade t\u00e9rmica, mellores prestaci\u00f3ns que o xel de s\u00edlice de poros finos.\nXel de s\u00edlice estabilizante - pos s\u00f3lidos microporosos non cristalinos, non t\u00f3xico, resistente ao lume, usado na fabricaci\u00f3n de cervexa para mellorar o sabor, claridade, cor e a escuma, e eliminaci\u00f3n de impureas de microorgnismos.\nPropiedades.\nA alta \u00e1rea superficial espec\u00edfica como o xel de s\u00edlice (aredor de 800 m2/g) perm\u00edtelle adsorber auga rapidamente, polo que \u00e9 \u00fatil como axente desecante. O xel de s\u00edlice descr\u00edbese a mi\u00fado como mestura \"absorbente\", o cal pode ser apropiado s\u00f3 cando se ignora a estrutura microsc\u00f3pica do xel, como nas bolsi\u00f1as de xel de s\u00edlice ou outros produtos. Por\u00e9n, o xel de silice elimina a humidade pola \"adsorci\u00f3n\" sobre a superficie dos seus numeroros poros en vez de pola \"absorci\u00f3n\" na masa do xel.\nRexeneraci\u00f3n.\nUnha vez saturado de auga, o xel pode ser rexenerado quent\u00e1ndoo a 120\u00a0\u00b0C durante 1\u20132 horas. Alg\u00fans tipos de xel de s\u00edlice poden causar pequenas explosi\u00f3ns (como os \"popcorns\") cando se expo\u00f1en a unha cantidade suficiente de auga. Isto est\u00e1 causado pola rotura das esferas de s\u00edlice cando contactan coa auga.\nPreparaci\u00f3n.\nUnha solucion acuosa de silicato de sodio acidif\u00edcase para producir un precipitado xelatinoso que \u00e9 lavado, despois deshidratado para producir xel de s\u00edlice incoloro. Cando se require unha indicaci\u00f3n visible de contido de humidade no xel de silice, eng\u00e1dese tetraclorocobaltato(II) de amonio ((NH4)2CoCl4) ou cloruro de cobalto (CoCl2). Isto causa que o xel sexa azul cando est\u00e1 seco e rosa cando est\u00e1 hidratado.. Debido \u00e1 conexi\u00f3n entre o cancro e o cloruro de cobalto, este foi prohibido en Europa nos xeles de s\u00edlice. Un indicador alternativo \u00e9 o violeta de metilo, que \u00e9 laranxa cando est\u00e1 seco e verde cando est\u00e1 hidratado.\nUsos.\nDesecante.\nEn moitos produtos, a humidade favorece o crecemento de balores e a descomposici\u00f3n. A condensaci\u00f3n pode tam\u00e9n danar outros produtos como os electr\u00f3nicos e pode acelerar a descomposici\u00f3n de produtos qu\u00edmicos, como os das p\u00edlulas de vitaminas. Estes produtos poden conservarse por m\u00e1is tempo empaquet\u00e1ndoos xunto con bolsas con xel de s\u00edlice.\nO xel de silice pode utilizarse tam\u00e9n para manter tan baixa como sexa posible a humidade relativa dentro dunha radio de alta frecuencia ou a gu\u00eda de onda dun sistema de transmisi\u00f3n por sat\u00e9lite (ver tamponamento da humidade). A acumulaci\u00f3n dunha humidade excesiva nunha gu\u00eda de onda pode causar arcos el\u00e9ctricos dentro da propia gu\u00eda de onda, danando o amplificador de potencia que o alimenta. Ademais, as pingas de auga que se forman e condensan dentro da gu\u00eda de onda cambian as caracter\u00edsticas de impedancia e frecuencia, degradando o sinal. \u00c9 com\u00fan nun sistema de aire comprimido pequeno (similar a unha pequena bomba de acuario caseiro) para ser empregado para facer circular o aire dentro da gu\u00eda de onda sobre un bote de xel de s\u00edlice.\nO xel de s\u00edlice tam\u00e9n se utiliza para secar o aire en sistemas de compresi\u00f3n de aire industriais. O aire do compresor descarga fluxos a trav\u00e8s dunha capa de bolas de xel de s\u00edlice. O xel de s\u00edlice adsorbe a humidade do aire, impedindo os danos no punto de uso do aire comprimido debido \u00e1 condensaci\u00f3n da humidade. O mesmo sistema util\u00edzase para secar o aire comprimido en locomotoras ferroviarias, nas que a condensaci\u00f3n e o xeo nos tubos de aire de freado orixina un fallo dos freos.\nO xel de s\u00edlice \u00fasase tam\u00e9n como unha ferramenta para a preservaci\u00f3n e control da humidade relativa en museos e bibliotecas durante exposici\u00f3ns ou no almacenamento.\nOutras aplicaci\u00f3ns son nas tiras de tests de diagn\u00f3stico, aparellos de inhalaci\u00f3n, xiringas, kits de test de drogas e kits de saneamento de hospitais.\nQu\u00edmica.\nEn qu\u00edmica, o xel de s\u00edlice util\u00edzase en cromatograf\u00eda como fase estacionaria. Na cromatograf\u00eda en columna, a fase estacionaria est\u00e1 case sempre composta de part\u00edculas de xel de silice de 40\u201363 \u03bcm. Util\u00edzanse diferentes tama\u00f1os de part\u00edcula para diferentes tipos de cromatograf\u00eda en columna, xa que o tama\u00f1o de part\u00edcula est\u00e1 relacionado coa \u00e1rea superficial. As diferenzas no tama\u00f1o das part\u00edculas determinan se o xel de s\u00edlice deber\u00eda utilizarse para a cromatograf\u00eda de gravidade ou flash. Nesta aplicaci\u00f3n, debido \u00e1 polaridade do xel de s\u00edlice, os compo\u00f1entes non polares tenden a elu\u00edr antes que outros m\u00e1is polares, de a\u00ed o nome de cromatograf\u00eda en fase normal. Por\u00e9n, cando se adhiren grupos hidr\u00f3fobos (como os grupos C18) ao xel de s\u00edlice, ent\u00f3n os compo\u00f1entes polares el\u00faen primeiro e o m\u00e9todo denom\u00ednase cromatograf\u00eda en fase inversa ou reversa. O xel de s\u00edlice tam\u00e9n se aplica a l\u00e1minas de aluminio, vidro ou pl\u00e1stico en cromatograf\u00eda en capa fina.\nOs grupos hidroxi (OH) da superficie do s\u00edlice poden ser funcionalizados para obter xeles de s\u00edlice especializados que mostran par\u00e1metros de fase estacionaria peculiares. Estes xeles de s\u00edlice funcionalizados \u00fasanse tam\u00e9n en s\u00edntese org\u00e1nica e purificaci\u00f3n con reactivos insolubles e atrapadores qu\u00edmicos (\"scavengers\").\nTam\u00e9n se te\u00f1en unido covalentemente grupos quelantes a xeles de silice. Estes materiais te\u00f1en a capacidade de eliminar i\u00f3ns met\u00e1licos selectivamente de soluci\u00f3ns acuosas. Os grupos quelantes poden unirse covalentemente a poliaminas que foron enxertadas sobre a superficie de xeles de s\u00edlice producindo un material con maior integridade mec\u00e1nica. O xel de s\u00edlice comb\u00ednase tam\u00e9n con metais alcalinos para formar un axente redutor M-SG. (Ver qu\u00edmica SiGNa)\nO xel de silice non se espera que se biodegrade nin na auga nin no solo.\nLeitos de area para gatos.\nOutro uso do xel de s\u00edlice \u00e9 nos leitos de area para gatos, onde se usa s\u00f3 ou en combinaci\u00f3n con materiais m\u00e1is tradicionais, como arxilas como a bentonita. \u00c9 practicamente inodoro.\nAditivo alimentario.\nO xel de s\u00edlice, tam\u00e9n denominado aeroxel de s\u00edlice ou s\u00edlice hidratrado, pode engadirse a alimentos en pa\u00edses como os da Uni\u00f3n Europea e os Estados Unidos de Am\u00e9rica. Est\u00e1 considerado pola FDA estadounidense como substancia xeralmetnre segura, o que significa que pode ser engadida a produtos alimenticios sen necesidade de aprobaci\u00f3n. Na Uni\u00f3n Europea est\u00e1 permitido engadir s\u00edlice a alimentos nunha concentraci\u00f3n de ata o 5% e nos Estados Unidos ata nun 2%.\nOs seus usos neste campo son: axente anticoagulante, axente desescumante, estabilizador, adsorbente, portador, axente acondicionante, axente contra o fr\u00edo, axuda para a filtraci\u00f3n, axente emulsionante, axente de control da viscosidade e axente contra a precipitaci\u00f3n.\nFiltraci\u00f3n de auga.\nDebido \u00e1s propiedades de adsorci\u00f3n do xel de s\u00edlice, util\u00edzase en filtros de auga dom\u00e9sticos. A estrutura da superficie do xel de s\u00edlice permite a adsorci\u00f3n dalg\u00fans minerais que se disolven na auga, como no que se comercializa como \"Ion-exchange\" (intercambiador de i\u00f3ns). Debido \u00e1 falta de regulaci\u00f3ns para os produtos dom\u00e9sticos de filtraci\u00f3n, non hai estudos que validen as afirmaci\u00f3ns do fabricante sobre a efectividade dese sistema de filtraci\u00f3n.\nIndicador de humidade (xel de s\u00edlice azul/laranxa).\nO xel de s\u00edlice pode doparse cun indicador da humidade que cambia gradualmente de cor cando cambia de estado anhidro (seco) a estado hidratado (h\u00famido). Os indicadores com\u00fans son o cloruro de cobalto(II) e o violeta de metilo. O cloruro de cobalto(II) \u00e9 azul intenso cando est\u00e1 seco e rosa cando est\u00e1 h\u00famido, mais \u00e9 unha substancia t\u00f3xica e carcin\u00f3xena e foi reclasificada na Uni\u00f3n Europea en xullo de 2000 como material t\u00f3xico. O violeta de metilo pode formularse para que cambie de laranxa ao verde, ou de laranxa a incoloro. Tam\u00e9n \u00e9 t\u00f3xico e potencialmente carcin\u00f3xeno, mais \u00e9 suficientemente seguro para ter usos m\u00e9dicos.\nPerigos.\nO xel de s\u00edlice non \u00e9 t\u00f3xico, non \u00e9 inflamable nin reactivo e permanece estable nos seus usos ordinarios. Reacciona co floruro de hidr\u00f3xeno, fl\u00faor, difluoruro de ox\u00edxeno, trifluoruro de cloro, \u00e1cidos fortes, bases fortes e oxidantes. \u00c9 irritante para o tracto respiratorio e pode causar irritaci\u00f3n do tracto dixestivo, e o po que soltan as boli\u00f1as de s\u00edlice pode causar irritaci\u00f3n na pel e ollos, polo que deben gardarse precauci\u00f3ns no seu uso. O po de s\u00edlice cristalina pode causar silicose, pero o xel de s\u00edlice sint\u00e9tica amorfo \u00e9 endurecido para que non cause silicose. Perigos adicionais son os que pode causar o dopado con indicadores da humidade (ver secci\u00f3n anterior)."}
{"id": "500125", "revid": "27155", "url": "https://gl.wikipedia.org/wiki?curid=500125", "title": "Xeroxel de s\u00edlice", "text": ""}
{"id": "500126", "revid": "65337", "url": "https://gl.wikipedia.org/wiki?curid=500126", "title": "Ceca de C\u00edzico", "text": "A ceca de C\u00edzico foi un obradoiro monetario romano establecido na cidade grega de C\u00edzico, situada na Prop\u00f3ntide, na actual Turqu\u00eda. Esta ceca estivo en funcionamento desde mediados do s\u00e9culo III ata mediados do s\u00e9culo VII. \nHistoria.\nResulta probable que a ceca estivese activa baixo os emperadores Valeriano (253-260) e Galieno (260-268) e, xa con m\u00e1is certeza, s\u00e1bese que estivo en funcionamento baixo Claudio o G\u00f3tico (268-270), Quintilo (270) e Aureliano (270-275). Con Aureliano, a ceca pasou de ter dous obradoiros operativos en 271 a cinco en 273, e o establecemento mant\u00edvose fiel ao emperador durante a guerra co Imperio de Palmira.\nA ceca estivo activa ao inicio do mandato de Diocleciano (284-305) e despois novamente baixo Valente (364-378), e mantivo as s\u00faas cu\u00f1axes ata o per\u00edodo de Le\u00f3n I (457-474). No entanto, cara \u00e1 fin do s\u00e9culo V a produci\u00f3n foise reducindo progresivamente ata chegar, probablemente, a unha interrupci\u00f3n da s\u00faa actividade. \nA ceca de C\u00edzico retomou a s\u00faa actividade regular no s\u00e9culo VI, baixo os emperadores bizantinos Xustino I (518-527) e o seu sucesor, Xustiniano I (527-565). Neste per\u00edodo, no que a s\u00faa produci\u00f3n se limitou ao bronce, xogou un papel moi importante, xunto coa s\u00faa xemelga ceca de Nicomedia, na reforma monetaria de 539. As s\u00faas marcas de ceca m\u00e1is com\u00fans foron e . \nPor mor da ocupaci\u00f3n persa estivo pechada entre 614 e 615 e novamente entre 625 e 626. Logo dunha ef\u00e9mera reapertura, pechou definitivamente durante a reorganizaci\u00f3n das cecas levada a cabo por Heraclio I en 629, xunto coa ceca de Tesal\u00f3nica e a de Nicomedia."}
{"id": "500127", "revid": "23204", "url": "https://gl.wikipedia.org/wiki?curid=500127", "title": "Birlos Celtas", "text": ""}
{"id": "500128", "revid": "23204", "url": "https://gl.wikipedia.org/wiki?curid=500128", "title": "Victorino Cabarcos L\u00f3pez", "text": "Victorino Cabarcos L\u00f3pez, nado en Sarria o 4 de febreiro de 1884 e finado no mesmo concello o 26 de xu\u00f1o de 1936, foi un industrial e pol\u00edtico galego.\nTraxectoria.\nMilitante de Izquierda Republicana. A madrugada do 26 de xu\u00f1o de 1936 o falanxista Manuel Carrozas Varela atentou, no local da sociedade La Uni\u00f3n, contra Pedro Garc\u00eda Arcas dispar\u00e1ndolle e fer\u00edndoo gravemente, e matou a Victorino cando tratou de detelo. O seu enterro converteuse nunha enorme manifestaci\u00f3n de repulsa."}
{"id": "500130", "revid": "89787", "url": "https://gl.wikipedia.org/wiki?curid=500130", "title": "Callaecos", "text": "Os callaecos (en ) eran unha antiga tribo celta de Gallaecia, un pobo galaico bracarense que deu nome a toda a rexi\u00f3n de Gallaecia. A teor\u00eda m\u00e1is posible \u00e9 que D\u00e9cimo Xunio Bruto deu o nome de \"callaeci\" a todos os pobos que foi atopando na s\u00faa campa\u00f1a logo de cruzar o r\u00edo Douro cara ao norte. Estrab\u00f3n recolle este nome para denominar a t\u00f3dolos pobos da rexi\u00f3n do noroeste peninsular por ser os outros pobos \u00abdemasiado pequenos e demasiado escuros\u00bb. \nA s\u00faa localizaci\u00f3n exacta foi obxecto de debate e o historiador romano Plinio nom\u00e9aos como un dos pobos do convento bracarense, na zona achegado a Bracara Augusta. Outros autores sit\u00faannos no val do Limia a car\u00f3n da serra do Xur\u00e9s, onde existe unha parroquia chamada Galez, no concello ourens\u00e1n de Entrimo. \nNa historiograf\u00eda.\nExisten numerosas referencias hist\u00f3ricas \u00f3s callaecos, sendo nomeado por vez primeira por Appio, no ano -139, durante a campa\u00f1a de Quinto Servilio Cepi\u00f3n. O xeneral romano D\u00e9cimo Xunio Bruto Galaico na s\u00faa expedici\u00f3n de 138-136 a.C obtivo o alcume de \"Callaicus\" ou \"Callaecus\" (ga\u00f1ador contra os Callaeci/Gallaeci) polas s\u00faas vitorias sobre os callaecos."}
{"id": "500131", "revid": "25871", "url": "https://gl.wikipedia.org/wiki?curid=500131", "title": "Selecci\u00f3n de f\u00fatbol do Salvador", "text": "A selecci\u00f3n de f\u00fatbol do Salvador () \u00e9 o equipo representativo do Salvador nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Salvadore\u00f1a de F\u00fatbol (FESFUT), pertencente a Confederaci\u00f3n de Norte, Centro Am\u00e9rica e Caribe de F\u00fatbol (CONCACAF). Os seus maiores \u00e9xitos son dous subcampionatos da Copa de Ouro da CONCACAF (1963 e 1981) e d\u00faas participaci\u00f3n na Copa do Mundo (M\u00e9xico 1970 e Espa\u00f1a 1982)."}
{"id": "500133", "revid": "65337", "url": "https://gl.wikipedia.org/wiki?curid=500133", "title": "Ceca de Tesal\u00f3nica", "text": "A ceca de Tesal\u00f3nica foi un obradoiro monetario da Antiga Grecia establecido na rexi\u00f3n de Macedonia a mediados do s\u00e9culo II a. de C., que mantivo a s\u00faa actividade como ceca do Imperio Romano e tam\u00e9n como ceca bizantina.\nDe entre as m\u00faltiples marcas de ceca utilizadas pola ceca de Tesal\u00f3nica, as m\u00e1is frecuentes foron: (acra)(oneta)(e)(salonica), , , (rizyacum), , (rizyacum) e [ = \"primeiro obradoiro\"].\nHistoria.\nPer\u00edodo helen\u00edstico.\nAs primeiras cu\u00f1axes de moeda desta ceca produc\u00edronse a partir da fin da terceira guerra maced\u00f3nica, ga\u00f1ada polos romanos, arredor do ano 167 a. de C. O Reino de Macedonia estaba dividido en catro distritos, cada un coa s\u00faa propia capital, e Tesal\u00f3nica era a capital do segundo. Os catro distritos conformaron unha sorte de protectorado romano, ata que en 146 a. de C. foron anexados para formaren a provincia romana de Macedonia.\nPer\u00edodo romano.\nAs primeiras emisi\u00f3ns de moeda romana cu\u00f1ada na ceca de Tesal\u00f3nica tiveron lugar no per\u00edodo tetr\u00e1rquico de Diocleciano (284-305), e a instalaci\u00f3n da casa de moeda levouse a cabo logo do establecemento da residencia imperial de Galerio (293-311), nos derradeiros anos do s\u00e9culo III ou nos primeiros do s\u00e9culo IV.\nA ceca continuou a s\u00faa actividade con Licinio (308-324) ata 317, e logo baixo Constantino I e os seus descendente (a co\u00f1ecida como dinast\u00eda Constantiniana). Nese momento, a ceca dispu\u00f1a de cinco obradoiros (, , , e ), que utilizaban marcas de ceca como , , , , , ou . A s\u00faa finalidade era a de dotar de circulante as tropas romanas situadas ao longo da fronteira do Danubio.\nCoa divisi\u00f3n di Imperio Romano entre os fillos de Teodosio I (379-395), a ceca de Tesal\u00f3nica continuou a cu\u00f1ar moeda a nome dos emperadores do Imperio Bizantino, ata que pechou definitivamente por mor da reorganizaci\u00f3n das casas de moeda levada a cabo por Heraclio I en 629, xunto coa ceca de C\u00edzico e a ceca de Nicomedia."}
{"id": "500134", "revid": "89787", "url": "https://gl.wikipedia.org/wiki?curid=500134", "title": "Trofeo Cidade de Pontevedra", "text": "O Trofeo Cidade de Pontevedra de f\u00fatbol \u00e9 un trofeo amigable de ver\u00e1n xogado no Estadio de Pasar\u00f3n, na cidade de Pontevedra \nComezou a disputarse en 1967 e segue vixente hoxe. Nalgunha ocasi\u00f3n adoita coincidir coa celebraci\u00f3n das Festas da Virxe da Peregrina. Debido a que se disputa outro tam\u00e9n na cidade o Trofeo Luis Otero, o equipo representativo local da cidade foise alternando co tempo entre o Pontevedra CF e o Atl\u00e9tico Pontevedr\u00e9s-Pontevedra CF B, filial do primeiro. "}
{"id": "500135", "revid": "125274", "url": "https://gl.wikipedia.org/wiki?curid=500135", "title": "Selecci\u00f3n de f\u00fatbol de Kuwait", "text": "A selecci\u00f3n de f\u00fatbol de Kuwait (en \u00e1rabe: \u0645\u0646\u062a\u062e\u0628 \u0627\u0644\u0643\u0648\u064a\u062a \u0644\u0643\u0631\u0629 \u0627\u0644\u0642\u062f\u0645) \u00e9 o equipo representativo de Kuwait nas competici\u00f3ns internacionais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Kuwait (\u0627\u0644\u0625\u062a\u062d\u0627\u062f \u0627\u0644\u0643\u0648\u064a\u062a\u064a \u0644\u0643\u0631\u0629 \u0627\u0644\u0642\u062f\u0645), pertencente \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Os seus maiores \u00e9xitos son a Copa Asi\u00e1tica de 1980 e unha clasificaci\u00f3n \u00e1 Copa do Mundo ()."}
{"id": "500137", "revid": "88215", "url": "https://gl.wikipedia.org/wiki?curid=500137", "title": "Atl\u00e9tico Pontevedr\u00e9s", "text": ""}
{"id": "500138", "revid": "23204", "url": "https://gl.wikipedia.org/wiki?curid=500138", "title": "Equesios", "text": ""}
{"id": "500139", "revid": "23204", "url": "https://gl.wikipedia.org/wiki?curid=500139", "title": "Gigurros", "text": ""}
{"id": "500140", "revid": "65337", "url": "https://gl.wikipedia.org/wiki?curid=500140", "title": "Ceca de C\u00edcico", "text": ""}
{"id": "500141", "revid": "88215", "url": "https://gl.wikipedia.org/wiki?curid=500141", "title": "Trofeo Garc\u00eda Blanco", "text": "O Trofeo Garc\u00eda Blanco foi un torneo amigable de f\u00fatbol que se celebrou en Pontevedra entre 1981 e 1986, en homenaxe \u00e1 figura de Jos\u00e9 Garc\u00eda Blanco, expresidente do Pontevedra Club de F\u00fatbol."}
{"id": "500144", "revid": "23204", "url": "https://gl.wikipedia.org/wiki?curid=500144", "title": "Lubenos", "text": "Os lubenos (en ) eran unha antiga tribo celta de Gallaecia, un pobo galaico bracarense cuxo territorio non puido ser definido."}
{"id": "500145", "revid": "32797", "url": "https://gl.wikipedia.org/wiki?curid=500145", "title": "Nebisocos", "text": "Os nebisocos (en ) eran unha antiga tribo celta de Gallaecia, un pobo galaico bracarense que habitaban na rexi\u00f3n arredor da localidade portuguesa de S\u00e3o Rom\u00e3o de Neiva, ao sur do r\u00edo Limia. Segundo outros autores, o nome dos nebisocos ser\u00eda a orixe da toponimia da rexi\u00f3n onde nace o r\u00edo T\u00e1mega, no lugar de Naveaus, no concello ourens\u00e1n de Laza. O seu nome poder\u00eda ter relaci\u00f3n co da deusa galaica dos r\u00edos Navia.\nPadr\u00f3n dos pobos.\nO nome deste pobo aparece no padr\u00f3n dos pobos, unha columna conmemorativa da construci\u00f3n da ponte romana de Chaves (Portugal), colocada sobre da mesma obra, que salva o r\u00edo T\u00e1mega. A ep\u00edgrafe dedicatoria cont\u00e9n unha lista de dez dos pobos ind\u00edxenas galaicos bracarenses (citados como \"civitates\" no orixinal) da Gallaecia que colaboraran no erguemento da citada ponte.\nOs nomes aparecen ordenados alfabeticamente, pois no s\u00e9culo XIX descubriuse que o \"n\" inicial de (N)AEBISOC fora borrado.\nEp\u00edgrafe.\nIMP CAES VESP AVG PONT / MAX TRIB POT X IMP XX PROCOS IX / IMP VESP CAES AVG F PONT TRIB / POT VIII IMP XIIII COS VI / ... / C CALPETANO RANTIO QUIRINALI VAL FESTO LEG AVG PR PR / D CORNELIO MECIANO LEG AVG / L ARRVNTIO MAXIMO PROC AVG / LEG VII GEM FEL / CIVITATES X / AQUEFLAVIENSES AOBRIGENS / BSALI COELERNI EQUAESI / INTERAMICE LIMICI AEBISOC / QUARQUERNI TAMAGANI\n\"Sendo Emperador C\u00e9sar Vespasiano Augusto, Pont\u00edfice M\u00e1ximo, con poder tribunicio por d\u00e9cima vez, Emperador vix\u00e9simo, pai da patria, c\u00f3nsul por novena vez, sendo emperador tam\u00e9n Tito Vespasiano C\u00e9sar, fillo do Augusto, Pont\u00edfice, con poder tribunicio por oitava vez, Emperador D\u00e9cimo cuarto, c\u00f3nsul por s\u00e9tima (...) sendo legado de Augusto o Propretor Caio Calpetano Rancio Quirinal Valerio Festo e sendo Legado do Augusto, Decio Cornelio Meciano e procurador do mesmo Augusto, Lucio Arruncio Maximo, a Lexi\u00f3n S\u00e9tima X\u00e9mina F\u00e9lix e dez cidades, a saber: os Aquiflavienses, os Avobriguenses, os Bibalos, os Coelernos, os Equaesos, os Interamnicos, os L\u00edmicos, os Nebisocos, os Quarquernos e os Tamaganos (...).\"\nA respecto das li\u00f1as que faltan hai acordo entre os especialistas en considerar que foran eliminadas referencias ao Emperador Domiciano en virtude de \"damnatio memoriae\"."}
{"id": "500146", "revid": "23204", "url": "https://gl.wikipedia.org/wiki?curid=500146", "title": "Naebisoci", "text": ""}
{"id": "500147", "revid": "5132", "url": "https://gl.wikipedia.org/wiki?curid=500147", "title": "Selecci\u00f3n de f\u00fatbol de O Salvador", "text": ""}
{"id": "500148", "revid": "1093", "url": "https://gl.wikipedia.org/wiki?curid=500148", "title": "Medallas Castelao", "text": ""}
{"id": "500149", "revid": "89787", "url": "https://gl.wikipedia.org/wiki?curid=500149", "title": "Seurbos", "text": "O seurbos (en ) eran unha antiga tribo celta de Gallaecia, un pobo galaico bracarense que habitaban no norte do actual Portugal, na provincia de Mi\u00f1o, entre os r\u00edos C\u00e1vado e Limia. Plinio describiunos como os habitantes do terreo entre o Mi\u00f1o e o Limia, \u00f3 oeste de Braga."}
{"id": "500150", "revid": "23204", "url": "https://gl.wikipedia.org/wiki?curid=500150", "title": "Seurbi", "text": ""}
{"id": "500151", "revid": "23204", "url": "https://gl.wikipedia.org/wiki?curid=500151", "title": "Amacos", "text": "Os amacos (en ) eran unha antiga tribo celta de Gallaecia, un pobo \u00e1stur augustano ou cismontanos cuxa capital era \"Asturica Augusta\" (a actual Astorga)."}
{"id": "500152", "revid": "23204", "url": "https://gl.wikipedia.org/wiki?curid=500152", "title": "Amaci", "text": ""}
{"id": "500153", "revid": "23204", "url": "https://gl.wikipedia.org/wiki?curid=500153", "title": "Bedunienses", "text": "Os bedunienses eran unha antiga tribo celta de Gallaecia, un pobo \u00e1stur augustano ou trasmontano. A s\u00faa capital era Bedunia, preto de La Ba\u00f1eza, entre Benavente e Astorga."}
{"id": "500155", "revid": "23204", "url": "https://gl.wikipedia.org/wiki?curid=500155", "title": "Brigaecinos", "text": "Os brigaecinos (en ) eran unha antiga tribo celta de Gallaecia, un pobo \u00e1stur augustano ou cismontano. A s\u00faa capital era Brigaecia, xunto a Benavente. Este pobo estend\u00edase polo norte da actual provincia de Zamora, inclu\u00edndo a rexi\u00f3n de Pobra de Seabra.\nEran o pobo \u00e1stur m\u00e1is meridional. Estaban en contacto con Roma dende tempo atr\u00e1s, sendo aliados dos romanos durante as guerras c\u00e1ntabras, avisando \u00f3 legado imperial Publio Carisio da ofensiva \u00e1stur no inverno do ano -25."}
{"id": "500156", "revid": "88215", "url": "https://gl.wikipedia.org/wiki?curid=500156", "title": "Rally RACE de Lugo", "text": ""}
{"id": "500157", "revid": "88215", "url": "https://gl.wikipedia.org/wiki?curid=500157", "title": "Rally de Lugo de Terra", "text": ""}
{"id": "500158", "revid": "23204", "url": "https://gl.wikipedia.org/wiki?curid=500158", "title": "Brigaecini", "text": ""}
{"id": "500159", "revid": "88215", "url": "https://gl.wikipedia.org/wiki?curid=500159", "title": "Rally RACE Lugo", "text": ""}
{"id": "500160", "revid": "23204", "url": "https://gl.wikipedia.org/wiki?curid=500160", "title": "Lancienses", "text": "Os lancienses eran unha antiga tribo celta de Gallaecia, un pobo \u00e1stur augustano ou cismontano. A s\u00faa capital era Lancia, a car\u00f3n da vila de Villasabariego. Os lancienses xogaron un papel salientado nas guerras c\u00e1ntabras, xa que a s\u00faa cidade foi un importante n\u00facleo de resistencia contra os romanos."}
{"id": "500161", "revid": "23204", "url": "https://gl.wikipedia.org/wiki?curid=500161", "title": "James Spader", "text": "James Todd Spader, nado en Boston, Massachusetts, o 7 de febreiro de 1960, \u00e9 un actor estadounidense. Os seus papeis son reco\u00f1ecidos polos particulares toques exc\u00e9ntricos e dram\u00e1ticos nas s\u00faas pel\u00edculas, tales como \"Pretty in Pink\", Sex, Lies, and Videotape, \"Crash\", \"Stargate\", \"Wolf\" ou \"Secretary\". Os seus papeis m\u00e1is famosos na televisi\u00f3n son do avogado Alan Shore na serie \"The Practice\", a s\u00faa \"spin-off\" \"Boston Legal\", polo que ga\u00f1ou tres premios Emmy e o seu m\u00e1is recente papel, Raymond Reddington na serie \"The Blacklist\", onde se aprecia a calidade de actor. Tam\u00e9n participou coa voz e captura de movemento do robot Ultron na pel\u00edcula de Marvel Studios, \"\".\nTraxectoria.\nPrimeiros anos.\nSpader naceu en Boston (Massachusetts), fillo do matrimonio entre James Todd Spader e Jean Spader, \u00e1mbolos dous mestres de escola. Durante a s\u00faa educaci\u00f3n primaria, asistiu a The Pike School (onde a s\u00faa nai lle ensinou arte) e matriculouse na Brooks School (onde o seu pai ensinaba) durante un ano en North Andover, Massachusetts. M\u00e1is tarde, trasladouse \u00e1 Phillips Academy pero a abandonou, cando estaba a piques de comezar a universidade, abandonou o noveno grao para se marchar a Nova York e estudar interpretaci\u00f3n no Michael Chekhov Studio. Antes de se converter nun actor a tempo completo, desempe\u00f1ou unha gran variedade de postos de traballo, tales como instrutor de ioga, axudante de camareiro, chofer de cami\u00f3n, mozo de cuadra, e cargador de coche de ferrocarril.\nCarreira.\nSpader conseguiu debutar no cine con \"Team-Mates\" (1978), unha comedia que ser\u00eda continuada por \"Endless Love\" (1981), drama rom\u00e1ntico dirixido por Franco Zeffirelli. A\u00ednda que o seu verdadeiro inicio nun papel principal foi en \"Pretty in Pink\". \nPor mor de chama-la atenci\u00f3n pola s\u00faa boa aparencia e carisma e grazas tam\u00e9n \u00e1s s\u00faas actuaci\u00f3ns en \"Endless Love\" e \"Pretty in Pink\", puido actuar en varias cintas posteriores con notable solidez, en papeis de corte moi psicol\u00f3xico e exc\u00e9ntrico, interpretando papeis de mozos de boa familia, educados, carism\u00e1ticos e inquisitivos, que se ven envolvidos en situaci\u00f3ns escuras e complexas. \nAlgunha das pel\u00edculas que m\u00e1is representan o carisma de Spader son \"Bad Influence\" (1990), con Rob Lowe, no que encarna a un mozo avogado que \u00e9 manipulado por un amigo e levado cara a escuras pasaxes de maldade. Outras pel\u00edculas, como \"Dream Lover\" (1993) xunto con M\u00e4dchen Amick e \"Secretary\" (2002), conte\u00f1en un estilo actoral m\u00e1is desenvolvido. \nNo ano 2001 participou na pel\u00edcula \"Stickup\" (\"Golpe baixo\") pasando as\u00ed ao x\u00e9nero de acci\u00f3n.\nEn 2003 liderou a repartici\u00f3n da serie de David E. Kelley, \"The Practice\" (titulada \"Los Practicantes\" en Latinoam\u00e9rica e \"El avogado\" en Espa\u00f1a), pola cal ga\u00f1ou un premio Emmy ao mellor actor en serie dram\u00e1tica. Protagonizou con William Shatner a serie \"Boston Legal\", tam\u00e9n de Kelly e \"spin-off\" de \"The Practice\". Por esta tam\u00e9n ga\u00f1ou o Emmy ao mellor actor principal en drama, o que o converteu no primeiro actor en ga\u00f1ar o mesmo premio interpretando ao mesmo personaxe en distintas series.\nA pesar de que deixara os estudos en noveno grao, actualmente reco\u00f1\u00e9ceselle como un dos mellores actores de culto da s\u00faa xeraci\u00f3n, ga\u00f1\u00e1ndose aclamaci\u00f3ns por parte da cr\u00edtica.\nEn 2011 incorporouse ao elenco de \"The Office\" para substitu\u00edr a Steve Carell, que at\u00e9 ent\u00f3n e durante sete tempadas interpretara a Michael Scott, o xefe da oficina. Uniuse interpretando a un novo director, tras a participaci\u00f3n de Will Ferrell en catro episodios como xefe substituto.\nEn 2012 participou na pel\u00edcula \"Lincoln\", na que interpreta o personaxe W.N. Bilbo, que \u00e9 contratado por \"Lincoln\" para que o axude na s\u00faa campa\u00f1a.\nEn 2013, interpretou a Raymond Reddington na serie \"The Blacklist\", papel no que interpreta a un dos criminais m\u00e1is buscados polo FBI que decide entregarse. Na serie, que se estreou en setembro de 2013 na NBC, Spader act\u00faa xuntos coa actriz Megan Boone, quen interpreta a axente Elizabeth Keen. Tam\u00e9n foi nomeado ao Globo de Ouro como mellor actor en drama.\nEn 2015, interpretou o robot Ultron en .\nVida persoal.\nJames Spader co\u00f1eceu a s\u00faa primeira esposa, Victoria Wheel, a comezos da d\u00e9cada dos 80, pouco tempo despois de chegar a Nova York, cando traballaba nun estudo de ioga. Victoria adoitaba acompa\u00f1alo nas gravaci\u00f3ns e nas viaxes. Casaron en 1987 e tiveron dous fillos, Sebastian e Elijah, e Spader divorciouse dela en 2004. Posteriormente, tivo relaci\u00f3ns con Leslie Stefanson, coa que tivo un fillo en agosto de 2008. Nunha entrevista en 2014, afirmou que ti\u00f1a un trastorno obsesivo-compulsivo."}
{"id": "500162", "revid": "23204", "url": "https://gl.wikipedia.org/wiki?curid=500162", "title": "Lanciensis", "text": ""}
{"id": "500163", "revid": "23204", "url": "https://gl.wikipedia.org/wiki?curid=500163", "title": "Beduniensis", "text": ""}
{"id": "500164", "revid": "23204", "url": "https://gl.wikipedia.org/wiki?curid=500164", "title": "Paesici", "text": ""}
{"id": "500165", "revid": "23204", "url": "https://gl.wikipedia.org/wiki?curid=500165", "title": "P\u00e9sicos", "text": "Os p\u00e9sicos (en ) eran unha tribo celta de Gallaecia, un pobo \u00e1stur transmontano. O seu principal asentamento era \"Flavionavia\", pr\u00f3ximo da actual Santianes de Pravia.\nO territorio dos p\u00e9sicos ocupaba, segundo os testemu\u00f1os dos autores grecolatinos, o sector centro-occidental do litoral asturiano, dende a base oriental do cabo de Pe\u00f1as, at\u00e9 o l\u00edmite occidental de Vald\u00e9s e polo interior at\u00e9 os cumios da cordilleira Cant\u00e1brica ocupando, tam\u00e9n, a marxe esquerda do Nal\u00f3n. En textos de \u00e9pocas posteriores, s\u00e9culo IV e s\u00e9culo VII, f\u00e1lase dos p\u00e9sicos como habitantes do val do Narcea. Esta reduci\u00f3n do seu territorio poder\u00eda ser explicada apoi\u00e1ndose no nome deste pobo (\"paesici\" do lat\u00edn \"pasco\", \u2018apacentar\u2019) que poder\u00eda significar \u2018pastores\u2019. Este pobo era pastor transhumante e \u00e9 posible que o avance das terras de cultivo e da propiedade privada, propiciadas polos romanos, empurrar\u00edan \u00f3s p\u00e9sicos cara \u00f3s portos de monta\u00f1a."}
{"id": "500166", "revid": "89787", "url": "https://gl.wikipedia.org/wiki?curid=500166", "title": "Ana Barbero", "text": "Ana Mar\u00eda Barbero Zurita, nada en C\u00f3rdoba, \u00e9 unha expiloto espa\u00f1ola de rallys.\nEn 1992 proclamouse vencedora do Campionato de Galicia de Rallys de Terra.\nTraxectoria.\nComezou nos rallys a finais da d\u00e9cada de 1980. En 1991 disputou o Campionato de Espa\u00f1a de Rallys de Terra a bordo dun Citro\u00ebn AX 4x4, rematando en quinta posici\u00f3n no Challenge Citro\u00ebn. Correu tam\u00e9n ese ano o 4\u00ba Rally de Terra do Carballi\u00f1o, rematando en segunda posici\u00f3n, s\u00f3 por detr\u00e1s de Manuel Senra. En 1992 disputou, ademais do nacional, o Campionato de Galicia de Rallys de Terra de forma \u00edntegra. Quedou en segunda posici\u00f3n na primeira das probas, o Rally de Nar\u00f3n, por detr\u00e1s de Manuel Senra, e logrou tam\u00e9n o segundo posto no Rally do Carballi\u00f1o, despois de manter un duelo con Senra, que acabou rompendo. Tras o Rally de Terra de Ourense, onde quedou cuarta, proclamouse campioa de Galicia, sendo a \u00fanica muller en logralo.\nEn 1995 correu o Rally de Montecarlo, a bordo dun Fiat Cinquecento, a\u00ednda que non conseguiu acabar a carreira. Tras deixar os rallys f\u00edxose instrutora do RACE. \nEn 2019 correu a Panda Raid en Marrocos, un rally afeccionado de resistencia de 3000 km a bordo dun Fiat Panda.\nVida persoal.\nO seu marido, Guillermo Barreras, foi campi\u00f3n de Espa\u00f1a de Rallys de Terra en 1985, mentres que a s\u00faa filla, Ana Barreras, tam\u00e9n compite en automobilismo, na Copa Kobe Motor."}
{"id": "500167", "revid": "88215", "url": "https://gl.wikipedia.org/wiki?curid=500167", "title": "Campionato de Galicia de Rallys de Terra", "text": "O Campionato de Galicia de Rallys de Terra foi unha competici\u00f3n de rally que se disputou anualmente en Galicia nos anos 80 e 90, organizada pola Federaci\u00f3n Galega de Automobilismo.\nHistoria.\nA primeira tempada comezou en abril de 1986 coa disputa do Rally R\u00eda de Vigo, que foi ga\u00f1ado polo vigu\u00e9s Seraf\u00edn Oitab\u00e9n, conducindo un Citro\u00ebn Visa, que finalmente se proclamou campi\u00f3n ao non se disputaren m\u00e1is probas. Repetiu triunfo en 1988 (en 1987 non se celebrou), despois de ga\u00f1ar dous dos tres rallys que formaban o campionato.\nA edici\u00f3n de 1989 contou con m\u00e1is probas, inclu\u00eddo o Rally de Terra de Lugo, que puntuou tanto para o campionato de Espa\u00f1a como para o de Galicia, as\u00ed como a primeira edici\u00f3n do Rally de Nar\u00f3n. O piloto do Carballi\u00f1o Andr\u00e9s Gonz\u00e1lez, conducindo un Talbot 1200, foi o vencedor final, nunha tempada na que varios pilotos conseguiron vitorias, entre eles Jos\u00e9 Mar\u00eda Magdaleno, Jos\u00e9 Caama\u00f1o ou Alfonso Pav\u00f3n e na que tam\u00e9n se produciu un grave accidente de Tino Lomb\u00e1n no Rally do Carballi\u00f1o, que o deixou varias semanas en coma. En 1990 o dominador foi o portugu\u00e9s Jo\u00e3o Enes, que ga\u00f1ou o t\u00edtulo despois de lograr d\u00faas vitorias e dous segundos postos. Nesta tempada debutou no campionato Manuel Senra, que xunto ao seu copiloto Pepe Maceiras, ser\u00edan uns dos principais protagonistas do certame nos seguintes anos. Debutaron cun Peugeot 205 GTI na pen\u00faltima proba, o 3\u00ba Rally de Nar\u00f3n, logrando a vitoria, e repetiron triunfo no seguinte e derradeiro rally, o Rally de Caldas.\nSenra logrou outras d\u00faas vitorias en 1991 pero o t\u00edtulo foi ese ano para os ourens\u00e1ns Andr\u00e9s Gonz\u00e1lez e Guillermo D\u00edaz, que pilotaban un Renault 5 GT Turbo. Na tempada 1992 reduc\u00edronse as probas disputadas e Ana Barbero deu a sorpresa, alz\u00e1ndose co t\u00edtulo, sendo a \u00fanica muller en logralo. En 1993 continuaron os problemas na organizaci\u00f3n dos rallys, coa suspensi\u00f3n de varios deles por falta de financiamento e ao que se sumou o acontecido no 6\u00ba Rally de Terra do Carballi\u00f1o, onde varias mulleres de Gabi\u00e1n, no concello de Bobor\u00e1s, cavaron unha gabia nunha parte do percorrido e impediron o paso dos veh\u00edculos, debido a un desacordo coa organizaci\u00f3n. Finalmente as d\u00faas probas organizadas polo RACE en Lugo puntuaron para o campionato galego ademais de para o nacional, polo que se conseguiron disputar catro probas en total, resultando ga\u00f1ador Manuel Senra. O piloto de Dumbr\u00eda repetiu t\u00edtulo ao ano seguinte, no que se inclu\u00edron varias subidas de monta\u00f1a en terra. Despois da edici\u00f3n de 1995, na que foi Jos\u00e9 Esturao o vencedor, o campionato deixou de celebrarse.\nNo ano 2011 houbo un intento por recuperar o certame, organiz\u00e1ndose tres rallys, na Gudi\u00f1a, a Terra Ch\u00e1 e Touro, e resultando vencedor o ourens\u00e1n Juan Pablo Castro, a bordo dun Subaru Impreza. Con todo, o campionato non tivo continuidade."}
{"id": "500168", "revid": "88215", "url": "https://gl.wikipedia.org/wiki?curid=500168", "title": "Campionato de Galicia de Rally de Terra", "text": ""}
{"id": "500169", "revid": "88215", "url": "https://gl.wikipedia.org/wiki?curid=500169", "title": "Campionato de Galicia de Rally en Terra", "text": ""}
{"id": "500170", "revid": "88215", "url": "https://gl.wikipedia.org/wiki?curid=500170", "title": "Campionato de Galicia de Rallys en Terra", "text": ""}
{"id": "500171", "revid": "23204", "url": "https://gl.wikipedia.org/wiki?curid=500171", "title": "Saelinos", "text": "Os saelinos (en ) eran unha tribo celta de Gallaecia, un pobo \u00e1stur augustano ou cismontano.\nTolomeo nomea a s\u00faa capital como Nardinium, que probablemente se atopaba nas terras de Seabra (Zamora) e La Carballeda."}
{"id": "500172", "revid": "23204", "url": "https://gl.wikipedia.org/wiki?curid=500172", "title": "Saelini", "text": ""}
{"id": "500173", "revid": "23204", "url": "https://gl.wikipedia.org/wiki?curid=500173", "title": "Salaeni", "text": ""}
{"id": "500174", "revid": "23204", "url": "https://gl.wikipedia.org/wiki?curid=500174", "title": "Superatios", "text": "Os superatios (en ) eran unha antiga tribo celta de Gallaecia, un pobo \u00e1stur augustano ou cismontano.\nA s\u00faa capital era Petavonium, entre Astorga e Braga, na vila de Rosinos de Vidriales. Os seus clans eran os blanobriensos, bolguenses e lougeos."}
{"id": "500175", "revid": "23204", "url": "https://gl.wikipedia.org/wiki?curid=500175", "title": "Superati", "text": ""}
{"id": "500176", "revid": "88215", "url": "https://gl.wikipedia.org/wiki?curid=500176", "title": "Ana Mar\u00eda Barbero Zurita", "text": ""}
{"id": "500177", "revid": "88215", "url": "https://gl.wikipedia.org/wiki?curid=500177", "title": "Ana Barbero Zurita", "text": ""}
{"id": "500178", "revid": "88215", "url": "https://gl.wikipedia.org/wiki?curid=500178", "title": "Ana Mar\u00eda Barbero", "text": ""}
{"id": "500179", "revid": "785", "url": "https://gl.wikipedia.org/wiki?curid=500179", "title": "Zoelas", "text": "Os zoelas eran unha antiga tribo celta de Gallaecia, un pobo \u00e1stur que viviu no norte do actual Portugal, na rexi\u00f3n de Tras os Montes, e na fronteira con Zamora, configurando un dos \"populi\" de maior extensi\u00f3n territorial co\u00f1ecidos da pen\u00ednsula Ib\u00e9rica. O seu territorio sit\u00faase entre as monta\u00f1as de Serra da Nogueira e as monta\u00f1as de Mogadouro. A s\u00faa principal cidade cham\u00e1base Curunda, nome que se repite na onom\u00e1stica da provincia de Zamora, en Villalaz\u00e1n, \"Curundae Balaesi\".\nOs zoelas tam\u00e9n son mencionados en altares atopares en Braganza, concretamente no castro de Avel\u00e3s. Este pobo deixou estelas funerarias decoradas con s\u00edmbolos circulares, simbolizando o sol e con dese\u00f1os animais como o porco e o cervo. Os zoelas son de orixe desco\u00f1ecida. Moitos autores consid\u00e9ranos unha das etnias m\u00e1is antigas da pen\u00ednsula Ib\u00e9rica. \nO li\u00f1o cultivado polos zoelas, foi nomeado por Plinio e chegou a ter sona en Roma. \nT\u00e1boa de Astorga.\nNo Museo de Berl\u00edn cons\u00e9rvase a chamada \"T\u00e1boa de Astorga\" ou \"T\u00e1boa dos zoelas\". A t\u00e1boa recolle un pacto de hospitalidade de data non precisada e as s\u00faas posteriores renovaci\u00f3ns nos anos 27 e 152 entre dous grupos tribais dos zoelas, os desoncos e os tridiavos."}
{"id": "500180", "revid": "23204", "url": "https://gl.wikipedia.org/wiki?curid=500180", "title": "Zoelae", "text": ""}
{"id": "500182", "revid": "88215", "url": "https://gl.wikipedia.org/wiki?curid=500182", "title": "Rally R\u00eda de Vigo de 1986", "text": "O Rally R\u00eda de Vigo de 1986 foi a primeira proba da primeira tempada do Campionato de Galicia de Rallys de Terra. Celebrouse en Vigo o 27 de abril de 1986 e o vencedor foi o piloto local Seraf\u00edn Oitab\u00e9n a bordo dun Citro\u00ebn Visa."}
{"id": "500189", "revid": "65337", "url": "https://gl.wikipedia.org/wiki?curid=500189", "title": "Ceca de Londinium", "text": "A ceca de Londinium foi un obradoiro monetario do Imperio Romano establecido na cidade de Londinium (a actual Londres). \nHistoria.\nA ceca foi fundada polo usurpador Carausio en torno ao ano 286, xunto coa ceca de Camulodunum. Carausio cu\u00f1ou a\u00ed moedas de ouro, de prata e de cobre. Ata ese momento, a Britania romana non tivera activo ning\u00fan outro establecemento de cu\u00f1axe de moeda.\nOs \u00e1ureos co\u00f1ecidos a nome de Carausio son moi escasos, o que fai pensar que a provisi\u00f3n de ouro destinada \u00e1 s\u00faa cu\u00f1axe non debeu ser moi abundante, e ademais a lei do ouro era baixa en comparaci\u00f3n coa establecida por Diocleciano para a cu\u00f1axe dese metal.\nAg\u00e1s unhas poucas excepci\u00f3ns, as emisi\u00f3ns de prata lim\u00edtanse a denarios, nos que non se reproduce ningunha das marcas de ceca habituais, a\u00ednda que si as letras no exergo dos reversos. En analox\u00eda coa inscrici\u00f3n (itis) habitual nos s\u00f3lidos do baixo imperio, esas letras representan a expresi\u00f3n (\"ationalis\") (\"ummae\" (\"ei\").\nA maior parte das moedas emitidas en Londinium a nome de Carausio son antoninianos, cu\u00f1ados en cobre e cun ba\u00f1o de prata.\nA ceca foi utilizada tam\u00e9n polo seu sucesor Alecto (293-296), quen non cu\u00f1ou en prata e utilizou para o ouro a mesma baixa lei que Carausio. Posteriormente, o obradoiro monetario sobreviviu \u00e1 reconquista das illas por parte de Costancio Cloro e mant\u00edvose activa para as cu\u00f1axes de toda a dinast\u00eda Constantiniana, ata que pechou cara ao ano 326.\nA partir de a\u00ed reabriu de xeito ef\u00e9mero baixo o usurpador Magno M\u00e1ximo (383-388), coa denominaci\u00f3n de Augusta (con marca de ceca ).\nMarcas de ceca.\nAs marcas de ceca m\u00e1is utilizadas polo obradoiro monetario de Londinium foron: ."}
{"id": "500190", "revid": "5863", "url": "https://gl.wikipedia.org/wiki?curid=500190", "title": "Viguesa de Transportes S. L.", "text": ""}
{"id": "500192", "revid": "5863", "url": "https://gl.wikipedia.org/wiki?curid=500192", "title": "VITRASA", "text": ""}
{"id": "500195", "revid": "55340", "url": "https://gl.wikipedia.org/wiki?curid=500195", "title": "Bioxeograf\u00eda de illas", "text": ""}
{"id": "500197", "revid": "5863", "url": "https://gl.wikipedia.org/wiki?curid=500197", "title": "Dame Caroline Harriet Haslett", "text": ""}
{"id": "500198", "revid": "5863", "url": "https://gl.wikipedia.org/wiki?curid=500198", "title": "Caroline Harriet Haslett", "text": ""}
{"id": "500200", "revid": "23204", "url": "https://gl.wikipedia.org/wiki?curid=500200", "title": "Paulinho Paiakan", "text": "Paulinho Paiakan, finado o 16 de xu\u00f1o de 2020, foi un l\u00edder do pobo caiap\u00f3, unha tribo ind\u00edxena do Brasil. Liderou aos caiap\u00f3 nas s\u00faas protestas contra a destruci\u00f3n da selva amaz\u00f3nica. \nTraxectoria.\nPaiakan foi contratado polo goberno brasileiro en 1971 para facilitar a construci\u00f3n do sistema de estradas trans-amaz\u00f3nicas polas terras do pobo caiap\u00f3. Unha vez que Paiakan viu a natureza do proxecto de primeira man, deixou o traballo e comezou a mobilizar ao seu pobo contra o proxecto. Xunto a un grupo de persoas da s\u00faa vila natal, estableceu unha nova aldea chamada Aukre, onde se propuxo gravar a destruci\u00f3n da selva e das tradici\u00f3ns caiap\u00f3. \nDeuse a co\u00f1ecer no escenario mundial percorrendo Europa e Am\u00e9rica do Norte con comparecencias p\u00fablicas e discursos, coa colaboracin da Rede Amigos da Terra, o Fondo Mundial para a Vida Silvestre e o Grupo de Apoio aos Caiap\u00f3 de Chicago nunha campa\u00f1a contra o proxecto da presa de Altamira. N Universidade de Chicago declarou: O bosque \u00e9 unha cousa grande; ten persoas, animais e plantas. De nada serve salvar os animais se se queima o bosque; non ten sentido salvar o bosque se as persoas e animais que viven nel son asasinadas ou expulsadas. Os grupos que intentan salvar as razas de animais non poden ga\u00f1ar se as persoas que intentan salvar o bosque perden; a xente que intenta salvar aos ind\u00edxenas non pode ga\u00f1ar se alg\u00fan dos outros perde; os ind\u00edxenas non poden ga\u00f1ar sen o apoio destes grupos; pero os grupos non poden ga\u00f1ar tampouco sen o apoio dos ind\u00edxenas, que co\u00f1ecen o bosque e os animais e poden contar o que lles est\u00e1 pasando. Ningu\u00e9n de n\u00f3s \u00e9 o suficientemente forte como para ga\u00f1ar s\u00f3; xuntos podemos ser o suficientemente fortes como para ga\u00f1ar. O Banco Mundial anunciou que non conceder\u00eda a Brasil un pr\u00e9stamo para o proxecto despois desta campa\u00f1a e da protesta en Altamira.\nAcusaci\u00f3n de violaci\u00f3n e xu\u00edzo.\nEn 1992, Paiakan foi acusado de violar a unha muller xove e branca \u00e1 que contratara para dar titor\u00edas aos seus fillos. En 1994 foi absolto, pero nun novo xu\u00edzo en 1999 foi condenado a seis anos de prisi\u00f3n. O asunto estigmatizou non s\u00f3 a Paiakan, sen\u00f3n a todo o movemento de pobos ind\u00edxenas do que fora unha figura clave. \nMorte.\nPaiakan faleceu o 16 de xu\u00f1o de 2020 no Hospital P\u00fablico Rexional do Araguaia en Reden\u00e7\u00e3o, Par\u00e1, pola COVID-19. Ti\u00f1a ao redor de 65 anos no momento da s\u00faa morte."}
{"id": "500201", "revid": "5863", "url": "https://gl.wikipedia.org/wiki?curid=500201", "title": "Deborah Shiu-lan Jin", "text": ""}
{"id": "500202", "revid": "5863", "url": "https://gl.wikipedia.org/wiki?curid=500202", "title": "Kathryn Lueders", "text": ""}
{"id": "500204", "revid": "88215", "url": "https://gl.wikipedia.org/wiki?curid=500204", "title": "Old\u0159ich Nejedl\u00fd", "text": "Old\u0159ich Nejedl\u00fd, nado o 26 de decembro de 1909 en \u017debr\u00e1k (Austria-Hungr\u00eda) e finado o 11 de xullo de 1990 en Rakovn\u00edk (Checoslovaquia), foi un futbolista checo famoso por ser o m\u00e1ximo goleador do Mundial de F\u00fatbol de 1934 en Italia, ao anotar 5 goles nun total de 4 partidos."}
{"id": "500205", "revid": "5132", "url": "https://gl.wikipedia.org/wiki?curid=500205", "title": "Oldrich Nejedly", "text": ""}
{"id": "500207", "revid": "10599", "url": "https://gl.wikipedia.org/wiki?curid=500207", "title": "Rede ferroviaria espa\u00f1ola", "text": ""}
{"id": "500209", "revid": "98629", "url": "https://gl.wikipedia.org/wiki?curid=500209", "title": "Balastro", "text": "O balastro \u00e9 un tipo de material formado pola mestura de grava grosa e pedra machucada sobre o que se asentan as travesas que suxeitan os ra\u00eds das v\u00edas do ferrocarril.\nEtimolox\u00eda.\nBalastro deriva da palabra inglesa \"ballast\", que significa \"lastre\", e fai referencia ao material empregado antigamente como lastre das embarcaci\u00f3ns.\nObtenci\u00f3n.\nObtense triturando rochas sas e debe cumprir certas especificaci\u00f3ns en canto a calidade da material nai e na s\u00faa granulometr\u00eda. Transp\u00f3rtase en cami\u00f3ns ata onde pode ser cargado en trens especiais con moegas que permiten a s\u00faa descarga na v\u00eda.\nFunci\u00f3ns.\nO balastro util\u00edzase xeralmente como base de pavimentaci\u00f3ns, tanto de pavimentos continuos como o aglomerado de pavimentos por pezas, tal como o empedrado. \nDe maneira similar, o balastro de v\u00eda cumpre a funci\u00f3n de achegar estabilidade \u00e1 v\u00eda f\u00e9rrea, facendo que permaneza coa xeometr\u00eda dada durante a s\u00faa construci\u00f3n. Adicionalmente cumpre outras tres funci\u00f3ns importantes:\nO seu uso en li\u00f1as de alta velocidade \u00e9 pouco frecuente, xa que a altas velocidades \u00e9 frecuente que os grans que o compo\u00f1en se desprendan (fen\u00f3meno co\u00f1ecido como voo de balastro), podendo danar compo\u00f1entes cr\u00edticos do tren. Isto fai que na construci\u00f3n deste tipo de li\u00f1as se prefira constru\u00edr unha plataforma de formig\u00f3n, moito m\u00e1is cara, pero moito m\u00e1is fiable. Como soluci\u00f3n, tam\u00e9n se desenvolveron travesas cunha forma aerodin\u00e1mica especial para evitar este tipo de desprendementos."}
{"id": "500210", "revid": "10599", "url": "https://gl.wikipedia.org/wiki?curid=500210", "title": "Dormente", "text": ""}
{"id": "500211", "revid": "785", "url": "https://gl.wikipedia.org/wiki?curid=500211", "title": "Souteli\u00f1o da Raia, Souteli\u00f1o da Raia", "text": ""}
{"id": "500212", "revid": "10599", "url": "https://gl.wikipedia.org/wiki?curid=500212", "title": "Desv\u00edo (ferrocarril)", "text": ""}
{"id": "500213", "revid": "10599", "url": "https://gl.wikipedia.org/wiki?curid=500213", "title": "Bloqueo (ferrocarril)", "text": "O bloqueo \u00e9 o sistema que permite organizar a circulaci\u00f3n dos trens, de maneira que non choquen durante a s\u00faa marcha. Isto cons\u00e9guese evitando que dous trens coincidan simultaneamente nun mesmo punto, xa sexa por choque frontal, alcance do tren precedente, ou no \u00e1ngulo de converxencia de d\u00faas v\u00edas. \nUnha li\u00f1a f\u00e9rrea est\u00e1 sempre dividida en tramos, denominados cant\u00f3ns, cuxa lonxitude e tipo depender\u00e1n, entre outros factores, do sistema de bloqueo existente no devandito tramo. En condici\u00f3ns normais, en cada cant\u00f3n, s\u00f3 pode haber un tren circulando. Para evitar que dous ou m\u00e1is trens accedan ao mesmo cant\u00f3n, util\u00edzanse precisamente os sistemas de bloqueo. \nA forma na que se realiza o bloqueo depende da tecnolox\u00eda dispo\u00f1ible, desde simples acordos verbais para evitar que dous trens accedan \u00e1 mesma v\u00eda, ata complexos sistemas informatizados que comproban en todo momento a posici\u00f3n dos trens."}
{"id": "500214", "revid": "72012", "url": "https://gl.wikipedia.org/wiki?curid=500214", "title": "Quermes", "text": ""}
{"id": "500216", "revid": "1131", "url": "https://gl.wikipedia.org/wiki?curid=500216", "title": "Espazo Com\u00fan", "text": "Espazo Com\u00fan (ESCO) \u00e9 un partido pol\u00edtico galego de centro-esquerda, fundado polo exsecretario xeral do PSdeG-PSOE e exalcalde do Carballi\u00f1o Pachi V\u00e1zquez. \nHistoria.\nEspazo Com\u00fan foi presentado o 28 de febreiro de 2019 por Pachi V\u00e1zquez e outros antigos militantes socialistas da provincia de Ourense como \"movemento cidad\u00e1n de acci\u00f3n pol\u00edtica de \u00e1mbito galego, e socialdem\u00f3crata, galeguista, constitucionalista e progresista\", tendo como reto m\u00e1is inmediato a presentaci\u00f3n de candidaturas nas elecci\u00f3ns municipais do mes de maio.\nElecci\u00f3ns municipais de 2019.\nNestes comicios Espazo Com\u00fan concorreu en diversos municipios da provincia de Ourense mais no concello coru\u00f1\u00e9s de Tordoia, nutr\u00edndose de exintegrantes do PSdeG. Obtivo un total de 10 concelleiros, 9 na provincia de Ourense e 1 na provincia da Coru\u00f1a. Os mellores resultados conseguiunos en Pi\u00f1or, onde concorr\u00eda o exalcalde socialista Francisco Fraga Civeira que logrou 3 ed\u00eds e un 35% dos votos, se ben non recuperou a alcald\u00eda dado que o PPdeG logrou maior\u00eda absoluta. Outra praza en que Espazo Com\u00fan obtivo un bo resultado foi o Carballi\u00f1o, onde a candidatura encabezada polo propio l\u00edder Pachi V\u00e1zquez conseguiu 3 concelleiros e 18% dos votos, se ben non foi determinante dado que o PSdeG recuperou a maior\u00eda absoluta. Outras localidades en que lograron representaci\u00f3n, neste caso cun s\u00f3 edil, foron Amoeiro, Maceda, Carballeda de Valdeorras e Tordoia.\nEspazo Com\u00fan concorreu \u00e1s elecci\u00f3ns ao Parlamento de Galicia de 2020 en coalici\u00f3n con Recortes Cero e Os Verdes na provincia de Ourense. A candidatura encabezouna Francisco Fraga Civeira e logrou un discreto 0,54% dos votos nesta circunscrici\u00f3n.\nElecci\u00f3ns municipais de 2023.\nPara as elecci\u00f3ns municipais de 2023 a formaci\u00f3n presentou m\u00e1is candidaturas e espallouse m\u00e1is al\u00f3 de Ourense, conseguindo novos integrantes exsocialistas en Santa Comba e Mazaricos e de Ciudadanos na cidade de Pontevedra. Tam\u00e9n apostou pola coordinaci\u00f3n co Partido Galego e a formaci\u00f3n lucense Galicia Sempre, encabezada polo alcalde exsocialista de Becerre\u00e1 Manuel Mart\u00ednez N\u00fa\u00f1ez. Finalmente, acadou 13 concelleiros en toda Galicia (entre eles, 5 no Carballi\u00f1o, 1 en Ames, 1 na Guarda) 3 m\u00e1is ca nas elecci\u00f3ns de 2019, e conseguiron entrar no goberno municipal da Guarda tras pactar co PP."}
{"id": "500218", "revid": "98629", "url": "https://gl.wikipedia.org/wiki?curid=500218", "title": "Du forsvinder", "text": "Du forsvinder \u00e9 un filme dinamarqu\u00e9s de 2017 dirixido por Peter Sch\u00f8nau Fog. Bas\u00e9ase na novela hom\u00f3nima de Christin Jungersen. O filme estreouse na secci\u00f3n de Presentaci\u00f3ns Especiais do Festival Internacional de Cinema de Toronto de 2017. Foi escollido como candidato de Dinamarca para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "500219", "revid": "23204", "url": "https://gl.wikipedia.org/wiki?curid=500219", "title": "Under sandet", "text": "Under sandet \u00e9 un filme dinamarqu\u00e9s-alem\u00e1n de 2015 dirixido por Martin Zandvliet. Foi elixido para a s\u00faa estrea na secci\u00f3n Plataforma do Festival Internacional de Cinema de Toronto de 2015. Foi escollido como candidato de Dinamarca, e finalmente nomeado, para o \u00d3scar \u00f3 mellor filme en lingua non inglesa na 89\u00aa edici\u00f3n dos premios.\nO filme est\u00e1 inspirado en feitos reais e conta a historia de prisioneiros de guerra alem\u00e1ns enviados a limpar campos de minas en Dinamarca despois do remate da segunda guerra mundial.\nSinopse.\nO sarxento do ex\u00e9rcito dinamarqu\u00e9s Carl Leopold Rasmussen \u00e9 encargado de dirixir un pelot\u00f3n de prisioneiros do ex\u00e9rcito alem\u00e1n en maio de 1945, despois da liberaci\u00f3n de Dinamarca na segunda guerra mundial. A s\u00faa misi\u00f3n \u00e9 limpar de minas terrestres unha praia do oeste de Dinamarca. Rasmussen odia profundamente os alem\u00e1ns, aos que considera inimigos que invadiron a s\u00faa patria, e manifesta ese odio con agresi\u00f3ns e vexaci\u00f3ns aos prisioneiros cada vez que pode. A Rasmussen as\u00edgnanlle un grupo de catorce soldados cunha media de vinte anos. Ao velos, non se acovarda ante a realidade de seren adolescentes."}
{"id": "500220", "revid": "23204", "url": "https://gl.wikipedia.org/wiki?curid=500220", "title": "Krigen", "text": "Krigen \u00e9 un filme dinamarqu\u00e9s de 2015 escrito e dirixido por Tobias Lindholm, e protagonizado por Pilou Asb\u00e6k e S\u00f8ren Malling. Conta a historia dunha empresa militar dinamarquesa en Afganist\u00e1n que est\u00e1 a loitar contra os talib\u00e1ns mentres tenta protexer os civ\u00eds, \u00f3 tempo que o comandante \u00e9 acusado de cometer un delito de guerra. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, sendo finalmente nomeado.\nProduci\u00f3n.\nO filme producido por Nordisk Film co apoio de DR TV e recibiu oito mill\u00f3ns de coroas dinamarquesas do Instituto de Cinema de Dinamarca. A rodaxe tivo lugar en Copenhagen, en Konya (Turqu\u00eda) e en Almer\u00eda, Espa\u00f1a. A rodaxe rematou en xaneiro de 2015. Ag\u00e1s os personaxes principais, os soldados do filme son interpretados por soldados reais dinamarqueses que serviron en Afganist\u00e1n."}
{"id": "500221", "revid": "6939", "url": "https://gl.wikipedia.org/wiki?curid=500221", "title": "Patrick Lafcadio Hearn", "text": ""}
{"id": "500223", "revid": "98629", "url": "https://gl.wikipedia.org/wiki?curid=500223", "title": "93 Days", "text": "93 Days \u00e9 un filme nixeriano de 2016 dirixido e co-producido por Steve Gukas. Bas\u00e9ase en feitos reais e conta a historia do gromo de \u00e9bola en Nixeria no ano 2014, as\u00ed como a s\u00faa contenci\u00f3n exitosa polos traballadores de sa\u00fade dun hospital de Lagos. Est\u00e1 protagonizado por Bimbo Akintola, Danny Glover e Bimbo Manuel. \u00c9 unha coproduci\u00f3n entre Native FilmWorks, Michel Angelo Production e Bolanle Austen-Peters Production."}
{"id": "500224", "revid": "1131", "url": "https://gl.wikipedia.org/wiki?curid=500224", "title": "Aliaxes de aluminio", "text": "As aliaxes de aluminio son aliaxes nas cales o metal predominante \u00e9 o aluminio (Al). Os elementos m\u00e1is habituais cos cales se al\u00eda o aluminio son o cobre, o magnesio, o manganeso, o silicio, o esta\u00f1o e o zinc.\nCaracter\u00edsticas.\nDiv\u00eddense en dous grupos principais; as aliaxes de fundici\u00f3n e as aliaxes forxadas, que \u00e1 vez subdiv\u00eddense segundo si se poden someter a tratamento t\u00e9rmico ou non. Un 85% de todo o aluminio \u00fasase para produtos forxados, coma por exemplo chapa laminada, folla de aluminio e extrusi\u00f3ns. As aliaxes fundidas ofrecen unha boa relaci\u00f3n calidade-prezo polo seu baixo punto de fusi\u00f3n, malia que te\u00f1en menor resistencia \u00e1 tracci\u00f3n ca os forxados. O principal sistema de aliaxes de aluminio fundidos \u00e9 Al-Si, no cal os altos niveis de silicio (4,0\u201313%) ofrecen boas propiedades de fundici\u00f3n. As aliaxes de aluminio te\u00f1en un amplo uso nas estruturas de enxe\u00f1er\u00eda e os compo\u00f1entes que requiren un baixo peso ou resistencia \u00e1 corrosi\u00f3n."}
{"id": "500225", "revid": "89787", "url": "https://gl.wikipedia.org/wiki?curid=500225", "title": "August Ames", "text": "August Ames, nada Mercedes Grabowski en Antigonish o 23 de agosto de 1994 e finada en Camarillo o 5 de decembro de 2017, foi unha modelo e actriz pornogr\u00e1fica canadense. Apareceu en case 270 filmes e recibiu varias candidaturas para os premios AVN. \nTraxectoria.\nDe ascendencia polaca e tam\u00e9n con sangue afroamericana. S\u00faa nai padec\u00eda trastorno bipolar e tanto ela como seu pai traballaban no ex\u00e9rcito e, a\u00ednda que naceu en Nova Escocia, criouse en Petawawa en Ontario ao estar seus pais destinados na s\u00faa gornici\u00f3n. Ames afirmou que sufriu reiteradamente abusos sexuais por parte do seu av\u00f3 paterno pero que o seu pai non lle deu credibilidade e con doce anos enviouna a vivir durante un tempo nunha casa de acollida e foi ao instituto en Oromocto en Nova Brunswick. A partir dos catorce anos traballou durante dous ver\u00e1ns nun rancho en Colorado Springs no estado norteamericano de Colorado, o seu traballo consist\u00eda principalmente en limpar as cortes e darlles cursos de equitaci\u00f3n a nenos discapacitados. Tras rematar os estudos foi instrutora de ioga e zumba. Para darlle un xiro \u00e1 s\u00faa vida envioulles petici\u00f3ns de traballo a diversas axencias de modelos para adultos.\nActriz porno.\nA s\u00faa traxectoria como actriz porno comezou con 19 anos en novembro de 2013. A s\u00faa primeira actuaci\u00f3n foi unha escena en solitario de fetichismo de lencer\u00eda, a s\u00faa primeira escena cun home foi para o filme \"Selfies\" de Wicked Pictures e ao longo da s\u00faa carreira evitou toda escena anal.\nTraballou en arredor de 270 filmes para diversos estudios, como Brazzers, Elegant Angel, Evil Angel, Girlfriends Films, Jules Jordan Video, New Sensations ou Sweetheart Video. Foi candidata a catro AVN Awards, tres deles \u00e1 mellor artista feminina do ano. En 2016 actuou nun filme non pornogr\u00e1fico \"Model for Murder: The Centerfold Killer\"\nEn decembro de 2017 negouse a rodar unha escena para EroticaX ao co\u00f1ecer que o actor co que ti\u00f1a que relacionarse traballara en filmes porno gais e non se sometera a probas de enfermidades de transmisi\u00f3n sexual. O 3 de decembro de 2017 Ames chiou en Twitter o seu malestar e axi\u00f1a xurdiu un debate na rede social, con cr\u00edticas e acusaci\u00f3ns de homofobia .\nMorte.\nO 5 de decembro, dous d\u00edas despois, atop\u00e1rona morta nun parque na localidade californiana de Camarillo A oficina de medicina legal do condado de Ventura estableceu que fora un suicicido debido a asfixia por enforcamento. Na autopsia, os resultados toxicol\u00f3xicos revelaron que no momento da s\u00faa morte no seu sistema hab\u00eda restos de coca\u00edna, marihuana, o antidepresivo Sertralina e o ansiol\u00edtico Alprazolam. Fontes pr\u00f3ximas \u00e1 v\u00edtima afirmaron que foi o acoso virtual o que conduciu \u00e1 s\u00faa morte"}
{"id": "500226", "revid": "5312", "url": "https://gl.wikipedia.org/wiki?curid=500226", "title": "Aliaxe de aluminio", "text": ""}
{"id": "500232", "revid": "98629", "url": "https://gl.wikipedia.org/wiki?curid=500232", "title": "Cromatograf\u00eda de gases", "text": "A cromatograf\u00eda de gases ou CG (GC na literatura inglesa) \u00e9 un tipo com\u00fan de cromatograf\u00eda usada en qu\u00edmica anal\u00edtica para separar e analizar compostos que poden ser vaporizados sen que se descompo\u00f1an. Usos t\u00edpicos desta cromatograf\u00eda son comprobar a pureza dunha determinada substancia ou separar os diferentes compo\u00f1entes dunha mestura (poden determinarse tam\u00e9n as cantidades relativas deses compo\u00f1entes). Nalgunhas situaci\u00f3ns, a cromatograf\u00eda de gases pode axudar a identificar un composto. Na cromatograf\u00eda preparativa, a cromatograf\u00eda de gases pode utilizarse para preparar compostos puros a partir dunha mestura.\nNa cromatograf\u00eda de gases, a \"fase m\u00f3bil\" \u00e9 un gas transportador, xeralmente un gas inerte como o helio ou un gas non reactivo como o nitr\u00f3xeno. O helio \u00e9 o m\u00e1is usado en aproximadamente o 90% dos instrumentos a\u00ednda que o hidr\u00f3xeno \u00e9 o preferido para conseguir separaci\u00f3ns melloradas. A \"fase estacionaria\" \u00e9 unha capa microsc\u00f3pica de l\u00edquido ou pol\u00edmero sobre un soporte s\u00f3lido inerte, dentro dunha peza de vidro ou tubo met\u00e1lico chamado columna (unha homenaxe \u00e1 columna de fraccionamento usada en destilaci\u00f3ns). O instrumento usado para realizar a cromatograf\u00eda de gases denom\u00ednase \"cromat\u00f3grafo de gases\" (ou \"aer\u00f3grafo\" ou \"separador de gases\").\nOs compostos gasosos que van ser analizados interaccionan coas paredes da columna, que est\u00e1n cubertas cunha fase estacionaria. Isto causa que cada composto el\u00faa nun diferente momento, co\u00f1ecido como \"tempo de retenci\u00f3n\" do composto. A comparaci\u00f3n dos tempos de retenci\u00f3n \u00e9 o que lle d\u00e1 \u00e1 cromatograf\u00eda de gas a s\u00faa utilidade.\nA cromatograf\u00eda de gas \u00e9 en canto aos seus principios similar \u00e1 cromatograf\u00eda en columna (e a outras formas de cromatograf\u00eda, como a cromatograf\u00eda l\u00edquida de alto rendemento ou HPLC, e a cromatograf\u00eda en capa fina), pero ten varias diferenzas notables. Primeiro, o proceso de separaci\u00f3n dos compostos dunha mestura l\u00e9vase a cabo entre unha fase estacionaria li\u00edquida e unha fase m\u00f3bil gasosa, mentres que na cromatograf\u00eda en columna a fase estacionaria \u00e9 un s\u00f3lido e a fase m\u00f3bil un l\u00edquido. (Por tanto, o nome completo do proceso \u00e9 \"cromatograf\u00eda gas-l\u00edquido\", refer\u00edndose \u00e1s fases m\u00f3bil e estacionaria, respectivamente.) Segundo, a columna a trav\u00e9s da que pasa a fase de gas est\u00e1 situada nun forno onde a temperatura do gas pode ser controlada, mentres que a cromatograf\u00eda en columna (normalmente) non ten control de temperatura. Finalmente, a concentraci\u00f3n dun composto na fase de gas est\u00e1 s\u00f3 en funci\u00f3n da presi\u00f3n de vapor do gas.\nA cromatograf\u00eda de gases co\u00f1\u00e9cese tam\u00e9n como cromatograf\u00eda en fase de vapor (VPC), ou cromatograf\u00eda de partici\u00f3n gas\u2013l\u00edquido (GLPC). Estes nomes alternativos ou as s\u00faas abreviaci\u00f3ns, aparecen usadas frecuentemente na literatura cient\u00edfica. Falando estritamente, GLPC \u00e9 a terminolox\u00eda m\u00e1is correcta e a preferida por moitos autores.\nHistoria.\nA cromatograf\u00eda data de 1903, xa que foi utilizada nos traballos do cient\u00edfico ruso Mikhail Semenovich Tswett, que separou pigmentos de plantas por cromatograf\u00eda en columna l\u00edquida. A qu\u00edmica alem\u00e1 Erika Cremer en 1947 xunto co estudante graduado austr\u00edaco Fritz Prior desenvolveron os fundamentos te\u00f3ricos da cromatograf\u00eda de gases e constru\u00edron o primeiro cromat\u00f3grafo l\u00edquido-gas, pero o seu traballo foi considerado irrelevante e foi ignorado durante longo tempo. Archer John Porter Martin, que recibiu o premio Nobel polo seu traballo do desenvolvemento da cromatograf\u00eda l\u00edquido\u2013l\u00edquido (1941) e en papel (1944), acabou por ser considerado o fundador da cromatograf\u00eda de gases. A popularidade da cromatograf\u00eda de gases aumentou rapidamente despois do desenvolvemento do detector de ionizaci\u00f3n de chama.\nAn\u00e1lise de cromatograf\u00eda de gases.\nUn cromat\u00f3grafo de gases \u00e9 un instrumento de an\u00e1lise qu\u00edmica para separar compostos qu\u00edmicos nunha mostra complexa. Unha cromatograf\u00eda de gas usa un tubo estreito de fluxo chamado \"columna\", pola cal pasan os distintos constitu\u00edntes qu\u00edmicos dunha mostra nunha corrente de gas (gas portador, \"fase m\u00f3bil\") a diferentes velocidades dependendo das s\u00faas propiedades qu\u00edmicas e f\u00edsicas e as s\u00faas interacci\u00f3ns cun recheo espec\u00edfico na columna, chamado \"fase estacionaria\". A medida que os compostos qu\u00edmicos sae polo extremo final da columna, son detectados e identificados electronicamente. A funci\u00f3n da fase estacionaria na columna \u00e9 a de separar os diferentes compo\u00f1entes, causando que cada un saia da columna nun diferente momento (\"tempo de retenci\u00f3n\"). Outros par\u00e1metros que se poden usar para alterar a orde ou o tempo de retenci\u00f3n son a velocidade do fluxo do gas portador, a lonxitude da columna e a temperatura.\nNunha an\u00e1lise de cromatograf\u00eda de gas, inx\u00e9ctase un volume co\u00f1ecido dun analito gasoso ou l\u00edquido na \"entrada\" (cabeza) da columna, usualmente usando unha microxiringa (ou, fibras de microextracci\u00f3n en fase s\u00f3lida ou un sistema interruptor dunha fonte de gas). Como o gas portador arrastra as mol\u00e9culas do analito a trav\u00e9s da columna, este movemento \u00e9 inhibido pola adsorci\u00f3n das mol\u00e9culas do analito sobre as paredes da colmna ou sobre materiais de empaquetado na columna. A velocidade \u00e1 cal a mol\u00e9cula avanza ao longo da columna depende da forza de adsorci\u00f3n, que \u00e1 s\u00faa vez depende do tipo de mol\u00e9cula e dos materiais da fase esacionaria. Como cada tipo de mol\u00e9cula ten unha diferente velocidade de progresi\u00f3n, os diversos compo\u00f1entes da mestura do analito sep\u00e1ranse a medida que avanzan pola columna e alcanzan o final da columna en diferentes momentos (tempo de retenci\u00f3n). Util\u00edzase un detector para monitorizar a corrente de sa\u00edda da columna; as\u00ed, poden determinarse o tempo ao que cada compo\u00f1ente chega \u00e1 sa\u00edda e a cantidade dese compo\u00f1ente. Xeralmente, as substancias identif\u00edcanse (cualitativamente) pola orde na cal saen (el\u00faen) da columna e polo tempo de retenci\u00f3n do analito na columna.\nCompoe\u00f1tes f\u00edsicos.\nAutomostreadores.\nO automostreador ou mostreador autom\u00e1tico serve para introducir a mostra automaticamente nas entradas do aparato. A inserci\u00f3n manual da mostra \u00e9 posible mais xa non \u00e9 moi com\u00fan. A inserci\u00f3n autom\u00e1tica permite unha mellor reproducibilidade e optimizaci\u00f3n de tempo.\nExisten diferentes tipos de automostreadores. Os automostreadores poden clasificarse segundo a capacidade de mostrear (autoinxectores fronte a automostreadores, entre que os autoinxectores poden traballar cun pequeno n\u00famero de mostras), ou as tecnolox\u00edas rob\u00f3ticas (robot XYZ fronte robot rotador, que \u00e9 o m\u00e1is com\u00fan), ou segundo a an\u00e1lise, en:\nEntrada.\nA columna de entrada (inlet ou inxector) proporciona o medio para introducir a mostra nun fluxo continuo de gas portador. A entrada \u00e9 unha peza de hardware unida \u00e1 cabeza da colmna.\nTipos de entradas com\u00fans son:\nA elecci\u00f3n do gas portador (fase m\u00f3bil) \u00e9 importante. O hidr\u00f3xeno ten un rango de velocidades de fluxo que son comparables en eficiencia \u00e1s do helio. Por\u00e9n, o helio pode ser m\u00e1is eficiente e proporcionar unha mellor separaci\u00f3n se se optimizan as velocidades de fluxo. O helio non \u00e9 inflamable e funciona cun maior n\u00famero de detectores e instrumetos vellos. Por tanto, o helio \u00e9 o gas portador utilizado m\u00e1is com\u00fan. Non obstante, o prezo do helio subiu considerablemente nos \u00faltimos anos, facendo que m\u00e1is cromat\u00f3grafos pasasen a usar o hidr\u00f3xeno. O uso hist\u00f3rico ou tradicional, m\u00e1is que consideraci\u00f3ns racionais, pode contribu\u00edr tam\u00e9n a que se contin\u00fae preferindo o helio.\nDetectores.\nOs detectores m\u00e1is usados son o detector de ionizaci\u00f3n de chama (FID) e o detector de condutividade t\u00e9rmica (TCD). Ambos os dous son sensibles a unha ampla gama de compo\u00f1entes e ambos funcionan nun amplo rango de concentraci\u00f3ns. A\u00ednda que os TCDs son practivcamente universais e poden usarse para detectar calquera compo\u00f1ente distinto do gas portador (con tal de que as s\u00faas condutividades t\u00e9rmicas sexan diferentes das do gas portador, a temperatura do detector), os FIDs son sensibles principalmente a hidrocarburos e m\u00e1is sensibles a eles que os TCDs. Por\u00e9n, os FID non poden detectar auga. Ambos os detectores son tam\u00e9n bastante robustos. Como o TCD non \u00e9 destrutivo, pode po\u00f1erse a funcionar en serie antes que o FID (destrutivo), o que proporciona a detecci\u00f3n complementaria dos mesmos analitos. Outros detectores son sensibles s\u00f3 a tipos espec\u00edficos de substancias ou funcionan ben s\u00f3 en rangos m\u00e1is estreitos de concentraci\u00f3ns.\nO funcionamento do detector de condutividade t\u00e9rmica (TCD) depende da condutividade t\u00e9rmica da materia que pasa por un filamento de volframio-renio polo que pasa unha corrente el\u00e9ctrica. Neste dispositivo o helio ou o nitr\u00f3xeno serven de gas portador debido \u00e1 s\u00faa condutividade t\u00e9rmica relativamente alta, que mant\u00e9n o filamento fr\u00edo e mant\u00e9n a resistividade uniforme e a eficiencia el\u00e9ctrica do filamento. Por\u00e9n, cando el\u00faen da columna as mol\u00e9culas do analito, mesturadas co gas portador, a condutividade el\u00e9ctrica dimin\u00fae e isto causa a resposta do detector. A resposta d\u00e9bese a que o descenso da condutividade t\u00e9rmica orixina un incremento na temperatura do filamento e na resistividade, que ten como resultado flutuaci\u00f3ns en voltaxe. A sensibilidade do detector \u00e9 proporcional \u00e1 corrente que pasa polo filamento, mentres que \u00e9 inversamente proporcional \u00e1 temperatura do ambiente inmediato dese detector, as\u00ed como a taxa de fluxo do gas portador.\nNun detector de ionizaci\u00f3n de chama (FID), os el\u00e9ctrodos est\u00e1n situados a car\u00f3n dunha chama alimentada con hidr\u00f3xeno/aire preto da sa\u00edda da columna, e cando os compostos que conte\u00f1en carbono saen da columna son pirolizados pola chama. Este detector funciona s\u00f3 para compostos org\u00e1nicos/que conte\u00f1en hidrocarburos debido \u00e1 capacidade dos carbonos de formar cati\u00f3ns e electr\u00f3ns na pir\u00f3lise, que xeran unha corrente entre os el\u00e9ctrodos. O incremento da corrente el\u00e9ctrica \u00e9 traducido e aparece un pico no cromatograma. Os FIDs te\u00f1en uns l\u00edmites de detecci\u00f3n baixos (uns poucos picogramos por segundo) pero son incapaces de xerar i\u00f3ns a partir dos carbonos que conte\u00f1en carbonilos. Entre os gases portadores compatibles cos FIDs est\u00e1n: helio, hidr\u00f3xeno, nitr\u00f3xeno e argon.\nOs detectores de chama de \u00e1lcalis (AFD) ou detectores de ionizaci\u00f3n de chama de \u00e1lcalis (AFID) te\u00f1en unha alta sensibilidade ao nitr\u00f3xeno e f\u00f3sforo, similar aos NPD. Por\u00e9n, os i\u00f3ns do metal alcalino son subministrados xunto co gas hidr\u00f3xeno, en vez de cunha boli\u00f1a sobre a chama. Por esta raz\u00f3n o AFD non sofre a \"fatiga\" dos NPD, sen\u00f3n que proporciona unha sensibilidade constante durante un longo per\u00edodo de tempo. Ademais, cando non se engaden i\u00f3ns de \u00e1lcalis \u00e1 chama, o AFD opera como un FID est\u00e1ndar. Un detector de combusti\u00f3n catal\u00edtica (CCD) mide os hidrocarburos e o hidr\u00f3xeno combustibles. O detector de ionizaci\u00f3n de descarga (DID) usa unha descarga el\u00e9ctrica de alta voltaxe para producir i\u00f3ns.\nO reactor poliarco \u00e9 un accesorio que se engade a un instrumento GC-FID novo ou existente que converte todos os compostos org\u00e1nicos en mol\u00e9culas de metano antes da s\u00faa detecci\u00f3n polo FID. Esta t\u00e9cnica pode utilizarse para mellorar a resposta do FID e permitir a detecci\u00f3n de moitos m\u00e1is compostos que conte\u00f1en carbono. A conversi\u00f3n completa de compostos a metano e a agora resposta equivalente no detector tam\u00e9n elimina a necesidade de calibraci\u00f3ns e est\u00e1ndares porque os factores de resposta son todos equivalentes aos do metano. Isto permite unha an\u00e1lise r\u00e1pida de mesturas completas que conte\u00f1an mol\u00e9culas nas que non se disp\u00f3n de est\u00e1ndares.\nO detector fotom\u00e9trico de chama (FPD) usa un tubo fotomultiplicador para detectar as li\u00f1as espectrais dos compostos a medida que se queiman na chama. Os compostos que el\u00faen f\u00f3ra da columna son transportados nunha chama alimentada por hidr\u00f3xeno, que excita elementos espec\u00edficos das mol\u00e9culas, e os elementos excitados (f\u00f3sforo, xofre, hal\u00f3xenos, alg\u00fans metais) emiten luz de lonxitude de onda caracter\u00edstica espec\u00edfica. A luz emitida \u00e9 filtrada e detectada por un tubo fotomultiplicador. En concreto, a emisi\u00f3n de f\u00f3sforo \u00e9 de arredor de 510\u2013536\u00a0nm e a de xofre de 394\u00a0nm. Cun detector de emisi\u00f3n at\u00f3mica (AED), unha mostra que el\u00faa da columna entra nunha c\u00e1mara que est\u00e1 enerxizada por microondas que inducen un plasma. O plasma causa que a mostra do analito se descompo\u00f1a e certos elementos xeran un espectro de emisi\u00f3n at\u00f3mica. O espectro de emisi\u00f3n at\u00f3mica \u00e9 difractado por unha grella de difracci\u00f3n e detectado por unha serie de tubos fotomultiplicadores ou fotod\u00edodos.\nO detector de captura de electr\u00f3ns (ECD) usa unha fonte radioactiva de part\u00edculas beta (electr\u00f3ns) para medir o grao de captura de electr\u00f3ns. Os ECDs util\u00edzanse para a detecci\u00f3n de mol\u00e9culas que conte\u00f1en elementos electronegativos / captadores de electr\u00f3ns e grupos funcionais como os hal\u00f3xenos, carbonilos, nitrilos, grupos nitro e organomet\u00e1licos. Neste tipo de detector util\u00edzase nitr\u00f3xeno ou metano ao 5% en argon como gas portador da fase m\u00f3bil. O gas portador pasa entre dous el\u00e9ctrodos situados ao final da columna, e adxacente ao c\u00e1todo (el\u00e9ctrodo negativo) hai unha l\u00e1mina radioactiva de, por exemplo, 63Ni. A l\u00e1mina radioactiva emite part\u00edculas beta (electr\u00f3ns) que colisionan con e ionizan o gas portador para xeraren m\u00e1is i\u00f3ns, que crean unha corrente. Cando se capturan mol\u00e9culas do analito con elementos electronegativos / captadores de electr\u00f3ns ou electr\u00f3ns de grupos funcionais, iso ten como resultado unha diminuci\u00f3n da corrente que xera unha resposta do detector.\nO detector de nitr\u00f3xeno-f\u00f3sforo (NPD), unha forma de detector termi\u00f3nico, na que o nitr\u00f3xeno e o f\u00f3sforo alteran a funci\u00f3n de traballo sobre unha b\u00f3la cun recubrimento especial e m\u00eddese a corrente resultante.\nO detector de condutividade electol\u00edtica seca (DELCD) usa unha fase de aire e altas temperaturas (v. Coulsen) para medir compostos clorados.\nO espect\u00f3metro de gases (MS), tam\u00e9n chamado GC-MS \u00e9 altamente efectivo e sensible, incluso con pequenas cantidades dunha mostra. Este detector pode usarse para identificar os analitos en cromatogramas polo seu espectro de masas. \nO ultravioleta ao baleiro (VUV) \u00e9 o desenvolvemento m\u00e1is recente en detectores de cromatograf\u00eda de gas. A maior\u00eda das especies qu\u00edmicas absorben e te\u00f1en secci\u00f3ns transversais de absorci\u00f3n de fase de gas \u00fanicas no rango monitorizado de lonxitudes de onda VUV de aproximadamente 120\u2013240\u00a0nm. Cando as secci\u00f3ns transversais de absorci\u00f3n dos analitos son co\u00f1ecidas, o detector VUV pode facer unha determinaci\u00f3n absoluta (sen calibraci\u00f3n) do n\u00famero de mol\u00e9culas presentes na c\u00e9lula de fluxo en ausencia de interferencias qu\u00edmicas.\nOutros detectores son o detector de condutividade electrol\u00edtico de Hall (ElCD), o detector de ionizaci\u00f3n de helio (HID), o detector de infravermello (IRD), o detector de fotoionizaci\u00f3n (PID), o detector de ionizaci\u00f3n de descarga pulsada (PDD), e o detector de ionizaci\u00f3n termi\u00f3nica (TID).\nM\u00e9todos.\nO m\u00e9todo \u00e9 o conxunto de condici\u00f3ns nas cales funciona a cromatograf\u00eda de gases para realizar unha an\u00e1lise. O desenvolvemento do m\u00e9todo \u00e9 o proceso de determinar que condici\u00f3ns son as axeitadas e/ou ideais para a an\u00e1lise a realizar.\nAs condici\u00f3ns que poden variarse para acomodarse \u00e1 an\u00e1lise requirida son as temperaturas da entrada ou inxector, do detector, da columna e do programa, as velocidades de fluxo do gas portador e o tipo de gas portador, a fase estacionaria da columna, o di\u00e1metro e lonxitude, o tipo de entrada e velocidades de fluxo, o tama\u00f1o da mostra e a t\u00e9cnica de inxecci\u00f3n. Dependendo dos detectores (v\u00e9xase m\u00e1is abaixo) instalados no cromat\u00f3grafo de gases, pode haber certo n\u00famero de condici\u00f3ns do detector que se poden tam\u00e9n variar. Alg\u00fans cromat\u00f3grafos de gases tam\u00e9n incl\u00faen v\u00e1lvulas que poden cambiar a ruta da mostra e o fluxo do portador. Os momentos de apertura e peche destas v\u00e1lvulas poden ser importantes para o desenvolvemento do m\u00e9todo.\nSelecci\u00f3n do gas transportador e velocidades de fluxo.\nOs gases portadores t\u00edpicos son o helio, nitr\u00f3xeno, argon, hidr\u00f3xeno e aire. O gas qe se use est\u00e1 normalmene determinado polo detector que se vai usar; por exeamplo, un DID requirir\u00e1 o helio. Por\u00e9n, cando se analizan mostras de gases o gas portador selecci\u00f3nase \u00e1s veces base\u00e1ndose na matriz da mostra; por exemplo, cando se analizou unha mestura en argon, pref\u00edrese un portador argon, porque o argon da mostra non aparecer\u00e1 no cromatograma. A seguridade e dispo\u00f1ibilidade poden tam\u00e9n influ\u00edr na selecci\u00f3n do gas portador; por exemplo, o hidr\u00f3xeno \u00e9 inflamable, e o helio de alta pureza pode ser dif\u00edcil de obter nalgunhas partes do mundo. Como resultado de que o helio \u00e9 cada vez m\u00e1is escaso, o hidr\u00f3xeno \u00e9 o susbtituto do helio como gas portador en diversas aplicaci\u00f3ns.\nA pureza do gas portador tam\u00e9n \u00e9 frecuentemente determinada polo detector, a\u00ednda que o nivel de sensibilidade necesario pode ser tam\u00e9n importante. Tipicamente, util\u00edzanse purezas de 99,995% ou maiores. O grao de pureza requirido m\u00e1is com\u00fan polos instrumentos modernos para a maior\u00eda das sensibilidaddes \u00e9 de grao 5.0 ou pureza do 99,999%, o que significa que hai un total de 10 ppm de impurezas no gas portador, que poder\u00eda afectar aos resultados. O maior grao de pureza nos usos com\u00fans \u00e9 o grao 6.0, pero a necesidade de detecci\u00f3n a niveis moi baixos nalgunhas aplicaci\u00f3ns forenses e ambientais fixo necesario gases portadores de grao de pureza 7.0, que agora est\u00e1n dispo\u00f1ibles comercialmente. As denominaci\u00f3ns comerciais das purezas m\u00e1is t\u00edpicas incl\u00faen \"Zero Grade,\" \"Ultra-High Purity (UHP) Grade\", \"4.5 Grade\" e \"5.0 Grade.\"\nA velocidade li\u00f1al do gas portador afecta a an\u00e1lise igual que a temperatura (v\u00e9xase m\u00e1is arriba). Canto maior \u00e9 a velocidade li\u00f1al m\u00e1is r\u00e1pida \u00e9 a an\u00e1lise, pero menor \u00e9 a separaci\u00f3n entre analitos. Seleccionar a velocidade li\u00f1al \u00e9, por tanto, un compromiso entre o nivel de separaci\u00f3n e a duraci\u00f3n da an\u00e1lise igual que cando se selecciona a temperatura da columna. A velocidade li\u00f1al apl\u00edcase por medio da velocidade de fluxo do gas portador con respecto ao di\u00e1metro interno da columna.\nNas cromatograf\u00edas de gases feitas antes da d\u00e9cada de 1990, a velocidade do fluxo do portador control\u00e1base modulando a presi\u00f3n de entrada do protador ou \"presi\u00f3n de cabeza da columna\". A velocidade do fluxo era medida na sa\u00edda da columna ou no detector cun flux\u00f3metro electr\u00f3nico ou un flux\u00f3metro de burbulla e pod\u00eda ser un proceso complicado, de longa duraci\u00f3n e frustrante. Non era posible variar os valores de presi\u00f3n durante o funcionamento, e as\u00ed o fluxo era esencialmente constante durante a an\u00e1lise. A relaci\u00f3n entre a velocidade de fluxo e a presi\u00f3n de entrada calc\u00falase coa ecuaci\u00f3n de Poiseuille para flu\u00eddos compresibles.\nPor\u00e9n, moitas cromatograf\u00edas de gases modernas miden electronicamente a velocidade de fluxo e controlan electronicamente a presi\u00f3n do gas portador para estableceren a velocidade de fluxo. En consecuencia, as presi\u00f3ns portadoras e velocidades de fluxo poden axustarse durante o funcionamento, creando programas de presi\u00f3n/fluxo similares a programas de temperatura.\nSelecci\u00f3n do composto estacionario.\nA polaridade do soluto \u00e9 crucial para facer a elecci\u00f3n do composto estacionario, que no caso \u00f3ptimo ter\u00eda unha polaridade similar \u00e1 do soluto. As fases estacionarias com\u00fans en columnas tubulares abertas son o cianopropilfenil dimetil polisiloxano, o polietileneglicol \"Carbowax\", o biscianopropil cianopropilfenil polisiloxano e o difenil dimetil polisiloxano. Para columnas empacadas disponse de m\u00e1is opci\u00f3ns.\nTipos de v\u00e1lvula de entrada e velocidade de fluxo.\nA elecci\u00f3n do tipo de entrada e a t\u00e9cnica de inxecci\u00f3n depende de se a mostra est\u00e1 en forma l\u00edquida, gasosa, adsorbida ou s\u00f3lida, e de se hai que vaporizar unha matriz solvente. As mostras disoltas poden introducirse directamente na columna por medio dun inxector COC, se as condici\u00f3ns son ben co\u00f1ecidas; se unha matriz solvente ten que ser vaporizada e parcialemtne retirada, \u00fasase un inxector S/SL (a t\u00e9cnica de inxecci\u00f3n m\u00e1is com\u00fan); as mostras gasosas (por exemplo, cilindros de gas) son inxectadas xeralmente usando un sistema de v\u00e1lvula interruptora de gas; as mostras asorbidas (por exemplo, tubos adsorbentes) son introducidas usando un aparato de desorci\u00f3n externo (on line ou off line) como un sistema de purga e trampa, ou ben son desorbidas no inxector (aplicaci\u00f3ns SPME).\nTama\u00f1o de mostra e t\u00e9cnica de inxecci\u00f3n.\nInxecci\u00f3n da mostra.\nA an\u00e1lise cromatogr\u00e1fica real empeza coa introduci\u00f3n da mostra na columna. O desenvolvemento da cromatograf\u00eda de gases capilar presentou diversos problemas t\u00e9cnicos coa t\u00e9cnica de inxecci\u00f3n. A t\u00e9cnica de inxecci\u00f3n na columna, que se adoita usar con columnas empacadas, xeralmente non \u00e9 posible coas columnas capilares. No sistema de inxecci\u00f3n no cromat\u00f3grafo de gases capilar a cantidade inxectada non deber\u00eda sobrecargar a columna e a anchura do tap\u00f3n inxectado deber\u00eda ser pequena comparado coa extensi\u00f3n debido ao proceso cromatogr\u00e1fico. O fracaso \u00e1 hora de cumprir con este \u00faltimo requisito reduce a capacidade de separaci\u00f3n da columna. Como regra xeral, o volume inxectado, Vinj, e o volume da c\u00e9lula detectora, Vdet, deber\u00edan ser de aproximadamente 1/10 do volume ocupado pola porci\u00f3n da mostra que cont\u00e9n as mol\u00e9culas de interese (analitos) cando estes saen da columna (regra do dez).\nAlg\u00fans requisitos xerais que deber\u00eda cumprir unha boa t\u00e9cnica de inxecci\u00f3n son que ten que ser posible obter a eficiencia de separaci\u00f3n \u00f3ptima da columna, deber\u00eda permitir inxecci\u00f3ns exactas e reproducibles de pequenas cantidades de mostras representativas, non deber\u00eda inducir cambios na composici\u00f3n da mostra, non deber\u00eda exhibir unha discriminaci\u00f3n baseada en diferenzas no punto de ebulici\u00f3n, polaridade, concentraci\u00f3n ou estabilidade t\u00e9rmica/catal\u00edtica e, finalmente, deber\u00eda ser aplicable para an\u00e1lises de trazas e tam\u00e9n de mostras non dilu\u00eddas.\nPor\u00e9n, hai varios problemas inherentes ao uso de xiringas para a inxecci\u00f3n. Incluso coas mellores xiringas a exactitude \u00e9 de s\u00f3 o 3%, e en mans non expertas os erros son moito maiores. A agulla, ao pinchar, pode cortar pequenos cachos de goma do septo cando se inxecta a mostra a trav\u00e9s del. Estes cachos poden bloquear a agulla e impedir que a xiringa se encha a seguinte vez que se use. Isto pode pasar desapercibido. Unha fracci\u00f3n da mostra pode quedar atrapada na goma, e despois ser inxectada durante as seguintes inxecci\u00f3ns. Isto pode dar lugar a picos fantasma no cromatograma. Pode haber perdas selectivas dos compo\u00f1entes m\u00e1is vol\u00e1tiles da mostra por evaporaci\u00f3n pola punta da agulla.\nSelecci\u00f3n da columna.\nA elecci\u00f3n da columna depende da mostra e o activo medido. O principal atributo qu\u00edmico que se busca cando se escolle a columna a utilizar \u00e9 a polaridade da mestura, mais os grupos funcionais poden ter un importante papel na selecci\u00f3n da columna. A polaridade da mostra debe asemellarse moito \u00e1 polaridade da fase estacionaria da columna para incrementar a resoluci\u00f3n e a separaci\u00f3n mentres que se reduce o tempo de funcionamento. A separaci\u00f3n e tempo de funcionamento dependen tam\u00e9n do grosor da pel\u00edcula (da fase estacionaria), o di\u00e1metro da columna e a lonxitude da columna.\nTemperatura na columna e programa de temperatura.\nA(s) columna(s) nunha cromatograf\u00eda de gases est\u00e1n dentro dun forno, cuxa temperatura se controla con precisi\u00f3n electronicamente. (Cando un analista fala de \"temperatura da columna\" estase a referir tecnicamente \u00e1 temperatura do forno da columna. A distinci\u00f3n, non obstante, non \u00e9 importante e non se far\u00e1 neste artigo).\nA velocidade \u00e1 cal pasa a mostra a trav\u00e9s da columna \u00e9 directamente proporcional \u00e1 temperatura da columna. Canto maior e a temperatura da columna, m\u00e1is r\u00e1pido se move a mostra pola columna. Por\u00e9n, canto m\u00e1is r\u00e1pido se move a mostra pola columna, menos interacciona coa fase estacionaria e menos analitos se separan.\nEn xeral, a temperatura da columna selecci\u00f3nase establecendo un compromiso entre a duraci\u00f3n da an\u00e1lise e o nivel de separaci\u00f3n.\nUn m\u00e9todo que mant\u00e9n a columna \u00e1 mesma temperatura durante toda a an\u00e1lise denom\u00ednase \"isot\u00e9rmico\". Por\u00e9n, a maior\u00eda dos m\u00e9todos incrementan a temperatura da columna durante a an\u00e1lise. A temperatura inicial, a velocidade de incremento da temperatura (a \"rampla\" de temperatura) e a temperatura final denom\u00ednanse programa de temperatura.\nUn programa de temperatura permite que os analitos que el\u00faen primeiro durante a an\u00e1lise se separen debidamente, mentres que acurta o tempo que tardan en pasar pola columna os analitos que el\u00faen de \u00faltimos.\nReduci\u00f3n de datos e an\u00e1lise.\nAn\u00e1lise cualitativa.\nXeralmente, os datos cromatogr\u00e1ficos pres\u00e9ntanse nun gr\u00e1fico da resposta do detector (eixe Y) fronte ao tempo de retenci\u00f3n (eixe X), que se denomina cromatograma. Este proporciona un espectro de picos para a mostra, que representa os analitos presentes na mostra que el\u00faen pola columna en diferentes momentos. O tempo de retenci\u00f3n pode usarse para identificar analitos se as condici\u00f3ns do m\u00e9todo son constantes. Ademais, o padr\u00f3n de picos ser\u00e1 constante para unha mostra con condici\u00f3ns constantes e pode identificar mesturas complexas de analitos. Por\u00e9n, na maior\u00eda das aplicaci\u00f3ns modernas, a cromatograf\u00eda de gases est\u00e1 conectada a un espectr\u00f3metro de masas ou detector similar con capacidade de identificar os analitos representados polos picos.\nAn\u00e1lise cuantitativa.\nA \u00e1rea que queda baixo un pico \u00e9 proporcional \u00e1 cantidade de analito presente no cromatograma. Calculando a \u00e1rea dun pico usando a funci\u00f3n matem\u00e1tica de integraci\u00f3n, pode determinarse a concentraci\u00f3n dun analito na mostra orixinal. A concentraci\u00f3n pode calcularse usando unha curva de calibraci\u00f3n creada para atopar a resposta para unha serie de concentrraci\u00f3ns de analito ou para determinar o factor de resposta relativo dun analito. O factor de resposta relativo \u00e9 a proporci\u00f3n esperada dun analito respecto dun est\u00e1ndar interno (ou dun est\u00e1ndar externo) e calc\u00falase atopando a resposta dunha cantidade co\u00f1ecida de analito e unha cantidade constante de est\u00e1ndar interno (un composto qu\u00edmico engadido \u00e1 mostra a unha concentraci\u00f3n constante, cun determinado tempo de retenci\u00f3n para o analito).\nNa maior\u00eda dos sistemas GC-MS m\u00e1is modernos, util\u00edzase software de computaci\u00f3n para debuxar e integrar os picos e para atopar as correspondencias do espectro de espectrometr\u00eda de masas coa biblioteca de espectros.\nAplicaci\u00f3ns.\nEn xeral, as substancias que se vaporizan por debaixo dos 300\u00a0\u00b0C (e por tanto, son estables ata esa temperatura) poden medirse cuantitativamente. Tam\u00e9n c\u00f3mpre que as mostras non conte\u00f1an sales; non deber\u00edan conter i\u00f3ns. Poden medirse cantidades moi pequenas dunha substancia, pero a mi\u00fado requ\u00edrese que se mida a mostra en comparaci\u00f3n cunha mostra que cont\u00e9n a substancia que se sospeita que existe, pero en forma pura, co\u00f1ecida como est\u00e1ndar de referencia.\nPoden utilizarse varios programas de temperatura que fan que as lecturas sexan m\u00e1is significativas; por exemplo para diferenciar entre substancias que se comportan de xeito similar durante o proceso de cromatograf\u00eda de gases.\nOs profesionais que traballan coa cromatograf\u00eda de gases analizan o contido dun produto qu\u00edmico, por exemplo para asegurarse da calidade dos produtos na industria qu\u00edmica; ou medindo substancias t\u00f3xicas no solo, aire ou auga. A cromatograf\u00eda de gases \u00e9 moi precisa cando se usa correctamente e pode medir picomoles dunha substancia en 1\u00a0mL de mostra l\u00edquida, ou concentrci\u00f3ns de partes por mil mill\u00f3ns (10-9) en mostras gasosas.\nEn cursos pr\u00e1cticos universitarios, os estudantes con frecuencia familiar\u00edzanse coa cromatograf\u00eda de gas estudando o contido do aceite de lavanda ou medindo o etileno que segrega a planta \"Nicotiana benthamiana\" despois de danar artificailmente as s\u00faas follas. Estas cromatograf\u00edas de gases analizan hidrocarburos (C2-C40+). Nun experimento t\u00edpico util\u00edzase unha columna empaquetada para separar os gases lixeiros, que son despois detectados cun TCD. Os hidrocarburos sep\u00e1ranse usando unha columna capilar e det\u00e9ctanse cun FID. Unha complicaci\u00f3n que se pode presentar nas an\u00e1lises de gases lixeiros que incl\u00faen H2 \u00e9 que o He, que \u00e9 o portador inerte m\u00e1is com\u00fan e m\u00e1is sensible (a sensibilidade \u00e9 proporcional \u00e1 masa molecular), ten unha condutividade t\u00e9rmica case id\u00e9ntica \u00e1 do hidr\u00f3xeno (\u00e9 a diferenza en condutividade t\u00e9rmica entre dous filamentos separados nun arranxo de tipo Ponte de Wheatstone o que indica cando eluiu un compo\u00f1ente). Por esta raz\u00f3n, son com\u00fans os instrumentos TCD duais usados cunha canle separada para o hidr\u00f3xeno que usan nitr\u00f3xeno como portador. O argon \u00e9 \u00e1s veces utilizado cando se analizan reacci\u00f3ns qu\u00edmicas en fase de gas como a s\u00edntese F-T, para que se poida usar un s\u00f3 gas portador en vez de dous separados. A sensibilidade \u00e9 reducida, mais isto \u00e9 un prezo que se paga para poder usar un gas cuxa subministraci\u00f3n \u00e9 menos complicada.\nA cromatograf\u00eda de gases \u00fasase amplamente en ciencia forense. Disciplinas tan diversas como a identificaci\u00f3n e cuantificaci\u00f3n de doses de drogas s\u00f3lidas (antes do consumo), investigaci\u00f3n de incendios provocados, an\u00e1lise de mostras de pinturas e casos toxicol\u00f3xicos empregan a cromatograf\u00eda de gases para identificar e cuantificar varios esp\u00e9cimes bol\u00f3xicos e probas no lugar dun crime."}
{"id": "500233", "revid": "27155", "url": "https://gl.wikipedia.org/wiki?curid=500233", "title": "Cromatograf\u00eda de gas", "text": ""}
{"id": "500234", "revid": "27155", "url": "https://gl.wikipedia.org/wiki?curid=500234", "title": "Cromatograf\u00eda gasosa", "text": ""}
{"id": "500235", "revid": "27155", "url": "https://gl.wikipedia.org/wiki?curid=500235", "title": "Cromatograf\u00eda en fase de vapor", "text": ""}
{"id": "500236", "revid": "27155", "url": "https://gl.wikipedia.org/wiki?curid=500236", "title": "Cromatograf\u00eda de partici\u00f3n gas-l\u00edquido", "text": ""}
{"id": "500237", "revid": "27155", "url": "https://gl.wikipedia.org/wiki?curid=500237", "title": "GLPC", "text": ""}
{"id": "500238", "revid": "5132", "url": "https://gl.wikipedia.org/wiki?curid=500238", "title": "2018 FIFA World Cup", "text": ""}
{"id": "500239", "revid": "5132", "url": "https://gl.wikipedia.org/wiki?curid=500239", "title": "2022 FIFA World Cup", "text": ""}
{"id": "500240", "revid": "5132", "url": "https://gl.wikipedia.org/wiki?curid=500240", "title": "2026 FIFA World Cup", "text": ""}
{"id": "500241", "revid": "47401", "url": "https://gl.wikipedia.org/wiki?curid=500241", "title": "Ram\u00f3n Fern\u00e1ndez", "text": ""}
{"id": "500243", "revid": "5863", "url": "https://gl.wikipedia.org/wiki?curid=500243", "title": "Estanislao Fern\u00e1ndez de la Cigo\u00f1a e N\u00fa\u00f1ez", "text": ""}
{"id": "500244", "revid": "5863", "url": "https://gl.wikipedia.org/wiki?curid=500244", "title": "Francisco Jos\u00e9 Fern\u00e1ndez de la Cigo\u00f1a e N\u00fa\u00f1ez", "text": ""}
{"id": "500245", "revid": "98629", "url": "https://gl.wikipedia.org/wiki?curid=500245", "title": "Indian Remote Sensing Satellite", "text": "Indian Remote Sensing Satellite ou IRS \u00e9 o nome dunha serie de sat\u00e9lites de observaci\u00f3n da Terra indios.\nCaracter\u00edsticas.\nOs sat\u00e9lites IRS son sat\u00e9lites gobernamentais adicados \u00e1 observaci\u00f3n terrestre mediante sensores remotos en sat\u00e9lites para o estudo da Terra, o descubrimento e xesti\u00f3n de recursos e a axuda en emerxencias.\nIRS 1A e 1B.\nOs dous primeiros sat\u00e9lites IRS foron lanzados en 1988 e 1991 respectivamente a bordo de foguetes Vostok 2M desde o cosm\u00f3dromo de Baikonur. IRS 1A levaba a bordo d\u00faas c\u00e1maras con resoluci\u00f3ns de 73 e 36,25 m. Quedou f\u00f3ra de servizo en xullo de 1996, tras oito anos de servizo. IRS-1B era unha versi\u00f3n mellorada e m\u00e1is flexible de IRS-1A. A s\u00faa misi\u00f3n terminou o 20 de decembro de 2003, tras 12 anos de servizo.\nIRS 1C e 1D.\nForon a seguinte xeraci\u00f3n de sat\u00e9lites IRS. Ti\u00f1an m\u00e1is sensibilidade e capacidade que os dous primeiros. Cada sat\u00e9lite levaba tres c\u00e1maras de barrido:\nIRS-1C foi lanzado o 28 de decembro de 1995 mediante un foguete Molniya M e IRS-1D foi lanzado o 29 de setembro de 1997 mediante un PSLV.\nIRS 1E (IRS P1).\nIRS 1E foi un sat\u00e9lite experimental para observaci\u00f3n terrestre feito a partir do modelo de enxe\u00f1er\u00eda de IRS-1A engad\u00edndolle un sensor est\u00e9reo electro\u00f3ptico desenvolvido pola axencia DLR alema\u00f1a ademais da c\u00e1mara LISS-1 que xa levaba a bordo. Non chegou a \u00f3rbita debido ao fallo do seu foguete lanzador, un PSLV.\nIRS P2.\nIRS P2 estaba baseado no IRS-1A e levaba a bordo o instrumento LISS-2M, consistente en d\u00faas c\u00e1maras denominadas LISS-2A e LISS-2B que recib\u00edan luz dun \u00fanico montaxe \u00f3ptico con catro lentes para catro bandas espectrais no visible e no infravermello pr\u00f3ximo. A resoluci\u00f3n era de 32,74 m. O sat\u00e9lite foi lanzado o 15 de outubro de 1994 mediante un PSLV.\nIRS P3.\nIRS P3 levaba a bordo tres instrumentos:\nFoi lanzado o 21 de marzo de 1996 mediante un PSLV.\nIRS P4.\nIRS P4, tam\u00e9n denominado Oceansat 1, foi o primeiro sat\u00e9lite indio lanzado para estudar os oc\u00e9anos. Cunha masa de 1036 kg, foi lanzado o 26 de maio de 1999 mediante un foguete PSLV a unha \u00f3rbita de 720 km de altura. Levaba a bordo os instrumentos OCM (\"Ocean Colour Monitor\") e MSMR (\"Multifrequency Scanning Microwave Radiometer\").\nIRS P5.\nIRS P5, tam\u00e9n denominado Cartosat 1, foi lanzado para facer tarefas de cartograf\u00eda. Cunha masa de 1560 kg, foi lanzado o 5 de maio de 2005 mediante un foguete PSLV a unha \u00f3rbita de 618 km de altura. Levaba a bordo d\u00faas c\u00e1maras para tomar imaxes estereogr\u00e1ficas cunha resoluci\u00f3n de 2,5 m.\nIRS P6.\nIRS P6 ou Resourcesat 1 foi lanzado o 17 de outubro de 2003 cun PSLV para mellorar a xesti\u00f3n da agricultura, control de desastres e uso do auga. Levaba a bordo a c\u00e1mara LISS-IV, cunha resoluci\u00f3n de 5,8 m, LISS-III, cunha resoluci\u00f3n de 23,5 m, e AWiFS, con 60 m de resoluci\u00f3n."}
{"id": "500246", "revid": "72012", "url": "https://gl.wikipedia.org/wiki?curid=500246", "title": "Vostok 2M", "text": ""}
{"id": "500247", "revid": "72012", "url": "https://gl.wikipedia.org/wiki?curid=500247", "title": "IRS", "text": ""}
{"id": "500248", "revid": "72012", "url": "https://gl.wikipedia.org/wiki?curid=500248", "title": "IRS 1B", "text": ""}
{"id": "500249", "revid": "72012", "url": "https://gl.wikipedia.org/wiki?curid=500249", "title": "IRS 1A", "text": ""}
{"id": "500250", "revid": "72012", "url": "https://gl.wikipedia.org/wiki?curid=500250", "title": "IRS 1E", "text": ""}
{"id": "500251", "revid": "72012", "url": "https://gl.wikipedia.org/wiki?curid=500251", "title": "IRS P2", "text": ""}
{"id": "500252", "revid": "72012", "url": "https://gl.wikipedia.org/wiki?curid=500252", "title": "IRS P3", "text": ""}
{"id": "500253", "revid": "72012", "url": "https://gl.wikipedia.org/wiki?curid=500253", "title": "IRS 1D", "text": ""}
{"id": "500254", "revid": "72012", "url": "https://gl.wikipedia.org/wiki?curid=500254", "title": "IRS P4", "text": ""}
{"id": "500255", "revid": "72012", "url": "https://gl.wikipedia.org/wiki?curid=500255", "title": "IRS P6", "text": ""}
{"id": "500256", "revid": "72012", "url": "https://gl.wikipedia.org/wiki?curid=500256", "title": "IRS P5", "text": ""}
{"id": "500257", "revid": "72012", "url": "https://gl.wikipedia.org/wiki?curid=500257", "title": "Oceansat 1", "text": ""}
{"id": "500258", "revid": "72012", "url": "https://gl.wikipedia.org/wiki?curid=500258", "title": "Cartosat 1", "text": ""}
{"id": "500259", "revid": "72012", "url": "https://gl.wikipedia.org/wiki?curid=500259", "title": "Resourcesat 1", "text": ""}
{"id": "500260", "revid": "98629", "url": "https://gl.wikipedia.org/wiki?curid=500260", "title": "Gustave Planchon", "text": "Fran\u00e7ois Gustave Planchon, nado o 29 de outubro de 1833 en Ganges, H\u00e9rault, e finado o 13 de abril de 1900 en Montpellier (H\u00e9rault), foi un farmac\u00e9utico, bot\u00e1nico e entomol\u00f3go franc\u00e9s.\nTraxectoria.\nDespois de obter en 1859 o doutoramento en Medicina na Universidade de Montpellier, foi nomeado profesor agregado da Facultade de Medicina de Montpellier, e profesor de Bot\u00e1nica na Facultade de Ciencias de Lausana, onde ensinou desde 1860 at\u00e9 1862. Mentres realizaba as s\u00faas investigaci\u00f3ns, continuou os estudos at\u00e9 obter o grao de doutor en Ciencias e t\u00edtulo de farmac\u00e9utico, que acadoy en 1864. Nese mesmo ano, foi nomeado profesor agregado na Escola Superior de Farmacia de Montpellier. En 1872 obtivo a c\u00e1tedra de Historia Natural das Drogas na Escola Superior de Farmacia de Par\u00eds. En 1886, foi nomeado director de dita Escola, ensinando nela at\u00e9 a s\u00faa morte, \u00e9 dicir, durante case catorce anos.\nFoi membro da Academia Nacional de M\u00e9dicina de Feanciia, da Academia Nacional de Farmacia de Francia, e da Academia Real de Medicina de B\u00e9lxica.\nInvestigaci\u00f3ns.\nGustave Planchon \u00e9 sobre todo co\u00f1ecido polas s\u00faas investigaci\u00f3ns sobre a estrutura das drogas vexetais (ou animais no caso das cochinillas). \nBastante dif\u00edcil de clasificar, no seu traballo dedicouse \u00e1 farmacolox\u00eda e a diversos campos das ciencias naturais, en particular \u00e1 fisiolox\u00eda das plantas, a fitopaleontolox\u00eda, \u00e1 xeograf\u00eda bot\u00e1nica (fitoxeograf\u00eda) e a entomolox\u00eda.\nComo precursor, fixo que a \"materia m\u00e9dica\" se beneficiara da determinaci\u00f3n das drogas polos sues caracteres morfol\u00f3xicos externos ao estudialas usando o microscopio, o que lle permitiu corrixir identificaci\u00f3ns err\u00f3neas (\"Kermes vermilio\" vs \"Kermes ilicis\"), ou determinar moito m\u00e1is precisamente a verdadeira orixe bot\u00e1nica de diferentes drogas.\nAbreviatura.\nA abreviatura Planchon empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "500262", "revid": "89787", "url": "https://gl.wikipedia.org/wiki?curid=500262", "title": "Ganges, H\u00e9rault", "text": "Ganges (en occitano Gange) \u00e9 unha vila e comuna francesa situada no departamento de H\u00e9rault, na rexi\u00f3n de Occitania.\nXeograf\u00eda.\nSituado a unha altitude entre os 138 e os 540 msnm, o concello ocupa unha superficie de 7,16 km2.\nNo ano 2017 contaba cunha poboaci\u00f3n de 4 024 habitantes (que medrou un 1,13 % con relaci\u00f3n a do ano 2012). Polo tanto, no ano citado a s\u00faa densidade de poboaci\u00f3n era de 562 hab./km2.\nEst\u00e1 situada a 45 km ao norte de Montpellier (a capital do departamento), a 60 km ao noroeste de N\u00eemes, a 50 km ao suroeste de Al\u00e8s, e a 108 km ao oeste de Avignon.\nHistoria.\nA vila de Ganges \u00e9 moi antiga, xa que se menciona na \u00e9poca galo-romana co nome de \"Aganticum\".\nUn forno de cal nas aforas de Ganges c\u00edtase nun contrato de asociaci\u00f3n para a s\u00faa explotaci\u00f3n en 1575.\nDurante a Revoluci\u00f3n Francesa, os cidad\u00e1ns do pobo reun\u00edronse nunha sociedade revolucionaria, denominada \"Soci\u00e9t\u00e9 populaire r\u00e9publicaine\", no ano II."}
{"id": "500265", "revid": "22570", "url": "https://gl.wikipedia.org/wiki?curid=500265", "title": "Bamboo", "text": "Bamboo foi unha banda filipina de rock alternativo formada no ano 2003 polo vocalista Bamboo Ma\u00f1alac, o baixista Nathan Azarcon, o guitarrista Ira Cruz e o bater\u00eda Vic Mercado. O grupo separouse no ano 2011 tras publicar catro \u00e1lbums de estudio."}
{"id": "500266", "revid": "108383", "url": "https://gl.wikipedia.org/wiki?curid=500266", "title": "RMS Britannic (1929)", "text": ""}
{"id": "500268", "revid": "1410", "url": "https://gl.wikipedia.org/wiki?curid=500268", "title": "George Francis Hill", "text": "George Francis Hill, nado en Brahmapur, India Brit\u00e1nica, o 22 de decembro de 1867, e finado en Londres o 18 de outubro de 1948, foi un numism\u00e1tico e historiador brit\u00e1nico, bibliotecario principal e director do Museo Brit\u00e1nico (1931-1936). Foi un destacado especialista en moeda da Antiga Grecia e en medallas renacentistas.\nTraxectoria.\nInfancia e formaci\u00f3n.\nO seu av\u00f3 paterno, Micaiah Hill, fora o fundador en Londres da \"London Missionary Society,\" unha instituci\u00f3n de misioneiros da igrexa congregacional, e o seu pai, Samuel John Hill, establec\u00e9rase en Brahmapur, onde naceu George Francis Hill. \nFormouse xa desde rapaz en Inglaterra; primeiro no \"Blackheath College\", ao sueste de Londres, e posteriormente no \"University College\", da Universidade de Londres, e finalmente no \"Merton College\", da Universidade de Oxford, onde foi alumno do numism\u00e1tico e arque\u00f3logo cl\u00e1sico Percy Gardner (1846-1937) e acadou a s\u00faa graduaci\u00f3n en estudos cl\u00e1sicos.\nCarreira.\nEn 1893 ingresou no Museo Brit\u00e1nico, onde se adscribiu ao seu Departamento de Moedas e Medallas, que naquel momento era un importante centro de estudo da moeda da Antiga Grecia. Al\u00ed traballou con persoeiros tan salientables como Barclay Head e Reginald Poole, e cinco anos m\u00e1is tarde publicou o seu primeiro traballo sobre moeda grega. \nA Hill d\u00e9beselle a publicaci\u00f3n de moitos dos cat\u00e1logos das colecci\u00f3ns numism\u00e1ticas do Museo Brit\u00e1nico. En 1912 pasou a ser o conservador do Departamento de Moedas e Medallas e en 1931 foi nomeado director e bibliotecario principal do Museo Brit\u00e1nico. Baixo a s\u00faa direcci\u00f3n compr\u00f3uselle \u00e1 Uni\u00f3n Sovi\u00e9tica o \"Codex Sinaiticus\" e, xunto co \"Victoria and Albert Museum\", a colecci\u00f3n de antig\u00fcidades orientais de George Eumorfopoulos.\nHill foi tam\u00e9n editor do \"Journal of Hellenic Studies,\" da Sociedade de Promoci\u00f3n dos Estudos Hel\u00e9nicos, desde 1898 ata 1912. He was knighted in 1933.\nVida persoal.\nEn 1897 casou con Mary Paul (finada en 1924). Hill xubilouse en 1936 e faleceu en Londres en 1948.\nEscolma de publicaci\u00f3ns.\nEstas son as monograf\u00edas m\u00e1is salientables publicadas por George Francis Hill:"}
{"id": "500269", "revid": "65337", "url": "https://gl.wikipedia.org/wiki?curid=500269", "title": "George F. Hill", "text": ""}
{"id": "500270", "revid": "65337", "url": "https://gl.wikipedia.org/wiki?curid=500270", "title": "G. F. Hill", "text": ""}
{"id": "500271", "revid": "65337", "url": "https://gl.wikipedia.org/wiki?curid=500271", "title": "Hill, G. F.", "text": ""}
{"id": "500273", "revid": "89787", "url": "https://gl.wikipedia.org/wiki?curid=500273", "title": "Dionne Warwick", "text": "Marie Dionne Warrick, nado en East Orange, Nova Jersey, 12 de decembro de 1940, de nome art\u00edstico Dionne Warwick, \u00e9 unha cantante estadounidense de soul e pop. E irm\u00e1 de Dee Dee Warwick, sobri\u00f1a de Cissy Houston e curm\u00e1 de Whitney Houston.\nGa\u00f1adora de seis premios Grammy, Warwick vendeu m\u00e1is de 85 mill\u00f3ns de discos en todo o mundo. O traballo musical m\u00e1is eloxiado de Dionne Warwick foi o que realizou cos compositores Hal David e Burt Bacharach. \nTraxectoria.\nIniciouse na m\u00fasica como cantante gospel coa s\u00faa familia. O seu debut en solitario da man de Burt Bacharach en 1962 (\"Don't Make Me Over\") apareceu por unha errata de imprenta baixo o apelido Warwick, non \"Warrick\"; un erro que propiciou o nome art\u00edstico de Dionne para o resto da s\u00faa carreira. Este sinxelo tivo un certo \u00e9xito, situaci\u00f3n que non volveu repetirse ata 1964 con \"Anyone Who Had a Heart\" e \"Walk on By\", sendo este \u00faltimo un \u00e9xito no Reino Unido. Suced\u00e9ronlles outros ata 1971 en que abandonou a discogr\u00e1fica Scepter por unha forte disputa mantida con Bacharach.\nEntre as s\u00faas interpretaci\u00f3ns m\u00e1is lembradas est\u00e1n \"Alfie\", \"I Say A Little Prayer For You\", \"Promises, Promises\", \"This Girl's In Love With You\", \"Endless Love\" (canci\u00f3n que gravou con Barry White e que tam\u00e9n interpretou con Tom Jones), \"I Always Get Caught in The Rain\", \"Who Can I Turn To\" ou \"I'll Never Fall in Love Again\".\nNa s\u00faa etapa posterior en \"Warner\", conseguiu o \u00e9xito co tema \"Then Came You\", de 1974 escrito por Thom Bell e Linda Crede e interpretado nun dueto con The Spinners.\nEn 1979 obtivo o \u00e9xito con \"I'll Never Love This Way Again\", unha balada pop escrita por Richard Kerr e Will Jennings, producida por Barry Manilow, canci\u00f3n que recibiu un Grammy en 1980. A balada alcanzou o n\u00famero 5 nos Billboard Hot 100, e a canci\u00f3n e o \u00e1lbum onde se inclu\u00eda recibiron a cualificaci\u00f3n de ouro por vender m\u00e1is dun mill\u00f3n de copias nos Estados Unidos e o Canad\u00e1. Neste segundo pa\u00eds a pista acadou o n\u00famero 6 durante varias semanas consecutivas. O \u00e9xito inclu\u00eduse no \u00e1lbum debut hom\u00f3nimo de Dionne Warwick.\nNa d\u00e9cada dos 80, e tras un novo cambio de selo discogr\u00e1fico, obtivo un novo \u00e9xito con \"Heartbreaker\" en 1982, canci\u00f3n composta por The Bee Gees coa voz de Barry Gibb no coro. A partir dese momento as s\u00faas gravaci\u00f3ns foron espaz\u00e1ndose, ata unha subida de popularidade en 2006 cun \u00e1lbum de duetos (\"My Friends &amp; Me\").\nO 16 de outubro de 2002, Dionne Warwick foi nomeada Embaixadora de Boa Vontade da Organizaci\u00f3n das Naci\u00f3ns Unidas para a Agricultura e a Alimentaci\u00f3n (FAO).\nEn marzo de 2013, saltou a noticia de que a cantante se declarou en bancarrota, con d\u00e9bedas acumuladas duns dez mill\u00f3ns de d\u00f3lares."}
{"id": "500278", "revid": "12452", "url": "https://gl.wikipedia.org/wiki?curid=500278", "title": "2013 FIFA Confederations Cup", "text": ""}
{"id": "500279", "revid": "12452", "url": "https://gl.wikipedia.org/wiki?curid=500279", "title": "2017 FIFA Confederations Cup", "text": ""}
{"id": "500281", "revid": "89787", "url": "https://gl.wikipedia.org/wiki?curid=500281", "title": "Kum\u0101rila Bha\u1e6d\u1e6da", "text": "Kum\u0101rila Bha\u1e6d\u1e6da foi un fil\u00f3sofo hind\u00fa ou brahm\u00e1nico e estudoso M\u012bm\u0101\u1e43s\u0101 indio que floreceu arredor do ano 700. \u00c9 c\u00e9lebre por moitos dos seus traballos sobre o Mimamsa, como \"Mimamsaslokavarttika\". Bha\u1e6d\u1e6da foi un devoto crente na validez suprema do mandato v\u00e9dico, un gran defensor do P\u016brva-M\u012bm\u0101\u1e43s\u0101 e un ritualista confirmado. O \"Varttika\" est\u00e1 escrito principalmente como un subcomentario sobre o comentario de Sabara sobre os Purva Mimamsa Sutras de Jaimini. Alg\u00fans estudosos clasifican a s\u00faa filosof\u00eda como reslismo existencial.\nOs estudosos difiren sobre as opini\u00f3ns de Kum\u0101rila Bha\u1e6d\u1e6da sobre un Deus persoal. Por exemplo, Manikka Vachakar cr\u00eda que Bha\u1e6d\u1e6da promov\u00eda un Deus persoal (saguna brahman), que entra en conflito coa escola M\u012bm\u0101\u1e43s\u0101. En \"Varttika\", Kum\u0101rila Bha\u1e6d\u1e6da chega lonxe ata discutir a teor\u00eda do Deus creador e mant\u00e9n que as acci\u00f3ns impostas no Veda tiveron resultados definitivos sen interferencia externa.\nKum\u0101rila tam\u00e9n est\u00e1 considerado como o creador da formulaci\u00f3n l\u00f3xica da crenza Mimamsa de que os Vedas non te\u00f1en autor (apauru\u1e63ey\u0101). En particular, destaca a s\u00faa defensa contra as posici\u00f3ns budistas medievais sobre os rituais v\u00e9dicos. Alg\u00fans pensan que isto contribu\u00edu \u00e1 decadencia do budismo na India, porque a s\u00faa vida coincide co per\u00edodo en que o budismo comezou a declinar. De feito, o seu \u00e9xito dial\u00e9ctico contra os budistas est\u00e1 confirmado polo historiador budista Taranatha, que informa de que Kum\u0101rila venceu os disc\u00edpulos de Buddhapalkita, Bhavya, Dharmadasa, Dignaga e outros. A s\u00faa obra influ\u00edu fortemente noutras escolas filos\u00f3ficas indias, coas excepci\u00f3ns de que mentres a escola Mimamsa considera os Upanishads subordinados aos Vedas, a escola Vedanta non o cre."}
{"id": "500282", "revid": "1131", "url": "https://gl.wikipedia.org/wiki?curid=500282", "title": "Sociedad Deportiva Fisterra", "text": "A Sociedad Deportiva Fisterra \u00e9 un club de f\u00fatbol galego da vila de Fisterra, na provincia da Coru\u00f1a. Foi fundado o 6 de setembro de 1960 e actualmente xoga na Terceira divisi\u00f3n. \nHistoria.\nA Sociedad Deportiva Fisterra fundouse o 6 de setembro de 1960. Na tempada 1963-64 foi un dos oito equipos fundadores da Liga da Costa.\nEstadio.\nO equipo xoga os seus partidos como local no Campo Municipal de F\u00fatbol Ara Solis, inaugurado en 2002. O seu terreo de xogo \u00e9 de c\u00e9spede artificial e conta cunha bancada cuberta con capacidade para unhas 200 persoas."}
{"id": "500295", "revid": "865", "url": "https://gl.wikipedia.org/wiki?curid=500295", "title": "Band of Susans", "text": "Band of Susans foi unha banda estadounidense de rock alternativo formada en Nova York en 1986 e activa ata 1996. Orixinalmente estaba formada por Robert Poss (guitarra/voces), Susan Stenger (baixo/voces), Ron Spitzer (bater\u00eda), Susan Lyall (guitarra) e Susan Tallman (guitarra). A banda pasou por varios cambios ao longo dos anos, normalmente contando con tres guitarrista. Poss, Stenger e Spitzer foron os membros principais de Band of Susans durante toda a s\u00faa carreira. A banda orixinouse na escena noise rock de Nova York, pero debido ao seu son cheo de capas de guitarras eran \u00e1s veces vistos como os equivalentes estadounidenses \u00e1s bandas brit\u00e1nicas de shoegazing. Band os Susans tam\u00e9n foi influenciada por compositores modernos como Rhys Chatham e Glenn Branca."}
{"id": "500296", "revid": "98629", "url": "https://gl.wikipedia.org/wiki?curid=500296", "title": "Basehead", "text": "Basehead, tam\u00e9n co\u00f1ecida como dc Basehead e Basehead 2.0, \u00e9 unha banda estadounidense de rock alternativo formada por Michael Ivey en 1992. Ivey \u00e9 o compositor e l\u00edder do grupo, engarg\u00e1ndose das voces e de varios instrumentos. O seu \u00e1lbum de estrea de 1992, \"Play with Toys\", gravouse na casa de Ivey con varios m\u00fasicos de estudio. Ivey formou unha banda de xira para os directos e esa banda realizou o segundo disco, \"Not in Kansas Anymore\". No presente o grupo est\u00e1 formado por Ivey, o bater\u00eda Aaron Burroughs e o baixista Brendan Ciotta.\nBasehead foi loubada polo seu son distinivo e as s\u00faas letras. A m\u00fasica do grupo incorpora elementos de varios x\u00e9neros, como blues, funk, hip hop e rock. As letras de \"Play with Toys\" e \"Not in Kansas Anymore\" c\u00e9ntranse en temas como o uso de alcol e c\u00e1nnabis, depresi\u00f3n, filosof\u00eda, pol\u00edtica e relaci\u00f3ns. Co lanzamento en 1996 de \"Faith\", as letras comezaron a centrarse en temas cristi\u00e1ns."}
{"id": "500297", "revid": "22570", "url": "https://gl.wikipedia.org/wiki?curid=500297", "title": "Bayside", "text": "Bayside \u00e9 unha banda estadounidense de rock alternativo procedente de Bayside, na veci\u00f1anza neoiorquina de Queens. O grupo formouno no ano 2000 o vocalista Anthony Raneri e tam\u00e9n est\u00e1 composto polo guitarrista Jack O'Shea, o baixista Nick Ghanbarian e o bater\u00eda Chris Guglielmo. Dende a s\u00faa formaci\u00f3n o grupo publicou oito \u00e1lbums de estudio."}
{"id": "500299", "revid": "98629", "url": "https://gl.wikipedia.org/wiki?curid=500299", "title": "Ben Folds Five", "text": "Ben Folds Five foi un tr\u00edo estadounidense de rock alternativo formado no ano 1993 en Chapel Hill, Carolina do Norte. Os seus membros eran Ben Folds (voces principais, piano, teclados, mel\u00f3dica, principal compositor), Robert Sledge (baixo, contrabaixo, sintetizadores, coros), e Darren Jessee (bater\u00eda, percusi\u00f3n, coros, compositor). O grupo chegou \u00e1 fama nas escenas alternativa, indie e pop. O seu sinxelo \"Brick\", do seu \u00e1lbum de 1997 \"Whatever and Ever Amen\", apareceu en moitas emisoras de radio comerciais. Durante os seus primeiros sete anos a banda publicou tres \u00e1lbums de estudio, un \u00e1lbum de caras b e descartes, e oito sinxelos. O grupo tam\u00e9n contribu\u00edu con temas a varias bandas sonoras e recompilatorios. Ben Folds Five separouse en outubro do ano 2000. A banda reuniuse en 2011 e publicou o seu cuarto \u00e1lbum, \"The Sound of the Life of the Mind\", en 2012."}
{"id": "500300", "revid": "10599", "url": "https://gl.wikipedia.org/wiki?curid=500300", "title": "SD Fisterra", "text": ""}
{"id": "500301", "revid": "85894", "url": "https://gl.wikipedia.org/wiki?curid=500301", "title": "Domingo Lois Monteagudo", "text": "Domingo Lois Monteagudo, nado en Vilal\u00e9n (Tomonde, Cerdedo-Cotobade) o 8 de abril de 1722 e finado en Granada o 13 de decembro de 1785, foi un canteiro e arquitecto galego.\nTraxectoria.\nNaceu nunha familia de canteiros, oficio no que comezou a traballar. Emigrou a Madrid en 1744 e formouse xunto a Ventura Rodr\u00edguez e na Real Academia de Belas Artes de San Fernando. En 1753 obtivo o primeiro premio da Segunda Clase, e en 1754 o segundo premio (o primeiro quedou deserto) da Primeira Clase. En 1756 obtivo a Medalla de Ouro xunto con Virgilio Verda. Nesa \u00e9poca traballou nas obras do Palacio Real de Madrid e o convento da Visitaci\u00f3n de Madrid. En 1758 recibiu unha bolsa, xunto con Juan de Villanueva, para formarse en Roma. Estivo en Italia at\u00e9 1765, e a finais de 1764 ingresou como acad\u00e9mico de m\u00e9rito na Academia de San Lucas, logo de presentar o proxecto dunha igrexa de planta octogonal.\nTras o seu regreso de Roma, en 1765 foi nomeado mestre de obras da catedral de Santiago de Compostela, traballando na fachada da Acibechar\u00eda. Proxectou a capela da Comu\u00f1\u00f3n da catedral, concibida cun estilo cl\u00e1sico, de planta central similar ao Pante\u00f3n de Adriano e outros monumentos da antig\u00fcidade. Levou a cabo a primeira fase da construci\u00f3n desta capela, que foi continuada a partir de 1771 por Miguel Ferro Caaveiro. Nese ano recibiu o encargo de proxectar o novo edificio da Universidade de Santiago de Compostela.\nCara a 1765 encarg\u00f3uselle a construci\u00f3n do pazo de B\u00f3veda, do marqu\u00e9s de Viance. En 1768 o empresario italiano Nicola Setaro encargoulle o proxecto dun teatro port\u00e1til de madeira para compostela, e encarg\u00f3uselle tam\u00e9n un castelo de fogos artificiais para as festas do Ap\u00f3stolo Santiago, o plano de colocaci\u00f3n de lampadarios no interior da catedral, e o debuxo do enreixado da capela maior e o coro.\nEn 1771 regresou a Madrid, desilusionado porque nin o arcebispo Bartolom\u00e9 de Raxoi nin as instituci\u00f3ns civ\u00eds lle fac\u00edan encargos. Ti\u00f1a a idea de ser nomeado director de Perspectiva da Real Academia de Belas Artes de San Fernando, mais non o acadou, se ben Ventura Rodr\u00edguez logrou que fose elixido como membro da Xunta da Academia.\nEn 1771 este mesmo arquitecto encargoulle dirixir en Granada as obras da colexiata de Santa Fe e as das igrexas parroquiais de Santa Mar\u00eda da Encarnaci\u00f3n de Loja e a de V\u00e9lez de Benaudalla. Dese\u00f1ou tam\u00e9n os templos de Alc\u00fatar de B\u00e9rchules (1778), Alomartes (1779), N\u00edvar (1779), Picena (1780), Malz\u00edvar (1783), Talar\u00e1 e a igrexa parroquial da Encarnaci\u00f3n en Montefr\u00edo, iniciada o 11 de novembro de 1786 e executada polo arquitecto madrile\u00f1o Francisco Aguado. Nesa mesma vila dese\u00f1ou unha casa se\u00f1orial -actual casa consistorial-. Tam\u00e9n realizou o proxecto de edificio da Universidade de Granada (localizado no terreo do Xard\u00edn Bot\u00e1nico), a ponte de Ronda e unha capela no Real Sitio de El Pardo, tam\u00e9n caracterizada por ter planta octogonal, seguindo o modelo de igrexa que presentara en 1764."}
{"id": "500302", "revid": "98629", "url": "https://gl.wikipedia.org/wiki?curid=500302", "title": "Belly", "text": "Belly \u00e9 unha banda estadounidense de rock alternativo fundado en Rhode Island en 1991 pola antiga membro de Throwing Muses e The Breeders Tanya Donelly. A formaci\u00f3n orixinal consist\u00eda en Donelly nas voces e na guitarra, Fred Abong no baixo, e os irm\u00e1ns Tom e Chris Gorman na guitarra e na bater\u00eda respectivamente. A banda publicou dous \u00e1lbums durante o estoupido do rock alternativo de principios dos 90 antes de separarse en 1995. Belly reuniuse en 2016 e realizou pequenas xiras polos Estados Unidos e o Reino Unido ese ano.\nOs catro membros orixinais co\u00f1ec\u00e9ranse no instituto en Aquidneck Island, Rhode Island. Os irm\u00e1ns Gorman e Abong proced\u00edan da escena hardcore de Newport (os Gormans tocaran en Verbal Assault, Abong in Vicious Circle). Donelly anteriormente fora membro de d\u00faas bandas indie baseadas en Boston, Throwing Muses e The Breeders. En 1993 editaron o seu \u00e1lbum de estrea, \"Star\", e o seu sinxelo principal \"Feed the Tree\" ser\u00eda a canci\u00f3n m\u00e1is exitosa de Belly, chegando ao n\u00famero 1 da lista da Billboard \"Modern Rock Tracks\" e ao 95 da \"Hot 100\". Varios sinxelos m\u00e1is do disco tam\u00e9n chegaron \u00e1 \"Modern Rock Tracks\".\nPouco despois do lanzamento de \"Star\", Abong deixou o grupo e foi substitu\u00eddo por Gail Greenwood. A banda editou o seu segundo \u00e1lbum, \"King\", a principios de 1995 e separouse a finais dese ano, iniciando Donelly unha longa carreira en solitario. Tanya reformou Belly en 2016 coa mesma formaci\u00f3n que gravou \"King\", e a banda publicou o seu terceiro \u00e1lbum, \"Dove\", en 2018."}
{"id": "500303", "revid": "1131", "url": "https://gl.wikipedia.org/wiki?curid=500303", "title": "Estaci\u00f3n de Palau Reial", "text": "Palau Reial (antigamente chamada \"Palacio\") \u00e9 unha estaci\u00f3n situada na Avinguda Diagonal de Barcelona, no distrito de Les Corts. Nela enlazan a L3 do Metro de Barcelona e as li\u00f1as T1, T2, T3 do Trambaix.\nA estaci\u00f3n do metro inaugurouse en 1975 e est\u00e1 situada baixo a Avinguda Diagonal, entre as facultades de Qu\u00edmica e Biolox\u00eda da Universidade de Barcelona. A estaci\u00f3n do Tram inaugurouse en 2004 e at\u00f3pase no mesmo sitio que a de metro pero en superficie.\nOutros transportes.\nNa zona at\u00f3panse varias paradas de autob\u00fas, das seguintes li\u00f1as:"}
{"id": "500304", "revid": "109216", "url": "https://gl.wikipedia.org/wiki?curid=500304", "title": "Lanterna el\u00e9ctrica", "text": "Unha lanterna el\u00e9ctrica \u00e9 un aparello port\u00e1til de alumamento que funciona por medio de pilas ou bater\u00edas el\u00e9ctricas.\nCaracter\u00edsticas.\nAs lanternas el\u00e9ctricas adoitan estar compostas dunha carcasa que alberga as pilas e a bombilla. Son primarias, \u00e9 dicir, que producen luz propia non reflectida.\nAlg\u00fans modelos incorporan varios tipos de alumeamento na mesma lanterna: unha l\u00e1mpada fluorescente, un intermitente para sinalizaci\u00f3n e un dispositivo \u00f3ptico para obter un haz luminoso dirix\u00edbel.\nA vantaxe que ten o emprego de l\u00e1mpadas fluorescentes \u00e9 que o seu rendemento \u00e9 maior, e polo tanto, producen m\u00e1is iluminaci\u00f3n cun baixo consumo de enerx\u00eda, favorecendo o menor desgaste de pilas ou bater\u00edas. Por\u00e9n, esta \u00e9 unha luz moi difuminada que non serve para alumar obxectivos concretos, e \u00e9 m\u00e1is axeitada para alumar unha estancia, coma unha pequena habitaci\u00f3n ou o interior dunha tenda de campa\u00f1a.\nOutra nova tecnolox\u00eda que pode alongar a duraci\u00f3n das bater\u00edas ou pilas consiste en substitu\u00edr a bombilla por varios d\u00edodos led de alta potencia. Ao ser o consumo dun led considerabelmente reducido, as bater\u00edas te\u00f1en unha maior durabilidade. Os d\u00edodos led ofrecen unha luz m\u00e1is branca c\u00e1 das bombillas, mais tam\u00e9n se poden obter en diferentes cores.\nAdemais da s\u00faa funci\u00f3n principal que \u00e9 a de alumar, as lanternas p\u00f3dense usar para facer sinais ou indicar unha localizaci\u00f3n (baliza).\nHistoria.\nEn 1887 inventouse a primeira bater\u00eda de c\u00e9lulas secas. A diferenza das bater\u00edas anteriores, utilizaban un electr\u00f3lito de pasta en lugar dun l\u00edquido e eran as primeiras bater\u00edas para os dispositivos el\u00e9ctricos port\u00e1tiles, xa que non se derraman nin se rompen doadamente e funcionan con calquera orientaci\u00f3n. As primeiras bater\u00edas secas producidas en masa chegaron en 1896, e a invenci\u00f3n das luces el\u00e9ctricas port\u00e1tiles seguiu pronto. As luces el\u00e9ctricas port\u00e1tiles manuais ofrec\u00edan moitas vantaxes en conveniencia e seguridade sobre os fachos, as candeas e as lanternas (de combusti\u00f3n). A l\u00e1mpada el\u00e9ctrica era inodora, sen fume e emit\u00eda menos calor que a iluminaci\u00f3n de combusti\u00f3n. Pod\u00edase acender e apagar ao instante, e evitar o risco de incendio.\nO 10 de xaneiro de 1899, o inventor brit\u00e1nico David Misell obtivo a patente dos Estados Unidos U.S. n.\u00ba 617.592, asignada \u00e1 American Electrical Novelty and Manufacturing Company. Este \"dispositivo el\u00e9ctrico\" dese\u00f1ado por Misell estaba alimentado por pilas \"D\" dispostas nun tubo de papel coa bombilla e un reflector de lat\u00f3n \u00e1spero ao final. A compa\u00f1\u00eda doou alg\u00fans destes dispositivos \u00e1 polic\u00eda da cidade de Nova York, quen responderon favorabelmente."}
{"id": "500305", "revid": "65337", "url": "https://gl.wikipedia.org/wiki?curid=500305", "title": "George Hill", "text": "George Hill p\u00f3dese referir a:"}
{"id": "500306", "revid": "1131", "url": "https://gl.wikipedia.org/wiki?curid=500306", "title": "A Ortiga", "text": ""}
{"id": "500307", "revid": "1131", "url": "https://gl.wikipedia.org/wiki?curid=500307", "title": "A \u00d3rrea", "text": ""}
{"id": "500308", "revid": "1131", "url": "https://gl.wikipedia.org/wiki?curid=500308", "title": "Orse\u00f1o", "text": ""}
{"id": "500309", "revid": "1131", "url": "https://gl.wikipedia.org/wiki?curid=500309", "title": "Ortigoso", "text": ""}
{"id": "500310", "revid": "1131", "url": "https://gl.wikipedia.org/wiki?curid=500310", "title": "A Ortigueira", "text": ""}
{"id": "500311", "revid": "1131", "url": "https://gl.wikipedia.org/wiki?curid=500311", "title": "Orto\u00f1i\u00f1o", "text": ""}
{"id": "500312", "revid": "1131", "url": "https://gl.wikipedia.org/wiki?curid=500312", "title": "O Orto", "text": ""}
{"id": "500313", "revid": "1131", "url": "https://gl.wikipedia.org/wiki?curid=500313", "title": "Oruxo", "text": ""}
{"id": "500314", "revid": "1131", "url": "https://gl.wikipedia.org/wiki?curid=500314", "title": "Orxais", "text": "O top\u00f3nimo galego Orxais indica a presenza de orxos. Pode referirse a:"}
{"id": "500315", "revid": "1131", "url": "https://gl.wikipedia.org/wiki?curid=500315", "title": "Os Orxais", "text": ""}
{"id": "500316", "revid": "1131", "url": "https://gl.wikipedia.org/wiki?curid=500316", "title": "Orxal", "text": "O top\u00f3nimo galego Orxal indica a presenza de orxos. Pode referirse a:"}
{"id": "500317", "revid": "1131", "url": "https://gl.wikipedia.org/wiki?curid=500317", "title": "O Orxal", "text": ""}
{"id": "500318", "revid": "1131", "url": "https://gl.wikipedia.org/wiki?curid=500318", "title": "A Orxeira", "text": "O top\u00f3nimo galego A Orxeira indica a presenza de orxos. Pode referirse a:"}
{"id": "500319", "revid": "1131", "url": "https://gl.wikipedia.org/wiki?curid=500319", "title": "Os Orx\u00e1s", "text": ""}
{"id": "500320", "revid": "1131", "url": "https://gl.wikipedia.org/wiki?curid=500320", "title": "Orxeiro", "text": ""}
{"id": "500322", "revid": "1131", "url": "https://gl.wikipedia.org/wiki?curid=500322", "title": "Oseira", "text": "O top\u00f3nimo galego pode referirse a:"}
{"id": "500323", "revid": "1131", "url": "https://gl.wikipedia.org/wiki?curid=500323", "title": "A Oseira", "text": ""}
{"id": "500324", "revid": "1131", "url": "https://gl.wikipedia.org/wiki?curid=500324", "title": "Oso\u00f1o", "text": "O top\u00f3nimo galego Oso\u00f1o pode referirse a:"}
{"id": "500325", "revid": "1131", "url": "https://gl.wikipedia.org/wiki?curid=500325", "title": "Ouces", "text": ""}
{"id": "500326", "revid": "27155", "url": "https://gl.wikipedia.org/wiki?curid=500326", "title": "Anatom\u00eda vexetal", "text": "A anatom\u00eda vexetal \u00e9 a parte da bot\u00e1nica que estuda a estrutura interna dos organismos vexetais, tanto dos tecidos como a estrutura celular dos \u00f3rganos das plantas.\nPartes que comprende.\nDe reducirse a examinar detalladamente cada unha das partes ou \u00f3rganos adultos do vexetal, considerando a s\u00faa posici\u00f3n respectiva, estariamos a falar da anatom\u00eda descritiva. O estudo da constituci\u00f3n dos divrsos tecidos que integrados na planta denom\u00ednase, loxicamente histolox\u00eda vexetal. Se non se para no estudo dos tecidos, sen\u00f3n que se investiga a c\u00e9lula at\u00e9 o m\u00e1is \u00edntimo da mesma, chegando at\u00e9 org\u00e1nulos que a constit\u00faen, estariamos no campo da citolox\u00eda.Por outra parte, cando o estudo a anatom\u00eda vexatal non se limita aos \u00f3rganos adultos, sen\u00f3n que vai seguindo o seu desenvolvemento, desde que comezan a formarse, e a trav\u00e9s de todas as s\u00faas fases at\u00e9 chegar ao seu m\u00e1ximo grao, a anatom\u00eda cualif\u00edcase de ontox\u00e9nica.Outras veces establ\u00e9cense comparaci\u00f3ns entre uns ou outros \u00f3rganos de distintas plantas, co obxecto de descubrir as analox\u00edas e as homolox\u00edas que poidan presentarse entre eles: neste caso tr\u00e1tase da anatom\u00eda comparada. Pero se as comparaci\u00f3ns establ\u00e9cense tendo en conta os antepasados dos organismos, daquela a anatom\u00eda recibe o apelido de filoxen\u00e9tica.A anatom\u00eda fisiol\u00f3xica estuda a estrutura das partes e \u00f3rganos vexetais tendo en conta a funci\u00f3n que desempe\u00f1an.A mecanoxen\u00e9tica estuda as causas fisicoqu\u00edmicas de determinadas estruturas.Finalmente, a anatom\u00eda patol\u00f3xica examina a estrutura dos \u00f3rganos deformados por causa de calquera clase de enfermidades.\nProcedementos de estudo.\nO termo anatom\u00eda, aplicado \u00e1s plantas, xeralmente trata con estruturas que son observadas por un microscopio \u00f3ptico con boa resoluci\u00f3n, ou cos microscopios electr\u00f3nicos \"de transmisi\u00f3n\" ou \"de varrido\"; os caracteres tomados baixo os dous \u00faltimos moitas veces ref\u00edrense como \"caracteres ultraestruturais\" e \"caracteres micromorfol\u00f3xicos\" respectivamente;\nExcl\u00faense os caracteres celulares dos \u00f3rganos reprodutivos, que se sit\u00faan nos campos da embriolox\u00eda das plantas e a palinolox\u00eda.\nDiferenza coa anatom\u00eda animal.\nEsta definici\u00f3n de anatom\u00eda difire da utilizada en zoolox\u00eda, na que o termo anatom\u00eda ref\u00edrese unicamente ao estudo dos \"\u00f3rganos\" internos, mentres que \u00e9 a histolox\u00eda animal' a que se ocupa do estudo das c\u00e9lulas e os tecidos dos animais. \nPor outra parte, a anatom\u00eda est\u00e1 fortemente correlacionada coa fisiolox\u00eda vexetal, o estudo dos procesos metab\u00f3licos das plantas.\nHistoria.\nNos seus comezos, a anatom\u00eda vexetal inclu\u00eda tam\u00e9n a morfolox\u00eda vexetal, que estuda a forma f\u00edsica e a estrutura externa das plantas. A partir de mediados do s\u00e9culo XX as investigaci\u00f3ns sobre anatom\u00eda vexetal est\u00e1n referidas soamente \u00e1 s\u00faa estrutura interna, constitu\u00edndo un campo de estudo separado.\nAplicaci\u00f3ns \u00e1 sistem\u00e1tica.\nOs caracteres anat\u00f3micos son uns dos \"campos de evidencia taxon\u00f3mica\" utilizados en an\u00e1lises filoxen\u00e9tica (outros son a morfolox\u00eda, a embriolox\u00eda, os cromosomas, a palinolox\u00eda, os metab\u00f3litos secundarios, as prote\u00ednas). En comparaci\u00f3n cos morfol\u00f3xicos, os caracteres anat\u00f3micos requiren dunha habilidade t\u00e9cnica e tomalos consome moito tempo."}
{"id": "500327", "revid": "1131", "url": "https://gl.wikipedia.org/wiki?curid=500327", "title": "Ouvia\u00f1a", "text": ""}
{"id": "500328", "revid": "1131", "url": "https://gl.wikipedia.org/wiki?curid=500328", "title": "Ouvigo", "text": ""}
{"id": "500329", "revid": "1131", "url": "https://gl.wikipedia.org/wiki?curid=500329", "title": "Ouxo", "text": ""}
{"id": "500330", "revid": "1131", "url": "https://gl.wikipedia.org/wiki?curid=500330", "title": "Ouz\u00e1s", "text": ""}
{"id": "500331", "revid": "5312", "url": "https://gl.wikipedia.org/wiki?curid=500331", "title": "Alumamento", "text": "Alumamento, alumeamento ou iluminaci\u00f3n \u00e9 a acci\u00f3n ou efecto de alumar, unha t\u00e9cnica que se relaciona co conxunto de dispositivos que se instalan co obxectivo de producir certos efectos luminosos, pr\u00e1cticos e decorativos. Co alumamento pret\u00e9ndese conseguir un nivel de luminancia axeitado ao uso que se necesita nun espazo determinado. Este espazo depender\u00e1 da tarefa que os usuarios te\u00f1an que realizar. Dentro do \u00e1mbito relixioso, denom\u00ednase \"iluminaci\u00f3n\" ao esclarecemento interior m\u00edstico experimental ou racional.\nEstilos de iluminaci\u00f3n.\nCando o decorado est\u00e1 escasamente alumado por unha d\u00e9bil luz difusa, o conxunto de manchas luminosas distrib\u00faense polas superficies e os perf\u00eds deste.\nCr\u00e9ase unha serie escalonada de zonas de luz que vai de maior a menor intensidade. \u00c9 unha maneira de captar a atenci\u00f3n: cr\u00e9ase un ambiente onde a distancia entre estas zonas perc\u00edbese mellor.\nImita o efecto natural da luz.\nEficiencia enerx\u00e9tica en alumeamento.\nO rendemento lum\u00ednico das l\u00e1mpadas incandescentes \u00e9 de 10 lm/W (l\u00famenes por vatio). As l\u00e1mpadas incandescentes hal\u00f3xenas te\u00f1en un rendemento lum\u00ednico de 20 lm/W. A vida \u00fatil deste tipo de l\u00e1mpadas \u00e9 de 1.000 a 2.000 horas.\nAs l\u00e1mpadas de mercurio de alta presi\u00f3n alcanzan un rendemento de 40 a 55 lm/W e a s\u00faa duraci\u00f3n \u00e9 de 15.000 horas; util\u00edzanse no alumamento p\u00fablico ou de grandes espazos. As l\u00e1mpadas de mercurio haloxenadas incl\u00faen un aditivo de haloxenuro met\u00e1lico que engade m\u00e1is bandas de emisi\u00f3n, co cal o seu rendemento lum\u00ednico alcanza os 80 lm/W; \u00fasanse para alumado interior ou exterior de fachadas, monumentos, etc. A s\u00faa rotura ceiba o vapor de mercurio que incrementa o risco de envelenamento por mercurio.\nAs l\u00e1mpadas de sodio de alta presi\u00f3n acadan un rendemento de 100 a 120 lm/W, cunha vida de at\u00e9 16.000 horas. \u00dasanse no alumeado p\u00fablico.\nOs tubos fluorescentes te\u00f1en un rendemento de 60 a 80 lm/W, cunha duraci\u00f3n de 10.000 horas. Son utilizados en alumeamento interior.\nAs bombillas de baixo consumo, propiamente denominadas en ingl\u00e9s \"compact fluorescent lamp\" (ou CFL), te\u00f1en un rendemento algo menor c\u00f3 dun fluorescente cl\u00e1sico: 55 lm/W.\nOs d\u00edodos emisores de luz (ledes) te\u00f1en rendementos com\u00fans de 55 lm/W nas s\u00faas versi\u00f3ns m\u00e1is co\u00f1ecidas, mais nos \u00faltimos anos este aspecto ten sido bastante mellorado (en especial tralo desenvolvemento de ledes de alumamento de cores azul e branca) e comercial\u00edzanse con rendemento de 90 lm/W (P7) e mesmo 110 lm/W, conseguindo as\u00ed un novo motivo para abrirse paso no mercado; comunmente \u00fasanse en alumeamento de interiores, l\u00e1mpadas de estudio, vitrinas, sinalizaci\u00f3n de autom\u00f3biles e en usos arquitecturais.\nTam\u00e9n \u00e9 relevante a eficiencia na absorci\u00f3n de cores polo ollo humano, pois o verde ser\u00e1 absorbido en m\u00e1is de dez veces ca o morado, xa que a eficiencia dos conos de cor ao absorber esas frecuencias \u00e9 moi baixa.\nExisten diversas tecnolox\u00edas de control do alumamento: regulaci\u00f3n de potencia, sensores de proximidade, combinaci\u00f3n luz natural-luz artificial, dobre alumeamento e alumeamento selectivo."}
{"id": "500332", "revid": "25871", "url": "https://gl.wikipedia.org/wiki?curid=500332", "title": "Paleobot\u00e1nica", "text": "A paleobot\u00e1nica, tam\u00e9n chamada \u00e1s veces fitopaleontolox\u00eda, \u00e9 a ciencia que ten por obxecto o estudo dos restos f\u00f3siles e das pegadas dos vexetais (en sentido amplo) para facerse cargo da morfolox\u00eda, estrutura, ecolox\u00eda, \u00e9poca nas que se desenvolveron, etc., das plantas doutros tempos xeol\u00f3xicos. Debido a que a s\u00faa pr\u00e1ctica require m\u00e9todos especiais, constit\u00fae unha disciplina independente que, en esencia, v\u00e9n a completar a sistem\u00e1tica vexetal coa achega de datos a mi\u00fado de importancia extraordinaria no estudo as afinidades das plantas e as s\u00faas relaci\u00f3ns filoxen\u00e9ticas. Por iso hoxe en d\u00eda non se considera distinta da sistem\u00e1tica bot\u00e1nica m\u00e1is que polos seus m\u00e9todos de traballo (que son fundamentalmente os da paleontolox\u00eda).\nTipos de f\u00f3siles vexetais.\nDesde a perspectiva da tafonom\u00eda vexetal, os restos atravesan as tres etapas da taxonom\u00eda cl\u00e1sica: necrobiose, bioestratinom\u00eda e fosildiax\u00e9nese e, dependendo de como se preservaran no sedimento unha vez atravesados todos os filtros tafon\u00f3micos, \u00e9 pos\u00edbel diferenciar:\nImpresi\u00f3ns e compresi\u00f3ns: este tipo de fosilizaci\u00f3n d\u00e1se cando os vexetais se imprimen no sedimento deixando a s\u00faa pegada e a cor do resto f\u00f3sil \u00e9 id\u00e9ntica \u00e1 da rocha portadora. Tam\u00e9n se denominan improntas. \nMoldes e contramoldes: sucede cando as partes das plantas con m\u00e1is volume se enterran no sedimento. Se a materia org\u00e1nica se destr\u00fae quedar\u00e1 un espazo deixado polo tronco. Se este oco se rechna con sedimento, f\u00f3rmase eomolde, e o sedimento que o rodea constit\u00fae o contramolde.\nPermineralizaci\u00f3ns ou mineralizaci\u00f3n: d\u00e1se cando os tecidos quedan impregnados de minerais como a s\u00edlice ou o carbonato de calcio. Normalmente impr\u00e9gnanse as c\u00e9lulas despois da destruci\u00f3n do seu contido. Tam\u00e9n poden encontrarse froitos e sementes mineralizados que son obxecto de estudo dentro da disciplina co\u00f1ecida como paleocarpolox\u00eda.\nCarbonizaci\u00f3n: ao morrer a planta ou caer un resto da mesma nun ambiente pantanoso ou redutor, nun medio con pouco ox\u00edxeno, os hidratos de carbono que constit\u00faen a celulosa descomp\u00f3\u00f1ense lentamente, desprendendo metano e anh\u00eddrido carb\u00f3nico. Esta forma de fosilizaci\u00f3n ten distintas etapas a trav\u00e9s de per\u00edodos moi longos de tempo, form\u00e1ndose distintos materiais: turba, que \u00e9 o carb\u00f3n vexetal menos transformado, \u00e9 unha substancia amourada de aspecto esponxoso, lignito, hulla e antracita, que \u00e9 o carb\u00f3n mineral m\u00e1is transformado. \n\u00c1mbar e copal: son resinas f\u00f3siles que poden conter no seu interior diversos elementos da flora ou a fauna do momento previo \u00e1 fosilizaci\u00f3n.\nPole e esporas f\u00f3siles: c\u00e9lulas sexuais estudadas poa paleopalinoloc\u00eda."}
{"id": "500333", "revid": "72012", "url": "https://gl.wikipedia.org/wiki?curid=500333", "title": "Fitopaleontolox\u00eda", "text": ""}
{"id": "500334", "revid": "5312", "url": "https://gl.wikipedia.org/wiki?curid=500334", "title": "Iluminaci\u00f3n", "text": ""}
{"id": "500336", "revid": "23204", "url": "https://gl.wikipedia.org/wiki?curid=500336", "title": "Tari", "text": "O tari (do \u00e1rabe \u0637\u0631\u064a \"\u1e6dar\u012b\" \"fresco\", \"acabado de cu\u00f1ar\") foi a denominaci\u00f3n nos reinos cristi\u00e1ns dun tipo de moeda de ouro de orixe \u00e1rabe cu\u00f1ada en Sicilia, Malta e o sur de Italia entre ca. 913 e o s\u00e9culo XIII.\nHistoria.\nTari de ouro.\nA palabra \u00e1rabe para esta tipolox\u00eda de moeda era \"ruba'i\". Trat\u00e1base da cuarta parte dun dinar, xa que pesaba 1,05 g de ouro. O \"ruba'i\" xa fora cu\u00f1ado polos \u00e1rabes en Sicilia, de xeito diferente aos \u00e1rabes do norte de \u00c1frica, que prefer\u00edan a cu\u00f1axe dos dinares completos. Foi precisamente o seu pequeno tama\u00f1o con respecto ao dinar de 4,25 gramos o que a converteu nunha moeda moi popular.\nO uso dos taris estaba tan estendido que chegaron a facerse imitaci\u00f3ns no sur de Italia (en Amalfi e en Salerno) a partir de mediados do s\u00e9culo X, nas que se representaban a modo de lendas unhas imitaci\u00f3ns ilexibles pseudo-c\u00faficas do \u00e1rabe.\nCando os Normandos invadiron Sicilia, no s\u00e9culo XI, cu\u00f1aron tam\u00e9n taris de ouro, esta vez con lendas en \u00e1rabe e en lat\u00edn. Roxerio II de Sicilia foi un dos seus emisores, co que se converteu no \u00fanico gobernante occidental dese momento en cu\u00f1ar moeda de ouro. A s\u00faa pureza era de 16\u200b1\u20443 , e conti\u00f1a en aliaxe prata e cobre.\nA dinast\u00eda Hohenstaufen e a Casa de Anjou-Sicilia cu\u00f1aron tam\u00e9n os seus propios taris.\nXeralmente, o ouro para a cu\u00f1axe dos taris era de procedencia africana, obtido principalmente de Misurata e de Tunisia e adoito intercambiado por cereais.\nTari de prata.\nCo mesmo nome de tari co\u00f1eceuse tam\u00e9n unha moeda de prata napolitana na \u00e9poca do dominio aragon\u00e9s, arredor do ano 1500. Foi introducida por Fernando II e cu\u00f1ada ao seu nome, co valor de 1 piastra.\nA Orde de San Xo\u00e1n, en Malta, cu\u00f1ou tam\u00e9n taris de prata desde 1530 ata finais do s\u00e9culo XVIII, e nalg\u00fans casos chegaron a emitirse en cobre."}
{"id": "500338", "revid": "65337", "url": "https://gl.wikipedia.org/wiki?curid=500338", "title": "Tar\u00ec", "text": ""}
{"id": "500346", "revid": "1131", "url": "https://gl.wikipedia.org/wiki?curid=500346", "title": "O Oural", "text": ""}
{"id": "500347", "revid": "6258713", "url": "https://gl.wikipedia.org/wiki?curid=500347", "title": "Selecci\u00f3n de f\u00fatbol de Indonesia", "text": "A selecci\u00f3n de f\u00fatbol de Indonesia (en indonesio: \"Tim Nasional Sepak Bola Indonesia\") \u00e9 o equipo representativo de Indonesia nas competici\u00f3ns internacionais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Indonesia (\"Persatuan Sepak Bola Seluruh Indonesia\"), pertencente \u00e1 Confederaci\u00f3n Asi\u00e1tica de F\u00fatbol. O seu maior \u00e9xito foi a participaci\u00f3n na Copa do Mundo de Francia 1934, onde participaron como Indias Orientais Neerlandesas."}
{"id": "500350", "revid": "5132", "url": "https://gl.wikipedia.org/wiki?curid=500350", "title": "Selecci\u00f3n de f\u00fatbol das Indias Orientais Neerlandesas", "text": ""}
{"id": "500351", "revid": "1131", "url": "https://gl.wikipedia.org/wiki?curid=500351", "title": "Ourao", "text": "O top\u00f3nimo galego Ourao pode referirse a:"}
{"id": "500352", "revid": "1131", "url": "https://gl.wikipedia.org/wiki?curid=500352", "title": "Ouriz", "text": "O top\u00f3nimo galego Ouriz pode referirse a:"}
{"id": "500354", "revid": "1131", "url": "https://gl.wikipedia.org/wiki?curid=500354", "title": "Our\u00e1s", "text": ""}
{"id": "500355", "revid": "1131", "url": "https://gl.wikipedia.org/wiki?curid=500355", "title": "Ourelo", "text": ""}
{"id": "500356", "revid": "1131", "url": "https://gl.wikipedia.org/wiki?curid=500356", "title": "Our\u00eds", "text": ""}
{"id": "500357", "revid": "1131", "url": "https://gl.wikipedia.org/wiki?curid=500357", "title": "O Ouro", "text": ""}
{"id": "500358", "revid": "1131", "url": "https://gl.wikipedia.org/wiki?curid=500358", "title": "Ourolo", "text": ""}
{"id": "500359", "revid": "1131", "url": "https://gl.wikipedia.org/wiki?curid=500359", "title": "O Ourovello", "text": ""}
{"id": "500360", "revid": "5132", "url": "https://gl.wikipedia.org/wiki?curid=500360", "title": "Selecci\u00f3n de f\u00fatbol de Noruega", "text": "A selecci\u00f3n de f\u00fatbol de Noruega (en noruegu\u00e9s: \"Norges herrelandslag i fotball\") \u00e9 o equipo que representa a Noruega nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Norueguesa de F\u00fatbol (\"Norges Fotballforbund\"), pertencente \u00e1 UEFA."}
{"id": "500361", "revid": "1131", "url": "https://gl.wikipedia.org/wiki?curid=500361", "title": "Ousende", "text": "O top\u00f3nimo galego Ousende pode referirse a:"}
{"id": "500362", "revid": "1131", "url": "https://gl.wikipedia.org/wiki?curid=500362", "title": "Ous\u00e1", "text": ""}
{"id": "500363", "revid": "1131", "url": "https://gl.wikipedia.org/wiki?curid=500363", "title": "Ousensa", "text": ""}
{"id": "500364", "revid": "1131", "url": "https://gl.wikipedia.org/wiki?curid=500364", "title": "Ousesende", "text": ""}
{"id": "500365", "revid": "55340", "url": "https://gl.wikipedia.org/wiki?curid=500365", "title": "Ouso\u00f1o", "text": "Ouso\u00f1o \u00e9 un top\u00f3nimo galego que ten a s\u00faa orixe ben no antrop\u00f3nimo \"Ausonus\" ou ben en \"Ossonius\" e que se pode referir a:"}
{"id": "500366", "revid": "89787", "url": "https://gl.wikipedia.org/wiki?curid=500366", "title": "Madison Beer", "text": "Madison Elle Beer, nada en Jericho (Long Island, Nova York) o 5 de marzo de 1999, \u00e9 unha cantante, produtora e escritora estadounidense. Deuse a co\u00f1ecer aos 12 anos grazas \u00f3 cantante Justin Bieber, o cal compartiu na s\u00faa conta de Twitter un enlace a unha versi\u00f3n feita por ela en YouTube. \nTraxectoria.\nMadison Beer naceu o 5 de marzo do 1999 en Jericho. \u00c9 filla de Robert Beer, un construtor de casas de luxo, e Tracie Beer, unha dese\u00f1adora de interiores; e ten un irm\u00e1n m\u00e1is novo chamado Ryder. Seus pais divorci\u00e1ronse e na actualidade seu pai volveu casar. Madison estudou no instituto de Jericho ata que no 2012 decidiu continuar os seus estudos dende a casa. \nLogo de ser descuberta por Justin Bieber no 2012, firmou coa discogr\u00e1fica Island Records e empezou a gravar e a lanzar sinxelos nos anos seguintes. No mes de febreiro do 2018 lanzou a s\u00faa maqueta de debut \"As She Pleases\". O ano seguinte, firmou coa discogr\u00e1fica Epic Records e agora no 2020 planea lanzar o seu disco debut chamado \"Life Support\".\nVida persoal.\nMadison Beer \u00e9 xud\u00eda de ascendencia asquenac\u00ed. Celebrou o seu bat mitzvah o 20 de abril do 2012 baixo a tem\u00e1tica de \"Madison\u2019s Square Garden\". \nVive nos \u00c1nxeles dende que ti\u00f1a 14 anos, cando se mudou al\u00ed con s\u00faa nai e seu irm\u00e1n m\u00e1is novo, Ryder. Cando cumpriu os 18 quedou a vivir nos \u00c1nxeles, mentres que s\u00faa nai e seu irm\u00e1n volveron a Nova York e dende aquela vive soa no seu propio apartamento na cidade.\nDentro das s\u00faas relaci\u00f3ns amorosas, estivo sa\u00edndo con Jack Gilinski, cantante e membro do d\u00fao musical Jack &amp; Jack, dende o 2015 ao 2017; Brooklyn Beckham, modelo e fot\u00f3grafo brit\u00e1nico, no ver\u00e1n do 2017; e Zack Bia dende finais dese mesmo ano ata o 2019. Na actualidade est\u00e1 solteira.\nMadison declarouse abertamente bisexual en diferentes directos da s\u00faa p\u00e1xina de Instagram.\nCarreira art\u00edstica.\nInicios musicais.\nA inicios do ano 2012, Madison comezou a publicar v\u00eddeos na plataforma YouTube interpretando canci\u00f3ns de \u00e9xito (Bruno Mars, etc). Ga\u00f1ou popularidade cando Justin Bieber chiou tres enlaces \u00e1s s\u00faas \"covers\", sendo a primeira unha versi\u00f3n que fixo ela da canci\u00f3n de Etta James, \"At Last\". Bieber p\u00faxose en contacto con ela e as\u00ed firmou coa discogr\u00e1fica coa que traballaba o cantante, Island Records. \nColaborou con Monster High, para quen gravou o tema \u00abWe Are Monster High\u00bb. No febreiro do 2013, o cantante australiano Cody Simpson regravou a s\u00faa canci\u00f3n \u00abValentine\u00bb con ela, canci\u00f3n que foi reproducida por Radio Disney pero que nunca se fixo oficial. O 12 de setembro do 2013, gravou o seu primeiro sinxelo e v\u00eddeo musical, \u00abMelodies\u00bb (Melod\u00edas), escrita por Peter Kelleher, Ben Kohn, Thomas Barnes, Ina Wroldsen e Justin Bieber (o cal aparece ao inicio do v\u00eddeo).\nO seu segundo sinxelo foi \u00abUnbreakable\u00bb, publicado ao mesmo tempo que o v\u00eddeo musical o 14 de xu\u00f1o do 2014. Foi escrito por Jessica Ashley, Evan Bogart, Heather Jeanette Miley, Matt Schwartz, Emanuel Kiriakou e Andrew Goldstein e foi producido polos dous \u00faltimos. O 16 de febreiro do 2015, Madison anunciou a s\u00faa colaboraci\u00f3n cos DJs Mako na canci\u00f3n \u00abI Won't Let You Walk Away\u00bb. A canci\u00f3n gravouse xunto co v\u00eddeo musical o d\u00eda 24 dese mesmo mes e inmediatamente estivo dispo\u00f1ible nas plataformas dixitais para a s\u00faa descarga. A canci\u00f3n alcanzou o n\u00famero 43 en Hot Dance/Electronic Songs, o n\u00famero 33 en Dance/Electronic Digital Songs e o n\u00famero 19 en Dance/Mix Show Airplay nos Estados Unidos. O 16 de setembro de 2015, publicouse o sinxelo \u00abAll for love\u00bb (Todo por amor), unha colaboraci\u00f3n co d\u00fao estadounidense Jack &amp; Jack, a cal foi composta por Chloe Angelides, Matt Beckley, Jeff Halavacs, Jack Johnson e Gamal Lewis.\n2017-2018: \"As She Pleases\".\nGravou a s\u00faa primeira maqueta, titulada \"As She Pleases\", durante un per\u00edodo de tres anos. Estreouse o 2 de febreiro de 2018, e embarcouse na xira \"As She Pleases Tour\" para a s\u00faa promoci\u00f3n.\u200b \u00abDead\u00bb (Morto) publicouse como o primeiro sinxelo da maqueta o 19 de maio do 2017. O v\u00eddeo musical lanzouse m\u00e1is tarde o 3 de agosto de 2017. Para a promoci\u00f3n do sinxelo, lanz\u00e1ronse \"remixes\" con Cedric Gervais e Laibert, como unha versi\u00f3n ac\u00fastica da canci\u00f3n.\u200b Posteriormente, lanzou \u00abSay It to My Face\u00bb (Dimo \u00e1 cara) como o segundo sinxelo o 3 de novembro do 2017.\u200b O v\u00eddeo musical estreouse o 15 de novembro do 2017. Public\u00e1ronse remixes da canci\u00f3n con The Wideboys o 15 de setembro do 2017.\nO 10 de marzo do 2018, \u00abHome with You\u00bb lanzouse como o terceiro e \u00faltimo sinxelo da maqueta. No agosto do 2018, a canci\u00f3n alcanzou o seu punto m\u00e1ximo no n\u00famero 22 da lista de Billboard Mainstream Top 40. Fixo o seu debut oficial no festival Lollapalooza o 2 de agosto de 2018 en Chicago.\u200b A s\u00faa maqueta alcanzou o seu punto m\u00e1ximo no n\u00famero 93 da lista de Billboard 200, e a posici\u00f3n 62 no Canad\u00e1. O 9 de novembro de 2018, lanzou \u00abHurts Like Hell\u00bb (Doe que rabea) co rapeiro estadounidense Offset, membro do grupo Migos. Ela mesma describiu esta canci\u00f3n como representativa dun punto de vista diferente da ruptura amorosa, dende o cal non se env\u00eda unha mensaxe de tristeza e arrepentimento \u00e1 outra persoa mais unha mensaxe vengativa: \"...ti fastidi\u00e1chela e espero que doa\". \nPor outro lado, apareceu en \u00abBlame It On Love\u00bb unha canci\u00f3n do s\u00e9timo \u00e1lbum de estudio \u00ab7\u00bb do DJ franc\u00e9s David Guetta; na canci\u00f3n e v\u00eddeo musical de \u00abPop/Stars\u00bb interpretada por Madison, Jaira Burns baixo o grupo virtual de K-pop chamado K / DA lanzada polo desenvolvedor de videoxogos Riot Games o 3 de novembro de 2018. Esta canci\u00f3n foi empregada como tema principal do xogo en li\u00f1a League of Legends cara o final do ano 2018.\u200b\n2019-presente: \"Life Support\".\nDespois do lanzamento da s\u00faa maqueta debut, empezou a traballar nun proxecto de \u00e1lbum no agosto do 2018. O 9 de novembro do 2018, lanzou a canci\u00f3n \u00abHurts Like Hell\u00bb (Doe que rabea) como sinxelo principal do seu futuro \u00e1lbum de estudio. Despois do lanzamento, desvelou que o \u00e1lbum publicariase nalg\u00fan momento do 2019. O tema foi eliminado da lista de canci\u00f3ns do \u00e1lbum e foi substitu\u00eddo pola canci\u00f3n \u00abDear Society\u00bb (Querida sociedade) como sinxelo principal do \u00e1lbum. No agosto do 2019, filtrouse que o t\u00edtulo do \u00e1lbum ser\u00eda \"Life Support\". Pouco despois diso, anunciou que firmara coa discograf\u00eda Epic Records e que planeaba lanzar nova m\u00fasica axi\u00f1a. O 12 de febreiro de 2020, revelou a portada do \u00e1lbum.\nLogo de descartar os dous sinxelos anteriores, o 31 de xaneiro de 2020, estreou como sinxelo principal do seu primeiro \u00e1lbum de estudio \u00abGood In Goodbye\u00bb, seguido do seu segundo sinxelo \u00abSelfish\u00bb. O 3 de abril, lanzou o seu primeiro sinxelo promocional do \u00e1lbum: \u00abStained Glass\u00bb."}
{"id": "500367", "revid": "1131", "url": "https://gl.wikipedia.org/wiki?curid=500367", "title": "Tar\u00ed", "text": ""}
{"id": "500368", "revid": "5863", "url": "https://gl.wikipedia.org/wiki?curid=500368", "title": "Estaleiros Vulcano", "text": ""}
{"id": "500369", "revid": "22570", "url": "https://gl.wikipedia.org/wiki?curid=500369", "title": "James Irwin", "text": "James Benson \"Jim\" Irwin, nado en Pittsburgh, Pensilvania, o 17 de marzo de 1930 e finado o 8 de agosto de 1991, foi un astronauta estadounidense que formou parte da misi\u00f3n Apollo 15.\nTraxectoria.\nIrwin graduouse en ciencias navais pola Academia Naval dos Estados Unidos en 1951 e foi m\u00e1ster en enxe\u00f1er\u00eda aeron\u00e1utica e enxe\u00f1er\u00eda da instrumentaci\u00f3n pola Universidade de M\u00edchigan en 1957.\nFoi un dos 19 astronautas seleccionados pola NASA en abril de 1966, participando na misi\u00f3n Apollo 15 como piloto do m\u00f3dulo lunar. Faleceu o 8 de agosto de 1991."}
{"id": "500370", "revid": "72012", "url": "https://gl.wikipedia.org/wiki?curid=500370", "title": "James B. Irwin", "text": ""}
{"id": "500371", "revid": "5863", "url": "https://gl.wikipedia.org/wiki?curid=500371", "title": "Colexiata de Santa Mar\u00eda de Vigo", "text": ""}
{"id": "500372", "revid": "89787", "url": "https://gl.wikipedia.org/wiki?curid=500372", "title": "Sheila Widnall", "text": "Sheila Marie Evans Widnall, nada o 13 de xullo de 1938 en Tacoma, \u00e9 unha investigadora aeroespacial estadounidense e Profesora Institucional no Instituto de Tecnolox\u00eda de Massachusetts. Foi a primeira muller titular da Secretar\u00eda da Forza A\u00e9rea dos Estados Unidos entre 1993 e 1997 e a primeira muller en liderar unha rama enteira das Forzas Armadas dos Estados Unidos no Departamento de Defensa. Foi incorporada ao Sal\u00f3n Nacional da Fama das Mulleres en 2003.\nTraxectoria.\nWidnall graduouse no MIT cun t\u00edtulo de ciencias en 1960, despois cun mestrado universitaria en ciencias en 1961, e cun Doutoramento en ciencias en 1964, todos en Aeron\u00e1utica. Foi elixida para ocupar a sede de Profesora \"Abby Rockefeller Mauz\u00e9\" de Aeron\u00e1utica e Astron\u00e1utica en 1986 e uniuse \u00e1 Divisi\u00f3n de Sistemas de Enxe\u00f1ar\u00eda en 1986. Foi Directora de Facultade entre 1979-1981 e foi Preboste Asociado do MIT entre 1992-1993. En 1988 foi a Presidenta da Asociaci\u00f3n Estadounidense para o Avance da Ciencia, na que foi chave para a inclusi\u00f3n das mulleres na ciencia.\nO 4 de xullo de 1993, ao estalar o Esc\u00e1ndalo Tailhook, o ent\u00f3n Presidente dos Estados Unidos Bill Clinton anunciou o seu nomeamento como Secretaria da Forza A\u00e9rea. Durante o seu cargo tam\u00e9n manexou o esc\u00e1ndalo de Kelly Flinn. Foi elixida \u00e1 Academia Nacional de Enxe\u00f1ar\u00eda dos Estados Unidos en 1985, na que tam\u00e9n serviu como vicepresidenta de 1998 a 2005. O 4 de outubro de 2009 Widnall recibiu o Premio Arthur M. Bueche Premio de parte desta mesma Academia.\nWidnall foi un dos membros do do comit\u00e9 de investigaci\u00f3n no accidente do transbordador espacial \"Columbia\".\nInvestigaci\u00f3n.\nA investigaci\u00f3n de Widnall enfocouse na mec\u00e1nica de flu\u00eddos. Entre os seus artigos m\u00e1is citados at\u00f3panse temas acerca de turbulencia, modelos de inestabilidades, m\u00e9todos num\u00e9ricos para casos particulares de problemas de fluxo e modelos te\u00f3rico-experimental de v\u00f3rtices toroidais.. \nWidnall tam\u00e9n avogou pola inclusi\u00f3n de mulleres nas \u00e1reas de ciencia, tecnolox\u00eda e enxe\u00f1ar\u00edas.\nPremios.\nEntre os reco\u00f1ecementos que recibiu Widnall at\u00f3panse:"}
{"id": "500373", "revid": "5863", "url": "https://gl.wikipedia.org/wiki?curid=500373", "title": "Madison Elle Beer", "text": ""}
{"id": "500374", "revid": "1888", "url": "https://gl.wikipedia.org/wiki?curid=500374", "title": "Jos\u00e9 Otero Gonz\u00e1lez", "text": "Jos\u00e9 Otero Gonz\u00e1lez nado en Redondela o 1 de abril de 1899 e finado no mesmo concello o 18 de febreiro de 1968, foi un industrial conserveiro galego.\nTraxectoria.\nHerdou do seu pai, Jos\u00e9 Otero Bilbao finado en setembro de 1921, unha modesta industria conserveira en Vilavella. A finais da d\u00e9cada dos vinte despregou a s\u00faa actividde na enseada de San Sim\u00f3n, sendo propulsor da captura de mariscos, especialmente ameixa e berberechos. Na d\u00e9cada dos trinta adquiriu o antigo Merendeiro da praia de Cesantes e trasladou al\u00ed a planta industrial, reestruturando o edificio e constru\u00edndo un pequeno peirao. Dedicouse \u00e1 elaboraci\u00f3n de longueir\u00f3n e navalla ao natural; sardi\u00f1as, bonito e palometa en aceite ou escabeche; destacando no mexill\u00f3n escabechado. Alugou e despois mercou o edificio da Regasenda da familia Tapias. Ampliou actividades e mercou unha f\u00e1brica de salaz\u00f3n na praia de San Francisco (Louro, Muros). P\u00faxolle como nome a empresa JOB, as iniciais do nome do seu pai, e os seus envases levaban a figura da Coca redondelana e os viadutos de Monforte e Santiago. En 1942 mercou o Convento de Vilavella, no que servira como mandadeira a s\u00faa avoa parterna, invertendo nel moito di\u00f1eiro co prop\u00f3sito de que pasase novamente \u00e1 Orde Justiniana, da que era agregado espiritual, para que establecese un colexio para Redondela."}
{"id": "500375", "revid": "5863", "url": "https://gl.wikipedia.org/wiki?curid=500375", "title": "Alumeamento", "text": ""}
{"id": "500385", "revid": "1131", "url": "https://gl.wikipedia.org/wiki?curid=500385", "title": "Outar de Pregos", "text": ""}
{"id": "500386", "revid": "1131", "url": "https://gl.wikipedia.org/wiki?curid=500386", "title": "O Outeiral", "text": ""}
{"id": "500387", "revid": "1131", "url": "https://gl.wikipedia.org/wiki?curid=500387", "title": "O Outeiri\u00f1o", "text": ""}
{"id": "500388", "revid": "1131", "url": "https://gl.wikipedia.org/wiki?curid=500388", "title": "Os Outeiri\u00f1os", "text": ""}
{"id": "500389", "revid": "98629", "url": "https://gl.wikipedia.org/wiki?curid=500389", "title": "Teresa Luzzatti", "text": "Teresa Luzzatti Qui\u00f1ones de L\u00f3pez de R\u00faa, nada en Lugo o 5 de outubro de 1889 e finada en Madrid o 14 de novembro de 1942, foi unha pol\u00edtica galega. Dirixente cat\u00f3lica, formou parte da Asemblea Nacional Consultiva da ditadura de Primo de Rivera.\nTraxectoria.\nEstudou en Espa\u00f1a e no estranxeiro. Xa vi\u00fava e nai de cinco fillos, deuse a co\u00f1ecer como dirixente da Acci\u00f3n Cat\u00f3lica da Muller, as\u00ed como secretaria do seu Centro de Estudos. Dirixiu a Secci\u00f3n Municipalista da ACM, encargada de organizar o censo municipal de cara ao sufraxio aprobado polo Estatuto Municipal de 1924. Impulsou e dirixiu a Universidade Profesional Feminina de Madrid, tam\u00e9n chamada Universidade Popular da Muller, que fundara a imaxe das escolas profesionais para a muller que funcionaban en Barcelona e no estranxeiro, principalmente en Francia, B\u00e9lxica ou o Canad\u00e1. Esta instituci\u00f3n depend\u00eda da ACM desde a s\u00faa aprobaci\u00f3n na terceira asemblea da Acci\u00f3n Cat\u00f3lica en 1926.\nTam\u00e9n en 1926 pasou a formar parte da Asemblea Nacional Consultiva creada por Miguel Primo de Rivera, unha c\u00e1mara corporativa e non democr\u00e1tica. Ingresou xunto a Mar\u00eda de Maeztu, Josefina Ol\u00f3riz, Mar\u00eda de Echarri, Blanca de los R\u00edos e Micaela D\u00edaz Rabaneda entre outras mulleres, designadas polas \u201cactividades da vida nacional\u201d, \u00e9 dicir, polo seu apostolado social. Incorporouse en outubro de 1927 \u00e1 secci\u00f3n de Acci\u00f3n Social, Sanidade e Beneficencia. O 14 de decembro de 1929 recibiu do ministro Eduardo Aun\u00f3s a medalla de prata do Traballo.\nTras a fin da ditadura e despois das elecci\u00f3ns municipais de Espa\u00f1a de 1931, seguiu militando na Acci\u00f3n Cat\u00f3lica da Muller dentro das tendencias que, sen sa\u00edr do apoliticismo organizativo, fomentaban a participaci\u00f3n pol\u00edtica individual. En novembro de 1931 incorporouse \u00e1 constitu\u00edda Secci\u00f3n Feminina de Acci\u00f3n Popular. En 1934 foi nomeada presidenta do xurado mixto de Vestimenta e Tocado de Madrid.\nTras o Golpe de Estado do 18 de xullo de 1936 que deu p\u00e9 \u00e1 guerra civil espa\u00f1ola mant\u00edvose en Madrid, doente de diabetes. No momento do seu falecemento era vogal da Xunta municipal de primeira ensinanza de Madrid.\nComo conferenciante disertou sobre Exeria no Lar Gallego de Madrid. Escribiu o drama \"La verdadera felicidad\", representado na Coru\u00f1a en 1958.\nVida persoal.\nFilla do enxe\u00f1eiro e fot\u00f3grafo Gustavo Luzzatti dal Pozzo e da ponferradina Margarita Qui\u00f1ones Armesto, foi irm\u00e1 de Gustavo, Margarita, Jer\u00f3nimo, Emilia e Susana Luzzatti Qui\u00f1ones. Casou co militar melidao Jovino L\u00f3pez R\u00faa, e foi nai de Gustavo (n. 1 de novembro de 1908), Teresa (nada o 12 de abril de 1911 e asistente \u00e1 Universidade Popular da Muller), Mar\u00eda, Jos\u00e9 e Margarita L\u00f3pez Luzzati. Foi curm\u00e1 do pol\u00edtico Jos\u00e9 Mar\u00eda Gil Robles."}
{"id": "500391", "revid": "5863", "url": "https://gl.wikipedia.org/wiki?curid=500391", "title": "Teresa Luzzati Qui\u00f1ones de L\u00f3pez de R\u00faa", "text": ""}
{"id": "500392", "revid": "12452", "url": "https://gl.wikipedia.org/wiki?curid=500392", "title": "Teresa Luzzatti Qui\u00f1ones de L\u00f3pez de R\u00faa", "text": ""}
{"id": "500393", "revid": "5863", "url": "https://gl.wikipedia.org/wiki?curid=500393", "title": "Teresa Luzzati Qui\u00f1ones", "text": ""}
{"id": "500394", "revid": "5863", "url": "https://gl.wikipedia.org/wiki?curid=500394", "title": "Teresa Luzzatti Qui\u00f1ones", "text": ""}
{"id": "500395", "revid": "5863", "url": "https://gl.wikipedia.org/wiki?curid=500395", "title": "Teresa Luzzati", "text": ""}
{"id": "500396", "revid": "22570", "url": "https://gl.wikipedia.org/wiki?curid=500396", "title": "Bennu", "text": "O paxaro bennu \u00e9 unha s\u00edmbolo da relixi\u00f3n exipcia antiga. \u00c9 unha das figuras que conflu\u00edu na tradici\u00f3n grecorromana da Ave F\u00e9nix.\nMitolox\u00eda.\nSegundo a relixi\u00f3n exipcia, o deus creador At\u00f3n tomou a forma dun bennu para se pousar no outeiro primixenio, no momento da creaci\u00f3n do mundo. Desta maneira, o bennu estaba asociado aos mitos de creaci\u00f3n e renovaci\u00f3n. \nCando Aton foi asociado a Ra, o paxaro bennu pasou a considerarse o ba (a forza vital ou a alma na relixi\u00f3n exipcia) de Aton-Ra. \nIconograf\u00eda.\nO bennu ten o aspecto dunha garza real. Na escritura xerogl\u00edfica o bennu repres\u00e9ntase cun debuxo deste animal."}
{"id": "500399", "revid": "1822", "url": "https://gl.wikipedia.org/wiki?curid=500399", "title": "Psicopompo", "text": "Un psicopompo (do grego \u03c8\u03c5\u03c7\u03bf\u03c0\u03bf\u03bc\u03c0\u03cc\u03c2, \"psychopomp\u00f3s\", que significa literalmente o \"gu\u00eda das almas\") \u00e9 unha criatura presente en moitas relixi\u00f3ns e mitolox\u00edas. A s\u00faa funci\u00f3n \u00e9 a de conducir as almas das persoas mortas \u00e1 s\u00faa morada de ultratumba. Aparece decote na arte funeraria, ben en forma dun deus antropomorfo, ben en forma dun animal. \nEntre os exemplos cl\u00e1sicos de psicopompo p\u00f3dese citar ao deus exipcio Anubis, o deus Yama no Hindu\u00edsmo, o barqueiro Caronte e o deus Hermes na mitolox\u00eda grega, a deusa Vanth, da relixi\u00f3n etrusca e as valquirias na mitolox\u00eda n\u00f3rdica. "}
{"id": "500400", "revid": "89787", "url": "https://gl.wikipedia.org/wiki?curid=500400", "title": "Deus ex m\u00e1china", "text": "Deus ex m\u00e1china \u00e9 unha locuci\u00f3n latina que significa \u00abo deus [que baixa] da m\u00e1quina\u00bb, traduci\u00f3n da expresi\u00f3n grega \u00ab\u1f00\u03c0\u1f78 \u03bc\u03b7\u03c7\u03b1\u03bd\u1fc6\u03c2 \u03b8\u03b5\u00f3\u03c2\u00bb (\"ap\u00f2 m\u0113chan\u1e17s the\u00f3s\"). Orix\u00ednase no teatro grego e romano, cando un guindastre (\"m\u00e1china\") ou calquera outro medio mec\u00e1nico introduc\u00eda desde f\u00f3ra do escenario un actor que interpretaba unha deidade (\"deus\") para resolver unha situaci\u00f3n ou dar un xiro \u00e1 trama.\nUtil\u00edzase para referirse a un elemento externo que resolve unha historia sen seguir a s\u00faa l\u00f3xica interna. Desde o punto de vista da estrutura dun gui\u00f3n, deus ex m\u00e1china fai referencia a calquera acontecemento cuxa causa v\u00e9n imposta por necesidades do propio gui\u00f3n, a fin de que mante\u00f1a o que se espera del desde o punto de vista do interese, da comercialidade, da est\u00e9tica ou de calquera outro factor, incorrendo nunha falta de coherencia interna.\nTeatro grego cl\u00e1sico.\nO deus ex m\u00e1china foi usado orixinalmente no teatro grego, xa Esquilo e S\u00f3focles o usaron, a\u00ednda que con moderaci\u00f3n, o primeiro en Eum\u00e9nides e o segundo no seu Filoctetes. Non ser\u00eda sen\u00f3n a partir de Eur\u00edpides cando se converter\u00eda nun recurso com\u00fan nas obras hel\u00e9nicas us\u00e1ndoo en nove de dezaoito obras co\u00f1ecidas e atribu\u00eddas a el.\nXa nesa \u00e9poca se lanzaron cr\u00edticas contra este recurso. \u00c9 famoso o reproche realizado por Arist\u00f3teles sobre a falta credibilidade do deus ex m\u00e1china, ao realizar unha an\u00e1lise de como debe ser a traxedia:\nCoherencia.\nNon \u00e9 necesario investigar demasiado nos gui\u00f3ns para atopar exemplos de \"deus ex machina\". Ben sexa a chegada do heroe no \u00faltimo momento, a inesperada carga de cabalar\u00eda, a oportuna eclipse, ou a sorprendente necidade do vil\u00e1n perdendo o tempo ao contarlle os plans aos protagonistas, \u00e9 moi dif\u00edcil evitar a aparici\u00f3n destes elementos. O motivo en xeral \u00e9 simple: en moitos gui\u00f3ns, a trama \u00e9 o f\u00edo primario de creaci\u00f3n ao que se te\u00f1en que adaptar todos os demais elementos.\nO principal problema deste tipo de acontecementos \u00e9 que, ao percibirse a falta de coherencia interna, pode producir incomodidade nas persoas, xa sexa entre as lectoras, espectadoras, ou nas que act\u00faan, dependendo da obra. A cantidade xusta de causalidade imposta pola narraci\u00f3n \u00e9 un ingrediente dif\u00edcil de manexar para quen fai o gui\u00f3n: por unha banda, \u00e9 un m\u00e9todo f\u00e1cil para obter a trama desexada, mais tam\u00e9n pode facer que o conxunto non resulte cr\u00edbel ou que mesmo roce no absurdo.\nComo evitalo.\nUnha das formas de evitalo \u00e9 recorrendo \u00e1s t\u00e9cnicas narrativas co\u00f1ecidas como \"planting\" e \"pay-off\". \"Planting\" \u00e9 a introduci\u00f3n dun elemento ou escena para desenlazalo mediante un \"pay-off\" que o vincula ao primeiro elemento.\nOutra forma \u00e9 demostrar ou reco\u00f1ecer abertamente o improb\u00e1bel ou azaroso que resulta. Na pel\u00edcula \"Casablanca\" (1942), tras un encontro nun rec\u00f3ndito lugar do mundo, o propio protagonista reco\u00f1\u00e9ceo:"}
{"id": "500401", "revid": "1131", "url": "https://gl.wikipedia.org/wiki?curid=500401", "title": "Carlota \u00c1lvarez Basso", "text": "Carlota \u00c1lvarez Basso, nada en Vigo en 1964, \u00e9 unha xestora cultural galega especializada en arte contempor\u00e1nea, cunha longa traxectoria na xesti\u00f3n e comisariado de exposici\u00f3ns. Comisariou m\u00faltiples exposici\u00f3ns, foi Presidenta-Fundadora da Asociaci\u00f3n de Directores de Museos e Centros de Arte Contempor\u00e1nea de Espa\u00f1a, e foi membro de varios comit\u00e9s de honor e consellos asesores de instituci\u00f3ns culturais de Espa\u00f1a. \u00c9 autora de textos cr\u00edticos para cat\u00e1logos e participou en numerosos xurados de premios e festivales, as\u00ed como en conferencias e mesas redondas de \u00e1mbito nacional e internacional. Desde nova militou no feminista, realizando o seu activismo persoal e profesionalmente na defensa da igualdade e o reco\u00f1ecemento de mulleres artistas, visibilizando o talento feminino.\nTraxectoria.\nFilla de Dar\u00edo \u00c1lvarez G\u00e1ndara e de Gisela Basso Ram\u00edrez. En 1986 diplomouse en Sociolox\u00eda na Universidade de Nanterre en Par\u00eds, t\u00edtulo que convalidou pola licenciatura en Sociolox\u00eda na Universidade Complutense de Madrid. Realizou nesta universidade os cursos de doutoramento sobre o consumo cultural en Espa\u00f1a, no Departamento de Sociolox\u00eda IV, Teor\u00eda da Comunicaci\u00f3n, campo interdisciplinar entre a Facultade de Ciencias da Informaci\u00f3n, Sociolox\u00eda e Belas Artes. Traballou como soci\u00f3loga especializada en mercadotecnia aplicada ao consumo cultural, at\u00e9 que a comezos de 1990 se trasladou a Nova York, onde realizou pr\u00e1cticas durante nove meses no departamento de v\u00eddeo arte do Nova York|Museo de Arte Moderna de Nova York\nDespois da estancia en Nova York foi contratada polo Museo Nacional Reina Sof\u00eda de Madrid, onde puxo en marcha o departamento de audiovisuais, no que desenvolveu a s\u00faa actividade como xefa do departamento de Obras de Arte Audiviosuais desde xaneiro de 1992 at\u00e9 marzo de 1999. Realizou programas como \"Coregrafiar para la c\u00e1mara\", \"Se\u00f1ales de v\u00eddeo\" ou \"Gordon Matta-Clark\u02d0 vistas a trav\u00e9s de lo invisible\", e encargouse da programaci\u00f3n das salas de cine do museo.\nConverteuse na primeira directora e xerente do Pazo da Cultura de Pontevedra, inaugurado en 1999. Levou a direcci\u00f3n, programaci\u00f3n e xesti\u00f3n das actividades realizadas neste organismo aut\u00f3nomo, no Teatro Principal de Pontevedra e no recinto feiral at\u00e9 2001. Para a inauguraci\u00f3n do centro programou a exposici\u00f3n da Lambert Art Collection, con 242 obras de 84 artistas de reco\u00f1ecemento internacional, desde Man Ray, Matthew Barney, Sarah Lucas ou Kiki Smith, ofrecendo unha gran variedade de formatos e ampla tem\u00e1tica e singular perspectiva da significaci\u00f3n da fotograf\u00eda na arte moderna e da s\u00faa propia capacidade para representar ideais est\u00e9ticos. A exposici\u00f3n, con sede estable en Su\u00edza, iniciou a s\u00faa itinerancia en 1997, sendo Pontevedra o \u00fanico lugar no que se puido ver en Espa\u00f1a, antes de continuar por outros pa\u00edses.\nEntre 2001 e 2005 dirixiu o Museo de Arte Contempor\u00e1nea de Vigo de Vigo. Logrou o consenso social e institucional para o funcionamento do museo, coa convicci\u00f3n de facilitar o acceso da cidadan\u00eda \u00e1 cultura m\u00e1is actual e fomentar o esp\u00edrito cr\u00edtico.\nTras dimitir do seu cargo no MARCO en 2005 pasou a ser a Directora de Proxectos da Sociedade Estatal de Conmemoraci\u00f3ns Culturais do Ministerio de Cultura de Espa\u00f1a.\nEn setembro de 2008 foi nomeada xerente da Fundaci\u00f3n C\u00f3rdoba Ciudad Cultural. At\u00e9 2011 dirixiu e defendeu a candidatura de C\u00f3rdoba como Capital Europea da Cultura para 2016, o que finalmente non se acadou.\nEn 2013 foi nomeada directora do centro cultural Matadero Madrid, concibido desde o Concello de Madrid como un espazo interdisciplinar de intercambio de ideas sobre a cultura e os valores da sociedade contempor\u00e1nea, aberto \u00e1 participaci\u00f3n de toda a cidadan\u00eda. Como directora xeral de Formulaci\u00f3n e Avaliaci\u00f3n Cultural do Concello de Madrid dirixiu e redactou o Plan Estrat\u00e9xico de Cultura do Concello de Madrid, e levou a direcci\u00f3n dos proxectos e a execuci\u00f3n do programa Madrid Activa, con espect\u00e1culos de teatro, danza e m\u00fasica nos 21 distritos do municipio. Dirixiu durante cinco anos o Centro de Cultura Contempor\u00e1nea Matadero Madrid.\nEn febreiro de 2018 regresou ao Museo Nacional de Arte Reina Sof\u00eda para traballar na Subdirecci\u00f3n Art\u00edstica do museo desenvolvendo Proyectos Especiales, como \"El poder del Arte\", que conmemora os 40 anos da Constituci\u00f3n Espa\u00f1ola. \nEn 2018 fundou e codirixiu o Festival Internacional de Cine hecho por Mujeres., en codirecci\u00f3n con Diego Mas Trelles."}
{"id": "500402", "revid": "1131", "url": "https://gl.wikipedia.org/wiki?curid=500402", "title": "Deus ex machina", "text": ""}
{"id": "500408", "revid": "89787", "url": "https://gl.wikipedia.org/wiki?curid=500408", "title": "Kermes ilicis", "text": "Kermes ilicis ou cochinilla da aci\u00f1eira, \u00e9 un insecto hem\u00edptero da superfamilia dos cocoideos e familia dos querm\u00e9sidos, unha das contra 20 integradas no x\u00e9nero \"Kermes\".\nParasito de especies de \"Quercus\".\n\u00c9 un parasito de plantas, sendo os seus hospedeiros varias especies do x\u00e9nero \"Quercus\", principalmente de \"Quercus ilex\" (do que toma o seu nome vulgar, da \"aci\u00f1eira\"), especie que se distrib\u00fae polas rexi\u00f3ns costeiras da conca do Mediterr\u00e1neo, (Espa\u00f1a, Italia, Francia, Grecia,Alxeria), encontr\u00e1ndose este insecto tam\u00e9n en Portugal, Polonia, Hungr\u00eda, Austria e Moldavia.\nOutras especies parasitadas por \"Kermes ilicis\" son \"Quercus toza\", \"Q. suber\", \"Q. pubescens\" e \"Q. coccifera\". \nTaxonom\u00eda.\nDescrici\u00f3n.\nA especie foi descrita por Linneo en 1758, na p\u00e1xina 455 da 10\u00aa edici\u00f3n do seu \"Systema Naturae\", co nome de \"Coccus ilicis\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nUso como colorante e na fabricaci\u00f3n de coiros.\nUnha tintura natural vermella obtense quermes ou carm\u00edn, foi utilizada desde a antig\u00fcidade, ten aproximadamente unha d\u00e9cima parte do poder colorante da cochinilla. O colorante primario, o \u00e1cido querm\u00e9sico, extr\u00e1ese con auga. Estas especies de \"Kermes\" tam\u00e9n conte\u00f1en entre o 18 e o 32 % de taninos, polo que se usan para producir coiros de cor escura. O pigmento carmes\u00ed destes insectos f\u00edxose a partir de fo quermes mediante extracci\u00f3n con \u00e1lcalis e logo precipit\u00e1ndoo on trihidrato de al\u00famina (Al2O3\u00b73H2O). Foi utilizado polos antigos exipcios, gregos e romanos. Esta tintura carmes\u00ed rara vez se usou despois de que o carm\u00edn se fixera popular no s\u00e9culo XVI pola introduci\u00f3n da cochililla mexicana \"Dactylopius coccus\", e deioxou de empregarse no s\u00e9culo XIX.\nDilucidaci\u00f3n das especies \"Kermes ilicis\" e \"K. vermilio\".\nDurante moitos anos consider\u00e1ronse ambas as especies como conesper\u00edficas. Pero grazas \u00e1 determinaci\u00f3n das drogas polos sues caracteres morfol\u00f3xicos externos ao estudialas usando o microscopio, permitiulle a Gustave Planchon corrixir as identificaci\u00f3ns err\u00f3neas entre \"Kermes vermilio\" e \"Kermes ilicis\", identficando a \"K. vermilio\" como especie separada. "}
{"id": "500410", "revid": "5863", "url": "https://gl.wikipedia.org/wiki?curid=500410", "title": "Pontevedra, Pontevedra", "text": ""}
{"id": "500411", "revid": "54334", "url": "https://gl.wikipedia.org/wiki?curid=500411", "title": "Campolongo, Pontevedra", "text": "Campolongo \u00e9 un barrio da cidade de Pontevedra moi preto do centro da cidade. Ten unha funci\u00f3n residencial, administrativa, educativa e comercial.\nLocalizaci\u00f3n.\nO barrio de Campolongo est\u00e1 situado ao sur e suroeste da cidade de Pontevedra. Limita ao norte coa avenida Augusto Garc\u00eda S\u00e1nchez e o r\u00edo Gafos, ao sur coa PO-10, ao leste coa r\u00faa Alcalde Hevia e ao oeste coa r\u00faa Rosal\u00eda de Castro. A parte norte do barrio ten moitas zonas verdes e actualmente est\u00e1 no centro da cidade. O r\u00edo Gafos atravesa o barrio.\nHistoria.\nAta os anos 50, o Pazo de Campolongo, situado na r\u00faa Iglesias Vilarelle, estaba rodeado de grandes campos, o que deu orixe ao nome do barrio (Campo longo). Posteriormente, na d\u00e9cada de 1960, Francisco Franco ordenou o seu traslado pedra a pedra \u00e1 Casa de Campo (Madrid).\nNa d\u00e9cada de 1950, a zona albergaba a\u00ednda a estaci\u00f3n de ferrocarril da cidade (inaugurada en 1884), onde agora at\u00f3pase a Praza de Galicia, e as v\u00edas do tren ocupaban o que hoxe \u00e9 a avenida Augusto Garc\u00eda S\u00e1nchez. A antiga estaci\u00f3n estivo en uso ata o 3 de xullo de 1966. A finais dos anos sesenta, esta estaci\u00f3n foi desmantelada e trasladada ao barrio de Gorgull\u00f3n. Os novos edificios militares de Pontevedra, dese\u00f1ados en 1965 polo arquitecto Xos\u00e9 Bar Boo, constru\u00edronse nesta zona entre 1966 e 1969.\nEn agosto de 1960, a Direcci\u00f3n Xeral de Urbanismo do Ministerio da Vivenda en Madrid decidiu encargar un estudo para a fase preliminar do chamado Pol\u00edgono de Campolongo aos arquitectos Julio Cano Lasso, Fernando Moreno Barber\u00e1 e Juan G\u00f3mez Gonz\u00e1lez. Campolongo, con 132.000 metros cadrados xunto ao centro da cidade, era o espazo ideal para a s\u00faa expansi\u00f3n. O anuncio oficial da aprobaci\u00f3n do Pol\u00edgono de Campolongo tivo lugar o 22 de decembro de 1961.\nEn outubro de 1968, o plan p\u00faxose ao dispor do p\u00fablico durante un mes na Delegaci\u00f3n Provincial de Vivenda e, nos meses seguintes, comezou a urbanizaci\u00f3n das terreos grazas ao Plan Nacional de Vivenda.\nEn 1970 canalizouse o r\u00edo Gafos e en decembro de 1970 creouse un gran paseo sobre el. En 1971 o director xeral da vivenda, Mart\u00edn Eyries Valmaseda, realizou unha visita acompa\u00f1ado das primeiras autoridades provinciais ao barrio de Campolongo, xunto ao alcalde Augusto Garc\u00eda S\u00e1nchez. En 1972 constru\u00eduse a Escola de Educaci\u00f3n Primaria de Campolongo. En 1975 o concello de Pontevedra recibiu oficialmente da man do Director Xeral do Instituto Nacional da Vivenda, Ram\u00f3n Andrada Pfeiffer, a finalizaci\u00f3n da urbanizaci\u00f3n do barrio. Nos anos 1976, 1977 e os seguintes constru\u00edronse moitos dos edificios da avenida Augusto Garc\u00eda S\u00e1nchez. Trazouse un parque central e en 1979 empezouse a constru\u00edr a igrexa San Jos\u00e9, que se inaugurou o 23 de outubro de 1983.\nEn 1996, o concello cortou os eucaliptos de Campolongo, preto da actual avenida Mar\u00eda Vitoria Moreno, e creou un novo parque no terreo onde se atopaban.\nO antigo cuartel de artiller\u00eda foi demolido en 2005 (os terreos para a s\u00faa construci\u00f3n foran expropiados en 1924 con este fin e as obras empezaron en 1933). No seu lugar constru\u00eduse a Cidade Administrativa de Pontevedra, inaugurada en 2008, que alberga as delegaci\u00f3ns provinciais da Xunta de Galicia e a Axencia Tributaria e varios edificios de vivendas, ademais do novo polideportivo militar e unha oficina de Correos.\nNa d\u00e9cada de 2010 instalouse no barrio unha moderna estaci\u00f3n meteorol\u00f3xica. En 2019 inaugurouse un novo parque infantil. O Centro Deportivo Campolongo, o m\u00e1is grande da cidade, tam\u00e9n foi completamente renovado pola cadea BeOne Sport and Fitness e abriu as s\u00faas portas en 2020.\nHoxe en d\u00eda, a parte sur do barrio est\u00e1 ocupada por urbanizaci\u00f3ns e casas unifamiliares. Na zona residencial de San Brais hai unha capela dedicada a este santo, constru\u00edda nos s\u00e9culos XVIII e XIX. Nos anos 90, San Brais cambiou de aspecto, coa construci\u00f3n de vivendas na s\u00faa parte baixa e dun hipermercado Carrefour Planet na s\u00faa parte alta.\nUrbanismo.\nCampolongo \u00e9 unha zona c\u00e9ntrica de Pontevedra que se organiza ao redor de tres prazas: a Praza de Galicia (cunha fonte no centro e unha gran marquesi\u00f1a de autobuses no lado sur), a Praza da Liberdade, detr\u00e1s do Pazo de Xustiza (onde se atopa a Estatua da Liberdade) e a Praza da Constituci\u00f3n, fronte \u00e1 Igrexa de San Xos\u00e9, onde se atopa o monumento \u00e1 Constituci\u00f3n Espa\u00f1ola de 1978. Campolongo tam\u00e9n est\u00e1 marcado polo Parque de Campolongo, onde hai un gran parque infantil con tirolesa e randeeiras e tobog\u00e1ns, as\u00ed como unha fonte e un h\u00f3rreo galego en d\u00faas das zonas verdes, e o Parque de Mar\u00eda Vinyals, fronte \u00e1 Cidade Administrativa Provincial de Pontevedra.\nO barrio tam\u00e9n est\u00e1 organizado por dous eixos paralelos que van de leste a oeste: a avenida Augusto Garc\u00eda S\u00e1nchez e a avenida Mar\u00eda Victoria Moreno, e dous eixos paralelos que van de norte a sur: a avenida Xeneral Antero Rub\u00edn e a r\u00faa Alcalde Hevia.\nInstalaci\u00f3ns.\nCentros escolares.\nCampolongo conta cun importante patrimonio educativo, xa que o barrio alberga varios centros educativos da cidade:\nDelegaci\u00f3ns e organismos gobernamentais.\nA maior\u00eda das delegaci\u00f3ns e organismos gobernamentais da cidade at\u00f3panse no barrio:\nOutras instalaci\u00f3ns.\nO distrito tam\u00e9n conta con dous aparcadoiros subterr\u00e1neos, o Aparcadoiro Central, de 415 prazas, inaugurado en 1998, e o Aparcadoiro Campolongo, de 716 prazas, inaugurado en 2009.\nFestivais e actos culturais.\nO barrio celebra as festas do seu patr\u00f3n, San Xos\u00e9, durante varios d\u00edas en torno ao 19 de marzo de cada ano."}
{"id": "500413", "revid": "98629", "url": "https://gl.wikipedia.org/wiki?curid=500413", "title": "Sorg og gl\u00e6de", "text": "Sorg og gl\u00e6de \u00e9 un filme dinamarqu\u00e9s de 2013 dirixido por Nils Malmros. O filme autobiogr\u00e1fico conta o acontecemento tr\u00e1xico no que a muller de Malmros, que padece de trastorno bipolar, matou a s\u00faa filla pequena cun coitelo. Foi escollido como candidato de Dinamarca para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado.\nSinopse.\nO director de cine Johannes est\u00e1 casado coa mestra de escola Signe, que padece de trastorno bipolar. Tras volver \u00e1 casa despois de estar ingresada, Signe matou a s\u00faa filla de nove meses. O filme conta como se co\u00f1eceron Johannes e Signe e que pasou despois.\nOs feitos reais vivifos polo director Nils Malmros tiveron lugar en 1984."}
{"id": "500415", "revid": "85894", "url": "https://gl.wikipedia.org/wiki?curid=500415", "title": "Jos\u00e9 Cabaneiro Anllo", "text": "Jos\u00e9 Cabaneiro Anllo, frai Aniceto de Mondo\u00f1edo, nado en Mondo\u00f1edo o 17 de xaneiro de 1896 e finado en Cuba en 1958, foi un relixioso capuchino e destacado orador galego\nTraxectoria.\nFillo de Francisco Cabaneiro D\u00edaz, que finou antes do seu nacemento, e de Evarista Anllo Sordo. Aos once anos escoitou a predicaci\u00f3n de dous frades capuchinos e f\u00edxose capuchino, orden\u00e1ndose en 1920. Estudou en Roma onde obtivo o doutoramento en Filosof\u00eda con especializaci\u00f3n en Ciencias Exactas. Impartiu clase no Pa\u00eds Vasco e Santander. Creou un observatorio astron\u00f3mico en Santander. Destacado orador, nunha das s\u00faas intervenci\u00f3ns m\u00e1is co\u00f1ecidas, en Salamanca durante a conmemoraci\u00f3n do VII centenario de San Francisco en 1927, disertando sobre a pobreza franciscana, comparou os cap\u00edtulos de As\u00eds coas xuntas da UGT.\nCando se produciu o golpe de Estado do 18 de xullo de 1936, marchou a Francia como delegado do Comit\u00e9 Pro Axuda aos Exiliados, desde o que facilitou os tr\u00e1mites administrativos dos que fux\u00edan a Am\u00e9rica. El mesmo marchou a Cuba en 1939. Residiu en Bayamo, onde constru\u00edu a igrexa de Julia. Trasladado \u00e1 Habana, ded\u00edcouse a edificar templos, como o de Marianao e os dous da Habana, o Salvador e o Xes\u00fas de Miramar ou bas\u00edlica de Cristo Rey, iniciada en 1948 e inaugurada o 28 de maio de 1953. En 1955 foi designado Custodio de Cuba (superior da Orde Capuchina en Cuba)."}
{"id": "500417", "revid": "55340", "url": "https://gl.wikipedia.org/wiki?curid=500417", "title": "Tarlan Parvaneh", "text": "Tarlan Parvaneh (), nada en Xiraz o 9 de xullo de 1998, \u00e9 unha actriz iraniana.\nTraxectoria.\nSeu pai era enxe\u00f1eiro e foi s\u00faa nai quen procurou desenvolver a s\u00faa carreira como actriz. Debutou no cinema como actriz infantil en 2005 co filme \"Zane Badali\", e dende ent\u00f3n apareceu en m\u00e1is de 60 proxectos cinematogr\u00e1ficos e de televisi\u00f3n e como actriz infantil unha das s\u00faas interpretaci\u00f3ns m\u00e1is salientables foi en \"Ahooye Pishooni Sefid\" filme dirixido en 2011 por Javad Hashemi e que lle supuxo o premio \u00e1 mellor actriz nova no Festival Internacional de Cinema para Nenos e Xente Nova. Como actriz adulta salienta a s\u00faa participaci\u00f3n en \"Pishooni Sefid III\" (2019)."}
{"id": "500418", "revid": "1131", "url": "https://gl.wikipedia.org/wiki?curid=500418", "title": "Monte Whitney", "text": "O monte Whitney \u00e9 a cima m\u00e1is elevada dos Estados Unidos contiguos, cunha altitude de 4421 metros. Est\u00e1 situado nos l\u00edmites dos condados californianos de Inyo e Tulare. A ladeira oeste da monta\u00f1a remata no Parque Nacional Sequoia.\nA monta\u00f1a recibiu o seu nome de Josiah Whitney, xefe do departamento de xeolox\u00eda de California. A primeira ascensi\u00f3n realiz\u00e1rona Charles Begole, A. H. Johnson e John Lucas en 1873.\nO monte Whitney est\u00e1 situado uns 135 quil\u00f3metros ao oeste do punto m\u00e1is baixo de Norteam\u00e9rica, a Conca Badwater (86 metros por baixo do nivel do mar) no parque nacional do Val da Morte.\nXeograf\u00eda.\nA cima do monte Whitney est\u00e1 preto de moitos dos picos m\u00e1is altos da Serra Nevada. Este cumio el\u00e9vase drasticamente 3285 metros por riba da localidade de Lone Pine situado no val Owens, a uns 24 quil\u00f3metros ao leste. A monta\u00f1a lev\u00e1ntase m\u00e1is levemente no lado oeste, s\u00f3 chegando a 910 metros por riba do carreiro John Muir para atravesar o lago Guitar.\nA monta\u00f1a el\u00e9vase en forma de c\u00fapula e algo m\u00e1is ch\u00e1 por unha banda, con cristas dentadas doutra. O monte Whitney at\u00f3pase por riba do l\u00edmite do bosque e ten un clima alpino. Hai moi poucas plantas que medren preto da cima. Os \u00fanicos animais son transitorios, como a bolboreta apolo (\"Parnassius phoebus\") e o pimp\u00edn rosado de coroa gris.\nSendeirismo.\nA ruta m\u00e1is popular para chegar \u00e1 cima \u00e9 a trav\u00e9s do carreiro Mount Whitney (\"Mount Whitney Trail\") que comeza en Whitney Portal a unha altitude de 2250 metros e unha distancia de 21 quil\u00f3metros ao oeste da localidade de Lone Pine. A cami\u00f1ada \u00e9 duns 34 quil\u00f3metros de ida e volta, cun desnivel positivo de m\u00e1is de 1900 metros, que pode levar de dous a tres d\u00edas. Prec\u00edsanse permisos todo o ano, mais dispo\u00f1ibles en cantidades limitadas para evitar o uso excesivo dende o primeiro de maio ata o primeiro de novembro. O Servizo Forestal dos Estados Unidos (USFS) pon en marcha un sorteo anual para os permisos emitidos en n\u00fameros limitados dende o primeiro de febreiro ata o 15 de marzo. O carreiro John Muir (\"John Muir Trial\") proporciona unha ruta m\u00e1is longa no Whitney, chegando \u00e1 beira oeste da monta\u00f1a e conectando co carreiro Mount Whitney preto da cima."}
{"id": "500419", "revid": "23204", "url": "https://gl.wikipedia.org/wiki?curid=500419", "title": "Jagten", "text": "Jagten \u00e9 un filme dinamarqu\u00e9s de 2012 dirixido por Thomas Vinterberg e protagonizado por Mads Mikkelsen. A historia est\u00e1 ambientada nunha pequena aldea dinamarquesa arredor do Nadal, e conta a historia dun home que se converte no obxectivo de histeria colectiva despois de ser erroneamente acusado de abuso sexual a unha nena na s\u00faa clase de gardar\u00eda.\nO filme estreouse no Festival Internacional de Cinema de Toronto e competiu o Festival Internacional de Cinema de Cannes de 2012, onde Mikkelsen ga\u00f1ou o premio \u00f3 mellor actor pola s\u00faa interpretaci\u00f3n. Tam\u00e9n ga\u00f1ou o Premio de Cinema do Consello N\u00f3rdico de 2013. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, chegando a ser finalmente nomeado. Foi nomeado na mesma categor\u00eda dos Globos de Ouro de 2013.\nSinopse.\nLucas \u00e9 membro dunha comunidade dinamarquesa unida e traballa nun xard\u00edn de infancia local. Divorciado, loita por manter unha relaci\u00f3n co seu fillo adolescente, que vive coa s\u00faa ex-esposa, mais goza dunha interacci\u00f3n saudable cos nenos do xard\u00edn de infancia. A s\u00faa compa\u00f1eira de traballo Nadja da pasos cara a el e finalmente conv\u00e9rtese na s\u00faa moza.\nUnha das alumnas de Lucas \u00e9 Klara, filla do seu mellor amigo, Theo. Ao lembrar unha foto pornogr\u00e1fica que lle amosara o seu irm\u00e1n, Klara fai comentarios que levan ao director do centro a crer que Lucas se exhibiu perante ela. Cando \u00e9 entrevistada, Klara d\u00e1 un testemu\u00f1o claro contra Lucas. Os adultos da comunidade cren a historia dos abusos, rexeitando as contradici\u00f3ns posteriores de Klara."}
{"id": "500421", "revid": "1131", "url": "https://gl.wikipedia.org/wiki?curid=500421", "title": "O Outeiro", "text": ""}
{"id": "500422", "revid": "1131", "url": "https://gl.wikipedia.org/wiki?curid=500422", "title": "Outeiro de Arriba", "text": "O top\u00f3nimo galego Outeiro de Arriba pode referirse a:"}
{"id": "500423", "revid": "1131", "url": "https://gl.wikipedia.org/wiki?curid=500423", "title": "Outeiro de Abaixo", "text": "O top\u00f3nimo galego Outeiro de Abaixo pode referirse a:"}
{"id": "500424", "revid": "1131", "url": "https://gl.wikipedia.org/wiki?curid=500424", "title": "Os Outeiros", "text": ""}
{"id": "500425", "revid": "23204", "url": "https://gl.wikipedia.org/wiki?curid=500425", "title": "Om Shanti Om", "text": "Om Shanti Om (en ) \u00e9 un filme indio de 2007 dirixido e coescrito por Farah Khan, xunto con Mayur Puri e Mushtaq Shiekh. Est\u00e1 protagonizado por Shah Rukh Khan no papel de Om, un mozo actor en 1977 quen quere converterse nunha superestrela e est\u00e1 namorado dunha famosa actriz, interpretada por Deepika Padukone no seu debut nun filme hindi."}
{"id": "500426", "revid": "1131", "url": "https://gl.wikipedia.org/wiki?curid=500426", "title": "Outeiro Cruz", "text": ""}
{"id": "500427", "revid": "1131", "url": "https://gl.wikipedia.org/wiki?curid=500427", "title": "Outeiro da Gu\u00eda", "text": ""}
{"id": "500428", "revid": "1131", "url": "https://gl.wikipedia.org/wiki?curid=500428", "title": "Outeiro da Torre", "text": ""}
{"id": "500429", "revid": "1131", "url": "https://gl.wikipedia.org/wiki?curid=500429", "title": "Outeiro das Penas", "text": ""}
{"id": "500430", "revid": "1131", "url": "https://gl.wikipedia.org/wiki?curid=500430", "title": "Outeiro das Vellas", "text": ""}
{"id": "500431", "revid": "1131", "url": "https://gl.wikipedia.org/wiki?curid=500431", "title": "O Outeiro de Abaixo", "text": ""}
{"id": "500432", "revid": "1131", "url": "https://gl.wikipedia.org/wiki?curid=500432", "title": "O Outeiro de Abelenda", "text": ""}
{"id": "500433", "revid": "1131", "url": "https://gl.wikipedia.org/wiki?curid=500433", "title": "Outeiro de Amoexa", "text": ""}
{"id": "500434", "revid": "1131", "url": "https://gl.wikipedia.org/wiki?curid=500434", "title": "O Outeiro de Arriba", "text": ""}
{"id": "500435", "revid": "1131", "url": "https://gl.wikipedia.org/wiki?curid=500435", "title": "O Outeiro de Baiordo", "text": ""}
{"id": "500436", "revid": "1131", "url": "https://gl.wikipedia.org/wiki?curid=500436", "title": "O Outeiro de Barracido", "text": ""}
{"id": "500437", "revid": "1131", "url": "https://gl.wikipedia.org/wiki?curid=500437", "title": "O Outeiro de Bordelle", "text": ""}
{"id": "500438", "revid": "1131", "url": "https://gl.wikipedia.org/wiki?curid=500438", "title": "O Outeiro de Buci\u00f1os", "text": ""}
{"id": "500439", "revid": "1131", "url": "https://gl.wikipedia.org/wiki?curid=500439", "title": "O Outeiro de Cela", "text": ""}
{"id": "500440", "revid": "1131", "url": "https://gl.wikipedia.org/wiki?curid=500440", "title": "Outeiro de Donas", "text": ""}
{"id": "500441", "revid": "1131", "url": "https://gl.wikipedia.org/wiki?curid=500441", "title": "Outeiro de Laxe", "text": ""}
{"id": "500442", "revid": "1131", "url": "https://gl.wikipedia.org/wiki?curid=500442", "title": "O Outeiro de Lea", "text": ""}
{"id": "500443", "revid": "1131", "url": "https://gl.wikipedia.org/wiki?curid=500443", "title": "Outeiro de Reis", "text": ""}
{"id": "500444", "revid": "1131", "url": "https://gl.wikipedia.org/wiki?curid=500444", "title": "Outeiro de Torneiros", "text": ""}
{"id": "500445", "revid": "1131", "url": "https://gl.wikipedia.org/wiki?curid=500445", "title": "O Outeiro de Xavi\u00f1a", "text": ""}
{"id": "500446", "revid": "1131", "url": "https://gl.wikipedia.org/wiki?curid=500446", "title": "Outeiro do Cabo", "text": ""}
{"id": "500447", "revid": "23204", "url": "https://gl.wikipedia.org/wiki?curid=500447", "title": "Milovan Gli\u0161i\u0107", "text": "Milovan Gli\u0161i\u0107 (en cir\u00edlico, \u041c\u0438\u043b\u043e\u0432\u0430\u043d \u0402. \u0413\u043b\u0438\u0448\u0438\u045b) nado en Gradac, preto de Valjevo o 6 de xaneiro de 1847 e finado en Dubrovnik o 20 de xaneiro de 1908, foi un escritor, tradutor e cr\u00edtico literario serbio.\nTraxectoria.\nNaceu nunha comunidade agraria de Serbia e tivo que traballar dende moi novo para axudar os pais. Estudou na \"Grande \u00c9cole\" de Belgrado (hoxe Universidade de Belgrado), onde se licenciou en 1875. Traballou para a secci\u00f3n de prensa do Ministerio de asuntos exteriores durante a Guerra serbio-turca de 1875 e m\u00e1is tarde para varios medios como xornalista e tradutor. Foi as\u00ed mesmo bibliotecario e dramaturgo do Teatro Nacional de Belgrado."}
{"id": "500448", "revid": "1131", "url": "https://gl.wikipedia.org/wiki?curid=500448", "title": "O Outeiro do Forno", "text": ""}
{"id": "500449", "revid": "1131", "url": "https://gl.wikipedia.org/wiki?curid=500449", "title": "Outeiro do Gato", "text": ""}
{"id": "500450", "revid": "1131", "url": "https://gl.wikipedia.org/wiki?curid=500450", "title": "Outeiro Redondo", "text": ""}
{"id": "500451", "revid": "5132", "url": "https://gl.wikipedia.org/wiki?curid=500451", "title": "Selecci\u00f3n de f\u00fatbol de Indias Orientais Neerlandesas", "text": ""}
{"id": "500452", "revid": "6939", "url": "https://gl.wikipedia.org/wiki?curid=500452", "title": "\u041c\u0438\u043b\u043e\u0432\u0430\u043d \u0402. \u0413\u043b\u0438\u0448\u0438\u045b", "text": ""}
{"id": "500454", "revid": "98629", "url": "https://gl.wikipedia.org/wiki?curid=500454", "title": "Ceca de Ostia", "text": "A ceca de Ostia foi un obradoiro monetario do Imperio Romano operativo durante o s\u00e9culo IV, situado na antiga cidade de Ostia, preto de Roma, na costa do mar Tirreno. \nHistoria.\nA ceca de Ostia foi fundada polo emperador Maxencio (306-312) en 308/309 ou en 311, e estivo dotada inicialmente de persoal procedente da ceca de Cartago, pechada logo da represi\u00f3n pola rebeli\u00f3n de Domicio Alexandre, e estivo activa ata 313, cando, por mor da vitoria sobre o propio Maxencio, lo emperador Costantino I transferiu o persoal \u00e1 ceca de Arelate (o actual Arles).\nA ceca de Ostia estaba moi pr\u00f3xima \u00e1 cidade de Roma, a\u00ednda que as cecas destas d\u00faas cidades serv\u00edan a d\u00faas provincias diferentes. En tanto que a ceca de Roma serv\u00eda a Pen\u00ednsula, baixo a xurisdici\u00f3n do \"rationalis summarum urbis Romae\", a de Ostia estaba encargada de abastecer as \"Tres Provinciae\" (Sicilia, Sarde\u00f1a e C\u00f3rsega), baixo a xurisdici\u00f3n do \"rationalis trium provinciarum\", e probablemente tam\u00e9n a provincia de \u00c1frica.\nMarcas de ceca.\nNas moedas de Ostia, como na maior parte das moedas romanas desta \u00e9poca, as marcas de ceca al\u00f3xase no exergo do reverso e, neste caso, est\u00e1n formadas por tres elementos:\nNo caso de moitas das moedas de ouro cu\u00f1adas nesta ceca (\u00e1ureos, s\u00f3lidos e divisores), entre eles todos os cu\u00f1ados antes de outubro de 312, a marca de ceca \u00e9 unicamente , sen indicaci\u00f3n do obradoiro concreto."}
{"id": "500455", "revid": "98629", "url": "https://gl.wikipedia.org/wiki?curid=500455", "title": "Beautiful Creatures (filme de 2013)", "text": "Beautiful Creatures \u00e9 un filme estadounidense de 2013 escrito e dirixido por Richard LaGravenese. Bas\u00e9ase na novela hom\u00f3nima de Margaret Stohl. est\u00e1 protagonizado por Alden Ehrenreich, Alice Englert, Jeremy Irons, Emma Thompson, Viola Davis, Emmy Rossum, Thomas Mann e Eileen Atkins.\nO filme estreouse o 14 de febreiro de 2013. Recibiu valoraci\u00f3ns mixtas dos cr\u00edticos e foi un fracaso de recadaci\u00f3n con s\u00f3 60,1 mill\u00f3ns de d\u00f3lares sobre un orzamento de 60 mill\u00f3ns."}
{"id": "500456", "revid": "5863", "url": "https://gl.wikipedia.org/wiki?curid=500456", "title": "Kermes echinatus", "text": "Kermes echinatus \u00e9 un insecto hem\u00edptero da superfamilia dos cocoideos e familia dos querm\u00e9sidos, unha das contra 20 integradas no x\u00e9nero \"Kermes\".\n\u00c9 un parasito de plantas, sendo os seus hospedeiros varias especies do x\u00e9nero \"Quercus\": \"Quercus calliprinos\", \"Quercus coccifera\" e \"Quercus ilex\". \nTaxonom\u00eda.\nDescrici\u00f3n.\nA especie foi escrita en 1953 polo entom\u00f3logo franc\u00e9s, nacido en Rusia, Alfred Balachowsky, a partir dunha femia achada no bosque Nahaall de Israel, sobre \"Quercus coccifera\", especie tipo depositada no Museo Nacional de Historia Natural de Francia de Par\u00eds.\nEtimolox\u00eda.\nPara o do x\u00e9nero, v\u00e9xase \"Kermes\".\nO epitero espec\u00edfico, \"echinatus\", \u00e9 o nominativo singular do adxectivo do lat\u00edn cient\u00edfico \"echinatus, -a, -um\", tirado do sussbtantio do lat\u00edn cl\u00e1sico \"echinus, -i\", \"ourizo\".\nSin\u00f3nimos.\nAdemais de polo seu nome v\u00e1lido, a especie co\u00f1eceuse tam\u00e9n polo sin\u00f3nimo:\nCaracter\u00edsticas.\nAs femias adultas son subesf\u00e9ricas e de cor ocre. Os adultos xoves prereprodutores son ovalados, de 2,5 a 3,2 mm de longo e de 2 a3 mm de largo, co dorso lixeiramente convexo de cos gris apardazado con 4 ou 5 li\u00f1as lonxitudinais negras e de 6 a 9 bandas transversais negras formadas por puntos e li\u00f1as. As femias reprodutoras maduras son altamente convexas, co dorso gris aparddazado con li\u00f1as negras, lonxitudinais e transversais, co corpo estreit\u00e1ndose na rexi\u00f3n posterior. As femiaa posreprodutoras son ovaladas e moderadamente convexas, de 2,9 a 4,4 mm de longo, de 2,7 a 5,1 mm de largo e de 3,2 a 4,8 mm de alto, e co dorso esclerotizado, de cor vermella con de 6 a 9 li\u00f1as transversais negras. As ninfas no seu primeiro estadio te\u00f1en o corpo ovalado e que se estreita posteriormente, miden de 0,37 a 0,44 mm de longo e de 0,14 a 0,2 mm de largo, presentando o dorso e o ventre vermellos, cunha franxa de cera branca nas marxes coa que se asentan nas p\u00f3las para alimentarse. No segundo estadio ninfal o corpo \u00e9 ovalado e case plano, de cor vermella alaranxada. O corpo das ninfas do terceiro estadio \u00e9 arredondado, convexo, de cor amarela brillante xusto despois da \u00e9cdise (muda), con numerosas guedellas cerosas brancas que sobresaen no dorso. As femias de \"K. echinatus\" no terceiro estadio difiren das de \"K. vermilio\" principalmente nas antenas monom\u00e9ricas (2 ou 3 segmentos) e con aproximadamente 50-60 sedas marxinales espi\u00f1entas, en \"K. vermilio\".\nCiclo biol\u00f3xico.\n\"Kermes echinatus\" pasa o invierno como ninfas no seu primeiro estadio pousadas nas p\u00f3las das \u00e1rbores. As ninfas do segundo estadio aparecen a mediados de abril, seguidas das ninfas do terceiro estadio contra finais de maio. As larvas e pupas masculinas aparecen desde finais de abril at\u00e9 finais de maio. As femias maduras, preovipositoras e ovipositoras adultas, durante maio e xu\u00f1o. Os individuos acabados de nacer aparecen a finais de xu\u00f1o, permanecendo nesta etapa at\u00e9 que se asentan en p\u00f3las durante o ver\u00e1n, outono e inverno at\u00e9 abril do ano seguinte.\nComo no resto dos cocoideos, provoca danos directos sobre \u00e1s \u00e1rbores colonizadas, debidos \u00e1 succi\u00f3n do zume. Mediante as picadas producidas polas larvas e as femias adultas ocasi\u00f3nase un debilitamento da \u00e1rbore."}
{"id": "500458", "revid": "23204", "url": "https://gl.wikipedia.org/wiki?curid=500458", "title": "Nakitai Watashi wa Neko o Kaburu", "text": "Nakitai Watashi wa Neko o Kaburu (en ) \u00e9 un filme xapon\u00e9s de animaci\u00f3n de 2020 producido por Studio Colorido, Toho Animation e Twin Engine. Foi dirixido por Junichi Sato e Tomotaka Shibayama, e estreouse a trav\u00e9s de Netflix o 18 de xu\u00f1o de 2020.\nManga.\nEn maio de 2020, anunciouse unha adaptaci\u00f3n \u00f3 manga. O seu primeiro volume foi estreado o 10 de xu\u00f1o de 2020.\nEstrea.\nO filme estaba prevista para a s\u00faa estrea nos cinemas xaponeses o 5 de xu\u00f1o de 2020, mais finalmente foi retirado por mor da pandemia por coronavirus de 2019-2020. Posteriormente o filme foi vendido a Netflix, que o estreou dixitalmente o 18 de xu\u00f1o de 2020."}
{"id": "500460", "revid": "88215", "url": "https://gl.wikipedia.org/wiki?curid=500460", "title": "Ademir de Menezes", "text": "Ademir Marques de Menezes, m\u00e1is co\u00f1ecido como Ademir, nado o 8 de novembro de 1922 en Recife e finado o 11 de maio de 1996 en R\u00edo de Xaneiro, foi un futbolista profesional brasileiro famoso por ser o m\u00e1ximo goleador do Mundial de F\u00fatbol de 1950 no Brasil, ao anotar 8 goles. Era alcumado \"Queixada\"."}
{"id": "500461", "revid": "5132", "url": "https://gl.wikipedia.org/wiki?curid=500461", "title": "Ademir Marques de Menezes", "text": ""}
{"id": "500462", "revid": "98629", "url": "https://gl.wikipedia.org/wiki?curid=500462", "title": "Alfred Balachowsky", "text": "Alfred Serge Balachowsky, nado en Korocha (\u00f3blast de Belgorod, Rusia) o 15 de agosto de 1901, e finado en Par\u00eds o 24 de decembro de 1983, foi un entom\u00f3logo franc\u00e9s de orixe rusa.\nTraxectoria.\nPrimeiros anos.\nAlfred Serge era fillo de Arnold Balachowsky, propietario agr\u00edcola, e da s\u00faa esposa Charlotte de Feraudy, de nacionalidade francesa. \u00c1 morte do seu pai, en 1913, a s\u00faa nai enviouno a vivir coa s\u00faa avoa en Le Mans (Sarthe).\nFormaci\u00f3n.\nDesde 1921 a 1923 estudou na Escola Nacional de Agronom\u00eda de Rennes, na que se graduou como enxe\u00f1eiro agr\u00f3nomo. Nesa escola interesouse polo estudo dos insectos. En 1932 obtivo o t\u00edtulo de doutor en Ciencias Naturais na Universidade de Par\u00eds coa defensa da tese \"\u00c9tude biologique des coccidies du bassin occidental de la M\u00e9diterran\u00e9e\".\nTraballos como entom\u00f3logo en Alxeria e na Francia metropolitana.\nEn 1924 foi contratado pola Direcci\u00f3n de Agricultura do Goberno Xeral de Alxeria como interno do Laboratorio de Zoolox\u00eda Agr\u00edcola do Instituto Agr\u00edcola de Alxeria. En 1928 foi nomeado axudante do \"Insectarium\" do Xard\u00edn de Probas de Hamma (\"Jardin d'Essais du Hamma\"), un xard\u00edn bot\u00e1nico de 32 hect\u00e1reas na cidade de Alxer, onde se ded\u00edcou ao estudo dos insectos nocivos para a palmeira datileira, en particular aclimatando, na rexi\u00f3n de Colomb-B\u00e9char, unha cochinilla co fin de loitar contra as parasitacions producidas por estes insectos. Para este traballo, realizou varias misi\u00f3ns nos oasis saharianos, e estableceu numerosos contactos, en Alxeria, con bot\u00e1nicos e entom\u00f3logos.\nEn 1929 foi nomeado xefe dos traballos da Estaci\u00f3n Entomol\u00f3xica de Par\u00eds. De 1930 a 1931 foi o directeur da Estaci\u00f3n de Zoolox\u00eda Agr\u00edcola e do \"Insectarium\" de Antibes, e desde 1931 a 1943, do Laboratorio da Estaci\u00f3n Central de Zoolox\u00eda Agr\u00edcola de Versalles, compatibilizando neses mesmon anos, o cargo de profesor de Zoolox\u00eda e Entomolox\u00eda da Escols Nacional Superieur de Agronom\u00eda de Grignon.\nNa segunda guerra mundial.\nDurante a segunda guerra mundial formou parte, baixo o pseud\u00f3nimo de \"Serge\", dun grupo de resistencia francesa adscrito \u00e1 rede Prosper-Physician do Executivo de operaci\u00f3ns especiais do Servizo Secreto Brit\u00e1nico (SOE). O 2 de xullo de 1943 foi detido polos alem\u00e1ns na s\u00faa casa en Viroflay (Yvelines). O 30 de novembro dese ano foi levado ao campo de concentraci\u00f3n de Royallieu (Compi\u00e8gne), e o 19 de xaneiro de 1944 foi deportado ao campo de concentraci\u00f3n de Buchenwald. Trasladado ao campo de Dora o 1 de febreiro de 1944, foi levado de volta a Buchenwald o 1 de maio de 1944, onde se produciu a vacina contra o tifo exantem\u00e1tico epid\u00e9mico, baixo a responsabilidade do doutor Schuler, das SS. \nEn Buchenwald tam\u00e9n traballou axudando a varios grupos clandestinos e estableceu unha rede de contactos que subministraban informaci\u00f3n sobre os comandantes do campo. Xunto con Eugen Kogon, Balachowsky foi fundamental para a supervivencia de varios oficiais brit\u00e1nicos do SOE que estaban entre un grupo enviado a Buchenwald para a s\u00faa execuci\u00f3n. A maior parte do grupo foi asasinado al\u00ed, pero varios, especialmente Edward Yeo-Thomas, Harry Peulev\u00e9 e o axente franc\u00e9s libre St\u00e9phane Hessel, escaparon coa axuda de Balachowsky e o seu persoal, que os trocaron para incorporalos ao grupo de pacientes de tifo empregados para as probas da vacina.\nTraballou en Buchenwald at\u00e9 a liberaci\u00f3n do campo o 11 de abril de 1945. Foi repatriado o 22 de abril dese ano. O 29 de xaneiro de 1946 testificou nos xu\u00edzos de N\u00faremberg sobre as condici\u00f3ns de detenci\u00f3n nos campos de concentraci\u00f3n.\nDespois da SGM.\nBalachowsky foi o presidente da Sociedade Entomol\u00f3xica de Francia desde 1948, permitindo a instalaci\u00f3n en 1964 da s\u00faa importante biblioteca no edificio do Museo Nacional de Historia Natural de Francia, en Par\u00eds, acabado de constru\u00edr no n\u00fam. 45 da rue Buffon, para albergar o laboratorio de Entomolox\u00eda xeral e aplicada, edificio onde a\u00ednda se enconmtra hoxe.\nNese Museo ocupou as c\u00e1tedras seguintes:\nEspecies descritas.\nA Balachowsky d\u00e9bese a identificaci\u00f3n e descrici\u00f3n de tres especies de cochinillas (cocoideos):\nEp\u00f3nimos.\nNa s\u00faa honrra denominouse unha especie de bolboreta, \"Gonimbrasia balachowsky\", da familia dos \"Saturniidae\". \nEsta bolboreta figura nun selo de correos de 1976 do Territorio franc\u00e9s dos Afars e dos Isas (hoxe Rep\u00fablica de Djibuti).\nAbreviatura.\nA abreviatura Balachowsky empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "500463", "revid": "5863", "url": "https://gl.wikipedia.org/wiki?curid=500463", "title": "Carlos Aymerich Cano", "text": ""}
{"id": "500464", "revid": "5863", "url": "https://gl.wikipedia.org/wiki?curid=500464", "title": "Carlos Ignacio Aymerich", "text": ""}
{"id": "500465", "revid": "1131", "url": "https://gl.wikipedia.org/wiki?curid=500465", "title": "O Outeri\u00f1o", "text": ""}
{"id": "500466", "revid": "1131", "url": "https://gl.wikipedia.org/wiki?curid=500466", "title": "Out\u00f3n", "text": "O top\u00f3nimo galego Out\u00f3n pode referirse a:"}
{"id": "500467", "revid": "1131", "url": "https://gl.wikipedia.org/wiki?curid=500467", "title": "O Out\u00f3n", "text": ""}
{"id": "500468", "revid": "1131", "url": "https://gl.wikipedia.org/wiki?curid=500468", "title": "Outorelo", "text": "O top\u00f3nimo galego Outorelo pode referirse a:"}
{"id": "500469", "revid": "1131", "url": "https://gl.wikipedia.org/wiki?curid=500469", "title": "O Outorelo", "text": ""}
{"id": "500470", "revid": "1131", "url": "https://gl.wikipedia.org/wiki?curid=500470", "title": "Outomuro", "text": ""}
{"id": "500471", "revid": "1131", "url": "https://gl.wikipedia.org/wiki?curid=500471", "title": "O Outonil", "text": ""}
{"id": "500472", "revid": "1131", "url": "https://gl.wikipedia.org/wiki?curid=500472", "title": "Outon\u00edn", "text": ""}
{"id": "500473", "revid": "1131", "url": "https://gl.wikipedia.org/wiki?curid=500473", "title": "Outra Aldea", "text": ""}
{"id": "500474", "revid": "1131", "url": "https://gl.wikipedia.org/wiki?curid=500474", "title": "A Outra Banda", "text": ""}
{"id": "500475", "revid": "1131", "url": "https://gl.wikipedia.org/wiki?curid=500475", "title": "Outr\u00eds", "text": ""}
{"id": "500476", "revid": "1131", "url": "https://gl.wikipedia.org/wiki?curid=500476", "title": "Ouvia\u00f1o", "text": "O top\u00f3nimo galego Ouvia\u00f1o pode referirse a:"}
{"id": "500477", "revid": "1131", "url": "https://gl.wikipedia.org/wiki?curid=500477", "title": "Ouzamerxe", "text": "O top\u00f3nimo galego Ouzamerxe pode referirse a:"}
{"id": "500478", "revid": "55340", "url": "https://gl.wikipedia.org/wiki?curid=500478", "title": "A Ovellariza", "text": "A Ovellariza \u00e9 un top\u00f3nimo galego que se pode referir a:"}
{"id": "500479", "revid": "1131", "url": "https://gl.wikipedia.org/wiki?curid=500479", "title": "Oza Vella", "text": ""}
{"id": "500480", "revid": "1131", "url": "https://gl.wikipedia.org/wiki?curid=500480", "title": "Oz\u00f3n", "text": ""}
{"id": "500481", "revid": "1131", "url": "https://gl.wikipedia.org/wiki?curid=500481", "title": "Paad\u00edn", "text": ""}
{"id": "500482", "revid": "85894", "url": "https://gl.wikipedia.org/wiki?curid=500482", "title": "Beatriz Quintana Jato", "text": "Beatriz Quintana Jato, nada en Lugo o 18 de maio de 1952, \u00e9 unha fil\u00f3loga e profesora galega.\nTraxectoria.\nEstudou Filolox\u00eda Rom\u00e1nica na Universidade de Salamanca, e doutorouse en 1997 pola Universidade de Valladolid coa tese \"D. Pedro Fern\u00e1ndez de Pulgar y su obra americanista. Una aportaci\u00f3n al estudio de la lengua del siglo XVII\", dirixida por Emilio Ridruejo Alonso. Foi profesora de Lingua e Literatura castel\u00e1 no IES Jorge Manrique de Palencia durante m\u00e1is de trinta anos, como catedr\u00e1tica desde 1998. Deu clase no c\u00e1rcere de Due\u00f1as ao alumnado do curso de acceso \u00e1 universidade como profesora da UNED."}
{"id": "500483", "revid": "1131", "url": "https://gl.wikipedia.org/wiki?curid=500483", "title": "Pulpi\u00f1o Viasc\u00f3n", "text": ""}
{"id": "500484", "revid": "1131", "url": "https://gl.wikipedia.org/wiki?curid=500484", "title": "Paxari\u00f1as", "text": "O top\u00f3nimo galego Paxari\u00f1as pode referirse a:"}
{"id": "500485", "revid": "65337", "url": "https://gl.wikipedia.org/wiki?curid=500485", "title": "Ceca de Siscia", "text": "A ceca de Siscia foi un obradoiro monetario do Imperio Romano situado na cidade balc\u00e1nica de Siscia (a actual Sisak, en Croacia). \nA s\u00faa marca de ceca identif\u00edcase por ter presentes, en practicamente todos os casos, as letras , que poden aparecer ou non en combinaci\u00f3n con outras.\nHistoria.\nA ceca de Siscia foi establecida en 262 d. de C. polos emperadores Valeriano (253-260) e Galieno (253-268), coa intenci\u00f3n de ter unha provisi\u00f3n de circulante sempre dispo\u00f1ible nas provincias perif\u00e9ricas, onde as necesidades de defensa do Imperio pod\u00edan facer precisar importantes gastos militares. Este foi precisamente o motivo do seu uso descontinuo, primeiro baixo o mandato conxunto de ambos os emperadores e logo en tempos de Galieno gobernando s\u00f3 (260-268), probablemente cando a corte imperial resid\u00eda nos Balc\u00e1ns. \nA ceca mantivo as s\u00faas operaci\u00f3ns de cu\u00f1axe tam\u00e9n baixo o seu sucesor, Claudio o G\u00f3tico (268-270). Logo dunha escasa produci\u00f3n a nome do ef\u00e9mero Quintilo (270), xunto coa ceca de C\u00edzico foi a primeira en apoiar a Aureliano (270-275), de quen foi a s\u00faa ceca principal nos primeiros momentos do seu reinado. O control desta ceca por parte de Aureliano permitiulle producir nela as moedas de ouro que despois utilizou para recompensar os soldados que apoiaron o seu ascenso ao trono.\nPosteriormente, a casa de moeda foi controlada polo usurpador Xuliano (285-286), quen a trav\u00e9s das s\u00faas cu\u00f1axes nela expandiu a propaganda das s\u00faas promesas de liberdade.\nFoi utilizada durante o per\u00edodo tetr\u00e1rquico para servir a diocese de Galerio. Entre mediados de 317 e finais de 318, a ceca de Siscia cu\u00f1ou moedas que conmemoraban os antepasados deificados de Constantino I. Nese mesmo per\u00edodo, emitiuse unha versi\u00f3n dunha moeda de bronce na que Constantino portaba un casco con crista co s\u00edmbolo cristi\u00e1n do crism\u00f3n, tam\u00e9n utilizado noutras emisi\u00f3ns mesmo como marca de ceca. Esta ceca foi tam\u00e9n unha das que recorreu adoito \u00e1 efixie de Constantino laureado coa ollada dirixida ao ceo, en postura de cristi\u00e1n orante.\nA ceca foi clausurada ca. 387, entre o ascenso ao trono de Arcadio (383-395) e a de Honorio (393-423).\nMarcas de ceca.\nDa grande diversidade de marcas de ceca utilizadas (case sempre combinando con outras letras), as m\u00e1is frecuentes son as seguintes:"}
{"id": "500487", "revid": "1131", "url": "https://gl.wikipedia.org/wiki?curid=500487", "title": "Os Paces", "text": "O top\u00f3nimo galego Os Paces pode referirse a:"}
{"id": "500488", "revid": "1131", "url": "https://gl.wikipedia.org/wiki?curid=500488", "title": "O Pachuzo", "text": ""}
{"id": "500490", "revid": "1131", "url": "https://gl.wikipedia.org/wiki?curid=500490", "title": "Pacio Vello", "text": "O top\u00f3nimo galego Pacio Vello pode referirse a:"}
{"id": "500491", "revid": "1131", "url": "https://gl.wikipedia.org/wiki?curid=500491", "title": "O Pacio Vello", "text": ""}
{"id": "500492", "revid": "1131", "url": "https://gl.wikipedia.org/wiki?curid=500492", "title": "O Pacio", "text": ""}
{"id": "500493", "revid": "1131", "url": "https://gl.wikipedia.org/wiki?curid=500493", "title": "Pacio do R\u00edo", "text": ""}
{"id": "500494", "revid": "23204", "url": "https://gl.wikipedia.org/wiki?curid=500494", "title": "Ceratosaurus nasicornis", "text": ""}
{"id": "500495", "revid": "1131", "url": "https://gl.wikipedia.org/wiki?curid=500495", "title": "Pacios da Serra", "text": "O top\u00f3nimo galego Pacios da Serra pode referirse a:"}
{"id": "500496", "revid": "1131", "url": "https://gl.wikipedia.org/wiki?curid=500496", "title": "Os Pacios", "text": ""}
{"id": "500497", "revid": "1131", "url": "https://gl.wikipedia.org/wiki?curid=500497", "title": "Pacios de Condelle", "text": ""}
{"id": "500498", "revid": "1131", "url": "https://gl.wikipedia.org/wiki?curid=500498", "title": "Pacios de Toutelle", "text": ""}
{"id": "500499", "revid": "1131", "url": "https://gl.wikipedia.org/wiki?curid=500499", "title": "Pacios do Rebol\u00edn", "text": ""}
{"id": "500500", "revid": "5863", "url": "https://gl.wikipedia.org/wiki?curid=500500", "title": "Igrexa metodista", "text": ""}
{"id": "500501", "revid": "5863", "url": "https://gl.wikipedia.org/wiki?curid=500501", "title": "Metodista", "text": ""}
{"id": "500502", "revid": "5863", "url": "https://gl.wikipedia.org/wiki?curid=500502", "title": "Movemento metodista", "text": ""}
{"id": "500503", "revid": "5863", "url": "https://gl.wikipedia.org/wiki?curid=500503", "title": "Wesleiano", "text": ""}
{"id": "500504", "revid": "5863", "url": "https://gl.wikipedia.org/wiki?curid=500504", "title": "Wesleianismo", "text": ""}
{"id": "500507", "revid": "88215", "url": "https://gl.wikipedia.org/wiki?curid=500507", "title": "Alcides Ghiggia", "text": "Alcides Edgardo Ghiggia Pereyra, m\u00e1is co\u00f1ecido como Ghiggia, nado o 22 de decembro de 1926 en Montevideo e finado o 16 de xullo de 2015 (ib.), foi un futbolista profesional uruguaio-italiano famoso por anotar o segundo gol na vitoria da no partido decisivo do Mundial de 1950 no Brasil ante os anfitri\u00f3ns no co\u00f1ecido como Maracana\u00e7o."}
{"id": "500508", "revid": "5132", "url": "https://gl.wikipedia.org/wiki?curid=500508", "title": "Ademir Menezes", "text": ""}
{"id": "500509", "revid": "88215", "url": "https://gl.wikipedia.org/wiki?curid=500509", "title": "Rally de Terra do Carballi\u00f1o", "text": "O Rally de Terra do Carballi\u00f1o foi unha proba de rally disputada nos anos 80 e 90 no Carballi\u00f1o, sobre superficie de terra. Estaba organizado por Arenteiro Motor Sport e puntuaba para o Campionato de Galicia de Rallys de Terra."}
{"id": "500511", "revid": "1505", "url": "https://gl.wikipedia.org/wiki?curid=500511", "title": "Rally de Terra do Carballi\u00f1o de 1988", "text": "O Rally de Terra do Carballi\u00f1o de 1988 foi a primeira edici\u00f3n de dito rally e \u00faltima proba da tempada 1988 do Campionato de Galicia de Rallys de Terra. O vencedor foi Jos\u00e9 Mar\u00eda Magdaleno a bordo dun Lancia Delta HF 4WD.\nConstou de 87,6 km, dos cales 29 foron cronometrados, sendo segredo o itinerario dos treitos ata a disputa da proba. O terceiro posto logrado polos vigueses Seraf\u00edn Oitab\u00e9n e Francisco Alonso serviulles para se proclamaren campi\u00f3ns de Galicia."}
{"id": "500512", "revid": "23204", "url": "https://gl.wikipedia.org/wiki?curid=500512", "title": "Xer\u00f3glifos exipcios", "text": ""}
{"id": "500517", "revid": "5863", "url": "https://gl.wikipedia.org/wiki?curid=500517", "title": "Mar\u00eda Solinha", "text": ""}
{"id": "500528", "revid": "98629", "url": "https://gl.wikipedia.org/wiki?curid=500528", "title": "Bronqu\u00edolos", "text": ""}
{"id": "500533", "revid": "89787", "url": "https://gl.wikipedia.org/wiki?curid=500533", "title": "Rally de Nar\u00f3n de 1988", "text": "O Rally de Nar\u00f3n de 1988 foi a primeira edici\u00f3n de dito rally e a primeira proba da tempada 1988 do Campionato de Galicia de Rallys de Terra. Disputouse en Nar\u00f3n o 9 de abril de 1988 e os vencedores foron os vigueses Seraf\u00edn Oitab\u00e9n e Francisco Alonso a bordo dun Citro\u00ebn Visa."}
{"id": "500536", "revid": "89787", "url": "https://gl.wikipedia.org/wiki?curid=500536", "title": "En kongelig aff\u00e6re", "text": "En kongelig aff\u00e6re \u00e9 un filme de 2012 dirixido por Nikolaj Arcel, e protagonizado por Mads Mikkelsen, Alicia Vikander e Mikkel F\u00f8lsgaard. \u00c9 unha coproduci\u00f3n internacional entre Dinamarca, Suecia e a Rep\u00fablica Checa. A historia est\u00e1 ambientada no s\u00e9culo XVIII, na corte do rei mentalmente doente Cristi\u00e1n VII de Dinamarca, enfoc\u00e1ndose no idilio amoroso entre a s\u00faa muller, Carolina Matilde de Gran Breta\u00f1a, e o m\u00e9dico real Johann Friedrich Struensee.\nO filme recibiu dous Osos de Prata na 62\u00aa edici\u00f3n do Festival Internacional de Cinema de Berl\u00edn, e foi nomeado \u00f3 \u00d3scar \u00f3 mellor filme en lingua non inglesa na 85\u00aa edici\u00f3n dos premios. Foi nomeado na mesma categor\u00eda na 70\u00aa edici\u00f3n dos Globos de Ouro."}
{"id": "500539", "revid": "89787", "url": "https://gl.wikipedia.org/wiki?curid=500539", "title": "Elmer Bennett", "text": "Elmer James Bennett, nado o 13 de febreiro de 1970 en Evanston, Illinois, \u00e9 un ex xogador profesional de baloncesto estadounidense. Cunha altura de 1,83 m, xogaba na posici\u00f3n de base.\nTraxectoria.\nBennett foi seleccionado na 38\u00aa posici\u00f3n do Draft da NBA de 1992 polos Atlanta Hawks. Xogou na National Basketball Association (NBA) un total de 21 partidos repartidos en 3 tempadas, onde acadou 2.3 puntos por partido.\nBennett xogou para os Rochester Renegade, os Grand Rapids Hoops, os Fargo-Moorhead Fever e os Oklahoma City Cavalry na Continental Basketball Association. O seu primeiro equipo en Europa foi o Victoria Libertas Pesaro italiano en 1995. Posteriormente xogou tam\u00e9n no Basket CRO Lyon en 1996.\nA meirande parte da s\u00faa carreira a pasou na Liga ACB. Chegou \u00f3 TAU Cer\u00e1mica en 1997, onde xogou ata 2003 e ga\u00f1ou unha liga e unha Copa do Rei. Posteriormente xogou para o Real Madrid, o Joventut Badalona e o CB Sevilla."}
{"id": "500540", "revid": "98629", "url": "https://gl.wikipedia.org/wiki?curid=500540", "title": "Muazzez \u0130lmiye \u00c7\u0131\u011f", "text": "Muazzez Ilmiye \u00c7\u0131\u011f, nada como Muazzez Ilmiye Itil en Bursa o 20 de xu\u00f1o de 1914, \u00e9 unha historiadora turca, especializada no estudo da civilizaci\u00f3n sumeria.\nTraxectoria.\nSeus pais eran t\u00e1rtaros de Crimea que emigraran a Turqu\u00eda, a familia do pai estableceuse na cidade de Merzifon, e a da nai en Bursa, daquela un dos grandes centros administrativos otom\u00e1ns. Muazzez Ilmiye naceu en Bursa, unhas semanas antes de principiar a Gran Guerra e cando ti\u00f1a cinco anos, en 1919, o ex\u00e9rcito grego invandiu a cidade de Esmirna o que levou o seu pai, un mestre, na procura de maior seguridade a establecerse na cidade de \u00c7orum e al\u00ed foi onde Muazzez completou os seus estudos de primaria. Posteriormente, a familia volveu a Bursa, e al\u00ed estudou nunha escola privada e en 1926 entrou nunha de maxisterio local e graduouse en 1931, con dezasete anos.\nDurante cinco anos deulles clases a nenos na cidade de Eski\u015fehir, en 1936 foi a Ancara para estudar na s\u00faa universidade, matriculouse no departamento de hititolox\u00eda, que establecera o ano anterior Atat\u00fcrk na facultade de historia e ling\u00fc\u00edstica. Entre os seus profesores estiveron dous dos m\u00e1is eminentes investigadores da \u00e9poca da cultura e historia hitita, Hans Gustav G\u00fcterbock e Benno Landsberger, os dous refuxiados alem\u00e1ns de orixe xud\u00eda que pola presi\u00f3n tras da vitoria de Hitler aveci\u00f1\u00e1ranse como profesores en Turqu\u00eda.\nAo recibir o seu diploma en 1940, comezou a traballar nos arquivos do Museo do Antigo Oriente, unha das tres instituci\u00f3ns que forman parte dos Museos Arqueol\u00f3xicos de Istambul, como especialista residente no campo da escrita cuneiforme. O museo conti\u00f1a milleiros de t\u00e1boas cuneiformes almacenadas nos seus arquivos sen clasificar e sen traducir. Nos 31 anos que pasou no museo dedicouse, coa axuda dos tam\u00e9n traballadores do arquivo, Hatice K\u0131z\u0131lyay e F. R. Kraus, a clasificar 74000 t\u00e1boas en sumerio, acadio e hitita e traduciu e publicou unha parte en cat\u00e1logos, e o museo converteuse nun centro de aprendizaxe das antigas linguas de Oriente Medio ao que acud\u00edan investigadores de todo o mundo.\nXubilouse en 1972 e logo, durante un tempo, viviu f\u00f3ra de Turqu\u00eda. Traduciu ao turco o libro de Samuel Noah Kramer \"History Begins at Sumer\" que se publicou en 1990 baixo o t\u00edtulo \"Tarih S\u00fcmerle Ba\u015flar\", que tivo boa recepci\u00f3n e que lle permitiu publicar diversos libros dedicados principalmente \u00e1 cultura sumeria, entre eles un libro infantil."}
{"id": "500542", "revid": "89787", "url": "https://gl.wikipedia.org/wiki?curid=500542", "title": "SuperCl\u00e1sico", "text": "SuperCl\u00e1sico \u00e9 un filme dinamarqu\u00e9s de 2011 dirixido por Ole Christian Madsen. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 84\u00aa edici\u00f3n dos premios. O 18 de xaneiro de 2012, o filme clasificouse como un dos nove filmes na lista curta, mais finalmente non foi nomeado."}
{"id": "500544", "revid": "23204", "url": "https://gl.wikipedia.org/wiki?curid=500544", "title": "Cristi\u00e1n VII de Dinamarca", "text": "Cristi\u00e1n VII, nado o 29 de xaneiro de 1749 e finado o 13 de marzo de 1808, foi un monarca da casa de Oldenburg que foi rei de Noruega e Dinamarca e duque de Schleswig e Holstein dende o ano 1766 at\u00e9 a s\u00faa morte. Como o seu lema escolleu: \"Gloria ex amore patriae\" (\"gloria a trav\u00e9s do amor \u00e1 patria\").\nO reinado de Cristi\u00e1n VII estivo marcado pola s\u00faa doenza mental e porque a maior\u00eda do seu reinado s\u00f3 foi monarca nominalmente. O seu medio irm\u00e1n Frederico foi designado como rexente de Dinamarca en 1772. Dende 1784 at\u00e9 a morte de Cristi\u00e1n VII en 1808, o fillo de Cristi\u00e1n, posteriormente Frederico VI, exerceu como rexente non oficial."}
{"id": "500545", "revid": "98629", "url": "https://gl.wikipedia.org/wiki?curid=500545", "title": "Korocha", "text": "Korocha (en ruso \u041a\u043e\u0440\u043e\u0447\u0430) \u00e9 unha cidade e municipio do suroeste de Rusia, no \u00f3blast de Belgorod.\nXeograf\u00eda.\nEst\u00e1 situada na marxe dereita do r\u00edo hom\u00f3nimo, a 57 km ao nordeste de Belgorod. A unha altitude de 150 msnm, ocupa unha superficie de 5 km\u00b2. No ano 2018 contaba cunha poboaci\u00f3n de 5 853 habitantes, polo que a s\u00faa densidade de poboaci\u00f3n, nese ano, era de 1 170,6 hab./km\u00b2.\nHistoria.\nFoi fundada o ano 1637. \nDesde a primeira metade do s\u00e9culo XVII hab\u00eda en Corocha unha pequena fortaleza rusa. O seu desenvolvemento creceu a partir de 1638 polo establecemento da li\u00f1a de defensa Belgorod-Tambov-Simbirsk contra os t\u00e1rtaros de Crimea. Daquela era a fronteira sur do Imperio Ruso. A cidade chamouse ao principio Krasner Gorod na Koroche, e logo s\u00f3 Korocha. Recibiu o status de cidade en 1708.\nAt\u00e9 os comezos do s\u00e9culo XX Korocha era unha das principais cidades da rexi\u00f3n, pero empezou a perder importancia. \nDurante a segunda guerra mundial foi ocupada pola Wehrmacht o 1 de xullo de 1942, sendo liberada polo Ex\u00e9rcito Vermello o 7 de febreiro de 1943."}
{"id": "500546", "revid": "5132", "url": "https://gl.wikipedia.org/wiki?curid=500546", "title": "Selecci\u00f3n de f\u00fatbol da India", "text": "A selecci\u00f3n de f\u00fatbol da India \u00e9 o equipo representativo da India nas competici\u00f3ns internacionais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol da India (en ingl\u00e9s: \"All India Football Federation\"), pertencente \u00e1 Confederaci\u00f3n Asi\u00e1tica de F\u00fatbol."}
{"id": "500548", "revid": "5132", "url": "https://gl.wikipedia.org/wiki?curid=500548", "title": "Mundial de Rusia 2018", "text": ""}
{"id": "500549", "revid": "17467", "url": "https://gl.wikipedia.org/wiki?curid=500549", "title": "UEFA Euro 2016", "text": ""}
{"id": "500550", "revid": "17467", "url": "https://gl.wikipedia.org/wiki?curid=500550", "title": "UEFA Euro 2020", "text": ""}
{"id": "500551", "revid": "85894", "url": "https://gl.wikipedia.org/wiki?curid=500551", "title": "\u00d3blast de Belgorod", "text": "O \u00f3blast de Belgorod (en ruso \u0411\u0435\u043b\u0433\u043e\u0440\u043e\u0434\u0441\u043a\u0430\u044f \u043e\u0431\u043b\u0430\u0441\u0442\u044c, \"Belgor\u00f3dskaya \u00f3blast\") \u00e9 un dos corenta e sete \u00f3blasts que, xunto coas vinte e unha rep\u00fablicas, nove krais, catro distritos aut\u00f3nomos e d\u00faas cidades federais, conforman os oitenta e tres suxeitos federais da Federaci\u00f3n Rusa. A s\u00faa capital \u00e9 a hom\u00f3nima cidade de Belgorod. \nXeograf\u00eda.\nEst\u00e1 situado no Distrito Central de Rusia, a unha altitude de 220 msnm, e limitando ao norte co \u00f3blast de Kursk, ao leste co \u00f3blast de Voronezh e ao oeste con Ucra\u00edna.\nTen unha superficie de 27 134 km\u00b2, e no ano 2018 contaba cunha poboaci\u00f3n de 1 549 876 habitantes, polo que, nese ano, a s\u00faa densidade de poboaci\u00f3n era de 57,12 hab./km\u00b2."}
{"id": "500552", "revid": "15490", "url": "https://gl.wikipedia.org/wiki?curid=500552", "title": "Belgorod", "text": "Belgorod (en ruso \u0411\u0435\u043b\u0433\u043e\u0440\u043e\u0434) \u00e9 unha cidade, que \u00e9 o centro administrativo do \u00f3blast de Belgorod da Federaci\u00f3n de Rusia. \nO top\u00f3nimo \"Belgorod\" significa literalmente en ruso \"cidade branca\". Etimoloxicamente corresp\u00f3ndese con outros nomes de cidades eslavas de id\u00e9ntico significado como Belgrado ou Belogradchik, entre outras.\nXeograf\u00eda.\nA unha altitude media de 130 msnm, est\u00e1 situada na beira dereita do r\u00edo S\u00e9verski Don\u00e9ts, a uns 40 km ao norte da fronteira con Ucra\u00edna. \nA cidade ocupa unha superficie de 153,1 km\u00b2. No ano 2017 ti\u00f1a unha poboaci\u00f3n de 391 135 habitantes, polo que a s\u00faa densidade de poboaci\u00f3n nese ano era de 2 554,77 hab./km\u00b2. \nHistoria.\nA cidade foi fundada por orde do tsar Teodoro I de Rusia o 11 de setembro de 1596 como unha fortaleza fronteiriza.\nO asentamento foi mencionado por primeira vez en 1237, cando foi arrasado polas hordas de Batu Khan. No est\u00e1 claro se este Belgorod se encontraba no mesmo lugar onde est\u00e1 a cidade actual. En 1596, foi refundada por orde do tsar Teodoro I como unha das numerosas fortalezas creadas para defender as fronteiras do sur do Zarato ruso dos t\u00e1rtaros de Crimea. \nNo s\u00e9culo XVII sufriu en varias ocasi\u00f3ns incursi\u00f3ns t\u00e1rtaras, contra as que se constru\u00edu unha muralla de terra con doce fortes que se estend\u00eda por m\u00e1is de 320 km desde o r\u00edo Vorskla ao r\u00edo Don, e chamouse a esta a \"li\u00f1a de Belgorod\" (en ruso \u0411\u0435\u043b\u0433\u043e\u0440\u043e\u0301\u0434\u0441\u043a\u0430\u044f \u0437\u0430\u0441\u0435\u0301\u0447\u043d\u0430\u044f \u0447\u0435\u0440\u0442\u0430\u0301, Belgor\u00f3dskaya zas\u00e9chnaya chert\u00e1).\nEn 1666 fundose na cidade unha s\u00e9 arcebispal."}
{"id": "500553", "revid": "22570", "url": "https://gl.wikipedia.org/wiki?curid=500553", "title": "Frygtelig lykkelig", "text": "Frygtelig lykkelig \u00e9 un filme dinamarqu\u00e9s de 2008 Foi escollido como candidato de Dinamarca para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "500555", "revid": "23204", "url": "https://gl.wikipedia.org/wiki?curid=500555", "title": "To verdener", "text": "To verdener \u00e9 un filme dinamarqu\u00e9s de 2008 dirixido por Niels Arden Oplev e escrito por Oplev e Steen Bille. Est\u00e1 protagonizad por Rosalinde Mynster e Pilou Asb\u00e6k e bas\u00e9ase nunha historia real sobre unha moza testemu\u00f1a de Xehov\u00e1 que loita por reconciliarse coa s\u00faa fe \u00f3 tempo que ten un romance secreto cun mozo non crente. O filme participou no Festival Internacional de Cinema de Berl\u00edn e foi escollido como candidato de Dinamarca para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "500558", "revid": "89787", "url": "https://gl.wikipedia.org/wiki?curid=500558", "title": "Kira Muratova", "text": "Kira Georgievna Muratova (en ; en ), nada en Soroca, Besarabia (actual Moldavia) o 5 de novembro de 1934 e finada en Odesa o 6 de xu\u00f1o de 2018, foi unha directora, guionista e actriz ucra\u00edna de orixe moldova. A s\u00faa obra at\u00f3pase comprendida nas \u00e9pocas sovi\u00e9tica e postsovi\u00e9tica.\nTraxectoria.\nPrimeiros anos.\nMuratova ingresou na carreira de filolox\u00eda da Universidade Estatal de Moscova, mais abandonouna para estudar direcci\u00f3n de cinema na universidade VGIK de devandita cidade. No seu paso por esta universidade tivo a oportunidade de ser disc\u00edpula de Sergei Gerasimov e outros grandes directores rusos. Licenciouse no ano 1959 e, a partir de 1961, traballou no estudio de cinema de Odesa. Por esa \u00e9poca comezou a definir o que logo foron o seu estilo e os temas m\u00e1is salientados: a complexidade psicol\u00f3xica e emocional das s\u00faas personaxes, a coexistencia humana e a vida coti\u00e1 da xente com\u00fan. En 1965 codirixiu o filme \"\u041d\u0430\u0448 \u0447\u0435\u0441\u0442\u043d\u044b\u0439 \u0445\u043b\u0435\u0431\" co seu esposo Aleksandr Muratov. Durante o r\u00e9xime sovi\u00e9tico foi censurada por considerarse oficialmente que a tem\u00e1tica dos seus filmes carec\u00eda de \u00absentido c\u00edvico\u00bb, ata o punto de que as s\u00faas d\u00faas primeiras obras, \"Korotkiye vstrechi\" (1967) e \"Dolgie provody\" (1971), foron prohibidas. A primeira, de escas\u00edsima difusi\u00f3n, trata sobre un tri\u00e1ngulo amoroso nunha provincia rusa; a segunda, que finalmente viu a luz en 1987, conta a historia dun mozo que abandona a s\u00faa nai para sa\u00edr na procura do seu pai. A pesar da s\u00faa sinxeleza e realismo argumental, estas d\u00faas primeiras obras caracteriz\u00e1ronse por unha experimentaci\u00f3n in\u00e9dita para a Rusia dese tempo: exceso na utilizaci\u00f3n do primeiro plano, existencia de saltos narrativos, independencia entre o audible e o visual, entre outras t\u00e9cnicas pouco habituais no momento. Entre 1971 e a Glasnost, Muratova s\u00f3 rodou dous filmes: \"\u041f\u043e\u0437\u043d\u0430\u0432\u0430\u044f \u0431\u0435\u043b\u044b\u0439 \u0441\u0432\u0435\u0442\" (1979) e \"Sredi serykh kamney\" (1983). En \"\u041f\u043e\u0437\u043d\u0430\u0432\u0430\u044f \u0431\u0435\u043b\u044b\u0439 \u0441\u0432\u0435\u0442\", considerada polo cr\u00edtico de cine ruso Andrei Plakhov como \u00aba obra mestra rusa m\u00e1is desestimada\u00bb, Muratova abondonou as t\u00e9cnicas experimentais dos seus filmes previos. A trama trata novamente sobre un tri\u00e1ngulo amoroso, limit\u00e1ndose esta vez a acci\u00f3n ao escenario da construci\u00f3n dun novo establecemento, \u00abentre ladrillos, cemento, cemento e ro\u00f1a\u00bb. Pola s\u00faa banda, con \"Sredi serykh kamney\", asinada baixo o pseud\u00f3nimo de Ivan Sidorov, Muratova continuou a centrarse nunha visi\u00f3n persoal que, se por unha banda, incomodaba os censores sovi\u00e9ticos, por outra, obrig\u00e1baos a reco\u00f1ecer un talento imposible de desestimar. Ofrec\u00e9uselle ent\u00f3n a rodaxe dunha adaptaci\u00f3n de \"A princesa Mary\" de Lermontov, mais o proxecto nunca chegou a realizarse.\nMadurez art\u00edstica.\nFinalizada a censura, en 1987 rodou o filme \"\u041f\u0435\u0440\u0435\u043c\u0435\u043d\u0430 \u0443\u0447\u0430\u0441\u0442\u0438\" e, en 1989, unha das s\u00faas obras m\u00e1is transcendentes, \"Astenicheskiy sindrom\". Neste filme, Muratova xoga co contraste branco e negro/cor, atribu\u00edndolle un sentido simb\u00f3lico na conxuntura pol\u00edtica; as s\u00faas personaxes, pola s\u00faa banda, representan certa narcolepsia colectiva ante esa conxuntura de transici\u00f3n: nese paso ao capitalismo m\u00e1is salvaxe, a sociedade rusa, segundo Josep Torrell, \u00abnon quere deixar pasar o que v\u00e9n, pero ao mesmo tempo non sabe (ou non pode) facer nada para impedilo\u00bb. Dest\u00e1case ademais o coidado extremo polos detalles, unha caracter\u00edstica xeral en toda a obra de Muratova, e, especialmente, as escenas \u2014moitas veces mudas\u2014 como secuencias cargadas de significados sut\u00eds. Muratova tam\u00e9n incl\u00fae nalgunhas destas escenas homenaxes (como sucede con Lev Tolstoi nunha delas). O filme non estivo exento de controversia, neste caso debido a unha escena secundaria cunha linguaxe que se considerou \u00abobsceno\u00bb, ata o punto de pedirse \u00e1 autora (sen \u00e9xito) que se suprimise.\nO seu seguinte filme, \"\u0427\u0443\u0432\u0441\u0442\u0432\u0438\u0442\u0435\u043b\u044c\u043d\u044b\u0439 \u043c\u0438\u043b\u0438\u0446\u0438\u043e\u043d\u0435\u0440\" (1992), non obtivo unha boa cr\u00edtica, e os seus detractores atop\u00e1rona \"demasiado optimista\" para Muratova; en cambio \"Uvlechenya\", rodada en 1994, ga\u00f1ou o Premio Nika. Este filme, afastado do concepto de \u00abcinema arte\u00bb que a autora tentaba desenvolver, \u00e9 a m\u00e1is accesible da s\u00faa obra. A mesma autora admitiu que, non s\u00f3 se trataba dun \u00abfilme superficial\u00bb, sen\u00f3n que foi feito dese xeito \u00e1 mantenta.\n\"Tri istorii\", rodada en 1997, presenta simultaneamente unha mirada c\u00ednica e comprensiva da sociedade moderna. Consta de tres segmentos. A protagonista do segundo deles, que pode ser vista como o personaxe principal de toda a obra, \u00abOphelia\u00bb, enfermeira empregada nunha sala de maternidade, constit\u00fae unha referencia \u00e1 Ofelia de Shakespeare, mediante a cal se potencia a li\u00f1a argumental que por momentos se achega \u00e1 tem\u00e1tica \u00abhamletiana\u00bb do progresivo parecido dos fillos cos seus pais. Ophelia m\u00f3strase como o estereotipo da muller d\u00e9bil e v\u00edtima. Esta personaxe representa ademais, por momentos, unha caricatura da imaxe que parte do p\u00fablico ten sobre a propia autora. Devandito aspecto ponse en evidencia, por exemplo, na escena en que Ophelia di a outra personaxe que odia os homes, as mulleres e os nenos, e que s\u00f3 goza dos animais.\nTrala rodaxe de \"\u0412\u0442\u043e\u0440\u043e\u0441\u0442\u0435\u043f\u0435\u043d\u043d\u044b\u0435 \u043b\u044e\u0434\u0438\" (2001) (ga\u00f1adora dos premios Lily de ouro e FIPRESCI), en que se mostra como unha muller envelena o seu mozo abusivo e pasea o seu corpo en plena r\u00faa, Muratova dedicouse a planear o filme que, despois de \"Astenicheskiy sindrom\", foi a s\u00faa obra de maior repercusi\u00f3n e coa que ga\u00f1ou o premio ruso Aries de Ouro ao mellor director, \"Chekhovskie motivy\" (2002). Tr\u00e1tase dunha adaptaci\u00f3n marcada polo absurdo da obra dram\u00e1tica \"Tatiana Repina\" de Anton Chekhov. A primeira media hora do filme m\u00f3strase un estudante insistindo ao seu pai para que lle dea cartos e a nai repetindo unha mesma frase decenas de veces, mentres a atmosfera se vai facendo cada vez m\u00e1is tensa e sen sentido. Finalmente o fillo decide abandonar o fogar e termina casualmente nunha voda. A seguinte hora de pel\u00edcula mostra o proceso de casamento nunha igrexa ortodoxa rusa. A duraci\u00f3n da escena no filme pretende respectar o tempo real do representado e cada un dos seus detalles, xer\u00e1ndose unha peculiar situaci\u00f3n que introduce o espectador no tedio e o absurdo reinantes. As personaxes e o p\u00fablico viven unha mesma experiencia: a impaciencia das personaxes \u00e9 a do p\u00fablico, a conciencia de estar a presenciar algo que non se desexa \u00e9 tam\u00e9n a conciencia do p\u00fablico, a estupidez das personaxes ao facer algo que non queren pero que se ven obrigados a facer \u00e9 a estupidez do p\u00fablico. Segundo Ruslan Khanumyan, por outra banda, ao mostrarse os integrantes da cerimonia, ricos e ignorantes, sufrindo con ela e preocup\u00e1ndose por banalidades, Muratova parece estar a denunciar a trivializaci\u00f3n da espiritualidade na sociedade rusa.\nEn 2004, dirixiu e escribiu xunto aos guionistas Sergeii Chetvyortkov e Yevgeni Golubenko, o filme \"Nastroyshchik\", que trata sobre un mozo afinador de pianos que traba amizade con d\u00faas anci\u00e1s ricas prop\u00f3ndose estafalas. O filme foi ben recibido pola cr\u00edtica e ga\u00f1ou o premio Nika \u00e1 mellor direcci\u00f3n e o Lily de Ouro.\nO ano seguinte dirixiu \"\u0421\u043f\u0440\u0430\u0432\u043a\u0430\", unha curtametraxe de dez minutos escrito por Boris Hersonski e, en 2007, o filme \"\u0414\u0432\u0430 \u0432 \u043e\u0434\u043d\u043e\u043c\", escrito por Yevgeni Golubenko e Renata Litvinova, que ga\u00f1ou o premio Nika ao mellor filme. \nEn 2009, escribiu e dirixiu un nova filme, \"\u041c\u0435\u043b\u043e\u0434\u0438\u044f \u0434\u043b\u044f \u0448\u0430\u0440\u043c\u0430\u043d\u043a\u0438\".\nEstilo e tem\u00e1tica.\nA obra de Muratova, pr\u00f3xima \u00e1 li\u00f1a do denominado \u00abcinema triste\u00bb xurdido coa \"Glasnost\" sovi\u00e9tica, m\u00f3vese entre un nihilismo extremo e un extremo humanismo, e toma como elementos \u2014tanto de estilo cinematogr\u00e1fico como de contido narrativo mesmo\u2014 a fealdade, a crueldade e o absurdo.\nA fealdade como est\u00e9tica \u00e9 para a autora unha obsesi\u00f3n que, a diferenza doutros directores obsesionados tam\u00e9n con devandita forma, nunca tentou mostrar dun xeito refinado, desafiando a audiencia a esquecer as s\u00faas propias concepci\u00f3ns de beleza e a aceptar o recibido sinxelamente como \u00e9 proposto. Ruslan Khanumyan menciona, neste sentido, as imaxes de persoas espidas pouco atractivas ou de aparencia infrecuente. Muratova non busca embelecer o que mostra en tanto tampouco o considera necesariamente negativo.\nA crueldade constit\u00fae outro compo\u00f1ente do seu estilo. M\u00e1is a\u00ednda que os corpos mutilados de persoas e animais, o elemento que chama a atenci\u00f3n \u00e9 certa crueldade cara ao espectador, certa intenci\u00f3n de molestia sempre presente... personaxes que falan nun ton de voz excesivamente agudo ou rindo continuamente e sen raz\u00f3n algunha, acci\u00f3ns ou frases repetidas unha e outra vez sen motivo, alternancia brusca na velocidade dalg\u00fans di\u00e1logos, personaxes repentinamente agredidas verbal ou fisicamente etc.\nO absurdo, pola s\u00faa banda, \u00e9 constante na obra de Muratova. As tramas, ou algunhas escenas, son \u00e1s veces surreais; a forma de actuar das personaxes, por momentos, non obedece a l\u00f3xica ningunha e a seriedade de determinados feitos interr\u00f3mpese moitas veces de xeito humor\u00edstico.\nNo estritamente relacionado co contido da s\u00faa obra, varios dos seus elementos caracter\u00edsticos, como a cr\u00edtica ao papel tradicional da muller e ao exacerbado rol da familia como instituci\u00f3n b\u00e1sica, a cr\u00edtica \u00e1 r\u00edxida burocracia rusa e a presentaci\u00f3n de personaxes m\u00e1is preocupadas por ideais ut\u00f3picos que polo traballo e o \u00abservizo c\u00edvico\u00bb, foron elementos clave para a censura dos seus primeiros traballos. Son caracter\u00edsticas en Muratova as historias sobre xente com\u00fan e a exploraci\u00f3n, sempre entre a realidade e o sensentido, da psicolox\u00eda das s\u00faas personaxes, particularmente das femininas.\nDende un punto de vista formal, o enfoque estil\u00edstico e tem\u00e1tico de Kira Muratova \u00e9 case bipolar. Por momentos as transici\u00f3ns entre escenas son suaves, sofisticadas e agradables en relaci\u00f3n, por exemplo, \u00e1 t\u00e9cnica do movemento da c\u00e1mara ou \u00e1 coordinaci\u00f3n de cores; noutros casos, esta suavidade desaparece e deixa lugar a unha explosi\u00f3n de cor, unha edici\u00f3n ca\u00f3tica e un xogo de c\u00e1maras case de afeccionados. Por momentos Muratova parece ter total control sobre a trama e as personaxes; noutros, parece deixar o filme completamente ao arbitrio da aleatoriedade, saltando entre personaxes e tramas ou deixando li\u00f1as narrativas repentinamente en suspenso para que outras tomen o seu lugar en calquera momento da obra.\nEn conxunto, a s\u00faa obra non d\u00e1 ao espectador os elementos necesarios para \"defenderse\" do continuo ataque; os seus fundamentos son a falta de calquera seguridade ou previsi\u00f3n, un forte impacto emocional, a desorientaci\u00f3n do espectador e a ausencia deliberada de calquera formalismo."}
{"id": "500559", "revid": "65337", "url": "https://gl.wikipedia.org/wiki?curid=500559", "title": "Ceca de Mediolanum", "text": "A ceca de Mediolanum foi un obradoiro monetario do Imperio Romano en funcionamento na antiga cidade de \"Mediolanum\" (a actual Mil\u00e1n) a partir de 260, co emperador Galieno (260-268). \nA ceca situ\u00e1base ao p\u00e9 do foro romano de Mil\u00e1n, aproximadamente onde agora est\u00e1 a moderna \"Via Moneta\" (chamada as\u00ed en conmemoraci\u00f3n da ceca).\nMarcas de ceca.\nDe entre as diversas marcas de ceca utilizadas estas son algunhas das m\u00e1is frecuentes: MD (\"Mediolanum\"), MED (\"Mediolanensis\"), MDOB (\"Mediolanensis Obrizyacum\"), MDPS (\"Mediolanensis Pustulatum\"; \"prata pura\"), PM (\"Prima Mediolanum\"), SM (\"Secunda Mediolanensis\"), TM (\"Tertia Mediolanensis\"), etc.\nHistoria.\nO primeiro autor en facer menci\u00f3n da ceca de Mediolanum foi Ausonio, cando en torno a 380-390, refer\u00edndose \u00e1 cidade de Mediolanum, escribiu:\nPer\u00edodo dubidoso (49-42 a. de C.).\nEn decembro de 49 a. de C. C\u00e9sar outorgoulle a cidadan\u00eda romana aos habitantes da provincia da Gallia Cisalpina. Nesta circunstancia, resulta previsible que Mediolanum puidese ter cu\u00f1ado moeda en conmemoraci\u00f3n dun evento de tal relevancia para a cidade. Poucos anos m\u00e1is tarde, en 42 a. de C., a nova provincia romana, que estaba administrada por un propretor, foi abolida, ao pasar a Gallia Cisalpina a formar parte da Italia romana. \nPrimeiro per\u00edodo da ceca (251-274).\nPor\u00e9n, o desenvolvemento dunha ceca estable corresp\u00f3ndelle ao per\u00edodo imperial, durante a crise do s\u00e9culo III, a partir do emperador Decio (249-251 d. de C.). A partir de a\u00ed, seguiron as emisi\u00f3ns monetarias desta ceca co seu sucesor, Treboniano Galo (251-253). \nEn 260 e 261 produciuse unha importante serie de moedas, composta por 23 tipolox\u00edas diferentes de antoninianos, co\u00f1ecida como \"serie das lexi\u00f3ns\", onde estas aparec\u00edan representadas cos seus nomes, as s\u00faas insignias, os seus s\u00edmbolos e as s\u00faas lendas.\nFoi neste primeiro per\u00edodo, a partir de 262, cando nas emisi\u00f3ns de Mediolanum empezou a aparecer na s\u00faa marca de ceca a indicaci\u00f3n do obradoiro concreto (\"officina\") onde se cu\u00f1aba a moeda, coas iniciais P(\"rima\"), S(\"ecunda\") e T(\"ertia\") precedidas pola inicial M(\"ediolanum\"). Aqu\u00ed Galieno cu\u00f1ou tam\u00e9n \u00e1ureos e quinarios de ouro e de prata, as\u00ed como dupondios e ases. Entre finais de 267 e os inicios de 268, durante o asedio de Mediolanum por parte de Galieno contra Aureolo (que ti\u00f1a al\u00ed o seu cuartel xeral), a ceca produciu moedas a nome do usurpador P\u00f3stumo, postulado como emperador da Galia (\u00e1ureos e antoninianos). Derrotado Aureolo e logo morto Galieno, a ceca pasou novamente a cu\u00f1ar moeda imperial baixo Claudio o G\u00f3tico, entre 268 e 270, con emisi\u00f3ns de \u00e1ureos e antoninianos, as\u00ed como pequenas cantidades de dupondios e ases. Posteriormente, baixo Aureliano (270-275) abriu unha cuarta \"officina\", antes da clausura da ceca en 274, en beneficio da veci\u00f1a ceca de Ticinum, que ti\u00f1a seis obradoiros activos.\nSegundo per\u00edodo da ceca (291?-327).\nA ceca de Mediolanum reabriu durante a tetrarqu\u00eda de Diocleciano (284-305), cando Maximiano (286-310) escolleu Mediolanum como a s\u00faa capital en torno a 290 ou 291. Deste xeito, reactiv\u00e1ronse dous dos catro obradoiros da \u00e9poca de Aureliano e, a partir de 302, reabriuse tam\u00e9n o terceiro para a produci\u00f3n de \"follis\" para toda a tetrarqu\u00eda, nos que o busto do emperador se amosa laureado (294-295) ou \"radiado\" (299). Entre 307 e 312 a ceca cu\u00f1ou moeda a nome de Maxencio (306-312) e, logo da batalla da Ponte Milvio, pasou a Constantino I (306-337), que chegou a abrir unha cuarta \"officina\" en 324, a\u00ednda que acabou por pechar as cecas cecas de Ticinum e de Mediolanum en 326-327, deixando abertas en Italia unicamente a ceca de Aquileia e a de Roma.\nTerceiro per\u00edodo da ceca (352-404?).\nDurante o reinado de Costancio II (337-361), en concreto en novembro de 352, reactivouse novamente a ceca de Mediolanum, cando este emperador escolleu a cidade como a s\u00faa capital imperial durante polo menos un lustro, logo de derrotar a Magnencio (350-353). Estas novas emisi\u00f3ns, unicamente en ouro e en prata, levaban as marcas de ceca , , (ata 389) e posteriormente , para os valores en ouro, e e no caso das de prata.\nA actividade desta ceca, con todo, limitouse aos per\u00edodos en que o emperador (ou o usurpador, de ser o caso) resid\u00eda na cidade de Mediolanum. En ausencia desta autoridade, permanec\u00eda inactiva. Desde 395 ata 404 concentrouse en Mediolanum toda a produci\u00f3n de moeda de ouro e de prata para as provincias do norte, con emisi\u00f3ns de m\u00faltiplos excepcionais en ambos os metais. Co traslado da capitalidade do Imperio Romano a R\u00e1vena e a conseguinte apertura da nova ceca de R\u00e1vena, a de Mediolanum comezou a diminu\u00edr progresivamente as s\u00faas emisi\u00f3ns ata o seu terceiro pechamento, ca. 404.\nCuarto per\u00edodo \u2013romano-b\u00e1rbaro\u2013 (452?-526?).\nFinalmente, a ceca reactivouse novamente coa ca\u00edda dos hunos de Atila e o posterior asedio a Mil\u00e1n, ao final dos cales se lle atrib\u00fae ao emperador Valentiniano III (425-455) a emisi\u00f3n de novas moedas coa lenda .\nOs derradeiros emperadores en cu\u00f1ar moeda en Mediolanum foron: Avito (455-456), Maioriano (457-461), Libio Severo (461-465), Antemio (467-472), Glicerio (473-474), Xulio Nepote (474-475), Zen\u00f3n (474-491) e finalmente Teodorico o Grande (493-526), que cu\u00f1ou s\u00f3lidos, tremissis, siliquas a nome de Anastasio I Dicoro (491-518).\nEdificio.\nAs investigaci\u00f3ns arqueol\u00f3xicas a\u00ednda non identificaron definitivamente o antigo edificio onde comezaron as cu\u00f1axes de moeda en Mediolanum. O certo \u00e9 que na \"Via Moneta\" (top\u00f3nimo indicativo da presenza da antiga ceca), a principios do s\u00e9culo XX (1908), durante a construci\u00f3n do edificio o Banco de Italia, sa\u00edron \u00e1 luz as paredes de lastro dun edifico rectangular de 44 x 16,85 metros, entre a propia \"Via Moneta\" e a \"Via Armorari\", orientado de NO a SE, segundo a orientaci\u00f3n do veci\u00f1o foro romano de Mil\u00e1n, que poder\u00eda identificarse como a primeira ceca da cidade."}
{"id": "500560", "revid": "88215", "url": "https://gl.wikipedia.org/wiki?curid=500560", "title": "1\u00ba Rallye Sprint Nar\u00f3n", "text": ""}
{"id": "500561", "revid": "98629", "url": "https://gl.wikipedia.org/wiki?curid=500561", "title": "Toalla", "text": "Unha toalla \u00e9 un corte de tecido absorbente, chamado felpa, cuxo uso principal \u00e9 secar a humidade no corpo humano mediante o contacto directo. Outros materiais que tradicionalmente se empregan para fabricar as toallas son o li\u00f1o e o cot\u00f3n. O secado dos obxectos real\u00edzase mediante panos ou trapos.\nUsos alternativos.\nAs toallas util\u00edzanse a mi\u00fado para usos diferentes aos de secar cousas ou persoas:"}
{"id": "500562", "revid": "785", "url": "https://gl.wikipedia.org/wiki?curid=500562", "title": "Alcalde de barrio", "text": "O alcalde de barrio \u00e9 unha figura da Administraci\u00f3n local de Espa\u00f1a que se pode presentar nalg\u00fans concellos se a lexislaci\u00f3n de r\u00e9xime local da Comunidade Aut\u00f3noma en que se achen o permitir.\nArag\u00f3n.\nO artigo 37 da Lei 7/1999, de Administraci\u00f3n Local de Arag\u00f3n, configura o Alcalde de Barrio como un \u00f3rgano de xesti\u00f3n desconcentrada do concello.\nGaliza.\nO artigo 73 da Lei 5/1997, de Administraci\u00f3n Local de Galiza, estabelece a figura do Alcalde de Barrio para os \"n\u00facleos de poboaci\u00f3n separados do centro urbano e que non constit\u00faan Entidade Local\".\nMurcia.\nNa Lei 6/1988, de 25 de agosto, de R\u00e9xime Local de Murcia, estabelece que os Alcaldes de Barrio son os representantes funcionais do alcalde en cada unha das vilas e barrios separados do n\u00facleo urbano e que non constit\u00faen entidade local menor ou EATIM. "}
{"id": "500566", "revid": "89787", "url": "https://gl.wikipedia.org/wiki?curid=500566", "title": "Patricia Fara", "text": "Patricia Fara, nada en Oxford o 15 de abril de 1948, \u00e9 unha historiadora da ciencia na Universidade de Cambridge. Desde 2016 a 2018 foi Presidenta da Sociedade brit\u00e1nica para a Historia de Ciencia. Fara \u00e9 autora de destacados libros de historia de ciencia.\nTraxectoria.\nFara comezou a s\u00faa carreira acad\u00e9mica como f\u00edsica pero logo especializouse en Historia e Filosof\u00eda de Ciencia, doutor\u00e1ndose no Imperial College London en 1993.\nFoi Directora de Estudos e ocupou outros cargos no Departamento de Historia e Filosof\u00eda da Ciencia do Clare Colllege. En 2016 foi nomeada Presidenta da Sociedade brit\u00e1nica para a Historia de Ciencia.\nInvestigaci\u00f3n.\nAs s\u00faas investigaci\u00f3ns c\u00e9ntranse no papel do retrato e a arte na historia da ciencia, a ciencia na Inglaterra do s\u00e9culo XVIII durante a Ilustraci\u00f3n e o papel da muller na ciencia. Escribiu sobre numerosas mulleres na ciencia, as matem\u00e1ticas, a enxe\u00f1ar\u00eda e a medicina, entre elas: Hertha Ayrton, Lady Helen Gleichen, Mona Chalmers Watson, Helen Gwynne-Vaughan, Isabel Emslie Hutton, Flora Murray, Ida Maclean, Marie Stopes e Martha Annie Whiteley. Defendeu proporcionar m\u00e1is apoio para o coidado dos nenos co fin de aumentar a retenci\u00f3n das mulleres na ciencia. Escribiu e \u00e9 co-autora de varios libros para p\u00fablico infantil sobre ciencia. Fara tam\u00e9n \u00e9 revisora de libros de historia da ciencia. O seu libro m\u00e1is recente \u00e9 \"A Lab of One's Own: Science and Suffrage in the First World War\" (2017), no que \"aborda o estudo da pr\u00e1ctica cient\u00edfica realizada por moitas mulleres no per\u00edodo da I Guerra Mundial\" entre elas Caroline Haslett. En 2013, Fara publicou un artigo en \"Nature\", no que suli\u00f1aba o feito de que as biograf\u00edas das cient\u00edficas perpet\u00faan os estereotipos.\nPublicaci\u00f3ns.\nEn Dialnet p\u00f3dese consultar a s\u00faa obra, na que destacan:"}
{"id": "500567", "revid": "88215", "url": "https://gl.wikipedia.org/wiki?curid=500567", "title": "Oleg Salenko", "text": "Oleg Anatolyevich Salenko (en ruso: \u041e\u043b\u0435\u0433 \u0410\u043d\u0430\u0442\u043e\u043b\u044c\u0435\u0432\u0438\u0447 \u0421\u0430\u043b\u0435\u043d\u043a\u043e, en ucra\u00edno: \u041e\u043b\u0435\u0433 \u0410\u043d\u0430\u0442\u043e\u043b\u0456\u0439\u043e\u0432\u0438\u0447 \u0421\u0430\u043b\u0435\u043d\u043a\u043e), nado o 25 de outubro de 1969 en Leningrado (actual San Petersburgo), \u00e9 un exfutbolista profesional ruso-ucra\u00edno famoso por ser o m\u00e1ximo goleador do Mundial de F\u00fatbol de 1994 nos Estados Unidos xunto con Hristo Stoichkov, conseguindo anotar cinco goles nun s\u00f3 encontro ante o ."}
{"id": "500568", "revid": "5863", "url": "https://gl.wikipedia.org/wiki?curid=500568", "title": "Hixiene persoal", "text": ""}
{"id": "500570", "revid": "25871", "url": "https://gl.wikipedia.org/wiki?curid=500570", "title": "Malik ibn Anas", "text": "Malik bin Anas (en ), nado en Medina en 711 (93\u00a0AH) e finado na mesma cidade en 795 (179\u00a0AH), foi un xurista, te\u00f3logo e hadithista \u00e1rabe musulm\u00e1n. O seu nome completo era M\u0101lik bin \u02beAnas bin M\u0101lik bin \u02beAb\u012b \u02bf\u0100mir bin \u02bfAmr bin al-\u1e24\u0101rith bin Ghaym\u0101n bin Khuthayn bin \u02bfAmr bin al-\u1e24\u0101rith al-A\u1e63ba\u1e25\u012by, e \u00e9 co\u00f1ecido como Imam M\u0101lik polos sunnitas malikianos.\nTraxectoria.\nMalik naceu na cidade de Medina, e chegou a converterse no principal estudoso das tradici\u00f3ns prof\u00e9ticas no seu tempo, que procurou aplicar \u00e1 \"total vida legal\" para crear un m\u00e9todo sistem\u00e1tico de xurisprudencia musulm\u00e1 que s\u00f3 se expandiu co paso do tempo. Referido polos seus contempor\u00e1neos como Im\u00e1n de Medina, as opini\u00f3ns de Malik en asuntos de xurisprudencia foron moi apreciadas durante a s\u00faa vida e con posterioridade, convert\u00e9ndose no fundador dunha das catro escolas do dereito sunnita, a maliki, que pasou a ser o rito normativo para a pr\u00e1ctica sunnita de gran parte do norte de \u00c1frica, Al-Andalus, gran parte de Exipto e zonas de Siria, o Iemen, Sud\u00e1n, Iraq e Khorasan, e destacas ordes suf\u00eds, inclu\u00eddas a Shadiliyya e a Tijaniyyah.\nNon obstante, quizais a maior achega de Malik aos anais da historia isl\u00e1mica \u00e9 a s\u00faa compilaci\u00f3n da \"Muwatta\", unha das m\u00e1is antigas e m\u00e1is veneradas colecci\u00f3ns de hadiths sunnitas e un dos primeiros libros de leis musulm\u00e1ns superviventes, en que Malik intentou dar unha visi\u00f3n xeral do dereito e a xustiza, do ritual e da pr\u00e1ctica da relixi\u00f3n segundo o consenso do islam en Medina, e crear un est\u00e1ndar te\u00f3rico para os temas que non estaban establecidos polo punto de vista do consenso e a sunna. Composto nos primeiros d\u00edas do califato ab\u00e1sida, tempo en que houbo un crecente reco\u00f1ecemento e apreciaci\u00f3n do dereito can\u00f3nico, a obra de Malik axudou a esquematizar un \"cami\u00f1o suave\" (que \u00e9 o que significa literalmente \"al-muwa\u1e6d\u1e6da\u02be\") a trav\u00e9s das diferenzas de opini\u00f3n mesmo sobre as cuesti\u00f3ns m\u00e1is elementais. Denominado \"o mellor libro do mundo despois do Cor\u00e1n\" por al-Shafi'i, a complilaci\u00f3n da \"Muwatta\" levou a que Malik fose honrado con ep\u00edtetos como \"\"Xeque do islam\", \"Proba da comunidade\", \"Im\u00e1n da morada da emigraci\u00f3n! e \"experto erudito de Medina\" na tradici\u00f3n sunnita posterior.\nDe acordo coa tradici\u00f3n cl\u00e1sica, Mahoma pronosticou o nacemento de Malik cando dixo: \"Axi\u00f1a o pobo golpear\u00e1 os flancos dos camelos na procura do co\u00f1ecemento e non atopar\u00e1n m\u00e1is experto que o experto erudito de Medina\", e, noutra tradici\u00f3n, \"O pobo ... porase en cami\u00f1o do leste ao oeste sen atopar m\u00e1is sabio do pobo que en Medina\". A\u00ednda que alg\u00fans estudosos posteriores, como Ibn Hazm e Tahawi, dubidan sobre a identificaci\u00f3n do misterioso sabio de ambas as tradici\u00f3ns con Malik, a interpretaci\u00f3n m\u00e1is estendida contin\u00faa a ser que devandita personaxe era Malik., al-Shafi'i, que logo foi o fundador doutra das catro escolas ortodoxas da lei sunnita, dixo do seu mestre: \"Ningu\u00e9n forma un favor tan grande para min na relixi\u00f3n de Deus como Malik ... cando se mencionan os eruditos, Malik \u00e9 a estrela gu\u00eda\".\nMalik faleceu aos 83 ou 84 anos en Medina en 795 e est\u00e1 soterrado no cemiterio Jannat ul-Baqi xunto \u00e1 Mesquita do Profeta. A\u00ednda que se constru\u00edu un pequeno santuario arredor da s\u00faa tumba durante a idade media, con moitos musulm\u00e1ns visit\u00e1ndoo, a construci\u00f3n foi derrubada polo reino de Arabia Saudita durante a campa\u00f1a de demolici\u00f3n de moitos lugares da tradici\u00f3n isl\u00e1mica tralo establecemento do reino en 1932."}
{"id": "500571", "revid": "47401", "url": "https://gl.wikipedia.org/wiki?curid=500571", "title": "Malik bin Anas", "text": ""}
{"id": "500572", "revid": "98629", "url": "https://gl.wikipedia.org/wiki?curid=500572", "title": "Desolation Center", "text": "Desolation Center \u00e9 un documental dirixido por Stuart Swezey e estreado en cines o 13 de setembro de 2019, que trata sobre unha serie de concertos organizados nos anos 80 no deserto do Mojave. Entre as bandas participantes at\u00f3panse Sonic Youth, Minutemen, Meat Puppets, Swans e Einst\u00fcrzende Neubauten.\nOs concertos.\nO propio Swezey foi o organizador deses eventos, tres no deserto e un nun barco, celebrados entre 1983 e 1985. Swezey era compa\u00f1eiro de habitaci\u00f3n de Perry Farrell, futuro l\u00edder da banda Jane's Addiction e fundador do festival Lollapalooza, quen asist\u00edu a estes eventos, que recibiron o nome de \"Desolation Center\". Entre os asistentes tam\u00e9n se atoparon Gary Tovar, fundador da promotora que creou o festival de Coachella, e John Law, fundador do Burning Man, polo que estes concertos no deserto foron unha fonte de inspiraci\u00f3n para a creaci\u00f3n destes tres grandes festivais.\nUn dos motivos de Swezey para organizar estes eventos foi o intento de esquivar \u00e1 polic\u00eda dos \u00c1nxeles, que ti\u00f1a unha guerra particular contra os concertos de punk rock na cidade. Swezey, que ti\u00f1a 22 anos nese momento, tivera moitas dificultades para organizar actuaci\u00f3ns no centro dos \u00c1nxeles por mor das acci\u00f3ns da polic\u00eda.\nO primeiro dos concertos celebrouse o 24 de abril de 1983 e recibiu o nome de \"Mojave Exodus\". Nel acuaron as bandas anxelinas Minutemen e Savage Republic e os organizadores alugaron vellos autobuses escolares para transportar aos asistentes.\nO segundo, \"Mojave Auszug\", foi o 4 de marzo de 1984. Neste participou Survival Research Laboratories, un grupo de performance co\u00f1ecido por constru\u00edr grandes m\u00e1quinas e facer que se destr\u00faan entre elas, a banda alem\u00e1 Einst\u00fcrzende Neubauten, e o m\u00fasico experimental Boyd Rice.\nO terceiro concerto cambiou de localizaci\u00f3n e realizouse nun barco en San Pedro, California. \"Joy at Sea\" celebrouse en xu\u00f1o de 1984 coa actuaci\u00f3n de Minutemen e Meat Puppets.\n\"Gila Monster Jamboree\" foi o derradeiro dos concertos organizados para o \"Desolation Center\". Nel os neoiorquinos Sonic Youth realizaron o seu primeiro concerto en California, e estiveron acompa\u00f1ados no escenario por Redd Kross, Meat Puppets e Psi Com."}
{"id": "500573", "revid": "96271", "url": "https://gl.wikipedia.org/wiki?curid=500573", "title": "Merytneit", "text": "Merytneit ou Merneit foi unha ra\u00ed\u00f1a da Primeira Dinast\u00eda (ca. 2927 a.C.). \u00c9 posible que gobernase Exipto por dereito propio, segundo varios rexistros oficiais. Se for as\u00ed, ela (e nun caso similar, a esposa real anterior, Neithhotep) ser\u00edan as primeiras mulleres fara\u00f3n de Exipto e as primeiras ra\u00ed\u00f1as gobernantes na historia rexistrada. O seu goberno tivo lugar ao redor do 2950 a.C. durante un per\u00edodo non determinado. O nome de Merneith significa \"Amado por Neith\" e a s\u00faa estela cont\u00e9n s\u00edmbolos desa antiga deidade exipcia. Quizais fose filla de Djer e probablemente fose a primeira esposa real de Djet. O primeiro querer\u00eda dicir que ser\u00eda a bisneta do primeiro fara\u00f3n unificado de Exipto, Narmer. Tam\u00e9n foi a nai de Den, o seu sucesor.\nFamilia.\nMerneith est\u00e1 relacionada cos fara\u00f3ns Djer, Djet e Den nunha variedade de impresi\u00f3ns de selos e cuncas inscritas. Merneith pode ser a filla de Djer, pero non hai probas conclu\u00edntes. Como nai de Den, \u00e9 probable que Merneith fose a muller de Djet. Non se atopou informaci\u00f3n sobre a identidade da s\u00faa nai. \nUn selo de arxila atopado na tumba do seu fillo Den foi gravada con \"Madre do rei, Merneith\". Tam\u00e9n se sabe que o pai de Den era Djet, polo que \u00e9 probable que Merneith fose a esposa real de Djet.\nBiograf\u00eda.\nCrese que Merneith se converteu en gobernante \u00e1 morte de Djet. Por\u00e9n, deb\u00e1tese o t\u00edtulo que ostentou. \u00c9 posible que o seu fillo Den fose demasiado novo para gobernar cando morreu Djet, polo que puido gobernar como rexente ata que Den tivese a idade para ser fara\u00f3n por si mesmo. Antes dela, crese que Neithhotep gobernou do mesmo xeito despois de que o seu marido o fara\u00f3n Narmer falecese, xa que o fillo de Narmer era demasiado novo para gobernar. O seu nome figuraba nun selo de Naqada dentro dun \"serekh\", que era o xeito en que se escrib\u00edan os nomes dos fara\u00f3ns. Isto significar\u00eda que Merneith poder\u00eda ser a segunda muller da primeira dinast\u00eda de Exipto en gobernar como faraoa.\nA proba m\u00e1is forte de que Merneith foi gobernante de Exipto \u00e9 a s\u00faa tumba. Situada en Abidos (Tumba Y), \u00e9 \u00fanica entre as tumbas exclusivamente masculinas. Merneith foi enterrada preto de Djet e Den. A s\u00faa tumba ten a mesma escala que as dos fara\u00f3ns daquel per\u00edodo. Preto dela descubr\u00edronse d\u00faas estelas sepulcrales que levaban o seu nome. O nome de Merneith non est\u00e1 inclu\u00eddo nas listas de fara\u00f3ns do Imperio Novo de Exipto. Un selo que conti\u00f1a unha lista de fara\u00f3ns da primeira dinast\u00eda atopouse na tumba de Qaa, o terceiro fara\u00f3n co\u00f1ecido logo de Den, o seu fillo. Por\u00e9n, esta lista non menciona o reinado de Merneith. \nExisten algunhas outras probas sobre Merneith noutros lugares:\nTumbas en Abidos e Saqqara.\nEn Abidos, a tumba pertencente a Merneith atopouse nunha zona asociada a outros fara\u00f3ns da I dinast\u00eda, Umm el-Qa'ab. No lugar atop\u00e1ronse d\u00faas estelas de pedra que identifican a tumba.\nEn 1900 Flinders Petrie descubriu a tumba de Merneith e, pola s\u00faa natureza, creu que pertenc\u00eda a un fara\u00f3n antes desco\u00f1ecido. A tumba foi escavada e mostrou unha gran c\u00e1mara subterr\u00e1nea forrada de ladrillos de barro. Estaba rodeada por filas de pequenos enterramentos sat\u00e9lites, con polo menos 40 tumbas subsidiarias para os servos. \nPens\u00e1base que os servos axudaban ao gobernante na outra vida. O enterro de servos cun gobernante era unha pr\u00e1ctica constante nas tumbas dos fara\u00f3ns da I dinast\u00eda. Tam\u00e9n se enterraron no complexo sepulcral unha gran cantidade de bens sacrificiais (outro honor concedido aos fara\u00f3ns), que proporcionaban ao gobernante animais poderosos para a vida eterna. Este complexo de enterramentos da I dinast\u00eda foi moi importante na tradici\u00f3n relixiosa exipcia e a s\u00faa importancia creceu a medida que durou a cultura.\nOs arque\u00f3logos descubriron no interior da s\u00faa tumba unha barca solar que lle permitir\u00eda viaxar coa divindade do sol no al\u00e9n.\nAbidos foi o sitio de moitos templos antigos, inclu\u00edda Umm el-Qa'ab, a necr\u00f3pole real, onde se enterraron os primeiros fara\u00f3ns. Estas tumbas comezaron a verse como enterramentos extremadamente significativos e en \u00e9pocas posteriores f\u00edxose desexable ser enterrado na zona. Ese feito levou ao crecemento da importancia da cidade como lugar de culto.\nEn Saqqara a tumba de Merneith presenta caracter\u00edsticas que posiblemente mostran os construtores da III Dinast\u00eda. Oculto dentro da fachada rectangular normal do palacio mastaba da tumba de Merneith en Saqqara est\u00e1 a base dunha estrutura escalonada, unha xustaposici\u00f3n de dous m\u00e9todos de construci\u00f3n diferentes. Quizais \u00e9 indicativo da fusi\u00f3n de estilos do norte e do sur que foi o que levou, en definitiva, \u00e1 Pir\u00e1mide escalonada de Djoser, ou influ\u00edu no dese\u00f1o da estrutura da III Dinast\u00eda."}
{"id": "500575", "revid": "23204", "url": "https://gl.wikipedia.org/wiki?curid=500575", "title": "Guillermo Santoro", "text": "Guillermo Santoro S\u00e1nchez-Harguindey, de malnome Mirko, nado en Vigo en 1933 e finado na mesma cidade o 2 de novembro de 2012, foi un empresario galego, co\u00f1ecido por ser membro da banda armada Directorio Revolucionario Ib\u00e9rico de Liberaci\u00f3n.\nTraxectoria.\nFillo de m\u00e9dico, o vigu\u00e9s Guillermo Santoro estivo vinculado ao Directorio Revolucionario Ib\u00e9rico de Liberaci\u00f3n, un grupo armado violento de inspiraci\u00f3n marxista revolucionaria, que na d\u00e9cada de 1960 realizou atentados en diversas cidades de Espa\u00f1a e de Portugal, e que chegou a secuestrar un barco entre La Guaira e Lisboa, o paquebote \"Santa Maria\".\nResidente en Francia, como membro dese grupo armado Santoro participou en distintos atentados en xu\u00f1o de 1960 contra estaci\u00f3ns ferroviarias en Barcelona, Bilbao e Donostia, mais s\u00f3 neste \u00faltimo houbo v\u00edtimas mortais. O 25 de xu\u00f1o de 1960 Santoro mercou unha maleta en Donostia, encheuna de explosivos e levouna o d\u00eda 26 \u00e1 estaci\u00f3n de tren de Amara, en Donostia. A maleta foi detonada na consigna da estaci\u00f3n o 27 de xu\u00f1o de 1960, e causou seis feridos e a morte dunha nena de 20 meses. A acci\u00f3n foi reivindicada d\u00edas despois polo l\u00edder do DRIL, Henrique Galv\u00e3o, e con todo durante moitos anos t\u00edvose como un atentado da ETA.\nNo atentado, Santoro supostamente colaborou con outro membro do DRIL, Reyes Mar\u00edn e con Arturo Gonz\u00e1lez-Mata. Con el fuxiu a Tolosa, e de a\u00ed a B\u00e9lxica, onde en Li\u00e8ge foi detido pola polic\u00eda belga en agosto de 1960. Durante a detenci\u00f3n a polic\u00eda belga apreixou armas e explosivos. O goberno espa\u00f1ol reclamou a s\u00faa extradici\u00f3n, pero nunca se produciu. Un informe da CIA, posterior a agosto de 1960, sit\u00faao en Alema\u00f1a, pero non o sit\u00faa entre os que foran arrestados en B\u00e9lxica. En 1978, Jos\u00e9 Fern\u00e1ndez, Comandante Sotomayor, antigo dirixente do DRIL, sinalou nas s\u00faas memorias que a autor\u00eda do atentado fora de Guillermo Santoro.\nGuillermo Santoro continuou a vivir en Francia, onde chegou a ter unha empresa ao seu nome preto da fronteira con Italia e Su\u00edza. Volveu a Vigo, onde faleceu en 2012."}
{"id": "500581", "revid": "5863", "url": "https://gl.wikipedia.org/wiki?curid=500581", "title": "Iago Tabar\u00e9s P\u00e9rez-Pi\u00f1eiro", "text": ""}
{"id": "500582", "revid": "5863", "url": "https://gl.wikipedia.org/wiki?curid=500582", "title": "Iago Tabar\u00e9s P\u00e9rez Pi\u00f1eiro", "text": ""}
{"id": "500583", "revid": "5863", "url": "https://gl.wikipedia.org/wiki?curid=500583", "title": "Iago Tabar\u00e9s P\u00e9rez", "text": ""}
{"id": "500585", "revid": "1131", "url": "https://gl.wikipedia.org/wiki?curid=500585", "title": "Ana Miranda", "text": "O nome Ana Miranda pode referirse a:"}
{"id": "500587", "revid": "72012", "url": "https://gl.wikipedia.org/wiki?curid=500587", "title": "Divisi\u00f3ns administrativas de Rusia", "text": ""}
{"id": "500588", "revid": "10599", "url": "https://gl.wikipedia.org/wiki?curid=500588", "title": "Metro lixeiro", "text": ""}
{"id": "500591", "revid": "59564", "url": "https://gl.wikipedia.org/wiki?curid=500591", "title": "Jos\u00e9 Ara\u00fajo", "text": "O nome Jos\u00e9 Ara\u00fajo pode referirse a:"}
{"id": "500593", "revid": "89787", "url": "https://gl.wikipedia.org/wiki?curid=500593", "title": "Trammet", "text": "TramMet ou Tramvia Metropolit\u00e0 \u00e9 unha compa\u00f1\u00eda operadora do servizo do tranv\u00eda metropolitano de Barcelona chamado TRAM. \u00c9 unha empresa \"joint venture\" de diferentes compa\u00f1\u00edas do sector ferroviario e de transportes. \nComposici\u00f3n.\nAta 2010 a composici\u00f3n era exlusivamente privada: \nO 2 de novembro de 2010 produciuse unha ampliaci\u00f3n de capital e pasouse de 1 220 000 acci\u00f3ns a 1 284 210. 32 105 acci\u00f3ns foron para Ferrocarrils de la Generalitat de Catalunya e 32 105 acci\u00f3ns m\u00e1is para Ferrocarril Metropolit\u00e0 de Barcelona, SA.\nServizos.\nExplota tanto o tranv\u00eda do Baix Llobregat (Trambaix) como o tranv\u00eda do Bes\u00f2s (Trambes\u00f2s)."}
{"id": "500594", "revid": "5863", "url": "https://gl.wikipedia.org/wiki?curid=500594", "title": "Jos\u00e9 Ara\u00fajo P\u00e9rez", "text": ""}
{"id": "500595", "revid": "5863", "url": "https://gl.wikipedia.org/wiki?curid=500595", "title": "Elecci\u00f3ns ao Parlamento de Galicia 2020", "text": ""}
{"id": "500596", "revid": "5863", "url": "https://gl.wikipedia.org/wiki?curid=500596", "title": "Elecci\u00f3ns Auton\u00f3micas de Galicia 2020", "text": ""}
{"id": "500597", "revid": "5863", "url": "https://gl.wikipedia.org/wiki?curid=500597", "title": "Elecci\u00f3ns Auton\u00f3micas de Galicia de 2020", "text": ""}
{"id": "500598", "revid": "55340", "url": "https://gl.wikipedia.org/wiki?curid=500598", "title": "Niv Sultan", "text": "Niv Sultan, nada en Xerusal\u00e9n o 16 de setembro de 1992, \u00e9 unha actriz israel\u00ed. \nTraxectoria.\nNiv naceu, criouse e educouse no barrio de Kiryat Menahem. Seus pais son Merav e Shlomo Sultan e te\u00f1en tres fillos m\u00e1is. Realizou estudos no Estudio de Interpretaci\u00f3n Art\u00edstica de Yoram Levinstein. \nEn 2013 participou, nun papel secundario, na segunda tempada da serie \"Yomanei HaChofesh HaGadol\" da Disney Channel israel\u00ed. En novembro de 2015 comezou a participar na serie de comedia \"La Familia\" na canle 10. En xaneiro de 2016 interpretou a Alma Gefen na serie \"Susey Pere\" xunto a Yon Tumarkin, Daniel Gad e Shira Naor e que se emitiu en Zoom da rede de cable HOT . En xu\u00f1o de 2017 protagonizou a pel\u00edcula xuvenil \"Kimaat Mefursemet\" e en xullo dese ano, participou na segunda tempada da serie dram\u00e1tica \"Metim LeRega'.\nEn 2018 protagonizou a serie \"Yesh La Et\" de Keshet 12 e o filme dirixido por Tal Granite e Sharon Maimon \"Haneshef\" e nese ano tam\u00e9n participou no festival infantil Festigal e na serie \"Eilat\". En 2020 protagonizou a serie de espionaxe \"Tehran\" da Kan 11 no papel de Tamar Rabinyan, unha axente do Mosad."}
{"id": "500601", "revid": "1131", "url": "https://gl.wikipedia.org/wiki?curid=500601", "title": "Antol\u00edn Esper\u00f3n Nov\u00e1s", "text": ""}
{"id": "500602", "revid": "98629", "url": "https://gl.wikipedia.org/wiki?curid=500602", "title": "Heb Sed", "text": "O Festival Sed (\"\u1e25b-sd\", pronunciaci\u00f3n convencional ; tam\u00e9n co\u00f1ecido como Heb Sed ou Festa da renovaci\u00f3n real) era unha cerimonia do antigo Exipto que celebraba o reinado continuo dun fara\u00f3n. O nome est\u00e1 tomado do deus lobo exipcio, un dos nomes dos cales era Wepwawet ou Sed.\nO prop\u00f3sito desta festa parece ser a renovaci\u00f3n da forza f\u00edsica e da enerx\u00eda sobrenatural do fara\u00f3n.\nEst\u00e1 documentado, xunto con outros festivais exipcios, na Pedra de Palermo desde a \u00e9poca da primeira dinast\u00eda, e durou ata a per\u00edodo tolemaico, cando esta cerimonia traduc\u00eduse ao grego como festa dos trinta anos. Alg\u00fans fara\u00f3ns, como Amenhotep III e Rams\u00e9s II, parecen celebrar o seu primeiro \"Heb Sed\" durante os anos 30 ou 31 do seu reinado e despois cada tres anos, estimando que esta era a regra xeral, para celebrar a festa, a\u00ednda que houbo algunhas excepci\u00f3ns.\nHistoria.\nNon hai ning\u00fan manuscrito que relate claramente este festival, quedando s\u00f3 inscrici\u00f3ns pict\u00f3ricas como \u00fanicos testemu\u00f1os, onde se representan diversos episodios pero sen especificar a orde de eventos. Un dos conxuntos de escenas mellor conservados atopouse no templo solar do fara\u00f3n Nyuserra-Iny, en Abu Gurab, a\u00ednda que os baixorrelevos do templo est\u00e1n espallados por diversas colecci\u00f3ns.\nOs festivais Sed celebr\u00e1ronse o primeiro d\u00eda do mes de Tybi na estaci\u00f3n de Peret, m\u00e1is ou menos o primeiro mes de inverno e duraban 10 d\u00edas.\nA pesar da antig\u00fcidade do Festival Sed e aos centos de referencias ao mesmo ao longo da historia do antigo Exipto, os rexistros m\u00e1is detallados das cerimonias ademais do reinado de Amenhotep III proceden maioritariamente de \"ciclos de relevos do fara\u00f3n da quinta dinast\u00eda Neuserra ... no seu templo ao sol en Abu Ghurab, de Akhenat\u00f3n no leste de Karnak, e nos ciclos de relevos do fara\u00f3n Osork\u00f3n II da XXII Dinast\u00eda ... en Bubastis.\" \nO antigo festival, quizais, puido ser institu\u00eddo para substitu\u00edr a un ritual de asasinato dun fara\u00f3n que foi incapaz de seguir gobernando con eficacia por mor da idade ou condici\u00f3ns. Finalmente, as festas de Sed eran xubileus celebrados despois de que un gobernante ocupara o trono durante trinta anos e despois cada tres ou catro anos. Eran celebrados principalmente para renovar a forza e resistencia do fara\u00f3n mentres estaban sentados no trono, celebrando o \u00e9xito continuo do fara\u00f3n.\nHai probas claras dos primeiros fara\u00f3nsm que celebraron o Heb Sed, como o fara\u00f3n Den da Primeira Dinast\u00eda e o fara\u00f3n Zoser da Terceira dinast\u00eda. Na Pir\u00e1mide de Zoser hai d\u00faas pedras lindeiras na s\u00faa corte Heb Sed, que se atopan dentro do complexo da pir\u00e1mide. Tam\u00e9n se lle mostra celebrando o Heb Sed nunha porta falsa dentro da s\u00faa pir\u00e1mide.\nAs festas Sed implicaban elaborados rituais no templo e inclu\u00edan procesi\u00f3ns, ofrendas e actos de devoci\u00f3n relixiosa como o levantamento cerimonial dun piar \"djed\", a base ou sacro dunha columna vertebral bovina, un s\u00edmbolo f\u00e1lico que representa a forza, \"potencia e duraci\u00f3n do goberno do fara\u00f3n\". Un dos primeiros festivais Sed dos que hai probas importantes \u00e9 o do fara\u00f3n da VI dinast\u00eda Pepi I Meryre no documento dos Anais de pedra de Saqqara do Sur. Os m\u00e1is fastuosos, a xulgar por inscrici\u00f3ns sobreviventes, foron os de Ramess\u00e9s II e Amenhotep III. Os festivais Sed a\u00ednda foron celebrados polos fara\u00f3ns da \u00e9poca libia como Shoshenq III, Shoshenq V, Osorkon I, que tivo o seu segundo Heb Sed no seu 33\u00ba ano e Osorkon II, que constru\u00edu un gran templo en Bubastis cunha pasarela de granito vermello decorada con escenas deste xubileu para conmemorar o seu propio Heb Sed.\nOs fara\u00f3ns que seguiron a tradici\u00f3n t\u00edpica, pero non reinaron ata os 30 anos tiveron que contentarse con promesas de \"mill\u00f3ns de xubileos\" no al\u00e9n. \nVarios fara\u00f3ns parece que desvi\u00e1ronse da tradici\u00f3n de 30 anos, en particular dous fara\u00f3ns da XVIII Dinast\u00eda, Hatshepsut e Akhenat\u00f3n, gobernantes nunha dinast\u00eda que se estaba recuperando da ocupaci\u00f3n por parte de estranxeiros, restablec\u00e9ndo e redefinindo moitas tradici\u00f3ns.\nHatshepsut, unha faraona moi exitosa, celebrou o seu xubileu Sed en Tebas no que alg\u00fans historiadores da \u00e9poca victoriana insisten foi s\u00f3 o d\u00e9cimo sexto ano de reinado, pero ela fixo isto contando o tempo no que foi a primeira consorte do seu d\u00e9bil marido e algunhas recentes investigaci\u00f3ns indican que exerceu a autoridade xeralmente reservada para os fara\u00f3ns durante o seu reinado, actuando as\u00ed como gobernante en vez de como a s\u00faa gran esposa real, e estas tarefas asign\u00e1ronse \u00e1 s\u00faa real filla. \u00c1 morte do seu marido, o \u00fanico var\u00f3n elixible da familia real era un fillastro e sobri\u00f1o seu que era un neno. F\u00edxose consorte e, pouco despois, foi coroada fara\u00f3n. Alg\u00fans exipt\u00f3logos, como J\u00fcrgen von Beckerath no seu libro \"Cronolox\u00eda dos fara\u00f3ns exipcios\", especulan que Hatshepsut puido celebrar o seu primeiro xubileu Sed para celebrar os 30 anos da morte do seu pai, Thutmose I, de quen derivou toda a s\u00faa lexitimidade para gobernar Exipto. Designou a s\u00faa filla para \u00e1 m\u00e1xima oficina administrativa do seu goberno, d\u00e1ndolle a experiencia dun correxente ao gobernar moitos aspectos da s\u00faa burocracia. Isto reflicte unha afirmaci\u00f3n oracular apoiada polos sacerdotes de Am\u00f3n-Ra de que o seu pai a nomeou herdeira do trono.\nAkhenat\u00f3n fixo moitas modificaci\u00f3ns nas pr\u00e1cticas relixiosas co fin de eliminar o dominio absoluto no pa\u00eds polos sacerdotes de Am\u00f3n - Ra, aos que consideraba corruptos. A s\u00faa reforma relixiosa puido comezar coa s\u00faa decisi\u00f3n de celebrar o seu primeiro festival Sed no seu terceiro ano de reinado. O seu prop\u00f3sito poder\u00eda ser obter unha vantaxe fronte ao poderoso templo, xa que un festival Sed era un xubileu real destinado a reforzar os poderes divinos do fara\u00f3n e o liderado relixioso. Ao mesmo tempo, afastou a s\u00faa capital da cidade que controlaban estes sacerdotes.\nPrincipais cerimonias do festival Sed.\n&lt;noinclude&gt;"}
{"id": "500605", "revid": "23204", "url": "https://gl.wikipedia.org/wiki?curid=500605", "title": "Cansazo", "text": "O cansazo, tam\u00e9n chamado canseira ou fatiga, \u00e9 a falta de forzas despois de realizar un traballo f\u00edsico, intelectual ou emocional, ou pola falta de descanso, mais tam\u00e9n pode ser s\u00edntoma dunha doenza se non hai unha actividade previa que o xustifique.\nClasificaci\u00f3n.\nNormal.\nO cansazo ad\u00f3itase presentar en situaci\u00f3ns normais da vida por causa de aburrimento, infelicidade, desilusi\u00f3n, hast\u00edo, tedio, amolo, carencia de sono ou traballo duro. Neste caso tr\u00e1tase do cansazo considerado normal, xa que \u00e9 unha resposta importante e normal tras un esforzo f\u00edsico, tensi\u00f3n emocional, ou carencia de sono; e desaparece despois dun per\u00edodo adecuado de descanso. Tam\u00e9n se pode definir como unha sensaci\u00f3n subxectiva de falta de enerx\u00eda f\u00edsica ou intelectual ou de ambas. \nPatol\u00f3xico.\nO cansazo tam\u00e9n \u00e9 co\u00f1ecido como astenia, esgotamento ou letargo.\nExiste un cansazo patol\u00f3xico, anormal e desproporcionado que se presenta sen traballar de forma excesiva, e que \u00e9 co\u00f1ecido co nome de fatiga cr\u00f3nica. A fatiga cr\u00f3nica pode ser o s\u00edntoma que delata a un paciente hipotiroideo, porque as persoas con esta doenza s\u00e9ntense cansas ou esgotadas."}
{"id": "500606", "revid": "23204", "url": "https://gl.wikipedia.org/wiki?curid=500606", "title": "Canseira", "text": ""}
{"id": "500607", "revid": "1505", "url": "https://gl.wikipedia.org/wiki?curid=500607", "title": "Rally de Terra de Ourense de 1988", "text": "O Rally de Terra de Ourense de 1988 foi a primeira edici\u00f3n de dito rally e a segunda proba da tempada 1988 do Campionato de Galicia de Rallys de Terra. Celebrouse o 1 de outubro de 1988 e o vencedor foi o vigu\u00e9s Seraf\u00edn Oitab\u00e9n a bordo dun Citro\u00ebn Visa."}
{"id": "500609", "revid": "22795", "url": "https://gl.wikipedia.org/wiki?curid=500609", "title": "Bocadillo de luras", "text": "O bocadillo de luras \u00e9 unha especialidade culinaria moi frecuente en Espa\u00f1a consistente en, ou ben luras rebozadas en fari\u00f1a e fritidas en aceite que adoita ser de oliva, ou ben a versi\u00f3n cun mollo de tomate picante e maionesa con allo semellante \u00e1 das patacas bravas. Ad\u00f3itase servir quente, acabado de facer. Este tipo de bocadillo (a versi\u00f3n sinxela sen mollo) \u00e9 moi popular en Madrid e pode atoparse na maior\u00eda dos bares da capital, sendo moi t\u00edpico da Praza Maior de Madrid. En Zaragoza \u00e9 tradicional a versi\u00f3n con mollo picante (tomate, maionesa e allo), e denom\u00ednaselle bocadillo de luras bravas.\nPreparaci\u00f3n.\nAd\u00f3itanse cortar as luras en talladas con forma de anel dun cent\u00edmetro de grosor, e reb\u00f3zanse con fari\u00f1a e l\u00e9vedo qu\u00edmico. Despois fr\u00edtense en aceite fervendo lixeiramente ata que queden douradas."}
{"id": "500611", "revid": "89787", "url": "https://gl.wikipedia.org/wiki?curid=500611", "title": "Tara Basro", "text": "Andi Mutiara Pertiwi Basro, m\u00e1is co\u00f1ecida como Tara Basro e nada en Iacarta o 11 de xu\u00f1o de 1990, \u00e9 unha modelo, actriz e presentadora de televisi\u00f3n indonesia.\nTraxectoria.\nTara comezou a s\u00faa carreira na industria do entretemento ao participar no concurso de modelos para adolescentes \"Gadis Sampul\" en 2005. Posteriormente, mudouse para coa s\u00faa familia a Australia e al\u00ed continuou os seus estudos gradu\u00e1ndose en TAFE NSW.\nAo volver a Indonesia participou en varias probas de selecci\u00f3n de actores para filmes sen lograr ning\u00fan papel relevante ata 2011 ao acudir a unhas probas para un musical de teatro e co\u00f1ecer o director de repartici\u00f3n do filme \"Catatan (Harian) Si Boy\" e pola s\u00faa interpretaci\u00f3n nesa pel\u00edcula foi candidata ao premio \u00e1 mellor actriz novel nos Indonesian Movie Awards. En 2012 protagonizou o segmento \"Pasar Setan\" na pel\u00edcula de terror antol\u00f3xica \"Hi5teria\" e nese ano participou tam\u00e9n na rodaxe de \"Rumah dan Musim Hujan\", a\u00ednda que a s\u00faa estrea foi 2018 so o t\u00edtulo \"Hoax\". En 2013 interpretou a moza materialista de Pandji Pragiwaksono no filme \"Make Money\".\nEn 2014 actuou en catro filmes, a s\u00faa primeira aparici\u00f3n foi na pel\u00edculas de artes marciais (estilo \"silat\") \"Pendekar Tongkat Emas\", logo tivo un pequeno papel no filme de acci\u00f3n indonesio-nip\u00f3n \"Killers\". Protagonizou, como bi\u00f3loga mari\u00f1a, o drama rom\u00e1ntico \"The Right One\" e finalizou o ano co filme familiar antol\u00f3xico \"Princess, Bajak Laut &amp; Alien\"-\nEn 2015 deu vida \u00e1 protagonista de \"Another Trip to the Moon\", un filme surrealista do director Ismail Basbeth que participou no Festival Internacional de Cinema de Rotterdam .\nOutro dos filmes que protagonizou en 2015, \"A Copy of My Mind\" dirixido por Joko Anwar, exhibiuse no Festival Internacional de Cinema de Toronto e no de Venecia e pola s\u00faa actuaci\u00f3n ga\u00f1ou o premio Citra \u00e1 mellor actriz. En 2015 participou en d\u00faas series de televisi\u00f3n, \"Halfworlds\" de HBO e \"The East\" de NET.\nTras o \u00e9xito de \"A Copy of My Mind\" Tara deu vida en 2016 a Kusuma Wardhani en \"3 Srikandi\" con Reza Rahadian nun filme que narra a historia do equipo indonesio de arco nos Xogos Ol\u00edmpicos de 1988. Tam\u00e9n protagonizou a pel\u00edcula musical \"Ini Kisah Tiga Dara\", un remake do filme de Usmar Ismail \"Tiga Dara\" (1957). Nese ano presentou \"The Amazing Race Asia 5\" con Allan Wu.\nEn 2017 protagonizou outro filme de Joko Anwar, \"Pengabdi Setan\", unha precuela do filme hom\u00f3nimo dirixido en 1980 por Sisworo Gautama Putra, o filme foi todo un \u00e9xito de p\u00fablico en Indonesia, con 4 200 000 espectadores, foi o filme nacional con maior recadaci\u00f3n de 2017. Na obra de teatro, \"Perempuan-Perempuan Chairil\", foi Sumirat, unha das compa\u00f1eiras do poeta Chairil Anwar\nEn 2018 intrepretou a Kanti, unha exitosa banqueira na serie \"Halustik\" da plataforma Viu e en 2019 participou en dous filmes de Anwar, \"Perempuan Tanah Jahanam\" e \"Gundala\"."}
{"id": "500612", "revid": "5863", "url": "https://gl.wikipedia.org/wiki?curid=500612", "title": "A. Memmi", "text": ""}
{"id": "500615", "revid": "23204", "url": "https://gl.wikipedia.org/wiki?curid=500615", "title": "Estreito de Hudson", "text": "O estreito de Hudson \u00e9 un estreito que une o Oc\u00e9ano Atl\u00e1ntico e o mar de Labrador coa ba\u00eda de Hudson no Canad\u00e1. Sit\u00faase entre a illa de Baffin e Nunavik, coa s\u00faa boca oriental marcada polo cabo Chidley en Terra Nova e Labrador e a illa Resolution. Mide uns 750\u00a0km de lonxitude cunha largura media de 125\u00a0km, variando entre os 70\u00a0km na boca oriental e os 240\u00a0km en Deception Bay.\nO estreito de Hudson une os portos do norte de Manitoba e Ontario co oc\u00e9ano Atl\u00e1ntico. O estreito poder\u00eda servir como entreda oriental \u00e1 Pasaxe do Noroeste se non houbese xeo no Fury and Hecla Strait ao sur da illa de Baffin occidental.\nExploraci\u00f3n.\nO navegante ingl\u00e9s Sir Martin Frobisher foi o primeiro europeo que afirmou que entrou no estreito en 1578. Nomeou un estuario na entrada o Furious Overfall e chamou o estreito \"Mistaken Strait\" (estreito confundido), posto que sentiu que supu\u00f1a unha entrada menos prometedora para a Pasaxe do Noroeste que que se chamou posteriormente Frobisher Bay. John Davis navegou pola boca do estreito durante a s\u00faa viaxe de 1587.\nO primeiro europeo que explorou o estreito foi George Weymouth que navegou 300 millas n\u00e1uticas al\u00e9n do Furious Overfall en 1602. O estreito recibiu o nome por Henry Hudson que o explorou en 1610 no barco \"Discovery\", o mesmo que empregara previamente George Weymouth en 1602. Hudson foi seguido por Thomas Button en 1612, e por unha expedici\u00f3n cartogr\u00e1fica m\u00e1is detallada liderada por Robert Bylot e William Baffin en 1616.\nExtensi\u00f3n.\nA International Hydrographic Organization define os l\u00edmites do estreito de Hudson como segue:"}
{"id": "500616", "revid": "22570", "url": "https://gl.wikipedia.org/wiki?curid=500616", "title": "Paula Hermida", "text": "Paula Hermida Velo, nada o 24 de outubro de 1977 en Ferrol, \u00e9 unha xogadora de tenis profesional galega retirada.\nTraxectoria.\nComezou sendo adestrada polo seu pai e cando ti\u00f1a 11 anos ga\u00f1ou o Campionato de Tenis de Espa\u00f1a na categor\u00eda alev\u00edn en 1988.\nCompetindo como profesional ga\u00f1ou dez t\u00edtulos da ITF (Federaci\u00f3n Internacional de Tenis), acadando o posto da tenista n\u00famero 148 do mundo. Participou no cadro principal do Torneo WTA Birmingham Classic en 1996 e ao longo da s\u00faa traxectoria xogou eventos clasficatorios de catro grandes slams.\nRetirouse do tenis profesional en 2001, pero continuou competindo en p\u00e1del."}
{"id": "500617", "revid": "25871", "url": "https://gl.wikipedia.org/wiki?curid=500617", "title": "Paula Hermida Velo", "text": ""}
{"id": "500618", "revid": "5863", "url": "https://gl.wikipedia.org/wiki?curid=500618", "title": "Miguel \u00c1ngel Santalices", "text": ""}
{"id": "500620", "revid": "89787", "url": "https://gl.wikipedia.org/wiki?curid=500620", "title": "Biblioteca nacional", "text": "Unha biblioteca nacional \u00e9 aquela instituci\u00f3n na cal se deposita, preserva e difunde o patrimonio bibliogr\u00e1fico (libros, diarios, revistas, folletos, gravaci\u00f3ns, etc.) dun pa\u00eds. Cont\u00e9n, por exemplo, primeiras edici\u00f3ns de obras hist\u00f3ricas. \nA diferenza dun arquivo nacional, non garda os documentos administrativos, legais ou colecci\u00f3ns de instituci\u00f3ns p\u00fablicas ou particulares.\nComa custodio do patrimonio dunha naci\u00f3n, na maior\u00eda dos casos por lei, certa cantidade de exemplares das obras impresas ou producidas noutros soportes no pa\u00eds deben depositarse na biblioteca nacional. Esta medida tam\u00e9n serve para rexistrar e constatar os dereitos de autor.\nEn caso de Am\u00e9rica e Espa\u00f1a as bibliotecas nacionais at\u00f3panse agrupadas na Asociaci\u00f3n de Estados Iberoamericanos para o Desenvolvemento das Bibliotecas Nacionais de Iberoam\u00e9rica (ABINIA).\nEn Europa, The European Library (A Biblioteca Europea) dest\u00ednase a integrar as existencias das bibliotecas nacionais europeas.\nNalg\u00fans casos, como en M\u00e9xico dende 1944, existe unha Hemeroteca Nacional como dependencia independente, onde se gardan os xornais e revistas."}
{"id": "500624", "revid": "98629", "url": "https://gl.wikipedia.org/wiki?curid=500624", "title": "Kunsten at gr\u00e6de i kor", "text": "Kunsten at gr\u00e6de i kor \u00e9 un filme dinamarqu\u00e9s de 2006 dirixido por Peter Sch\u00f8nau Fog. Est\u00e1 protagonizado por Jannik Lorenzen e Jesper Asholt, e conta a historia sobre os esforzos dun neno de 11 anos para manter intacta a s\u00faa estra\u00f1a familia cun padre abusivo, unha nai en estado de negaci\u00f3n e unha irm\u00e1 rebelde durante os disturbios sociais de comezos dos anos setenta. Bas\u00e9ase na novela autobiogr\u00e1fica de Erling Jepsen, e o gui\u00f3n foi escrito por Bo Hr. Hansen. Foi escollido como candidato de Dinamarca para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "500628", "revid": "23204", "url": "https://gl.wikipedia.org/wiki?curid=500628", "title": "Efter brylluppet", "text": "Efter brylluppet \u00e9 un filme dinamarqu\u00e9s-sueco de 2006 dirixido por Susanne Bier e protagonizado por Mads Mikkelsen e Sidse Babett Knudsen. O filme foi un \u00e9xito da cr\u00edtica e foi nomeado para o \u00d3scar \u00f3 mellor filme en lingua non inglesa na 79\u00aa edici\u00f3n dos premios.\nRemake.\nEn febreiro de 2018, a actriz Julianne Moore e o seu marido, o director Bart Freundlich, anunciaron a s\u00faa intenci\u00f3n de facer unha versi\u00f3n do filme para a audiencia angl\u00f3fona, \"Despois da voda\", que est\u00e1 ambientado en Nova York e a India. A produci\u00f3n comezou na primavera de 2018. O remake estreouse no Festival de Cinema de Sundance o 24 de xaneiro de 2019 e nos cinemas dos Estados Unidos o 9 de agosto de 2019."}
{"id": "500629", "revid": "5863", "url": "https://gl.wikipedia.org/wiki?curid=500629", "title": "Andi Mutiara Pertiwi Basro", "text": ""}
{"id": "500630", "revid": "5863", "url": "https://gl.wikipedia.org/wiki?curid=500630", "title": "Basro", "text": ""}
{"id": "500632", "revid": "5863", "url": "https://gl.wikipedia.org/wiki?curid=500632", "title": "Diana Helena Maff\u00eda", "text": ""}
{"id": "500633", "revid": "197", "url": "https://gl.wikipedia.org/wiki?curid=500633", "title": "Xiana M\u00e9ndez", "text": "Xiana Margarida M\u00e9ndez B\u00e9rtolo, nada o 27 de xullo de 1977 en Pontevedra, \u00e9 unha economista galega. Desde xu\u00f1o de 2018 \u00e9 Secretaria de Estado de Comercio no goberno de Pedro S\u00e1nchez.\nTraxectoria.\nLicenciouse en Dereito e en Administraci\u00f3n e direcci\u00f3n de empresas pola Universidade Pontificia Comillas de Madrid. En 2004 ingresou mediante concurso oposici\u00f3n no Corpo Superior de T\u00e9cnicos Comerciais e Economistas do Estado e comezou a s\u00faa traxectoria profesional na Comisi\u00f3n Nacional da Competencia (CNC).\nEntre os anos 2013 e 2015, desempe\u00f1ou diferentes postos na Direcci\u00f3n Xeral de Pol\u00edtica Econ\u00f3mica do Ministerio de Econom\u00eda, chegando a especializarse nos sectores do transporte, infraestuturas e cr\u00e9dito oficial.\nA partir do mes de agosto de 2015, pasou a ser a Conselleira Econ\u00f3mica e Comercial da Embaixada de Espa\u00f1a en Ecuador, situada na cidade de Quito.\nEn 2018 regresou a Espa\u00f1a ap\u00f3s ser nomeada polo Consello de Ministros, como a nova Secretar\u00eda de Estado de Comercio e tam\u00e9n a nova Presidenta do Instituto Espa\u00f1ol de Comercio Exterior (ICEX). O 16 de xaneiro de 2023 estivo a piques de ser cesada pola ministra Reyes Maroto a favor de Juan Ignacio D\u00edaz Bidart por presi\u00f3ns de Nadia Calvi\u00f1o, pero a operaci\u00f3n foi abortada por Moncloa.\nVida persoal.\n\u00c9 irm\u00e1 da xe\u00f3grafa Elena M\u00e9ndez B\u00e9rtolo e do psic\u00f3logo Constantino M\u00e9ndez B\u00e9rtolo."}
{"id": "500634", "revid": "25871", "url": "https://gl.wikipedia.org/wiki?curid=500634", "title": "Xiana Margarida M\u00e9ndez B\u00e9rtolo", "text": ""}
{"id": "500639", "revid": "5863", "url": "https://gl.wikipedia.org/wiki?curid=500639", "title": "Sheila Marie Evans Widnall", "text": ""}
{"id": "500640", "revid": "5863", "url": "https://gl.wikipedia.org/wiki?curid=500640", "title": "Sheila Marie Widnall", "text": ""}
{"id": "500641", "revid": "5863", "url": "https://gl.wikipedia.org/wiki?curid=500641", "title": "Sheila E. Widnall", "text": ""}
{"id": "500642", "revid": "5863", "url": "https://gl.wikipedia.org/wiki?curid=500642", "title": "Sheila Evans Widnall", "text": ""}
{"id": "500643", "revid": "5863", "url": "https://gl.wikipedia.org/wiki?curid=500643", "title": "Sheila Evans", "text": ""}
{"id": "500644", "revid": "5863", "url": "https://gl.wikipedia.org/wiki?curid=500644", "title": "Sheila Marie Evans", "text": ""}
{"id": "500645", "revid": "5863", "url": "https://gl.wikipedia.org/wiki?curid=500645", "title": "Sheila M. Evans", "text": ""}
{"id": "500646", "revid": "5863", "url": "https://gl.wikipedia.org/wiki?curid=500646", "title": "Xiana M\u00e9ndez B\u00e9rtolo", "text": ""}
{"id": "500647", "revid": "5863", "url": "https://gl.wikipedia.org/wiki?curid=500647", "title": "Xiana Margarida M\u00e9ndez", "text": ""}
{"id": "500649", "revid": "89787", "url": "https://gl.wikipedia.org/wiki?curid=500649", "title": "The Celator", "text": "The Celator foi unha revista numism\u00e1tica estadounidense de periodicidade mensual centrada no mercado da numism\u00e1tica antiga e da medieval. Foi fundada en 1987 polo comerciante numism\u00e1tico Wayne Sayles en formato de prensa tradicional. Nunha segunda etapa, con Kerry Wetterstrom como editor xeral, \"The Celator\" pasou a editarse con formato de revista. Entre 1988 e 1995 publicouse ademais \"Best of The Celator\", con periodicidade anual. A revista estaba radicada en Lancaster, Pensilvania.\nA publicaci\u00f3n de \"The Celator\" cesou en 2012.\n\"The Celator\" foi reco\u00f1ecida con diversos premios do \"Numismatic Literary Guild\", entre os que \u00e9 de salientar o da mellor columna (en 2004 e 2005), mellor artigo (en 2005 e 2006) e mellor n\u00famero (en 2006)."}
{"id": "500650", "revid": "98629", "url": "https://gl.wikipedia.org/wiki?curid=500650", "title": "Rizartrose", "text": "A rizartrose, tam\u00e9n co\u00f1ecida como artrose do polgar, \u00e9 un tipo de artrose que afecta \u00e1 articulaci\u00f3n trapecio-metacarpiana. Esta articulaci\u00f3n une o primeiro metacarpiano do dedo polgar co \u00f3so trapecio do carpo. A rizartrose prod\u00facese cando a cartilaxe articular, que conecta estas d\u00faas estruturas, desg\u00e1stase, a mi\u00fado provocando dor, rixidez e limitaci\u00f3n do movemento. Est\u00e1 estreitamente relacionada coa obesidade e adoita desenvolverse en idades avanzadas, sendo moito m\u00e1is frecuente en mulleres que en homes. Ademais, \u00e9 o segundo tipo de artrose m\u00e1is com\u00fan na man despois da artrose das articulaci\u00f3ns interfal\u00e1nxicas. O seu s\u00edntoma m\u00e1is com\u00fan \u00e9 a dor na base do polgar que aumenta coa realizaci\u00f3n de movementos, especialmente se estes implican o uso de forza, como o movemento de pinza. O seu tratamento m\u00e1is com\u00fan consiste na combinaci\u00f3n de fisioterapia, a colocaci\u00f3n de f\u00e9rulas e a inxecci\u00f3n de corticoides; sendo a cirurx\u00eda o \u00faltimo recurso en doentes nos que a sintomatolox\u00eda non mellora co tratamento conservador.\nHistoria.\nNos primeiros anos do s\u00e9culo XVIII, Josias Weitbrecht, m\u00e9dico e profesor de anatom\u00eda e fisiolog\u00eda da Academia de Ciencia de San Petersburgo, estudou as articulaci\u00f3ns e ligamentos de m\u00e1is de cen cad\u00e1veres. O seu traballo ver\u00edase resumido nunha monograf\u00eda, publicada en 1742, na que fai unha especial menci\u00f3n \u00e1 articulaci\u00f3n trapecio-metacarpiana, describ\u00edndoa como unha \u00abarticulaci\u00f3n-interruptor\u00bb, e mencionando a s\u00faa maior propensi\u00f3n a sufrir cambios dexenerativos.\nA primeira publicaci\u00f3n cient\u00edfica que abordou directamente este aspecto dexenerativo propio da articulaci\u00f3n data de 1936, por parte do radiol\u00f3go Paul Robert, que exerc\u00eda no \"\u00c9tablissement Thermal\" d\u2019Aix-lles-Bains. Esta obra ser\u00eda m\u00e1is tarde traducida ao ingl\u00e9s como \u00abRadiography of the Trapeziometacarpal Joint \u2014 Degenerative Changes of This Joint\u00bb. A\u00ednda que na publicaci\u00f3n de tres p\u00e1xinas non hab\u00eda imaxes radiogr\u00e1ficas mostrando rizartrosis, Robert fixo unha descrici\u00f3n en detalle da anatom\u00eda do \u00f3so trapecio, mencionando a s\u00faa concavidade no plano axial e a s\u00faa convexidade no plano saxital. Ademais, Robert explicaba como deb\u00eda colocarse a man \u2014en pronaci\u00f3n forzada\u2014 para a realizaci\u00f3n dunha radiograf\u00eda da articulaci\u00f3n. Respecto dos cambios dexenerativos, Robert falou da presenza de esclerose subcondral, formaci\u00f3n de osteofitos e degradaci\u00f3n da articulaci\u00f3n cun posible aumento progresivo da cavidade do \u00f3so trapecio. Tam\u00e9n lamentou o feito de que dificilmente se realizaba un diagn\u00f3stico precoz nos casos de rizartrose, mencionando a eficacia dun posible tratamento nas primeiras etapas dexenerativas da enfermidade baseado, por aquel ent\u00f3n, no uso de termoterapia local e radioterapia.\nO primeiro estudo que suxeriu a intervenci\u00f3n cir\u00farxica data de 1949. Nel descr\u00edbese a realizaci\u00f3n dunha escisi\u00f3n do trapecio, t\u00e9cnica que se co\u00f1ece como \u00abtrapeciectom\u00eda simple\u00bb e que a\u00ednda se utiliza hoxe en d\u00eda.\nDurante a segunda metade do s\u00e9culo XX desenvolv\u00e9ronse outras t\u00e9cnicas cir\u00farxicas, como a incorporaci\u00f3n de implantes de silicona, a artroplastia de interposici\u00f3n de tend\u00f3ns ou a osteotom\u00eda do primeiro metacarpiano. Como tratamento non cir\u00farxico, xeralmente util\u00edzanse f\u00e9rulas, f\u00e1rmacos antiinflamatorios, inxecci\u00f3ns de corticoesteroides e exercicios de fortalecemento do polgar, aos que se segue recorrendo a d\u00eda de hoxe.\nEpidemiolox\u00eda.\nA prevalencia de artrite na man \u00e9 elevada. Sen ter en conta a articulaci\u00f3n afectada, esta \u00e9 do 44,2% en mulleres e 37,7% en homes.\nRespecto da rizartrose, esta afecta ao 7% dos homes e ao 15% das mulleres, independentemente da idade. A s\u00faa incidencia aumenta coa idade: en maiores de 40 anos ascende a un 21%, e na poboaci\u00f3n maior de 80 anos acada o 91%. Sendo tam\u00e9n m\u00e1is com\u00fan nas mulleres ca nos homes nunha proporci\u00f3n de 6:1, especialmente trala menopausa. A maior incidencia en mulleres foi atribu\u00edda a unha maior laxitude da articulaci\u00f3n trapecio-metacarpiana.\nA artrose da trapecio-metacarpiana \u00e9 o segundo tipo de artrose da man m\u00e1is frecuente trala artrose das articulaci\u00f3ns interfal\u00e1nxicas.\nSignos e s\u00edntomas.\nUn dos s\u00edntomas m\u00e1is com\u00fans \u00e9 a dor. Con todo, a\u00ednda que a incidencia \u00e9 significativamente alta, est\u00edmase que unicamente un 28% dos doentes con diagn\u00f3stico de rizartrose por radiograf\u00eda sofre dor na base do polgar. Esta dor adoita exacerbarse na realizaci\u00f3n de acci\u00f3ns de pinza ou belisco. A zona da base do polgar pode atoparse nun estado de hipersensibilidade \u00e1 palpaci\u00f3n. Ademais os doentes poden manifestar debilidade na realizaci\u00f3n dos movementos descritos anteriormente e na oposici\u00f3n do polgar.\nEn fases m\u00e1is avanzadas, a base do primeiro metacarpiano pode verse m\u00e1is pronunciada, en ocasi\u00f3ns unida a inestabilidade e crepitaci\u00f3n no movemento da articulaci\u00f3n.\nFactores de risco.\nViuse que aquelas persoas con profesi\u00f3ns que impliquen a realizaci\u00f3n diaria de movementos repetitivos coa articulaci\u00f3n trapeciometacarpiana son m\u00e1is propensas a padece-la enfermidade. Un exemplo disto foi descrito nun estudo que conclu\u00edu que os traballadores que te\u00f1en que realizar tarefas de repasado desenvolven rizartrosis m\u00e1is precozmente. A realizaci\u00f3n de traballos que impliquen maior destreza na man \u00e9, as\u00ed mesmo, un factor de risco para o desenvolvemento de rizartrose. Describiuse unha maior incidencia de rizartrose en traballadores t\u00e9xtiles, mecan\u00f3grafos, xastres ou modistas.\nTam\u00e9n existen factores anat\u00f3micos que poden causar unha maior propensi\u00f3n. A articulaci\u00f3n trapeciometacarpiana dos homes \u00e9 m\u00e1is congruente que a das mulleres, pola forma espec\u00edfica que pos\u00faen senllas superficies do \u00f3so trapecio e a diferenza en tama\u00f1o entre sexos. A consecuencia disto, a presi\u00f3n no contacto na articulaci\u00f3n \u00e9 maior nas mulleres que nos homes en condici\u00f3ns similares de uso da articulaci\u00f3n. Por iso, na realizaci\u00f3n de actividades que leven o uso do movemento de pinza ou belisco, a articulaci\u00f3n trapeciometacarpiana das mulleres pode experimentar un maior nivel de tensi\u00f3n que a dos homes.\nDiagn\u00f3stico.\nNa avaliaci\u00f3n cl\u00ednica da dor do doente d\u00e9bense ter en conta a localizaci\u00f3n, a duraci\u00f3n, o inicio, a frecuencia e a intensidade da dor, as\u00ed como factores que poidan incrementar ou diminu\u00edla. Na rizartrose os doentes qu\u00e9ixanse a mi\u00fado de que os s\u00edntomas empeoran cando realizan a posici\u00f3n de pinza ou belisco da man. Ademais, hai que ter en conta a relevancia da profesi\u00f3n do paciente, e se a realizaci\u00f3n desta se ve limitada pola dor.\nAvaliaci\u00f3n f\u00edsica.\nNa avaliaci\u00f3n, os doentes mostran sensibilidade na palpaci\u00f3n da articulaci\u00f3n trapeciometacarpiana pero non en articulaci\u00f3ns similares adxacentes, como o compartimento dorsal extensor, a articulaci\u00f3n radiocarpiana, o \u00f3so escafoides e a articulaci\u00f3n escafo-trapecio-trapezoide. A protrusi\u00f3n da articulaci\u00f3n faise m\u00e1is evidente en fases m\u00e1is avanzadas da enfermidade, podendo desenvolver inestabilidade e crepitaci\u00f3n. O grao de inestabilidade en extensi\u00f3n da articulaci\u00f3n tam\u00e9n pode ser indicativo de rizartrose, se este \u00e9 maior que no lado contralateral.\nAlgunhas t\u00e9cnicas de provocaci\u00f3n poden p\u00f3r de manifesto os s\u00edntomas:\nA dor tam\u00e9n pode provocarse a trav\u00e9s da palpaci\u00f3n directa da articulaci\u00f3n trapeciometacarpiana. Dos test descritos, o test da panca ofrece a maior fiabilidade para avalia-la dor da rizartrose.\nAvaliaci\u00f3n radiol\u00f3xica.\nDentro das probas radiol\u00f3xicas, a que ofrece maior fiabilidade para o diagn\u00f3stico de rizartrose \u00e9 a radiograf\u00eda. As proxecci\u00f3ns est\u00e1ndar incl\u00faen a postero-anterior, lateral e oblicua. Con todo, a\u00ednda que estas proxecci\u00f3ns permiten diagnosticar rizartrose de forma fiable, ningunha delas permite avalia-la evoluci\u00f3n dos cambios artr\u00f3sicos na articulaci\u00f3n. A posici\u00f3n de Gedda, realizada mediante unha rotaci\u00f3n externa do pulso e a colocaci\u00f3n da man en posici\u00f3n oblicua respecto da placa radiogr\u00e1fica, permite unha maior fiabilidade \u00e1 hora de avalia-la situaci\u00f3n do espazo intraarticular, pero a dificultade \u00e1 hora de coloca-la man do doente nesta posici\u00f3n fai que non se trate dun m\u00e9todo estandarizado.\nTratamento.\nO tratamento da rizartrose evolucionou considerablemente nas \u00faltimas d\u00e9cadas, especialmente en canto a t\u00e9cnicas cir\u00farxicas. En xeral, o tratamento ten como obxectivo reduci-la dor, recupera-la estabilidade da articulaci\u00f3n e proporcionar mobilidade, as\u00ed como ga\u00f1ar forza nas estruturas perif\u00e9ricas \u00e1 mesma.\nTratamento conservador.\nXeralmente pref\u00edrense m\u00e9todos de tratamento conservadores nos estadios iniciais da enfermidade. Entre estes destacan antiinflamatorios non esreoideos, exercicios de fisioterapia, colocaci\u00f3n de f\u00e9rulas e inxecci\u00f3ns de corticoesteroides e \u00e1cido hialur\u00f3nico.\nOs exercicios de fisioterapia poden ofrecer resultados positivos \u00e1 hora de mellora-los niveis de dor e a funci\u00f3n dos pacientes con rizartrose. \nAs inxecci\u00f3ns de corticoesteroides administradas de forma repetida poden debilita-la c\u00e1psula articular e complicar futuros procesos cir\u00farxicos. Por iso, a mi\u00fado ind\u00edcase o seu uso unicamente en procesos inflamatorios agudos."}
{"id": "500651", "revid": "5863", "url": "https://gl.wikipedia.org/wiki?curid=500651", "title": "Intertrixe", "text": "A intertrixe (do lat\u00edn \"\u00ednter-\" e \"terer\u00e9\", \"fregar\") \u00e9 unha dermatose ou enfermidade dos pregues da pel, causada pola fricci\u00f3n ou rozamento mutuo e repetido das superficies contrapostas, maila humidade e a infecci\u00f3n engadida por bacterias, fermentos ou fungos, a m\u00e1is com\u00fan das cales d\u00e9bese \u00e1 infecci\u00f3n por \"Candida albicans\". \u00c9 a forma m\u00e1is com\u00fan do eritema traum\u00e1tico.\nManif\u00e9stase por unha maceraci\u00f3n da pel con fisuras, exudado, erupci\u00f3n e rubor das \u00e1reas afectadas con ardor ou prurito.\n\u00c9 unha complicaci\u00f3n com\u00fan en nenos e en doentes con obesidade, con hipertrofia mamaria ou con incontinencia urinaria, e as \u00e1reas m\u00e1is afectadas son a rexi\u00f3n inguinocrural, a submamaria, as axilas e os pliegues interdixitais.\nO tratamento est\u00e1 orientado a evitar os factores etiol\u00f3xicos, \u00e9 dicir, o roce e a humidade, as\u00ed como o uso dun medicamento antimicrobiano segundo o axente infeccioso involucrado."}
{"id": "500653", "revid": "88215", "url": "https://gl.wikipedia.org/wiki?curid=500653", "title": "Tempada 1988 do Campionato de Galicia de Rallys de Terra", "text": "A tempada 1988 foi a 2\u00aa edici\u00f3n do Campionato de Galicia de Rallys de Terra. O vencedor foi o vigu\u00e9s Seraf\u00edn Oitab\u00e9n cun Citro\u00ebn Visa."}
{"id": "500654", "revid": "1505", "url": "https://gl.wikipedia.org/wiki?curid=500654", "title": "Rally de Terra Concello de Barbad\u00e1s de 1989", "text": "O Rally de Terra Concello de Barbad\u00e1s de 1989 foi a primeira e \u00fanica edici\u00f3n de dito rally e a primeira proba da tempada 1989 do Campionato de Galicia de Rallys de Terra. Celebrouse o 9 de abril de 1989 e o vencedor foi o moa\u00f1\u00e9s Jos\u00e9 Mar\u00eda Mart\u00ednez Magdaleno a bordo dun Lancia Delta 4WD."}
{"id": "500657", "revid": "98629", "url": "https://gl.wikipedia.org/wiki?curid=500657", "title": "Confederaci\u00f3n Suramericana de Pat\u00edn", "text": ""}
{"id": "500658", "revid": "83328", "url": "https://gl.wikipedia.org/wiki?curid=500658", "title": "Xulia Vicente", "text": ""}
{"id": "500659", "revid": "12452", "url": "https://gl.wikipedia.org/wiki?curid=500659", "title": "Elisa y Marcela", "text": ""}
{"id": "500660", "revid": "88215", "url": "https://gl.wikipedia.org/wiki?curid=500660", "title": "Jos\u00e9 Mar\u00eda Mart\u00ednez Magdaleno", "text": "Jos\u00e9 Mar\u00eda Mart\u00ednez Magdaleno nado en Moa\u00f1a, \u00e9 un profesor e ex piloto de rallys galego. \nCompetiu durante d\u00e9cadas en diversos campionatos tanto a nivel nacional como auton\u00f3mico, en probas de asfalto, terra e monta\u00f1a. En 1998 proclamouse campi\u00f3n de Espa\u00f1a de Monta\u00f1a no grupo N.\nTraxectoria.\nEstudou Maxisterio en Ourense e afincouse no Carballi\u00f1o, onde foi mestre e director do Colexio Vila do Arenteiro.\nEn 1977 disputou a s\u00faa primeira proba automobil\u00edstica, a Subida a Laza. Dende ent\u00f3n disputou numerosas probas en distintas modalidades. En 1988, cun Lancia Delta HF 4WD sa\u00edu ga\u00f1ador do I Rally de Terra do Carballi\u00f1o, unha das probas do Campionato de Galicia de Rallys de Terra, e ao ano seguinte ga\u00f1ou o Rally de Terra Concello de Barbad\u00e1s. O Lancia Delta quedou calcinado no 2\u00ba Rally de Nar\u00f3n, despois de que envorcase cando \u00eda segundo e que comezase a arder tras ser posto de novo sobre as rodas. Correu tam\u00e9n durante anos o Campionato de Galicia de Rally, logrando alg\u00fans podios como o segundo posto no 25\u00ba Rally do Lac\u00f3n ou o terceiro no 1\u00ba Rally do Albari\u00f1o, en ambos casos cun Lancia Delta Integrale. \nAdemais competiu asiduamente no Campionato de Galicia de Monta\u00f1a dende a s\u00faa primeira edici\u00f3n, en 1984. En 1995, correndo cun Renault Clio Williams, proclamouse campi\u00f3n do grupo N tanto no galego de monta\u00f1a, como no Campionato Astur Galaico de Monta\u00f1a, despois de lograr varias vitorias, como as conseguidas na Subida a Silleda ou na Subida a Almofrei. En 1996 cun Ford Escort Cosworth volveu ga\u00f1ar dentro do grupo N o campionato astur galaico, mentres que quedou subcampi\u00f3n no campionato galego. En 1997 revalidou de novo o t\u00edtulo astur galaico do grupo N e rematou tam\u00e9n campi\u00f3n de dito grupo no campionato galego de monta\u00f1a, onde ademais acabou segundo na xeral absoluta, s\u00f3 por detr\u00e1s do Peugeot 306 de Manuel Senra. Na tempada 1998 disputou o Campionato de Espa\u00f1a de Monta\u00f1a, rematando o ano como campi\u00f3n do grupo N.\nCorreu tam\u00e9n probas do Campionato de Espa\u00f1a de Rallys e da Copa de Espa\u00f1a de Rally e nos \u00faltimos anos compite como copiloto de Jos\u00e9 Luis Su\u00e1rez en probas de monta\u00f1a.\nPresidiu a Escuder\u00eda Pontevedra e encargouse da organizaci\u00f3n de varias edici\u00f3ns da Subida a Almofrei."}
{"id": "500661", "revid": "88215", "url": "https://gl.wikipedia.org/wiki?curid=500661", "title": "Jos\u00e9 Mar\u00eda Magdaleno", "text": ""}
{"id": "500662", "revid": "785", "url": "https://gl.wikipedia.org/wiki?curid=500662", "title": "Xuvia-Castro", "text": ""}
{"id": "500663", "revid": "85894", "url": "https://gl.wikipedia.org/wiki?curid=500663", "title": "Casardeita, Celanova", "text": "Santiago de Casardeita \u00e9 unha parroquia do concello ourens\u00e1n de Celanova na comarca da Terra de Celanova. "}
{"id": "500665", "revid": "54334", "url": "https://gl.wikipedia.org/wiki?curid=500665", "title": "Ana Cabana Iglesia", "text": "Ana Cabana Iglesia, nada en Castro de Rei en 1976, \u00e9 unha historiadora galega.\nTraxectoria.\nDoutora en Historia pola Universidade de Santiago de Compostela, dende 2003 \u00e9 profesora do Departamento de Historia no Campus de Lugo da USC. Ded\u00edcase ao estudo das actitudes sociais durante a ditadura franquista e a conflitividade rural durante o franquismo e a transici\u00f3n. "}
{"id": "500666", "revid": "98629", "url": "https://gl.wikipedia.org/wiki?curid=500666", "title": "Beb\u00e9", "text": "Un beb\u00e9 \u00e9 un ser humano dunha idade a\u00ednda moi curta, que non pode falar nin cami\u00f1ar. Un beb\u00e9 recentemente nado \u00e9 un neonato.\nO beb\u00e9 \u00e9 totalmente dependente dos seus proxenitores ou titores, necesitando da s\u00faa atenci\u00f3n para poder satisfacer as s\u00faas necesidades b\u00e1sicas ou para realizar actividades elementais. Ante calquera necesidade ou incomodidade, o beb\u00e9 chora para atraer a atenci\u00f3n dos adultos.\nCoidados do beb\u00e9.\nEntre os coidados b\u00e1sicos do beb\u00e9 est\u00e1n:\nAlimentaci\u00f3n.\nO mellor alimento para o beb\u00e9 \u00e9 o leite materno e por iso \u00e9 que se promove tanto a lactaci\u00f3n e os seus m\u00faltiples beneficios (protecci\u00f3n contra enfermidades, inmunidade, fortalecedora do v\u00ednculo afectivo entre nai e fillo, etc.). O leite materno ten varios beneficios:\nCon todo, poden existir casos nos que por diversas raz\u00f3ns (por exemplo, enfermidade ou ausencia da nai) isto non \u00e9 posible e d\u00e9bese recorrer ao leite de f\u00f3rmula.\nPel do beb\u00e9.\nA pel dun beb\u00e9 ten unhas caracter\u00edsticas especiais a ter en conta no coidado diario:\nCambio de cueiros.\nEn xeral os beb\u00e9s recentemente nados defecan logo de cada inxesta, \u00e9 por iso que \u00e9 necesario mudar o seu cueiro.\nBa\u00f1o.\nAntes da ca\u00edda do cord\u00f3n umbilical, debe terse moito coidado ao hixienizar ao beb\u00e9, posto que esa zona non pode mollarse. \u00c9 por iso, que moitos pais optan por non mergullar ao beb\u00e9 ao ba\u00f1o at\u00e9 despois que caia o embigo. \nUnha vez que o cord\u00f3n caeu e que pode mollarse ao beb\u00e9 con tranquilidade, p\u00f3dese mergullalo na ba\u00f1eira, sempre coidando que a cabeza quede f\u00f3ra da auga. En xeral, acons\u00e9llase lavar primeiro a cabeza, antes de desvestilo, para evitar que se arrefr\u00eden, e logo quitarlle a roupa e lavar o seu corpo con auga t\u00e9peda, previamente probada a temperatura.\n\u00c9 conveniente que a habitaci\u00f3n na que se ba\u00f1e ao beb\u00e9 estea correctamente climatizada e que non existan correntes de aire que poidan arrefrialo.\nUnllas.\nCortar as unllas do beb\u00e9 \u00e9 fundamental para evitar que poida magoarse o mesmo. Existen tesoiras especiais que te\u00f1en as puntas redondeadas ou outras para arriba, que son ideais para isto. Moitos recomendan realizalo cando o bebe est\u00e1 durmido, xa que o neno por natureza tende a ser moi inquieto para realizar este tipo de actividade."}
{"id": "500667", "revid": "89787", "url": "https://gl.wikipedia.org/wiki?curid=500667", "title": "Carmes\u00ed", "text": "O carmes\u00ed, \u00e9 unha cor que corresponde especificamente \u00e1 coloraci\u00f3n do po que resultaba de triturar os corpos secos das femias do insecto chamado quermes (\"Kermes vermilio\"), que se recoll\u00edan principalmente dos arbustos \"Quercus coccifera\", e que se comercializaba nos pa\u00edses mediterr\u00e1neos como pigmento para tinguir teas.\nTam\u00e9n se chamaron \"carmes\u00ed\" \u00e1s cores subministrados pola tintura do quermes \u2014que se asemella ao \"carm\u00edn\" das pinturas art\u00edsticas que hoxe en d\u00eda se comercializan baixo esa denominaci\u00f3n de cor\u2014 e os panos de seda ou de la tinguidos de cor escarlata nos que, polo xeral, se empregaba como mordente alume, e se tingu\u00edan con carmes\u00ed. M\u00e1is amplamente, por carmes\u00ed pode entenderse a cor escarlata ou calquera tea tinguida de vermello vivo.\n Carmes\u00ed (Pantone)\n Carmes\u00ed (espec\u00edfico)\nEtimolox\u00eda.\nO voc\u00e1bulo \"carmes\u00ed\" aparece na lingua castel\u00e1 a mediados do s\u00e9culo XV, a\u00ednda que foi precedido por \"clemes\u00edn\", utilizado durante o s\u00e9culo XIV. Deriva do lat\u00edn medieval \"cremesinus\", por v\u00eda do \u00e1rabe hisp\u00e1nico \"qarmaz\u00ed\", \"da cor do quermes\". E do castel\u00e1 pasou ao galego\nCor web.\nAs cores web establecidos por protocolos inform\u00e1ticos para o seu uso en p\u00e1xinas web incl\u00faen os carmes\u00ed (Crimson) que se mostran abaixo. En programaci\u00f3n \u00e1 pos\u00edbel invocalo polo seu nome, ademais de polo su valor hexadecimal. \"V\u00e9xase Triplete hexadecimal.\"\nHistoria e usos.\nNa Europa do s\u00e9culo XV a cor escarlata era considerada a m\u00e1is suntuosa e cara, e a carmes\u00ed, a ser similar, compart\u00eda ese privilexio. Foi un colorante de primeira orde na industria tintureira toscana da \u00e9poca, e \u00e1 vez a principal cor das roupas de luto, seguida da escarlata e a pavonazo (unha p\u00farpura escura).\nVexilolox\u00eda espa\u00f1ola.\nA carmes\u00ed \u00e9 considerada a cor vexilol\u00f3xico tradicional de Castela (Espa\u00f1a). Os pend\u00f3ns de moitas vilas e pobos castel\u00e1ns def\u00ednense, actual e tradicionalmente, por esa cor. Por\u00e9n, a confusi\u00f3n acerca da cor precisa deste \"carmes\u00ed\" deu lugar a variantes.\nC\u00f3mpre recordar que \"carmes\u00ed\" non \u00e9 s\u00f3 unha denominaci\u00f3n de cor, sen\u00f3n que tam\u00e9n designa aos tecidos de seda ou de la tinguidos desa cor ou de escarlata e, por extensi\u00f3n, a calquera pano tinguido de vermello vivo.\nNos s\u00e9culos XVIII e XIX xulgouse que a chamada carmes\u00ed representaba a p\u00farpura her\u00e1ldica, levando a considerar o pend\u00f3n castel\u00e1n portado polos comuneiros como p\u00farpureo, a\u00ednda sen ter probas diso. Posteriormente varios especialistas xustificaron o erro na decoloraci\u00f3n de moitas bandeiras e estandartes de tafet\u00e1 carmes\u00ed que, co paso dos anos, toman un ton viol\u00e1ceo ou purp\u00fareo. \nNa actualidade, numerosos territorios e localidades de Espa\u00f1a definen a cor das s\u00faas bandeiras como \"carmes\u00ed\", alg\u00fans simplemente de forma nominal e outros precisando a s\u00faa coloraci\u00f3n de maneira exacta mediante especificaci\u00f3ns t\u00e9cnicas, dando lugar a variaci\u00f3ns. O m\u00e1is habitual son as construci\u00f3ns coas armas do organismo ou municipio sobre un pano carmes\u00ed, como \u00e9 costume cos reposteiros.\nVermello Cartagena.\n Pantone 202 C\nNa rexi\u00f3n espa\u00f1ola de Murcia, a carmes\u00ed vexilol\u00f3xica denom\u00ednase vermello Cartagena; recibe ese nome debido a que \u00e9 a cor da bandeira do municipio de Cartagena. \nOficialmente normalizoose como Pantone 202, c\u00f3digo pertencente ao sistema de color \"Pantone Matching System\". \nTr\u00e1tase dun vermello purp\u00fareo escuro.\nMunicipios espa\u00f1ois.\nMunicipios cuxas bandeiras se inscriben nun \u00fanico campo carmes\u00ed:\nMunicipios cuxo compo\u00f1ente carmes\u00ed \u00e9 parcial:"}
{"id": "500668", "revid": "27155", "url": "https://gl.wikipedia.org/wiki?curid=500668", "title": "Estruti\u00f3nidos", "text": "Os estruti\u00f3nidos (Struthionidae) ou estruci\u00f3nidos son unha familia de aves non voadoras, que comprende as actuais avestruces e os seus parentes extintos. As d\u00faas especies hoxe existentes de avestruces son \"Struthio camelus\" e \"Struthio molybdophanes\" (antes considerada subespecie da anterior), ambas no x\u00e9nero \"Struthio\", que tam\u00e9n cont\u00e9n varias especies co\u00f1ecidas como f\u00f3siles do Holoceno como \"Struthio asiaticus\". A avestruz m\u00e1is com\u00fan das d\u00faas especies vivas \u00e9 \"S. camelus\", que \u00e9 a especie de ave existente de maior tama\u00f1o. Outras avestruces est\u00e1 tam\u00e9n entre as aves m\u00e1is grandes que nunca existiron.\nAs avestruces apareceron durante o Mioceno, a\u00ednda que varios f\u00f3siles do Paleoceno, Eoceno e Oligoceno poden pertencer tam\u00e9n a esta familia. As avestruces clasif\u00edcanse no grupo das ratites, das cales todas as especies vivas son aves non voadoras, inclu\u00edndo os kiwis, em\u00fas e \u00f1and\u00fas. Tradicionalmente, a orde Struthioniformes (estrutioniformes) conti\u00f1a todas as ratites. Por\u00e9n, an\u00e1lises xen\u00e9ticas recentes atoparon que o grupo non \u00e9 monofil\u00e9tico, xa que \u00e9 parafil\u00e9tico con respecto aos tinam\u00fas, polo que as avestruces adoitan clasificarse como os \u00fanicos membros da orde, a\u00ednda que a IUCN usa unha clasificaci\u00f3n m\u00e1is xeral e incl\u00fae todas as \"ratites\" e tinam\u00fas dentro de Struthioniformes.\nEvoluci\u00f3n.\nOs f\u00f3siles m\u00e1is antigos similares a avestruces datan do Paleoceno de Europa. Co\u00f1\u00e9cense os x\u00e9neros \"Palaeotis\" e \"Remiornis\" do Eoceno medio e restos de ratites inespec\u00edficos do Eoceno e Oligoceno de Europa e \u00c1frica. Estes f\u00f3siles poden ser parentes temper\u00e1ns das avestruces, pero o seu status \u00e9 cuestionable e poder\u00edan representar m\u00faltiples li\u00f1axes de aves non voadoras paleognatas. O x\u00e9nero africano \"Eremopezus\", cando non se considera un paxaro secretario ou peteiro zapato basal, \u00e9 \u00e1s veces considerado un parente das avestruces ou un taxon \"de tipo aepiorn\u00edtido\". Adeamis destas aves enigm\u00e1ticas, o rexistro f\u00f3sil das avestruces contin\u00faa con varias especies do x\u00e9nero moderno \"Struthio\", que se co\u00f1ecen desde o Mioceno temper\u00e1n en adiante. Varias destas formas f\u00f3siles son icnotaxons (\u00e9 dicir, clasificados de acordo coas pegadas ou outros rastros fosilizados que deixou o organismo e non polo seu corpo) e a s\u00faa asociaci\u00f3n cos taxons descritos por \u00f3sos distintivos \u00e9 discutible e queda pendente de revisi\u00f3n para cando se obte\u00f1a un mellor material.\nA\u00ednda que a relaci\u00f3n das especies f\u00f3siles africanas \u00e9 comparativamente evidente, describ\u00edronse moitas especies asi\u00e1ticas de avestruces a partir de restos fragmentarios e as s\u00faas interrelaci\u00f3ns e como se relacionan coas avestruces africanas son algo confusas. Na China, co\u00f1\u00e9cense avestruces que non se extinguiron ata aproximadamente o final ou algo despois do \u00faltimo per\u00edodo glacial; e imaxes de avestruces poden atoparse na cer\u00e1mica antiga e petr\u00f3glifos da zona. As avestruces coexistiron con outra li\u00f1axe de aves non voadoras did\u00e1ctilas, os eogruidos. A\u00ednda que Olson en 1985 clasificou estas aves como avestruces troncais, son case universalmente consideradas parentes das gr\u00faas, e as s\u00faas semellanzas coas avestruces son o resultado dunha evoluci\u00f3n converxente. A competici\u00f3n coas avestruces parece que causou a extinci\u00f3n dos eogruidos, a\u00ednda que isto nunca foi comprobado e ambos os grupos coexistiron nalg\u00fans lugares.\nIgual que a maior\u00eda das outras ratites, as avestruces crese que desenvolveron a s\u00faa perda da capacidade de voar despois da evento de extinci\u00f3n do Cret\u00e1ceo\u2013Paleoxeno hai uns 66 mill\u00f3ns de anos. A repentina ausencia de dinosauros non aviarios debido a ese episodio de extinci\u00f3n abriu nichos ecol\u00f3xicos para animais herb\u00edvoros grandes e limitou as ameazas predatorias, impulsando a paleognatas voadoras ancestrais a dispersarse polo hemisferio sur e a perderen converxentemente a capacidade de voar.\nDistribuci\u00f3n e h\u00e1bitat.\nHoxe as avestruces s\u00f3 viven silvestres como fauna nativa en \u00c1frica, onde aparecen nunha \u00e1rea de distribuci\u00f3n de h\u00e1bitats \u00e1ridos abertos ou semi\u00e1ridos como as sabanas e o Sahel, tanto ao norte coma ao sur da zona forestal ecuatorial. A especie de Somalia \" Struthio molybdophanes\" vive no corno de \u00c1frica, e evolucionou illada a partir da avestruz com\u00fan por causa da barreira xeogr\u00e1fica do Gran Val do Rift do leste de \u00c1frica. Nalgunha s\u00e1reas a subespecie masai da avestruz com\u00fan vive xunto \u00e1 avestruz somal\u00ed, pero non se hibridan polas s\u00faas diferenzas en comportamento e ecol\u00f3xicas. As avestruces de Arabia e Asia Menor foron cazadas ata a extinci\u00f3n na metde do s\u00e9culo XX, e os intentos en Israel de introducir avestruces do norte de \u00c1frica para que enchesen al\u00ed o seu nico ecol\u00f3xico, fracasaron. As avestruces com\u00fans levadas a Australia que escaparon conseguiron establecer poboaci\u00f3ns silvestres.\nTaxonom\u00eda.\nEn 2019, as especies \"S. pannonicus\", \"S. dmanisensis\" (a avestruz xigante) e \"S. transcaucasicus\" transfer\u00edronse ao x\u00e9nero \"Pachystruthio\".\nOrde Struthioniformes (avestruces)"}
{"id": "500669", "revid": "27155", "url": "https://gl.wikipedia.org/wiki?curid=500669", "title": "Estrutioniformes", "text": ""}
{"id": "500670", "revid": "27155", "url": "https://gl.wikipedia.org/wiki?curid=500670", "title": "Struthionidae", "text": ""}
{"id": "500671", "revid": "27155", "url": "https://gl.wikipedia.org/wiki?curid=500671", "title": "Struthioniformes", "text": ""}
{"id": "500672", "revid": "88215", "url": "https://gl.wikipedia.org/wiki?curid=500672", "title": "I Rally de Terra do Carballi\u00f1o", "text": ""}
{"id": "500673", "revid": "88215", "url": "https://gl.wikipedia.org/wiki?curid=500673", "title": "1\u00ba Rally do Albari\u00f1o", "text": ""}
{"id": "500674", "revid": "88215", "url": "https://gl.wikipedia.org/wiki?curid=500674", "title": "25\u00ba Rally do Lac\u00f3n", "text": ""}
{"id": "500675", "revid": "98629", "url": "https://gl.wikipedia.org/wiki?curid=500675", "title": "Microsoft Bing", "text": "Microsoft Bing (anteriormente Bing, Live Search, Windows \"Live Search\" e \"MSN Search\") \u00e9 un buscador web de Microsoft. Presentado polo antigo director executivo de Microsoft, Steve Ballmer, o 28 de maio de 2009 na conferencia \"All Things Dixital\" en San Diego, foi posto en li\u00f1a o 3 de xu\u00f1o de 2009 cunha versi\u00f3n preliminar publicada o 1 de xu\u00f1o do 2009.\nIncl\u00fae a lista de suxesti\u00f3ns de procura en tempo real e unha lista das procuras relacionadas (chamado \"Panel de explorador\" no lado esquerdo dos resultados de procura), baseado en tecnolox\u00eda sem\u00e1ntica de Powerset que Microsoft comprou no 2008. \nO 29 de xullo do 2009, Microsoft e Yahoo! anunciaron que Bing substituir\u00eda a Yahoo! Search. Este cambio foi implementado a inicios do 2012.\nHistoria.\nMSN Search.\nMSN Search foi un buscador de Microsoft que constaba dun motor de procura, \u00edndice e rastreador web. Lanzouse en 1998 e utilizaba os resultados de procura de Inktomi. A principios de 1999, apareceu unha versi\u00f3n que mostraba as listaxes de Looksmart mesturados cos resultados de Inktomi, pero durante un curto per\u00edodo dese ano utiliz\u00e1ronse no seu lugar os resultados do motor de procura AltaVista. Desde Microsoft, a continuaci\u00f3n, actualizaron MSN Search para proporcionar a propia procura \"self-built\" , o \u00edndice da cal se actualizou semanalmente ou mesmo diariamente. A actualizaci\u00f3n comezou como un programa en versi\u00f3n \"beta\" ou non definitiva en novembro de 2004 (baseado en varios anos de investigaci\u00f3n) e pasou a ser a versi\u00f3n definitiva en febreiro de 2005. A procura de imaxes foi impulsada por un terceiro, Picsearch. O servizo iniciado tam\u00e9n permit\u00eda que os seus resultados de procura fosen visibles desde outros portais de motores de procura, nun esforzo por competir mellor no mercado.\nWindows Live Search.\nA primeira versi\u00f3n beta (versi\u00f3n limitada) p\u00fablica de Windows Live Search foi desenvolvida o 8 de marzo de 2006, coa versi\u00f3n final o 11 de setembro de 2006. O novo motor de procura ofrec\u00eda aos usuarios a capacidade de buscar tipos espec\u00edficos de informaci\u00f3n mediante fichas de procura que inclu\u00edan a Web, noticias, imaxes, m\u00fasica, escritorio, local e a enciclopedia Microsoft Encarta. Windows Live Search ti\u00f1a por obxectivo abarcar m\u00e1is de 2,5 mill\u00f3ns de consultas cada mes, que fosen \"m\u00e1is \u00fatiles, proporcionando aos consumidores o mellor acceso a informaci\u00f3n e m\u00e1is precisas respostas \u00e1s s\u00faas preguntas\"\u00a0. Un men\u00fa de configuraci\u00f3n estaba dispo\u00f1ible en Internet Explorer para cambiar o motor de procura predeterminado.No cambio de MSN Search a Windows Live Search, Microsoft deixou de usar Picsearch como o seu provedor de procura de imaxes e comezou a levala a cabo en por si, alimentado polos seus propios algoritmos de procura.\nLive Search.\nO 21 de marzo do 2007, Microsoft anunciou que separar\u00eda o desenvolvemento da familia de servizos de Windows Live, renomeando o servizo como Live Search. Live Search integrouse en \"Live Search and Ad Platform\" encabezada por Satya Nadella, parte da plataforma e sistemas de Microsoft Division. Como parte deste cambio, Live Search consolidouse con Microsoft adCenter.\nUnha serie de reorganizaci\u00f3ns e consolidaci\u00f3ns de ofertas de procura de Microsoft fix\u00e9ronse baixo a marca de Live Search. O 23 de maio de 2008, Microsoft anunciou a suspensi\u00f3n de Live Search Books e \"Live Search Academic\", cuxos resultados integr\u00e1ronse a partir dese momento nas procuras normais; como resultado disto, pechouse \"Live Search Books\" Publisher Program. Pouco despois, suspendeuse \"Windows Live Expo\" no 2008, o 31 de xullo. \"Live Search Macros\", un servizo que permit\u00eda aos usuarios crear os seus propios motores de procura personalizada ou utilizar as \"macros\" creadas por outros usuarios, tam\u00e9n se suspendeu pouco despois. O 15 de maio de 2009 foi interrompido o servizo Live Product Upload, que permit\u00eda aos comerciantes cargar a informaci\u00f3n dos seus produtos en produtos de Live Search. A reorganizaci\u00f3n final chegou cando Live Search QnA foi renomeado como MSN QnA o 18 de febreiro de 2009. Con todo, suspendeuse posteriormente o 21 de maio.\nMicrosoft reco\u00f1ece que houbo un problema coa marca mentres a palabra \"Live\" permanecese no nome. Live Search oficialmente foi substitu\u00eddo por Bing o 3 de xu\u00f1o de 2009.\nAlianza con Yahoo.\nO 29 de xullo de 2009, Microsoft e Yahoo! anunciaron que fixeran un trato de 10 anos no que o motor de procura de Yahoo! poder\u00eda ser substitu\u00eddo por Bing. \nPor este acordo Yahoo obter\u00e1 o 88\u00a0% dos ingresos que se obte\u00f1an vendas de anuncios de procura no seu sitio para os primeiros cinco anos da operaci\u00f3n e ter\u00e1n dereito a vender anuncios nalg\u00fans sitios de Microsoft. Por mor deste acordo, o 8 de xullo de 2013 o sitio AltaVista desapareceu da rede, o cal foi comprado por Yahoo! en 2013 e que pasase a utilizar o motor deste \u00faltimo a partir de 2004.\nRendibilidade.\nEn 2011 coment\u00e1base que Bing presentaba perdas por case medio mill\u00f3n de d\u00f3lares por hora.\nBing ten entre un 12% e 18% do mercado de buscadores, moi por debaixo de Google que sempre estivo sobre o 60%, os analistas din que Bing require ter entre un 25% e 30% para xerar ganancias.\nSup\u00faxose que en 2013 o buscador presentaba unhas perdas de 1.300 mill\u00f3ns de d\u00f3lares. Os medios de comunicaci\u00f3n publicaron rumores acerca de accionistas de Microsoft que pediran a venda de Bing as\u00ed como de Surface e Xbox, polos problemas econ\u00f3micos destas divisi\u00f3ns, con todo o CEO Satya Nadella negou a intenci\u00f3n de vender estes produtos.\nCaracter\u00edsticas de Bing.\nInternacional.\nBing est\u00e1 dispo\u00f1ible en moitos idiomas e adaptouse a moitos pa\u00edses.\nProdutos de procura.\nAdemais de buscar p\u00e1xinas web, Bing tam\u00e9n ofrece as seguintes opci\u00f3ns de procura:\nBarras de ferramentas, gadgets e extensi\u00f3ns.\nTanto Windows Live Toolbar e MSN Toolbar int\u00e9granse con Bing e o obxectivo de ofrecer aos usuarios unha maneira conveniente de acceder aos resultados da procura Bing. Xunto co lanzamento de Bing, MSN Toolbar liberaranse coa inclusi\u00f3n de novas caracter\u00edsticas relacionadas con Bing como Bing Shopping para ofrecer ofertas.\nGadgets.\n\"Live Search Gadget\" foi un gadget de que utilizou Live Search para obter resultados de busca do usuario e representalos directamente no gadget. Outro gadget, \"Live Search Maps Gadget\" mostrar\u00e1 as condici\u00f3ns de tr\u00e1fico en tempo real utilizando Live Search Maps. Non obstante, adm\u00edtense datos de tr\u00e1fico, de 23 cidades seleccionadas de Estados Unidos.\nO 30 de outubro de 2007, quit\u00e1ronse ambos gadgets de Windows Live Gallery debido \u00e1 posibles preocupaci\u00f3ns. \nMicrosoft creou varios complementos para usar Bing directamente desde o seu navegador.\nAceleradores.\nOs usuarios te\u00f1en acceso a caracter\u00edsticas de Bing directamente desde texto seleccionado nunha p\u00e1xina Web. Incl\u00faen:\nWeb Slices.\nWeb Slices pode utilizarse para supervisar a informaci\u00f3n recollida por Bing. Sectores da web proporcionados polo equipo de Bing incl\u00faen:\nExtensi\u00f3ns.\nO equipo de Bing proporciona un complemento de Bing oficial para Firefox, que agrega suxesti\u00f3ns de procura do cadro de procura de Firefox dende Bing.\nPublicidade.\nLive Search.\nDesde 2006, Microsoft realizou unha serie de sitios web para promover a oferta de procura de Microsoft. Estas incl\u00faen:\nLanzamento de Bing.\nO lanzamento de Bing custou entre 80 e 100 mill\u00f3ns de d\u00f3lares utilizando publicidade en li\u00f1a, televisi\u00f3n, impresi\u00f3n e campa\u00f1a por radio nos Estados Unidos. Os anuncios non mencionaron a outros motores de procura competidores, como Google e Yahoo!, directamente polo seu nome; m\u00e1is ben, sen\u00f3n que tentaron convencer aos usuarios para cambiar a Bing centr\u00e1ndose nas funci\u00f3ns de procura e funcionalidade de Bing. os anuncios afirmaban que Bing fac\u00eda un mellor traballo contra a \"procura sobrecargada,\" ofrecendo resultados m\u00e1is relevantes e de maior calidade.\nPol\u00e9micas co contido adulto.\nContido de v\u00eddeo.\nA ferramenta de procura de v\u00eddeos de Bing ten un modo de previsualizaci\u00f3n que pode ser usado para ver v\u00eddeos pornogr\u00e1ficos. Simplemente desactivando a procura segura ou \"Safe Search\", os usuarios poden buscar e ver v\u00eddeos mantendo o cursor sobre unha das miniaturas, xa que o v\u00eddeo e o son nalg\u00fans casos est\u00e1 almacenado nos servidores de Microsoft.\nDado que os v\u00eddeos est\u00e1n a reproducirse en Bing no canto de nas webs pornogr\u00e1ficas, non son bloqueados polos programas de control parental pois estes programas simplemente pensan que o usuario est\u00e1 na web de Bing. O mesmo p\u00f3dese dicir dos filtros das empresas, que poden ser enganados con esta caracter\u00edstica.\nMicrosoft respondeu nunha publicaci\u00f3n dun blog o 4 de xu\u00f1o de 2009, cunha alternativa a curto prazo. Engadindo\n \u201c&amp;adlt=strict\u201d\nao final dunha procura e sen importar cal sexa a configuraci\u00f3n de procura, Bing mostraba resultados filtrados e sen contido pornogr\u00e1fico. A consulta ter\u00eda este aspecto:\n(distingue entre mai\u00fasculas e min\u00fasculas).\nO 12 de xu\u00f1o de 2009, Microsoft anunciou dous cambios en relaci\u00f3n con este problema. Todas as imaxes e v\u00eddeos potencialmente expl\u00edcitos agora proceden dun dominio \u00fanico e independente, explicit.bing.net. Ademais, Bing tam\u00e9n dar\u00e1 informaci\u00f3n acerca da web de orixe das imaxes ou v\u00eddeos expl\u00edcitos. Ambos cambios permiten que tanto os usuarios dom\u00e9sticos como os corporativos filtren os resultados sen ter en conta a configuraci\u00f3n de modo seguro ou \"Safe Search\".\nCensura rexional.\nBing censura os resultados de procura con termos como \"sexo\" nalgunhas das rexi\u00f3ns inclu\u00edndo India, Rep\u00fablica Popular da China e Alema\u00f1a. Esta censura real\u00edzase baseada na lexislaci\u00f3n local deses pa\u00edses.Non obstante, Bing permite aos usuarios simplemente cambiar a s\u00faa preferencia de pa\u00eds ou rexi\u00f3n a outros pa\u00edses onde non existan restrici\u00f3ns das leis locais. O 24 de xaneiro de 2019, o buscador Bing foi bloqueado na China.\nNotas.\nTodas as referencias est\u00e1n en castel\u00e1n ou ingl\u00e9s."}
{"id": "500676", "revid": "5312", "url": "https://gl.wikipedia.org/wiki?curid=500676", "title": "The Simpsons (tempada 5)", "text": "A quinta tempada da serie animada \"The Simpsons\" foi emitida orixinalmente pola cadea FOX dende o 30 de setembro de 1993 at\u00e9 o 19 de maio de 1994. O \"show runner\" da quinta tempada foi David Mirkin, quen produciu vinte episodios. Al Jean e Mike Reiss produciron os dous restantes, os cales foron vestixios da tempada anterior. A tempada cont\u00e9n varios dos episodios que foron elixidos coma os mellores da serie, inclu\u00edndo \"Cape Feare\" e \"Rosebud\". Tam\u00e9n incl\u00fae ao episodio n\u00famero 100, \"Sweet Seymour Skinner's Baadasssss Song\". A tempada foi nomeada para dous Premios Primetime Emmy e ga\u00f1ou un Premio Annie na categor\u00eda \u00abMellor programa animado de televisi\u00f3n\u00bb, ademais dun Premio Environmental Media e un Premio Genesis. A versi\u00f3n en DVD foi lanzada \u00e1 venda na Rexi\u00f3n 1 o 21 de decembro de 2004, na Rexi\u00f3n 2 o 21 de marzo de 2005 e na Rexi\u00f3n 4 o 23 de marzo do mesmo ano. "}
{"id": "500677", "revid": "23204", "url": "https://gl.wikipedia.org/wiki?curid=500677", "title": "Struthio molybdophanes", "text": "Struthio molybdophanes \u00e9 unha especie de avestruz nativa do corno de \u00c1frica, que anteriormente era considerada unha subespecie da avestruz com\u00fan e recib\u00eda o nome de \"Struthio camelus molybdophanes\". Foi identificada como nova especie, polas s\u00faas diferenzas xen\u00e9ticas, en 2014.\nTaxonom\u00eda e sistem\u00e1tica.\nAs evidencias moleculares indican que o Gran Val do Rift do leste de \u00c1frica funcionou como unha barreira xeogr\u00e1fica que illou este taxon da subespecie nominal de avestruz, \"S. c. camelus\", mentres que diferenzas ecol\u00f3xicas e de comportamento mantiv\u00e9rona xeneticamente diferenciacda da subespecie de avestruz veci\u00f1a \"S. c. massaicus\". Un estudo do ADN mitocondrial do x\u00e9nero \"Struthio\", que inclu\u00eda a subespecie de Arabia xa extinta \"S. c. syriacus\", atopou que \"S. molybbdophanes\" \u00e9 a avestruz filoxen\u00e9ticamente m\u00e1is diferenciada, que parece ter diverxido dun antepasado com\u00fan hai uns 3,6 a 4,1 mill\u00f3ns de anos. Estas diferenzas xen\u00e9ticas e ecol\u00f3xicas aconsellaron elevala desde a categor\u00eda de subespecie \u00e1 de especie separada.\nDescrici\u00f3n.\nA\u00ednda que en aspecto xeral \u00e9 similar a outras avestruces, a pel do pescozo e coxas desta avestruz \u00e9 azul (en lugar de rosada), fac\u00e9ndose azul brillante no macho durante a estaci\u00f3n de apareamento. O pescozo carece do t\u00edpico anel branco ancho, e as plumas da cola son brancas. As femias son lixeiramente m\u00e1is grandes que os machos e de plumaxe m\u00e1is marr\u00f3n que as femias doutras avestruces. En tama\u00f1o \u00e9 similar \u00e1s demais avestruces, quizais un pouco m\u00e1is pequena como media en masa corporal que algunhas subespecies da avestruz com\u00fan, como a subespecie nomeada \"S. c. camelus\". Informouse que en catividade pesa uns 105\u00a0kg, pero iso pode non ser un peso axeitado para as aves silvestres, xa que os animais en catividade te\u00f1en un acceso m\u00e1is doado \u00e1 comida que as que viven na natureza. Isto fai que sexa unha das especies de aves existentes m\u00e1is grandes.\nDistribuci\u00f3n e h\u00e1bitat.\nVive fundamentalmente no corno de \u00c1frica, especialmente no nord\u00e9s de Etiop\u00eda e en toda Somalia.\nComportamento e ecolox\u00eda.\nEsta especie est\u00e1 diferenciada ecoloxicamente da avestruz com\u00fan, coa cal ten unha certa \u00e1rea de solapamento, porque prefire vivir en \u00e1reas m\u00e1is arbustivas e con m\u00e1is vexetaci\u00f3n, onde se alimenta principalmente rebuscando, mentres que a avestruz com\u00fan principalmente pasta en sabanas abertas. Hai tam\u00e9n informes de dificultades na hibridaci\u00f3n entre os dous taxons.\nStatus e conservaci\u00f3n.\nUn informe da IUCN de 2006 suxer\u00eda que esta avestruz era m\u00e1is com\u00fan nas rexi\u00f3ns centrais e setrentrionais de Somalia nas d\u00e9cadas de 1970 e 1980. Por\u00e9n, despois da guerra e desintegraci\u00f3n pol\u00edtica en Somalia e a falta de calquera pol\u00edtica efectiva de conservaci\u00f3n da natureza, a s\u00faa \u00e1rea de distribuci\u00f3n e n\u00famero de exemplares estivo diminu\u00edndo como resultado da s\u00faa caza incontrolada para obter carne, produtos medicinais e ovos, polo que a ave se enfronta \u00e1 s\u00faa case erradicaci\u00f3n do corno de \u00c1frica. En Kenya cr\u00edase en granxas para obter dela carne, plumas e ovos."}
{"id": "500678", "revid": "88215", "url": "https://gl.wikipedia.org/wiki?curid=500678", "title": "Rally de Terra Concello de Barbad\u00e1s", "text": "O Rally de Terra Concello de Barbad\u00e1s foi unha competici\u00f3n de rally que se disputou en Barbad\u00e1s, puntuable para o Campionato de Galicia de Rallys de Terra. Tivo s\u00f3 unha edici\u00f3n, en 1989, sendo organizada por Rudicar Sport. O vencedor desa \u00fanica edici\u00f3n foi Jos\u00e9 Mar\u00eda Mart\u00ednez Magdaleno."}
{"id": "500679", "revid": "88215", "url": "https://gl.wikipedia.org/wiki?curid=500679", "title": "1\u00ba Rally de Terra Concello de Barbad\u00e1s", "text": ""}
{"id": "500680", "revid": "27155", "url": "https://gl.wikipedia.org/wiki?curid=500680", "title": "Struthio camelus molybdophanes", "text": ""}
{"id": "500681", "revid": "89787", "url": "https://gl.wikipedia.org/wiki?curid=500681", "title": "Reposteiro (decoraci\u00f3n)", "text": "Un reposteiro \u00e9 un pano xeralmente cadrado similar a un tapiz, que ten plasmados emblemas her\u00e1ldicos de familias ou casas nobiliarias, a\u00ednda que tam\u00e9n os hai de forma rectangular ou portando outros motivos her\u00e1ldicos.\nNa actualidade \u00e9 moi utilizado polos municipios e outras instituci\u00f3ns p\u00fablicas, estando presente en sal\u00f3ns de plenos e estancias de importancia, e bordados cos correspondentes armoriais municipais ou institucionais. \nAdemais, moitas veces c\u00f3lganse de balc\u00f3ns e vent\u00e1s en festas e outras celebraci\u00f3ns.\nHistoria.\nOs reposteiros xurdiron a partir do s\u00e9culo XII, momento en que nace a her\u00e1ldica tal e como a co\u00f1ecemos na actualidade. A\u00ednda que orixinariamente estiveron relacionados coas bandeiras, non tiveron a mesma utilidade ca estas. Comezaron a utilizarse con maior frecuencia a partir do s\u00e9culo XIV, cando as familias nobiliarias o usaron como ostentaci\u00f3n da li\u00f1axe familiar. \nFormaban parte da decoraci\u00f3n de antec\u00e1maras e outras estancias de importancia de castelos e palacios, e ademais en tendas de campa\u00f1a b\u00e9licas, carruaxes e cabalar\u00edas de v\u00edveres e equipamentos. \nAdemais dos aspectos de identificaci\u00f3n e ostentaci\u00f3n, o reposteiro tam\u00e9n tivo a finalidade de illar as habitaci\u00f3ns do fr\u00edo, do mesmo modo que os tapices, sendo unha alternativa m\u00e1is econ\u00f3mica que estes.\nOs reposteiros son orixinarios de Espa\u00f1a. Alg\u00fans vestixios dos primeiros que apareceron local\u00edzanse na Catedral de San Vicente de Roda de Is\u00e1bena (Huesca). Posteriormente esta peza hispana e a s\u00faa execuci\u00f3n foise estendendo por outros pa\u00edses e continentes, a\u00ednda que conservando o seu car\u00e1cter espa\u00f1ol.\nNa actualidade o reposteiro est\u00e1 recollido no protocolo oficial, que sit\u00faa esta peza no exterior de edificios institucionais.\nCaracter\u00edsticas.\nAs s\u00faas proporci\u00f3ns son maioritariamente cadradas, a\u00ednda que tam\u00e9n poden dispo\u00f1erse en rect\u00e1ngulo, e o seu material \u00e9 veludo ou outros tecidos nobles. Pode ser confeccionado de tres maneiras diferentes: tecido manualmente sobre bastidor, da mesma maneira que o tapiz; bordando o escudo sobre un pano xeral ou aplicando sobre este pano anacos doutros, sendo esta \u00faltima maneira a m\u00e1is habitual, denominada \"opus consultum\" ou bordado de aplicaci\u00f3n.\nTomar un emblema ou outro deb\u00eda facerse con sumo coidado nunha \u00e9poca na que a relixi\u00f3n era moi importante e a sociedade estaba cargada de simbolismo; sobre todo cando o emblema deb\u00eda representar unha lixaxe. Existen miles de figuras her\u00e1ldicas, e estas poden clasificarse en virtude de aquilo que representan: motivos xeom\u00e9tricos, o bestiario, a natureza ou actividades sociais. Para o caso espa\u00f1ol, estas \u00faltimas eran predominantes.\nEn Espa\u00f1a, a maior parte dos reposteiros enc\u00f3ntranse nas rexi\u00f3ns castel\u00e1, catal\u00e1 e vasca. Entre todas as figuras, hai algunhas que se repiten nos blas\u00f3ns por riba das demais representaci\u00f3ns, polo que, a\u00ednda que hai unha gran cantidade de elementos, a maior\u00eda usaban s\u00f3 uns poucos (sobre todo castelos, bandas, estrelas, le\u00f3ns ou \u00e1rbores)."}
{"id": "500682", "revid": "89787", "url": "https://gl.wikipedia.org/wiki?curid=500682", "title": "Rally de Nar\u00f3n de 1989", "text": "O Rally de Nar\u00f3n de 1989 foi a segunda edici\u00f3n de dito rally e a segunda proba da tempada 1989 do Campionato de Galicia de Rallys de Terra. Disputouse en Nar\u00f3n o 27 de maio de 1989 e os vencedores foron Jos\u00e9 Caama\u00f1o e Jos\u00e9 Manuel Valeiro a bordo dun Citro\u00ebn Visa 1000 Pistas.\nItinerario.\nConstou dun itinerario segredo ata a disputa do rally, con dez pasadas por tres treitos diferentes (Piscina Municipal, Pedroso e San Xiao), sumando un total de 149 km, dos cales 37,6 foron cronometrados.\nResumo.\nNo primeiro treito empataron co mesmo tempo o Citro\u00ebn Visa 1000 Pistas do coru\u00f1\u00e9s Jos\u00e9 Caama\u00f1o e o Renault 11 Turbo do portugu\u00e9s Viana Ferreira, mentres que nos restantes nove treitos Caama\u00f1o marcou o mellor tempo logrando unha c\u00f3moda vitoria. Viana Ferreira mantivo a segunda posici\u00f3n ata o cuarto treito cando sufriu unha sa\u00edda de pista e tivo que abandonar por problemas no motor. Jos\u00e9 Mar\u00eda Mart\u00ednez Magdaleno pasou ent\u00f3n a ocupar a segunda praza, rematando a primeira secci\u00f3n a 18 segundos de Caama\u00f1o, seguido por Javier Garc\u00eda, Andr\u00e9s Gonz\u00e1lez e Jos\u00e9 Manuel Torres.\nNa segunda secci\u00f3n o Lancia Delta HWD de Magdaleno envorcou, foi posto de novo sobre as rodas coa axuda duns espectadores e a continuaci\u00f3n comezou a arder, quedando o veh\u00edculo totalmente calcinado. O seu copiloto, Manuel Campos, sufriu queimaduras, tendo que ser atendido nun centro hospitalario, ao igual que un dos espectadores. Tam\u00e9n envorcou o Renault 5 GT Turbo de Javier Garc\u00eda, situaci\u00f3n que aproveitou Andr\u00e9s Gonz\u00e1lez para ocupar a segunda posici\u00f3n final. O portugu\u00e9s Jo\u00e3o Enes cun Golf GTI completou o podio.\nDos 32 pilotos que tomaron a sa\u00edda, s\u00f3 18 chegaron \u00e1 meta. Entre os abandonos estiveron tam\u00e9n os Seat 124 de Marab\u00fa, Jes\u00fas Ferreiro e Estrella Castrill\u00f3n, sendo no caso desta \u00faltima a s\u00faa \u00fanica participaci\u00f3n como piloto nun rally, invertendo con Germ\u00e1n Castrill\u00f3n os seus habituais papeis de piloto e copiloto. Abandonaron tras sufrir unha rotura no veh\u00edculo."}
{"id": "500683", "revid": "55340", "url": "https://gl.wikipedia.org/wiki?curid=500683", "title": "Vendula Pizingerov\u00e1", "text": "Vendula Pizingerov\u00e1, anteriormente Svobodov\u00e1, nada como V\u00e1clava Horov\u00e1 en Praga o 18 de febreiro de 1972, \u00e9 unha activista checa contra a leucemia, presidenta do fondo da fundaci\u00f3n Kapka nad\u011bje. Polo seu labor recibiu o t\u00edtulo de muller do ano checa en varias ocasi\u00f3ns.\nTraxectoria.\nA s\u00faa familia era xud\u00eda, orixinaria de \u010cerno\u0161ice. Despois de graduarse na escola secundaria, traballou nunha axencia de publicidade e logo como encargada de prensa para o Partido dos Empresarios. En 1995 casou co compositor de m\u00fasica popular Karel Svoboda e a parella aveci\u00f1ouse en Jevany En xaneiro do ano seguinte naceu a s\u00faa filla Kl\u00e1rka, pero contraeu leucemia e morreu con catro anos. A ra\u00edz desa experiencia, fundou no ano 2000 o fondo ben\u00e9fico Kapka nad\u011bje co obxectivo de recadar cartos para axudar os enfermos de leucemia e ao seu tratamento. "}
{"id": "500685", "revid": "65337", "url": "https://gl.wikipedia.org/wiki?curid=500685", "title": "Rivista italiana di numismatica", "text": "A Rivista italiana di numismatica \u00e9 unha publicaci\u00f3n pei\u00f3dica de edici\u00f3n anual especializada en materia numism\u00e1tica. Tr\u00e1tase da revista cient\u00edfica italiana m\u00e1is antiga das existentes na actualidade.\nHistoria.\nA \"Rivista italiana di numism\u00e1tica\" fundouse en 1888 da man de Ercole e de Francesco Gnecchi. O seu primeiro director foi Solone Ambrosoli, quen asumiu o posto durante os primeiros dous anos da revista Ambrosoli foi sucedido na direcci\u00f3n polos fundadores, os irm\u00e1ns Gnecchi, durante os seguintes vinte e oito anos. Nos anos 1918 e 1919 dirixiu a revista o numism\u00e1tico Lodovico Laffranchi, que lle imprimiu unha modernizaci\u00f3n e a dotou de reco\u00f1ecemento internacional.\nEn 1892, o grupo de numism\u00e1ticos que sosti\u00f1a a revista fundou a \"Societ\u00e0 Numismatica Italiana\" e, como consecuencia, a revista constitu\u00eduse no \u00f3rgano oficial da nova sociedade.\nA partir de 1979, os primeiros n\u00fameros da revista pasaron a estar dispo\u00f1ibles en fieis reproduci\u00f3ns dos orixinais, baixo a responsabilidade do editor Aldo Ausilio di Padova.\nO seu director actual \u00e9 Andrea Saccocci."}
{"id": "500686", "revid": "65337", "url": "https://gl.wikipedia.org/wiki?curid=500686", "title": "Rivista italiana di numismatica e scienze affine", "text": ""}
{"id": "500688", "revid": "89787", "url": "https://gl.wikipedia.org/wiki?curid=500688", "title": "Joaquim Manuel Magalh\u00e3es", "text": "Joaquim Manuel Magalh\u00e3es, nado en Peso da R\u00e9gua en 1945, \u00e9 un ensa\u00edsta, poeta e profesor catedr\u00e1tico na Facultade de Letras de Lisboa.\nTraxectoria.\nDoutorouse en 1979 cunha tese principal sobre \"A Consequ\u00eancia da Literatura e do Real na Poesia de Dylan Thomas\" e unha segunda tese sobre Frank O'Hara. A s\u00faa proba de Agregaci\u00f3n consistiu nunha proposta de estudo sobre a poes\u00eda inglesa posterior a 1945 e sobre \u00abThe Waste Land\u00bb de T. S. Eliot. (A s\u00faa tese de licenciatura foi sobre e. e. cummings). Co-dirixiu a revista \"As Escadas N\u00e3o T\u00eam Degraus\" (1989), organizou a edici\u00f3n da \"Obra Po\u00e9tica\" de Ruy Belo, da \"Antologia Po\u00e9tica\" de Ruy Cinatti e dunha antolox\u00eda de Jo\u00e3o Miguel Fernandes Jorge. Ten publicadas traduci\u00f3ns de Anna Akhmatova (1992), Yorgos Seferis (1993) e Konstandinos Kavafis (2005). Tam\u00e9n varios volumes de poetas espa\u00f1ois contempor\u00e1neos, tanto traducidos como maioritariamente anotados.\nAutor de obras (iniciadas en 1974) de poes\u00eda, reuniu esa obra po\u00e9tica en 2010 no volume \u00abUm Toldo Vermello\u00bb. En 2014 seguiuse unha 2\u00aa edici\u00f3n, con novas alteraci\u00f3ns, titulada co mesmo nome. Un volume de \u00abderivas\u00bb, sobre todo en prosa, \u00abDo Corvo a Santa Maria\u00bb, foi publicado en 1993. Sobre poes\u00eda, publicou os seguintes volumes: \u00abOs dois crep\u00fasculos\u00bb (1981); \u00abDylan Thomas\u00bb (1982); \u00abUm pouco da morte\u00bb (1989); \u00abRima Pobre\u00bb (1999).\nDo seu interese polas artes pl\u00e1sticas resultou a publicaci\u00f3n de numerosos textos na prensa e a edici\u00f3n de \"Ant\u00f3nio Palolo /O\" (1978).\nExtraordinariamente vers\u00e1til e l\u00edmpida, a poes\u00eda de Joaquim Manuel Magalh\u00e3es imponse, segundo David Mour\u00e3o Ferreira, \"de libro para libro, pola convocatoria de moitos aspectos do mundo natural e do mundo social, a trav\u00e9s dun discurso que estabelece, entre ambos, os m\u00e1is inesperados nexos de cumplicidade ou rec\u00edprocos procesos de rexeitamento, en que \"figuras\" como a l\u00edtotes, a ant\u00edfrase, a alusi\u00f3n e a catacrese desempe\u00f1an papeis preponderantes, en contextos s\u00f3 talvez aparentemente rexidos polos principios dunha libre asociaci\u00f3n de imaxes ou dun suposto automatismo verbal (\u2026)\". Joaquim Manuel Magalh\u00e3es \u00e9 un nome incontorn\u00e1bel para a comprensi\u00f3n da poes\u00eda portuguesa dos \u00faltimos trinta anos, tanco como poeta como por ensa\u00edsta."}
{"id": "500689", "revid": "23204", "url": "https://gl.wikipedia.org/wiki?curid=500689", "title": "Hiperostose", "text": "A hiperostose \u00e9 un crecemento excesivo de \u00f3so, xeralmente a expensas dun engrosamento da cortical. Pode deberse a unha exostose. Pode ocorrer en varias enfermidades m\u00fasculo-esquel\u00e9ticas."}
{"id": "500690", "revid": "5863", "url": "https://gl.wikipedia.org/wiki?curid=500690", "title": "Hiperostose cortical infantil", "text": "A hiperostose cortical infantil, tam\u00e9n co\u00f1ecida como enfermidade de Caffey ou s\u00edndrome de Caffey-Silverman \u00e9 unha displasia \u00f3sea do grupo das hiperostoses. Caracter\u00edzase por un crecemento exacerbado das corticales dos \u00f3sos longos en forma de reacci\u00f3n peri\u00f3stica, de causa non filiada. Foi descrita en 1930 por Roske e posteriormente caracterizada por Caffey e Silverman en 1945.\nEpidemiolox\u00eda.\nEsta s\u00edndrome ten unha prevalencia baixa, afectando aproximadamente a 48/100000 nados vivos. Afecta por igual a doentes de ambos os sexos de at\u00e9 tres anos de idade.\nCl\u00ednica.\nEsta enfermidade afecta preferentemente aos \u00f3sos longos, afectando a di\u00e1fise dos mesmos e respectando met\u00e1fise e ep\u00edfise. O cadro cl\u00ednico cursa habitualmente coa aparici\u00f3n de dor de inicio brusco asociado a tumoraci\u00f3n palpable na zona do \u00f3so afectado, non relacionado con traumatismos ou sobreesforzos previos. Os doentes poden presentar febre e alteraci\u00f3ns anal\u00edticas inespec\u00edficas.\nDiagn\u00f3stico.\nO diagn\u00f3stico real\u00edzase mediante a historia cl\u00ednica e un estudo de radiolox\u00eda convencional.\nEvoluci\u00f3n.\nNa maior parte dos casos a hiperostose cortical infantil res\u00f3lvese espontaneamente, non precisando tratamento m\u00e9dico ou cir\u00farxico, salvo analxesia."}
{"id": "500692", "revid": "1131", "url": "https://gl.wikipedia.org/wiki?curid=500692", "title": "Jos\u00e9 Blanco Amor", "text": "Jos\u00e9 Blanco Amor, nado en Lubre (Bergondo) o 3 de decembro de 1911 e finado en Buenos Aires o 10 de marzo de 1989, foi un escritor e xornalista galego que se estableceu na Arxentina.\nTraxectoria.\nInfancia e mocidade.\nCriado nunha familia humilde, abandonou a escola moi novo, aos once anos segundo algunhas fontes, para axudar a familia. Aprendeu despois o oficio de carpinteiro e en 1930 emigrou a Buenos Aires, onde viviu at\u00e9 a s\u00faa morte.\nFoi secretario da Organizaci\u00f3n Republicana Gallega Aut\u00f3noma (ORGA), que dirix\u00eda Santiago Casares Quiroga.\nEn Buenos Aires.\nIniciou a s\u00faa formaci\u00f3n en Buenos Aires como autodidacta, mentres traballaba noutras tarefas. Estudou idiomas, f\u00edxose tradutor, corrector de probas e xornalista, e converteuse nunha figura das letras hispanoamericanas.\nComo xornalista iniciouse en \"Noticiero Espa\u00f1ol\" e publicou o seu primeiro conto na revista do Centro Galego de Buenos Aires. Despois colaborou nos xornais \"La Prensa\", \"El Mundo\" e \"La Naci\u00f3n\" de Buenos Aires, onde escrib\u00eda os comentarios parlamentarios na columna \u00abM\u00e1s all\u00e1 de la cr\u00f3nica\u00bb. Foi tam\u00e9n redactor de Obituarios do xornal La Naci\u00f3n durante trinta anos, na \u00e9poca en que os grandes escritores fac\u00edan as necrolox\u00edas das personalidades.\nDurante o mandato do vicepresidente arxentino Carlos Humberto Perette foi nomeado Director de Prensa do Senado da Naci\u00f3n Argentina.\nEscritor.\nOs seus ensaios tratan principalmente temas espa\u00f1ois, unha das s\u00faas preocupaci\u00f3ns foi mobilizar as relaci\u00f3ns culturais entre Espa\u00f1a e Am\u00e9rica, en obras como \"Espa\u00f1a y el marxismo\" ou \"La generaci\u00f3n del 98\". Outra obra importante, \u00e9 \"Con verdad y con rigor\". Escribu tam\u00e9n novelas e o libro de relatos \"Reportaje a Nueva York\", que recolle varias cr\u00f3nicas das Naci\u00f3ns Unidas escritas cando foi enviado aos Estados Unidos de Am\u00e9rica en 1949. Entre as novelas destacan \"La vida que nos dan\", premio Valle-Inclan, \"Todos los muros eran grises\", \"Antes que el tiempo muera\", \"Duelo por la tierra perdida\", \"La Misi\u00f3n\", ga\u00f1adora do Premio de Literatura de la Ciudad de Buenos Aires en 1967.\nReco\u00f1ecementos.\nPolas s\u00faas colaboraci\u00f3ns en \"La Naci\u00f3n\", o Ministerio de Informaci\u00f3n e Turismo de Espa\u00f1a concedeulle o premio hispanoamericano de prensa \"Miguel de Cervantes\" en 1972. Recibiu o premio do PEN Club Internacional e foi galardonado co Premio Nacional de Literatura \"Juan Bautista Alberdi\" en 1971."}
{"id": "500694", "revid": "1131", "url": "https://gl.wikipedia.org/wiki?curid=500694", "title": "Waldo A. Ins\u00faa", "text": ""}
{"id": "500696", "revid": "1131", "url": "https://gl.wikipedia.org/wiki?curid=500696", "title": "Joaqu\u00edn Fern\u00e1ndez", "text": "O nome Joaqu\u00edn Fern\u00e1ndez pode referirse a:"}
{"id": "500697", "revid": "1131", "url": "https://gl.wikipedia.org/wiki?curid=500697", "title": "Higinio Fern\u00e1ndez de la Vega", "text": ""}
{"id": "500698", "revid": "1131", "url": "https://gl.wikipedia.org/wiki?curid=500698", "title": "Wenceslao Fern\u00e1ndez de la Vega", "text": ""}
{"id": "500699", "revid": "1131", "url": "https://gl.wikipedia.org/wiki?curid=500699", "title": "Juan Fl\u00f3rez Freire", "text": ""}
{"id": "500700", "revid": "23204", "url": "https://gl.wikipedia.org/wiki?curid=500700", "title": "Enfo", "text": ""}
{"id": "500702", "revid": "23204", "url": "https://gl.wikipedia.org/wiki?curid=500702", "title": "European Network of Folk Orchestras", "text": ""}
{"id": "500703", "revid": "23204", "url": "https://gl.wikipedia.org/wiki?curid=500703", "title": "Adams \u00e6bler", "text": "Adams \u00e6bler \u00e9 un filme dinamarqu\u00e9s de 2005 dirixido e escrito por Anders Thomas Jensen. O argumento do filme xira arredor do Libro de Xob. Est\u00e1 protagonizado por Ulrich Thomsen e Mads Mikkelsen. oi escollido como candidato de Dinamarca para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "500704", "revid": "23204", "url": "https://gl.wikipedia.org/wiki?curid=500704", "title": "Adams \u00c6bler", "text": ""}
{"id": "500706", "revid": "89787", "url": "https://gl.wikipedia.org/wiki?curid=500706", "title": "De fem bensp\u00e6nd", "text": "De fem bensp\u00e6nd \u00e9 un filme dinamarqu\u00e9s de 2003 dirixido por Lars von Trier e J\u00f8rgen Leth. O filme foi concibido como un documental, mais incorpora secci\u00f3ns de filmes experimentais producidos polos propios directores. Bas\u00e9ase na premisa de que von Trier creou un reto para o seu amigo e mentor J\u00f8rgen Leth. O filme favorito de Lars von Trier \u00e9 \"Det perfekte menneske\" de Leth, e von Trier d\u00e1lle a Leth a tarefa de refacer \"Det perfekte menneske\" cinco veces, cada unha delas cun obst\u00e1culo diferente imposto por von Trier. Foi escollido como candidato de Dinamarca para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "500708", "revid": "88215", "url": "https://gl.wikipedia.org/wiki?curid=500708", "title": "1\u00ba Rally de Terra do Carballi\u00f1o", "text": ""}
{"id": "500709", "revid": "88215", "url": "https://gl.wikipedia.org/wiki?curid=500709", "title": "Rally de Terra de Barbad\u00e1s", "text": ""}
{"id": "500714", "revid": "1505", "url": "https://gl.wikipedia.org/wiki?curid=500714", "title": "Rally de Terra de Ourense de 1989", "text": "O Rally de Terra de Ourense de 1989 foi a segunda edici\u00f3n de dito rally e a derradeira proba da tempada 1989 do Campionato de Galicia de Rallys de Terra. Celebrouse o 12 de novembro de 1989 e o vencedor foi Jos\u00e9 Caama\u00f1o a bordo dun Citro\u00ebn Visa 4x4."}
{"id": "500716", "revid": "89787", "url": "https://gl.wikipedia.org/wiki?curid=500716", "title": "Mayday", "text": "Mayday () \u00e9 un sinal de socorro utilizado internacionalmente como chamada de emerxencia nas comunicaci\u00f3ns de radiotelefon\u00eda.\nEmpr\u00e9gase para indicar unha emerxencia na que hai risco de perder a vida en diversos \u00e1mbitos como na aviaci\u00f3n e na mari\u00f1a e, nalg\u00fans pa\u00edses, tam\u00e9n o utilizan as forzas policiais, os bombeiros e as organizaci\u00f3ns de transporte. A chamada sempre se fai tres veces seguidas para evitar confusi\u00f3ns: \u00abmayday mayday mayday\u00bb.\nOrixe do termo.\n\"Aider\" \u00e9 o infinitivo do verbo reflexivo \u00abaxudar\u00bb na sintaxe francesa. Non obstante, non se usa como unha orde imperativa por si mesma. Por este motivo a conversi\u00f3n realmente quere dicir, abreviado en franc\u00e9s, \u00ab\"venez m\u2019aider\"\u00bb (\u00ab\u00bb). A forma imperativa \"m'aidez\" (gramaticalmente o correcto ser\u00eda \u00ab\"Aidez-moi\"\u00bb) consid\u00e9rase unha alternativa aceptable.\nNo entanto, en ambos casos mayday debe ser considerada unha representaci\u00f3n fon\u00e9tica inglesa. Conv\u00e9n resaltar que en ingl\u00e9s a frase util\u00edzase s\u00f3 como chamada de socorro, mentres que no franc\u00e9s ten menos sentido de urxencia que a s\u00faa forma en ingl\u00e9s. O que os francofalantes utilizan en caso de emerxencia \u00e9 a chamada \u00ab\"au secours!\"\u00bb (, \u00absocorro!\u00bb).\nChamada de auxilio.\nA situaci\u00f3n na que se utiliza mayday \u00e9 cando unha embarcaci\u00f3n, un avi\u00f3n ou un veh\u00edculo se atopa en perigo grave e inminente, e require axuda inmediata. As situaci\u00f3ns de \u00abperigo grave e inminente\u00bb nos que ser\u00eda apropiada unha chamada de mayday poden ser lume, explosi\u00f3n ou afundimento. Tam\u00e9n se utiliza en aeron\u00e1utica, cando a aeronave est\u00e1 en grave risco de accidente, xa sexa por fallos nos sistema de navegaci\u00f3n, condici\u00f3ns clim\u00e1ticas adversas, secuestro, ameaza terrorista etc.\nSeelonce mayday.\n\"Seelonce mayday\" () \u00e9 unha esixencia para que o canal se utilice unicamente polos buques e as autoridades involucradas na emerxencia. O canal non se pode utilizar polo tr\u00e1fico convencional ata que se transmita \"seelonce feenee\" (). \"Seelonce feenee\" significa que a situaci\u00f3n de emerxencia rematou e o canal pode usarse normalmente a partir dese momento.\nTanto \"seelonce mayday\" como \"seelonce feenee\" s\u00f3 poden ser comunicados pola estaci\u00f3n de control a cargo da emerxencia.\nA expresi\u00f3n \"stop transmitting \u2013 mayday\" \u00e9 o equivalente aeron\u00e1utico de \"seelonce mayday\". \"Seelonce distress\" e \"prudonce\" xa non se utilizan dende a Conferencia Mundial de Radiocomunicaci\u00f3n do ano 2007 da Uni\u00f3n Internacional de Telecomunicaci\u00f3ns (UIT). \"Distress traffic ended\" \u00e9 o equivalente aeron\u00e1utico de \"seelonce feenee\".\nHistoria.\nA chamada de emerxencia mayday xurdiu en 1923 no aeroporto de Croydon en Londres dun operador de radiotelefon\u00eda. Solicit\u00f3uselle \u00f3 operador Frederick Stanley Mockford que pensara unha palabra que indicase angustia e que fose comprendida facilmente por t\u00f3dolos pilotos e o persoal de terra durante unha situaci\u00f3n de emerxencia. Dado que naquel momento no aeroporto de Croydon gran parte do tr\u00e1fico se produc\u00eda co aeroporto de Le Bourget en Par\u00eds, propuxo a expresi\u00f3n mayday do franc\u00e9s \"m'aider\", forma abreviada de \u00ab\"venez m'aider\"\u00bb (\u00abacud\u00eddeme\u00bb).\nEn 1927 a chamada de emerxencia mayday foi adoptada pola Convenci\u00f3n Radiotelegr\u00e1fica Internacional de Washington como chamada de socorro radiotelef\u00f3nica. Antes de mayday, SOS era o seu equivalente radiotelegr\u00e1fico no c\u00f3digo Morse."}
{"id": "500718", "revid": "89787", "url": "https://gl.wikipedia.org/wiki?curid=500718", "title": "Jos\u00e9 Caama\u00f1o Louro", "text": "Jos\u00e9 Mar\u00eda Caama\u00f1o Louro \u00e9 un empresario e ex piloto de rallys galego, cofundador do Grupo Caama\u00f1o, hist\u00f3rico subministrador de Inditex.\nCompetiu no Campionato de Galicia de Rallys de Terra, onde logrou varias vitorias e dous subcampionatos a bordo dun Citro\u00ebn Visa, as\u00ed como no Campionato de Espa\u00f1a de Rallys de Terra. \n\u00c9 pai do tam\u00e9n piloto de rallys Iago Caama\u00f1o.\nTraxectoria.\nNos anos 80 fundou xunto a Emilio Mah\u00eda o Grupo Caama\u00f1o, empresa adicada ao sector da transformaci\u00f3n do metal, carpintar\u00eda met\u00e1lica e vidro para fachadas. Dita empresa converteuse nun dos principais subministradores de Inditex, realizando a montaxe \u00edntegra das tendas da multinacional. O grupo creceu ata facturar darredor de 100 mill\u00f3ns de euros ao ano, e en 2019 a maior\u00eda das s\u00faas acci\u00f3ns foron vendidas ao grupo vasco Kider.\nF\u00f3ra do mundo empresarial, Caama\u00f1o probou como toureiro, realizando varias corridas e pasou logo a competir en rallys. Disputou diversas probas de asfalto e monta\u00f1a, centr\u00e1ndose finalmente nos rallys de terra. Disputou o Campionato de Galicia de Rallys de Terra con Jos\u00e9 Manuel Valeiro como copiloto, e en 1988 quedou subcampi\u00f3n despois de subir ao podio no Rally de Nar\u00f3n e no Rally de Terra do Carballi\u00f1o, cun Renault 5 GT Turbo e un Citro\u00ebn Visa 1000 Pistas respectivamente. Cun Citro\u00ebn Visa 4x4 revalidou o subcampionato ao ano seguinte, no que conseguiu a vitoria no 2\u00ba Rally de Nar\u00f3n e no 2\u00ba Rally de Terra de Ourense. Nos anos seguintes disputou o Campionato de Espa\u00f1a de Rallys de Terra co Visa e cun Citro\u00ebn AX 4x4, pero con menos \u00e9xito.\nO seu fillo Iago Caama\u00f1o tam\u00e9n se adica aos rallys, sendo un dos pilotos m\u00e1is destacados de Galicia."}
{"id": "500719", "revid": "88215", "url": "https://gl.wikipedia.org/wiki?curid=500719", "title": "Jos\u00e9 Mar\u00eda Caama\u00f1o Louro", "text": ""}
{"id": "500724", "revid": "23204", "url": "https://gl.wikipedia.org/wiki?curid=500724", "title": "Reconstruction (filme de 2003)", "text": "Reconstruction \u00e9 un filme dinamarqu\u00e9s de 2003 dirixido por Christoffer Boe, quen tam\u00e9n foi o guionista xunto con Mogens Rukov. Foi filmado en Copenhague e ga\u00f1ou a C\u00e1mara de Ouro no Festival de Cannes de 2003. Foi escollido como candidato de Dinamarca para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "500740", "revid": "1888", "url": "https://gl.wikipedia.org/wiki?curid=500740", "title": "Adolfo Campos", "text": "Co nome de Adolfo Campos podemos referirnos a dous pol\u00edticos, pai e fillo, alcaldes de Doz\u00f3n."}
{"id": "500742", "revid": "23204", "url": "https://gl.wikipedia.org/wiki?curid=500742", "title": "Elsker dig for evigt", "text": "Elsker dig for evigt \u00e9 un filme dinamarqu\u00e9s de 2002 dirixido por Susanne Bier empregando as t\u00e9cnicas de cinema minimalista do manifesto Dogma 95. Est\u00e1 protagonizado por Mads Mikkelsen, Nikolaj Lie Kaas, Sonja Richter e Paprika Steen. Foi escollido como candidato de Dinamarca para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "500748", "revid": "1131", "url": "https://gl.wikipedia.org/wiki?curid=500748", "title": "O Padernelo", "text": ""}
{"id": "500749", "revid": "1131", "url": "https://gl.wikipedia.org/wiki?curid=500749", "title": "Padronelo", "text": "O top\u00f3nimo Padronelo pode referirse a:"}
{"id": "500750", "revid": "1131", "url": "https://gl.wikipedia.org/wiki?curid=500750", "title": "O Padornelo", "text": ""}
{"id": "500751", "revid": "23204", "url": "https://gl.wikipedia.org/wiki?curid=500751", "title": "Italiensk for begyndere", "text": "Italiensk for begyndere \u00e9 un filme dinamarqu\u00e9s de 2000 escrito e dirixido por Lone Scherfig, e protagonizado por Anders W. Berthelsen, Lars Kaalund e Peter Gantzler, xunto con Ann Eleonora J\u00f8rgensen, Anette r\u00faa\u00f8velb\u00e6k e Sara Indrio Jensen. Foi escollido como candidato de Dinamarca para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "500752", "revid": "89787", "url": "https://gl.wikipedia.org/wiki?curid=500752", "title": "Seo Ye-ji", "text": "Seo Ye-ji, nada en Se\u00fal o 6 de abril de 1990, \u00e9 unha actriz surcoreana. \nTraxectoria.\nEstudou xornalismo na Universidade Complutense de Madrid en Espa\u00f1a e a\u00ednda que pensaba dedicarse \u00e1 presentaci\u00f3n de informativos, un directivo da s\u00faa axencia de talentos, Made in Chan Entertainment, convenceuna para dedicarse \u00e1 actuaci\u00f3n. A s\u00faa primeira aparici\u00f3n foi nun anuncio de SK Telecom e debutou como en 2013 como actriz na comedia \"Gamjabyeol 2013QR3\".\nAo ano seguinte tivo un papel protagonista na serie \"Yagyeongkkun Ilji\" da MBC. En 2015 participouu en tres filmes, o drama independente \"Bi-mil\" o drama hist\u00f3rico \"Sado\" e a comedia \"Bongyi Kim Seondal\". Tam\u00e9n participou no v\u00eddeo musical da canci\u00f3n \"Uri Saranghaji Marayo\" do grupo Big Bang. En 2016 foi unha das protagonistas da serie xuvenil \"Murimhakgyo\" para a KBS2 e en 2017 da serie de misterio \"Guhaejwo\" que se emitiu en Orion Cinema Network. En 2019 protagonizou o filme de terror, \"Amjeon\" e en 2020 a serie rom\u00e1ntica \"Saikojiman gwaenchana\" \u00e1 beira de Kim Soo-hyun.\nEn xaneiro de 2020 Seo asinou coa axencia Gold Medalist canda os actores Kim Soo-hyun e Kim Sae-ron."}
{"id": "500754", "revid": "1131", "url": "https://gl.wikipedia.org/wiki?curid=500754", "title": "O Padr\u00f3n", "text": ""}
{"id": "500756", "revid": "1131", "url": "https://gl.wikipedia.org/wiki?curid=500756", "title": "Padr\u00f3ns", "text": "O top\u00f3nimo galego Padr\u00f3ns pode referirse a:"}
{"id": "500757", "revid": "1131", "url": "https://gl.wikipedia.org/wiki?curid=500757", "title": "Os Padr\u00f3ns", "text": ""}
{"id": "500759", "revid": "23204", "url": "https://gl.wikipedia.org/wiki?curid=500759", "title": "Her i n\u00e6rheden", "text": "Her i n\u00e6rheden \u00e9 un filme dinamarqu\u00e9s de 2000 dirixido por Kaspar Rostrup e protagonizado por Ghita N\u00f8rby e Thure Lindhardt. Foi escollido como candidato de Dinamarca para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "500760", "revid": "89787", "url": "https://gl.wikipedia.org/wiki?curid=500760", "title": "Mifunes sidste sang", "text": "Mifunes sidste sang \u00e9 un filme dinamarqu\u00e9s de 1999 dirixido por S\u00f8ren Kragh-Jacobsen, sendo o terceiro filme en ser realizado segundo o manifesto de Dogma 95. No Festival Internacional de Cinema de Berl\u00edn ga\u00f1ou o Oso de Prata \u00f3 Premio Especial do Xurado, e Iben Hjejle ga\u00f1ou unha menci\u00f3n de honra. Foi escollido como candidato de Dinamarca para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado."}
{"id": "500762", "revid": "23204", "url": "https://gl.wikipedia.org/wiki?curid=500762", "title": "Festen", "text": "Festen \u00e9 un filme dinamarqu\u00e9s de 1998 dirixido por Thomas Vinterberg e producido por Nimbus Film. Foi o primeiro filme do movemento Dogma 95, creado por directores como Vinterberg e Lars von Trier.\nFoi escollido como candidato de Dinamarca para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado. Ademais, ga\u00f1ou o Premio do Xurado no Festival de Cannes de 1998.\nSinopse.\n\"Festen\" conta a historia dunha reuni\u00f3n de familia para celebrar o 60.\u00ba aniversario do pai. Durante a cea, o fillo m\u00e1is vello acusa publicamente o pai de abusar sexualmente tanto del como da s\u00faa irm\u00e1 xemelga, que recentemente se suicidou.\nEstilo.\n\"Festen\" foi o primeiro filme do movemento Dogma 95 (o seu t\u00edtulo completo en Dinamarca \u00e9 Dogme #1 \u2013 Festen). Os filmes Dogma est\u00e1n rexidos por un manifesto que insiste en limitaci\u00f3ns espec\u00edficas de produci\u00f3n e narrativa, como a prohibici\u00f3n de calquera montaxe de son en posproduci\u00f3n, en parte como protesta contra o caro cinema de estilo Hollywood. O filme \u00e9 de baixo orzamento e foi rodado cunha Sony DCR-PC3 Handycam en casetes Mini-DV est\u00e1ndar.\nAnos despois da realizaci\u00f3n do filme, Vintenberg falou sobre a s\u00faa inspiraci\u00f3n: un mozo contou a historia nun programa de radio de Keld Koplev. A Vinterberg contoulla o amigo dunha enfermeira psiqui\u00e1trica que afirmaba que tratara o mozo. Escoitou o programa e pediulle ao guionista Mogens Rukov que escribise un grui\u00f3n sobre os acontecementos, como se fose a propia historia do mozo. Posteriormente revelouse que a historia fora fabricada completamente polo paciente mentres recib\u00eda coidados mentais."}
{"id": "500763", "revid": "23204", "url": "https://gl.wikipedia.org/wiki?curid=500763", "title": "Barbara (filme de 1997)", "text": "Barbara \u00e9 un filme dinamarqu\u00e9s de 1997 dirixido por Nils Malmros e protagonizado por Anneke von der Lippe e Lars Simonsen. \u00c9 unha adaptaci\u00f3n da novela cl\u00e1sica feroesa do escritor J\u00f8rgen-Frantz Jacobsen, e conta a historia dun ministro do s\u00e9culo XVII que \u00e9 cativado pola sexualidade dunha muller prom\u00edscua e casa con ela. Ambientado nas Illas Feroe, o filme foi escollido como candidato de Dinamarca para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "500769", "revid": "89787", "url": "https://gl.wikipedia.org/wiki?curid=500769", "title": "Struthio", "text": "Struthio \u00e9 un x\u00e9nero de aves da orde dos Struthioniformes, cuxos membros reciben o nome de avestruces. Deste x\u00e9nero existen d\u00faas especies vivas, a avestruz com\u00fan (\"Struthio camelus\") e a avestruz de Somalia (\"Struthio molybdophanes\"). Co\u00f1\u00e9cense tam\u00e9n especies f\u00f3siles asignadas a este x\u00e9nero, algunhas das cales se extinguiron hai uns poucos miles de anos como \"S. asiaticus\".\nHistoria.\nO x\u00e9nero \"Struthio\" foi descrito por primeira vez por Carl Linnaeus en 1758. O x\u00e9nero foi usado por Linnaeus e alg\u00fans outros dos primeiros tax\u00f3nomos para inclu\u00edr o em\u00fa, o \u00f1and\u00fa e o casuario, ata que estes foron situados nos seus propios x\u00e9neros. A avestruz de Somalia \"Struthio molybdophanes\" foi reco\u00f1ecida como especie separada recentemente pola maior\u00eda das autoriades (antes era subespecie da avestruz com\u00fan), mentres que outras autoridades est\u00e1n a\u00ednda revisando as evidencias.\nEspecies.\nCo\u00f1\u00e9cense nove especies dentro deste x\u00e9nero, das cales sete est\u00e1n extingjidas. Outras tres especies m\u00e1is: \"S. pannonicus\", \"S. dmanisensis\" (a avestruz xigante) e \"S. transcaucasicus\", foron transferidas ao x\u00e9nero \"Pachystruthio\" en 2019. Outras formas f\u00f3siles son icnotaxons que s\u00f3 se co\u00f1ecen polas pegadas ou trazas que deixaron os organimos e a s\u00faa asociaci\u00f3n coas especies descritas por \u00f3sos \u00e9 pol\u00e9mica e pendente de ulteriores revisi\u00f3ns.\nAs especies son:"}
{"id": "500770", "revid": "25871", "url": "https://gl.wikipedia.org/wiki?curid=500770", "title": "Struthio asiaticus", "text": "Struthio asiaticus \u00e9 unha especie extinta de avestruz que viv\u00eda desde Marrocos, pasando por Oriente Medio ata a China e Mongolia. Os seus f\u00f3siles datan desde o Plioceno superior ao Holoceno temper\u00e1n (de 3,6 mill\u00f3ns de anos a 6000 a.C.). Atop\u00e1ronse capas de fragmentos de cascas en sitios arqueol\u00f3xicos na India que datan de hai m\u00e1is de 25000 anos que conte\u00f1en trazas de ADN e examin\u00e1ronse as s\u00faas secuencias, que mostraron que a especie pertence definitivamente ao x\u00e9nero \"Struthio\".\nEstas avestruces asi\u00e1ticas estaban estendidas tam\u00e9n por Europa. En Asia viv\u00edan tam\u00e9n no norte do subcontinente indio e o sur de Siberia. S\u00e1bese que esta especie se extinguiu na China a finais ou pouco despois do \u00faltimo per\u00edodo glaciar."}
{"id": "500771", "revid": "98629", "url": "https://gl.wikipedia.org/wiki?curid=500771", "title": "Ruy Cinatti", "text": "Ruy Cinatti Vaz Monteiro Gomes, nado en Londres o 8 de marzo de 1915 e finado en Lisboa o 12 de outubro de 1986, foi un poeta, antrop\u00f3logo e agr\u00f3nomo portugu\u00e9s.\nTraxectoria.\nEn 1917, Herm\u00ednia Celeste, nai do poeta, morre, e o fillo recolle todas as s\u00faas lembranzas en \"\u00f3s n\u00e3o somos deste mundo\", 1941. E o pai, Ant\u00f3nio Vaz Monteiro Gomes, parte para os Estados Unidos, mentres o fillo fica entregado aos coidados do av\u00f3 materno, Dem\u00e9trio Cinatti, en Lisboa.\nDem\u00e9trio Cinatti era de orixe toscana, mantendo, por iso, un ambiente oriental na casa, que o poeta un d\u00eda identifica como a orixe da s\u00faa atracci\u00f3n polo Oriente. Casou con Maria de Jesus Home de Carballo de ascendencia chinesa - a quen o poeta debe os tan orgullosos trazos orientais da s\u00faa fisionom\u00eda.\nRuy, aos 7 anos de idade, fica entregado aos coidados dos av\u00f3s paternos cando Dem\u00e9trio morre. \u00c9, ent\u00f3n, colocado como alumno interno no Instituto dos Pupilos do Ex\u00e9rcito . As s\u00faas vacaci\u00f3ns eran pasadas na quinta dos Monteiros Gomes, onde fantasiaba ser un explorador de pa\u00edses tropicais.\nEn 1925 d\u00e1se o regreso do seu pai dos Estados Unidos de Am\u00e9rica. Ant\u00f3nio Monteiro Gomes regresa a Portugal casado en segundas nupcias e cunha filla, media-irm\u00e1 de Cinatti. Este regreso foi o inicio dun per\u00edodo de tensi\u00f3ns e conflitos entre pai e fillo que hab\u00edan de terminar de forma violenta no termo dos estudos de secundaria do poeta. Cunha decisi\u00f3n en mente, tras a conclusi\u00f3n dos estudos secundarios, Cinatti quere estudar Agronom\u00eda, para desilusi\u00f3n do pai que quer\u00eda que o fillo ingresase na Mari\u00f1a. En setembro de 1934, Ant\u00f3nio Moreira Gomes coloca un ultimato ao fillo: se non fixese a s\u00faa vontade non poder\u00eda volver \u00e1 casa paterna. Cinatti inscr\u00edbese no Instituto Superior de Agronom\u00eda da Universidade T\u00e9cnica de Lisboa e volve a residir co avoa. Licenciouse, na especialidade de Fitogeograf\u00eda, \u00e1rea en que publicou varios traballos cient\u00edficos.\nParticipou no 1\u00ba Cruceiro de Vacaci\u00f3ns \u00e1s Colonias Portuguesas de \u00c1frica Occidental no fin do seu primeiro ano de Universidade. Visitou illas como as de San Tom\u00e9 e Pr\u00edncipe e viu nelas todo o que sempre so\u00f1ou seren as illas do Mar do Sur. Toda esta experiencia deu orixe a unha pequena obra-prima, \"O conto de Ossob\u00f3\", 1936.\nPasados alg\u00fans anos, o poeta comeza a desenvolver unha saudade profunda pola nai, Herm\u00ednia, xa falecida, ao mesmo tempo que se insurxira contra as ondas de violencia que se abat\u00edan sobre o Mundo. Foi a \u00e9poca que espertou para a poes\u00eda pois, a Guerra Civil Espa\u00f1ola, a segunda guerra mundial e a polarizaci\u00f3n ideol\u00f3xica crecente nos medios intelectuais portugueses lev\u00e1rono a protestar en formas que culminaron no lanzamento, con Tom\u00e1s Kim e Jos\u00e9 Blanc de Portugal, da primeira serie dos \"Cadernos de Poesia\", 1940. Xa na d\u00e9cada de 1940 colabora na revista \"Panorama\" lanzada polo Secretariado de Propaganda Nacional e na revista luso-brasileira \"Atl\u00e1ntico\". Entre 1942 e 1943, fundou a revista \"Aventura\", tendo como redactores Eduardo Freitas da Costa, Jos\u00e9 Blanc de Portugal, Jorge de Sena e Manuel Braamcamp Sobral.\nEntre 1943 e 1945 desempe\u00f1ou o cargo de meteor\u00f3logo aeron\u00e1utico da Pan American Airways. De 1946 a 1947 e de 1951 a 1955 viviu en Timor, estabelecendo fortes lazos coa poboaci\u00f3n local. Elaborou unha tese de licenciatura, a trav\u00e9s da Xunta de Investigaci\u00f3ns do Ultramar, divid\u00edndoa en dous libros: \"Explora\u00e7\u00f5es Bot\u00e2nicas em Timor\" e \"Reconhecimento Preliminar das Forma\u00e7\u00f5es Florestais no Timor Portugu\u00eas\".\nNa illa o poeta mostrouse frustrado pola s\u00faa incapacidade de facer fronte aos atentados da Natureza e a algunhas inxustizas contra a poboaci\u00f3n Ind\u00edxena. Polo seu vis\u00edbel amor \u00e1 illa Timorense, Cinatti apuntou alg\u00fans criterios con vista na necesidade de centrar o desenvolvemento na persoa humana, de respectar os recursos naturais e de devolver \u00e1 comunidade Timorense a responsabilidade polo seu propio destino. Mais con pouco ou mesmo ning\u00fan efecto, foi doloroso, para o poeta, observar a destruci\u00f3n do Ecosistema e o desprezo pola cultura Timorense. Desilusionado, partiu de Timor en 1955.\nDe regreso a Portugal, aos corenta anos, sent\u00eda a necesidade de volver a aquel territorio. Tendo, co seu relato das varias regularidades que al\u00ed pasaban, conseguido que se tivesen posto termo a varias inxustizas. Por\u00e9n, o poeta decide revisar opci\u00f3ns, deitando contas \u00e1 vida. O seu terceiro libro de poes\u00eda, \"O libro do n\u00f3mada meu amigo\" (1958), d\u00e1 conta desta experiencia, que s\u00f3 nunha lectura atenta se consegue dar conta das angustias que o poeta realmente atravesou. \nA Cinatti xa non lle interesaba intervir en Timor a nivel territorial, mais si cultural, pois afirmaba que a explotaci\u00f3n dos recursos en Timor ir\u00eda destru\u00edr o seu Ecosistema e deixar\u00eda a poboaci\u00f3n sen recursos para si propia. A nivel persoal, optou por unha nova estratexia. Pediu a integraci\u00f3n como investigador na Xunta de Investigaci\u00f3ns do Ultramar e, unha vez aceptada, presentou a candidatura a un curso de Antropolox\u00eda Cultural na Universidade de Oxford, doutor\u00e1ndose en Antropolox\u00eda Social e Etnograf\u00eda en 1961. Apoiado no prestixio do seu curr\u00edculo, Cinatti tentaba afirmarse como avogado dos Timorenses no do poder de Lisboa. Por\u00e9n, debido \u00e1s varias guerras en \u00c1frica tornouse case impos\u00edbel que a voz do poeta fose notada por unha causa nun pa\u00eds tan pequeno. Cinatti foi chamado e irrealista e varias veces marxinado a nivel profesional. Debido ao caso, en 1966, Cinatti sofre unha profunda crise psicol\u00f3xica, que narra en \"Manh\u00e3 imensa\" (1984). A s\u00faa \u00faltima ida a Timor ocorre en 1966, data a partir da cal lle \u00e9 prohibido volver de al\u00ed por Salazar.\nNo entanto, durante esa depresi\u00f3n, Cinatti emerxe na s\u00faa alma de poeta e en catro anos, organiza trece libros de poes\u00eda.\nEn 1974, viuse entusiasmado pola Revoluci\u00f3n de 25 de Abril, no entanto, a invasi\u00f3n en Timor pola Indonesia, nos finais de 1975, d\u00e9ixano de novo abalado. Foron, de novo, a poes\u00eda e a relixi\u00f3n que o conduciron a trav\u00e9s desta fase.\nOs seus \u00faltimos anos de vida, Ruy Cinatti, tivo o pracer de ver a s\u00faa obra apreciada por unha xeraci\u00f3n de cr\u00edticos e poetas. Viviu ent\u00f3n, en paz consigo mesmo. A s\u00faa particular vivencia do Catolicismo vir\u00eda a ser un aspecto central na s\u00faa vida, no seu traballo e na s\u00faa poes\u00eda. A fe relixiosa estaba ademais profundamente entrelazada co seu ideal nacional baseado na crenza nunha suposta vocaci\u00f3n universalista de Portugal. Nos \u00faltimos anos de vida co\u00f1eceu unha tal soade que o fixo dicir \u201chei-de morrer como um rato na sarjeta\u201d. O poeta que \u201cnon era deste mundo\u201d morreu o 13 de outubro de 1986, aos 71 anos.\nO 10 de xu\u00f1o de 1992 foi agraciado a t\u00edtulo p\u00f3stumo coa Gr\u00e3-Cruz da Orde do Infante D. Henrique.\nAlgunhas obras publicadas.\nPoes\u00eda.\n\"Cr\u00f3nica Cabo Verdeana\", 1967; \"Ossob\u00f3\",1967; \"Borda d'Alma\", 1970; \"Os Poemas do Itiner\u00e1rio Angolano\", 1974;\"Paisagens Timorenses com Vultos\", 1974; \"O A Fazer, Faz se\", 1976; \"Import Export\","}
{"id": "500772", "revid": "23204", "url": "https://gl.wikipedia.org/wiki?curid=500772", "title": "Buchenwald", "text": "Buchenwald foi un campo de concentraci\u00f3n nazi crado en xullo de 1937 no outeiro de Ettersberg, preto de Weimar, en Alema\u00f1a. \nHistoria.\nOrixinarimente destinado a encerrar a opositores do r\u00e9xime nazi, a maior\u00eda comunistas ou socialdem\u00f3cratas, recibiu posteriormente uns 10 000 xudeus arrestados na noite dos cristais rotos en 1938, as\u00ed como xitanos, homosexuais e presos por deilitos com\u00fans.\nDurante a segunda guerra mundial foron enviados al\u00ed tam\u00e9n prisioneiros de guerra. Os presos pol\u00edticos organizaron al\u00ed unha resistencia.\nEn total est\u00edmase que estiveron presas unhas 250 000 persoas procedentes de todos os pa\u00edses de Europa. O n\u00famero de v\u00edtimas, provocadas polas enfermidades, a mala sanidade, os traballos forzados, as torturas, os experimentos m\u00e9dicos e os fusilamentos, est\u00edmase nunhas 56 000, entre elas 11 000 xudeus. \nPor\u00e9n, como campo de concentraci\u00f3n, en Buchenwald non hab\u00eda c\u00e1maras de gas, as cales eran propias dos campos de exterminio.\nO campo foi liberado o 11 de abril de 1945 por membros do ex\u00e9rcito estadouniodense ao mando do xeneral Patton. \nEntre 1945 e 1950, o campamento foi utilizado polas autoridades de ocupaci\u00f3n sovi\u00e9ticas como un campo de internamento para antigos colaboracionistas nazis, co\u00f1ecido como NKVD Campamento Especial n\u00ba 2."}
{"id": "500773", "revid": "72012", "url": "https://gl.wikipedia.org/wiki?curid=500773", "title": "Campo de concenraci\u00f3n de Buchenwald", "text": ""}
{"id": "500774", "revid": "25871", "url": "https://gl.wikipedia.org/wiki?curid=500774", "title": "Sneferka", "text": "Sneferka \u00e9 o \"nome serekh\" dun fara\u00f3n do exipto temper\u00e1 que puido gobernar ao final da I dinast\u00eda. Non se sabe a duraci\u00f3n exacta do seu reinado, pero se cre que foi moi curto e a s\u00faa posici\u00f3n cronol\u00f3xica non est\u00e1 clara.\nFontes de nome.\nO nome \"serekh\" de Sneferka \u00e9 obxecto das investigaci\u00f3ns actuais, debido \u00e1 infrecuente orde tipogr\u00e1fica dos signos xer\u00f3gl\u00edfos dentro do \"serekh\". Isto levou a varias lecturas diferentes: o seu nome l\u00e9ase como \"Seneferka, Sneferka, Neferseka\" e \"Sekanefer\". O nome \"serekh\" \"Sneferka\" aparece en varias vasos xisto e alabastro. Un atopouse na mastaba do alto oficial Merka que serv\u00eda baixo o fara\u00f3n Qaa, un segundo nas galer\u00edas subterr\u00e1neas da pir\u00e1mide escalonada do fara\u00f3n Zoser (III dinast\u00eda) e o terceiro atopouse nunha mastaba an\u00f3nima, tam\u00e9n en Saqqara. Un cuarto artefacto co nome de Sneferka at\u00f3pase na colecci\u00f3n privada Georges-Michailidis, pero a s\u00faa autenticidade est\u00e1 cuestionada por arque\u00f3logos e exipt\u00f3logos, xa que se desco\u00f1ece a s\u00faa orixe. Ademais, a inscrici\u00f3n no obxecto de Michailidis \u00e9 un \"serekh\" sen falc\u00f3n Horus, moi infrecuente para calquera artefacto exipcio daquel tempo.\nIdentidade.\n\u00c1 beira do 'serekh' de Sneferka, as inscrici\u00f3ns mencionan varias instituci\u00f3ns e lugares xa co\u00f1ecidos grazas a achados que datan do reinado de Qaa. Ch\u00e1manse \"Qau-Netjeru\" (\"Elevaci\u00f3ns dos deuses\") e \"Ah-Netjer\" (\"palacio divino\") e aparecen en varias inscrici\u00f3ns de vasos de pedra da tumba de Qaa en Abidos. Os exipt\u00f3logos como Peter Kaplony concl\u00faen que as inscrici\u00f3ns demostran unha adecuaci\u00f3n cronol\u00f3xica ao fara\u00f3n Qaa ou que o nome \"Sneferka\" era un nome alternativo que Qaa levou durante pouco tempo.\nDous artefactos de diferentes orixes mostran o 'serekh' dun fara\u00f3n, cuxo nome est\u00e1 moi disputado, xa que o signo xer\u00f3gl\u00edfo usado para escribir o nome do fara\u00f3n \u00e9 case ilexible. Como se reco\u00f1eceu polo menos a representaci\u00f3n dun paxaro, o fara\u00f3n en cuesti\u00f3n ch\u00e1mase \"Horus Paxaro\". Os exipt\u00f3logos como Wolfgang Helck e Peter Kaplony cren que Sneferka e \"Horus Paxaro\" loitaron entre eles para conseguir o trono de Exipto. As loitas alcanzaron o seu punto m\u00e1ximo no espolio do cemiterio real de Abidos, que foi polo tanto abandonado. A loita polo trono foi rematada polo fundador da II dinast\u00eda, o fara\u00f3n Hotepsekhemwy. Unha evidencia que apoia esta teor\u00eda \u00e9 o nome Horus de Hotepsekhemwy que significa As d\u00faas potencias conc\u00edliansee poder\u00eda relacionarse cunha re-unificaci\u00f3n do reino exipcio despois dun per\u00edodo de discordia. \nEn contraste, o exipt\u00f3logo Kim Ryholt cre que Sneferka gobernou durante a segunda dinast\u00eda e deb\u00eda identificarse con Neferkara I, testemu\u00f1ado en fontes de Ramesside. Sinala a circunstancia de que os escribas Ramesside engad\u00edan a mi\u00fado o s\u00edmbolo do sol aos nomes dos primeiros fara\u00f3ns din\u00e1sticos, ignorando o feito de que o sol non era a\u00ednda un obxecto de adoraci\u00f3n divina naquel tempo. Para apoiar a s\u00faa visi\u00f3n, Ryholt apunta a nomes de cartuchos como Neferkara II e Nebkara I, que representan aos primeiros fara\u00f3ns e que contraditoriamente te\u00f1en un s\u00edmbolo solar nos seus nomes. O exipt\u00f3logo Aidan Dodson pensa igual e apunta a que case todos os \"serekhs\" de Sneferka est\u00e1n feitos \"en borrads\", chegando as\u00ed \u00e1 conclusi\u00f3n de que Sneferka usurpaba os vasos de Qaa."}
{"id": "500775", "revid": "89787", "url": "https://gl.wikipedia.org/wiki?curid=500775", "title": "Ratites", "text": "Os ratites son un diverso grupo de aves non voadoras, principalmente grandes e de patas longas da infraclase Palaeognathae. Excepci\u00f3n son os kiwis, que son relativamente moito m\u00e1is pequenos e de patas curtas e ademais son s\u00f3 nocturnas. Nas clasificaci\u00f3ns m\u00e1is modernas, Ratites \u00e9 un taxon obsoleto.\nA sistem\u00e1tica e as relaci\u00f3ns entre o clado dos paleognatos foron moi flu\u00eddas. Previamente, todos os membros non voadores foron asignados \u00e1 orde Struthioniformes, que actualmente se considera que cont\u00e9n s\u00f3 as avestruces. A superorde (ou infraclase) de aves modernas Palaeognathae consta das ratites e os tinam\u00fas voadores neotropicais (comparar coas Neognathae). A diferenza doutras aves non voadoras, as ratites carecen de quilla no esterno e de a\u00ed v\u00e9n o seu nome, xa que en lat\u00edn \"ratis\" significa balsa, unha embarcaci\u00f3n sen quilla, onde as aves ancoran os m\u00fasculos do voo. As relaci\u00f3ns entre os ratites foron moi discutidas. Investigaci\u00f3ns recentes indicaron que as ratites son un grupo parafil\u00e9tico; os tinam\u00fas quedan dentro del, e son un grupo irm\u00e1n das extintas moas. Isto implica que a perda do voo \u00e9 un trazo que evolucionou independentemente m\u00faltiples veces en diferentes li\u00f1axes de ratites.\nNa maior parte do antigo supercontinente de Gondwana viv\u00edan ratites e seguiron fac\u00e9ndoo ata tempos relativamente recentes. Viv\u00edan en Europa no Paleoceno e Eoceno, de onde eran as primeiras aves \npaleognatas non voadoras co\u00f1ecidas. As avestruces estaban presentes en Asia a\u00ednda no Holoceno, a\u00ednda que se cre que o x\u00e9nero se orixinou en \u00c1frica. Por\u00e9n, a orde das avestruces puido ter evolucionado en Eurasia. Un estudo recente postula unha orixe en Laurasia deste clado. Se os xeran\u00f3ididos eran ratites, estaban tam\u00e9n presentes en Am\u00e9rica do Norte.\nEspecies.\nFormas vivas.\nA avestruz africana \u00e9 o ratite m\u00e1is grande vivo, e alg\u00fans exemplares chegan a ter unha altura de case 2,8\u00a0m e a pesar 156\u00a0kg e poden ga\u00f1arlle en carreira a un cabalo. Hai d\u00faas especies.\nDas especies vivas, o em\u00fa australiano \u00e9 o seguinte en altura, chegando aos 1,9\u00a0m e a uns 50\u00a0kg. Igual que a avestruz, \u00e9 un corredor moi r\u00e1pido e potente que vive nas chairas abertas e en zonas boscosas.\nTam\u00e9n nativas de Australia e Nova Guinea son as tres especies de casuario. \u00c9 m\u00e1is curto que o em\u00fa, pero m\u00e1is pesado e de constituci\u00f3n forte, e prefire vivir en bosques tropicais de espesa vexetaci\u00f3n. Pode ser moi perigoso cando \u00e9 sorprendido ou acurralado porque ten unha garra afiada como unha navalla na s\u00faa deda interna (dedo II). En Nova Guinea, rec\u00f3llense ovos de casuario, que se levan aos poboados onde fan eclosi\u00f3n e despois cr\u00edan os pitos para m\u00e1is tarde comelos, xa que son considerados un manxar moi aprezado, malia (ou quizais debido) o risco mortal que pode supo\u00f1er este animal. Chegan a medir 1,7\u00a0m de altura e a pesar 59\u00a0kg.\nEn Am\u00e9rica do Sur viven d\u00faas especies de \u00f1and\u00fa, que percorren veloces as Pampas. A especie m\u00e1is grande \u00e9 \"Rhea americana\", que medra ata os 1,4\u00a0 de altura e adoita pesar de 15 a 40\u00a0kg.\nAs ratites m\u00e1is pequenas son as cinco especies de kiwi de Nova Zelandia. Os kiwi son do tama\u00f1o dun polo de gali\u00f1a (chegan a uns 3\u00a0kg de peso), son t\u00edmidos e nocturnos. Nidifican en toqueiras profundas e usan un sentido do olfacto altamente desenvolvido para atopar pequenos insectos e larvas no solo. Son notables polos ovos que po\u00f1en, que son moi grandes en relaci\u00f3n co seu tama\u00f1o corporal. Un ovo de kiwi pode equivaler ao 15-20 % da masa corporal dunha femia adulta. A menor das especies de kiwis \u00e9 o \"Apteryx owenii\", de 0,9 a 1,9\u00a0kg e de 35 a 45\u00a0cm de lonxitude.\nFormas extintas do Holoceno.\nS\u00e1bese que polo menos viv\u00edan nove especies de moas en Nova Zelandia antes da chegada dos humanos, que \u00edan desde o tama\u00f1o dun pavo ao gran tama\u00f1o da moa xigante \"Dinornis robustus\", que ti\u00f1a unha altura de 3,7\u00a0m e un peso de 230\u00a0kg. Extingu\u00edronse polo ano 1400 d.C. debido \u00e1 caza \u00e1 que os someteron os maor\u00eds desde a s\u00faa chegada \u00e1s illas no ano 1280 d.C.\n\"Aepyornis maximus\" \u00e9 a \"ave elefante\" de Madagascar, que foi a ave m\u00e1is pesada co\u00f1ecida de todos os tempos. A\u00ednda que era m\u00e1is pequena en altura que as maiores moas, un exemplar grande de \"A. maximus\" pod\u00eda pesar 400\u00a0kg e ter uns 3\u00a0m de altura. Ademais, viv\u00edan al\u00ed outras tres especies de \"Aepyornis\" e tres especies m\u00e1is do x\u00e9nero m\u00e1is pequeno \"Mullerornis\". Todas estas especies declinaron desde a chegada dos humanos a Madagascar hai uns 2000 anos e extingu\u00edronse no s\u00e9culo XVII ou XVIII ou antes.\nClasificaci\u00f3n.\nMerrem (1813) acu\u00f1ou o termo \"Ratitae\" e dividiu as aves en Ratitae e Carinatae. Lesson (1831) engadiu os kiwis aos Ratitae. Huxley (1867) reco\u00f1ece as semellanzas no padal de ratites e tinam\u00fas, pero seguiu clasificando os tinam\u00fas como Carinatae. Pycraft (1900) creou o taxon Palaeognathae e rexeitou a clasificaci\u00f3n Ratitae-Carinatae que separaba os tinam\u00fas dos ratites e considerou que os ratites eran aves que perderan secundariamente a capacidade de voar. Estableceu sete ordes de paleognatos recentes vivos e f\u00f3siles: Casuarii, Struthiones, Rheae, Dinornithes, Aepyornithes, Apteryges e Crypturi (neste \u00faltimo estaban encadrados os tinam\u00fas).\nNa clasificaci\u00f3n de Sibley e na da IUCN este grupo era encadrado na orde \u00fanica Struthioniformes e os distintos grupos de ratites eran agrupados en familias. Na clasificaci\u00f3n taxon\u00f3mica actual o grupo dos ratites corresponde a diferentes ordes, que evolucionaron independentemente, e que son:\nPor outra parte, os Tinamiformes, segundo recentes estudos filoxen\u00e9ticos, estar\u00edan tam\u00e9n relacionados cos ratites.\nEvoluci\u00f3n.\nA idea m\u00e1is duradeira sobre a evoluci\u00f3n dos ratites foi que compart\u00edan un antepasado com\u00fan non voador que vivira en Gondwana, cuxos descendentes foron transportados pola deriva continental \u00e1s s\u00faas localizaci\u00f3ns actuais. Apoiaban esta idea alg\u00fans estudos baseados en morfolox\u00eda, inmunolox\u00eda e secuenciaci\u00f3n do ADN que parec\u00edan indicar que os ratites eran monofil\u00e9ticos. A hip\u00f3tresde de Cracraft (1974) da vicarianza bioxeogr\u00e1fica suxer\u00eda que os paleognatos nos voadores ancestrais, devanceiros dos ratites, estaban presentes e espallados por Gondwana durante o Cret\u00e1ceo tard\u00edo. A medida que o supercontinente se fragmentou debido \u00e1 din\u00e1mica da tect\u00f3nica de placas, foron transportados polo movemento das s\u00faas placas \u00e1s s\u00faas posici\u00f3ns actuais e evolucionaron orixinando as especies presentes hoxe. O ratite f\u00f3sil m\u00e1is antigo co\u00f1ecido data do Paleoceno, hai uns 56 mill\u00f3ns de anos (por exemplo, \"Diogenornis\", un posible parente antigo dos \u00f1and\u00fas). Por\u00e9n, os paleognatos m\u00e1is primitivos datan de varios mill\u00f3ns de anos antes, e a clasificaci\u00f3n e afiliaci\u00f3n dos propios Ratitae \u00e9 incerta. Alg\u00fans dos primeiros ratites apareceron en Europa.\nAn\u00e1lises recentes das variaci\u00f3ns xen\u00e9ticas entre os ratites non apoian esta imaxe tan simple. Os ratites poden ter diverxido entre si demasiado recentemente como para compartir un antepasado com\u00fan de Gondwana. Ademais, a existencia dos ratites do Eoceno medio como \"Palaeotis\" e \"Remiornis\" de Europa Central poden implicar que a hip\u00f3tese de \"sa\u00edda de Gondwana\" \u00e9 supersimplificada.\nAs filoxenias moleculares dos ratites xeralmente situaban as avestruces na posici\u00f3n basal e entre os ratites existentes, situ\u00e1banse os \u00f1and\u00fas na segunda posici\u00f3n m\u00e1is basal, cos ratites do Australo-Pac\u00edfico separ\u00e1ndose en \u00faltimo lugar; estes estudos tam\u00e9n mostraron que estes dous \u00faltimos grupos son monofil\u00e9ticos. Os primeiros estudos xen\u00e9ticos mitocondriais que non conseguiron situar como basais \u00e1s avestruces estaban aparentemente influ\u00eddos por unha combinaci\u00f3n de radiaci\u00f3n r\u00e1pida tremper\u00e1 do grupo e ramas terminais longas. Unha an\u00e1lise morfol\u00f3xica que creou un clado basal de Nova Zelandia non foi corroborada por estudos moleculares. Un estudo de 2008 de xenes nucleares mostra que as avestruces se ramificaron primeiro, seguidas dos \u00f1and\u00fas e os tinam\u00fas, despois tivo lugar a separaci\u00f3n dos kiwis a partir dos em\u00fas e casuarios. En estudos m\u00e1is recentes, as moas e os tinam\u00fas consid\u00e9ranse grupos irm\u00e1ns, e as aves elefante consid\u00e9ranse m\u00e1is estreitamente relacionadas cos kiwis neozelandeses. Obtiv\u00e9ronse apoios adicionais para estas \u00faltimas relaci\u00f3ns de an\u00e1lises morfol\u00f3xicas.\nO descubrimento de que os tinam\u00fas est\u00e1n ani\u00f1ados dentro deste grupo, orixinalmente baseado no exame de vinte xenes nucleares e corroborado por un estudo no que se usaron corenta novos loci nucleares converteu os 'ratites' nun grupo parafil\u00e9tico en vez de monofil\u00e9tico. Como os tinam\u00fas te\u00f1en unha capacidade voadora escasa isto formula interesantes cuesti\u00f3ns sobre a evoluci\u00f3n da perda da capacidade de voar neste grupo. A ramificaci\u00f3n dos tinam\u00fas dentro da radiaci\u00f3n dos ratites suxire que a perda do voo evolucionou independentemente entre os raites polo menos tres veces. Probas m\u00e1is recentes indican que isto ocorreu en polo menos seis ocasi\u00f3ns, ou unha vez en cada li\u00f1axe principal dos ratites. Unha explicaci\u00f3n alternativa poder\u00eda ser a re-evoluci\u00f3n do voo nos tinam\u00fas, pero este tipo de desenvolvemento non ten precedentes na historia das aves, mentres que a perda do voo \u00e9 bastane com\u00fan.\nEn 2014, unha filoxenia de ADN mitocondrial na que se inclu\u00edron membros f\u00f3siles situou as avestruces como a primeira rama basal, seguidas dos \u00f1and\u00fas, despois un clado que constaba de moas e tinam\u00fas, seguido por d\u00faas ramas finais, un clado de em\u00fas e casuarios e outro clado de aves elefantes e kiwis.\nA especiaci\u00f3n vicariante baseada na disgregaci\u00f3n de Gondwana pola tect\u00f3nica de placas seguida dunha deriva continental predicir\u00eda que a divisi\u00f3n filoxen\u00e9tica m\u00e1is profunda ser\u00eda entre os ratites de \u00c1frica e os demais ratites, seguida da divisi\u00f3n entre os ratites de Am\u00e9rica do Sur e os da rexi\u00f3n Australo-Pac\u00edfica, que \u00e9 aproximadamdente o que se observa. Por\u00e9n, a relaci\u00f3n entre aves elefante e kiwis parece necesitar dunha dispersi\u00f3n a trav\u00e9s do oc\u00e9ano voando, como aprentemente tam\u00e9n a colonizaci\u00f3n de Nova Zelandia polos devanceiros das moas e posiblemente a retrodispersi\u00f3n dos tinam\u00fas a Am\u00e9rica do Sur, se isto \u00faltimo ocorreu. A filoxenia do grupo tomada no seu conxunto suxire non s\u00f3 orixes m\u00faltiples independentes para a perda do voo, sen\u00f3n tam\u00e9n para o xigantismo (polo menos cinco veces). O xigantismo nas aves tende a ser insular; por\u00e9n, puido existir un per\u00edodo de dez mill\u00f3ns de anos con oportunidades para a evoluci\u00f3n do xigantismo nas aves nos continentes despois da extinci\u00f3n dos dinosauros non aviarios, na cal os ratites puideron encher os nichos vacantes de herb\u00edvoros antes de que os mam\u00edferos alcanzasen grandes tama\u00f1os. Con todo, algunhas autoridades manifestaron o seu escepticismo sobre os novos descubrimenots e conclusi\u00f3ns.\nOs kiwis e os tinam\u00fas son as \u00fanicas li\u00f1axes paleognatas nas que non evolucionou o xigantismo, quiais debido \u00e1 exclusi\u00f3n competitiva pola existencia doutros ratites xigantes xa presentes en Nova Zelandia e Am\u00e9rica do Sur cando eles chegaron ou se orixinaron. O feito de que Nova Zelandia fose a \u00fanica masa terrestre no que se manti\u00f1an d\u00faas grandes li\u00f1axes de ratites non voadores recentemente pode reflectir a ausencia de mam\u00edferos nativos, o cal permitiu o kiwi ocupar un nicho ecol\u00f3xico nocturno m\u00e1is similar ao de moitos mam\u00edferos. Por\u00e9n, outras masas de terra como Am\u00e9rica do Sur e Europa mantiveron m\u00faltiples li\u00f1axes de ratites non voadoras que evolucionaron independentemente, o que socava esta hip\u00f3tese de exclusi\u00f3n competitiva.\nM\u00e1is recentemente, estudos sobre a diverxencia xen\u00e9tica e morfol\u00f3xica e distribuci\u00f3n de f\u00f3siles mostran que as aves paleognatas no seu conxunto probablemente tiveron a s\u00faa orixe no hemisferio norte. As paleognatas do hemisferio norte do Cenozoico temper\u00e1n como \"Lithornis\", \"Pseudocrypturus\", \"Paracathartes\" e \"Palaeotis\" parecen ser os membros m\u00e1is basais do clado. As diversas li\u00f1axes de ratites probablemente descend\u00edan de antepasados voadores que colonizaron independentemente Am\u00e9rica do Sur e \u00c1frica desde o norte, probablemente empezando por Am\u00e9rica do Sur. Desde Am\u00e9rica do Sur puideron ter viaxado por terra ata Australia atravesando a Ant\u00e1rtida, (pola mesma ruta pola que se pensa que os marsupiais chegaron a Australia) e despois alcanzaron Nova Zelandia e Madagascar por medio de dispersi\u00f3ns casuais a trav\u00e9s dos oc\u00e9anos. O xigantismo ter\u00eda evolucionado despois das dispersi\u00f3ns transoce\u00e1nicas.\nPerda da capacidade de voar.\nA perda do voo permitiu \u00e1s aves eliminar o custo enerx\u00e9tico de manter unha masa muscular que as capacite para voar. A taxa metab\u00f3lica basal das especies voadoras \u00e9 moito maior que a das aves terrestres non voadoras. Pero a eficiencia enerx\u00e9tica pode s\u00f3 axudar a explicar a perda do voo cando os beneficios de voar non son esenciais para sobrevivir.\nInvestigaci\u00f3ns en r\u00e1lidos non voadores indican quea condici\u00f3n non voadora evolucionou en ausencia de predadores. Isto mostra que o voo \u00e9 xeralmente necesario para a supervivencia e dispersi\u00f3n nas aves. En aparente contradici\u00f3n con isto, moitas masas de terra ocupadas por ratites estaban tam\u00e9n habitadas por mam\u00edferos predadores. Por\u00e9n, o evento de extinci\u00f3n Cret\u00e1ceo-Paleoxeno creou unha fiestra de tempo con ausencia de grandes predadores que puido permitir que nos antepasados dos ratites evolucionase a perda do voo. Despois sufrir\u00edan unha selecci\u00f3n para ter un gran tama\u00f1o. Unha hip\u00f3tese sinala que como a presi\u00f3n de depredaci\u00f3n dimin\u00fae nas illas cunha baixa abundancia de especies de aves predadoras e sen mam\u00edferos predadores, dimin\u00fae a necesidade de ter grandes e potentes m\u00fasculos de voo para escapar rapidamente. Ademais, as aves predadoras tenden a converterse en predadores xeneralistas nas illas cunha baixa riqueza de especies, en oposici\u00f3n a especialiarse na predaci\u00f3n de aves. Un incrementeo no tama\u00f1o das patas compensa a reduci\u00f3n na lonxitude das \u00e1s nas aves insulares que non perderon o voo ao proporcionarlles unha panca m\u00e1is longa para incrementar a forza xerada durante o impulso inicial necesario para engalar.\nDescrici\u00f3n.\nOs ratites en xeral te\u00f1en moitas caracter\u00edsticas f\u00edsicas en com\u00fan, que con frecuencia non son compartidas pola familia Tinamidae. Primeiro, os m\u00fasculos pectorais est\u00e1n subdesenvolvidos. Non te\u00f1en quilla no esterno. As s\u00faas clav\u00edculas (f\u00farculas) est\u00e1n case ausentes. Te\u00f1en uns esqueletos e musculatura das \u00e1s simplificados. As s\u00faas patas son m\u00e1is fortes que noutras aves e non te\u00f1en c\u00e1maras de aire nos \u00f3sos, excepto no f\u00e9murs. A plumas da cola e plumas de voo sufriron unha retrogresi\u00f3n ou convert\u00e9ronse en plumas decorativas. Non te\u00f1en plumas con estandarte, o cal significa que non necesitan aceitar as s\u00faas plumas, e tampouco te\u00f1en gl\u00e1ndulas uropixiais. Non te\u00f1en separaci\u00f3n entre pterilas (\u00e1reas emplumadas) e apterias (\u00e1reas non emplumadas), e, finalmente, te\u00f1en un padal palaeognato.\nAs avestruces presentan o maior dimorfismo sexual; os \u00f1and\u00fas mostran alg\u00fan dicromatismo durante a estaci\u00f3n de apareamento. Os em\u00fas, casuarios e kiwis mostran alg\u00fan dimorfismo, predominantemente en tama\u00f1o.\nA\u00ednda que os ratites comparten moitas semellanzas, tam\u00e9n te\u00f1en diferenzas importantes. As avestruces te\u00f1en s\u00f3 d\u00faas dedas, e unha \u00e9 moito m\u00e1is longa que a outra. Os casuarios desenvolveron longas garras na deda interna, que usan defensivamente. As avestruces e \u00f1and\u00fas te\u00f1en \u00e1s prominentes, e, a\u00ednda que non as usan para voar, util\u00edzanas no cortexo e na distraci\u00f3n dos predadores.\nDesde un punto de vista alom\u00e9trico, os paleognatos te\u00f1en xeralmente cerebros menores que os neognatos. Os kiwis son unha excepci\u00f3n a esta tendencia e pos\u00faen cerebros proporcionalmente m\u00e1is grandes comparables aos dos papagaios e aves cantoras, pero non hai polo momento evidencias de destrezas cognitivas avanzadas similares.\nComportamento e ecolox\u00eda.\nAlimentaci\u00f3n.\nOs polos de ratites adoitan ser m\u00e1is omn\u00edvoros ou insect\u00edvoros; as semellanzas nos adultos acaban coa alimentaci\u00f3n, xa que todos var\u00edan en dieta e en lonxitude do tracto dixestivo, o cal est\u00e1 relacionado coa s\u00faa dieta. As avestruces, cos tractos m\u00e1is longos, de 14nbsp;m, son principalmente herb\u00edvoras. Os tractos dos \u00f1and\u00fas son os seguintes en lonxitude e te\u00f1en entre 8 e 9\u00a0m de longo e presentan tam\u00e9n un cego intestinal. Son tam\u00e9n principalmente herb\u00edvoros, concentr\u00e1ndose en plantas de folla ancha. Por\u00e9n, comen tam\u00e9n insectos se te\u00f1en a oportunidade. Os em\u00fas te\u00f1en tractos de 7\u00a0m de longo e unha dieta m\u00e1is omn\u00edvora, na que incl\u00faen insectos e outros pequenos animais. Os casuarios te\u00f1en os tractos m\u00e1is curtos entre as especies grandes, de 4\u00a0m. Finalmente, os kiwis te\u00f1en os tractos m\u00e1is curtos e comen mi\u00f1ocas, insectos e outras criaturas similares. As moas e aves elefante eran os herb\u00edvoros nativos m\u00e1is grandes da fauna da s\u00faa rexi\u00f3n, moito m\u00e1is grandes que os mam\u00edferos herb\u00edvoros contempor\u00e1neos no \u00faltimo dos casos.\nAlg\u00fans ratites extintos puideron ter estilos de vida raros, como os x\u00e9neros de peteiro estreito \"Diogenornis\" e \"Palaeotis\", comparables cos litorn\u00edtidos lim\u00edcolas, e isto poder\u00eda indicar dietas animal\u00edvoras.\nReproduci\u00f3n.\nOs ratites difer\u00e9ncianse das aves voadoras en que necesitan adaptarse ou desenvolver caracter\u00edsticas para protexer as s\u00faas cr\u00edas. O m\u00e1is importante \u00e9 o grosor das cascas dos seus ovos. As cr\u00edas eclosionan m\u00e1is desenvolvidas que na maior\u00eda das aves, xa que poden correr ou andar moi pouco despois. Ademais, a maior\u00eda dos ratites te\u00f1en ni\u00f1os comunais, nos que varios individuos comparten as tarefas de incubaci\u00f3n. As avestruces son os \u00fanicos ratites nos que as femias chocan os ovos; comparten tam\u00e9n os traballos de incubaci\u00f3n con outros individuos, e os machos incuban de noite. Os casuarios e em\u00fas son poliandros, e neles os machos incuban os ovos e cr\u00edan os pitos sen que haxa unha contribuci\u00f3n obvia das femias. As avestruces e \u00f1and\u00fas son polixinos e cada macho cortexa varias femias. Os machos de \u00f1and\u00fa son responsables da construci\u00f3n do ni\u00f1o e da incubaci\u00f3n, mentres que os machos das avestruces s\u00f3 chocan os ovos de noite. Os kiwis son a excepci\u00f3n polas s\u00faas estratexias reprodutivas mon\u00f3gamas nas que tanto o macho en solitario coma ambos os sexos incuban un s\u00f3 ovo.\nRelaci\u00f3ns cos humanos.\nRatites e humanos tiveron unha longa relaci\u00f3n que empezou co uso dos seus ovos para conter auga, xoier\u00eda ou outras manifestaci\u00f3ns art\u00edsticas. As plumas dos machos das avestruces foron populares para adornar sombreiros durante o s\u00e9culo XVIII, o que levou \u00e1 s\u00faa caza e un r\u00e1pido declive das poboaci\u00f3ns. As granxas de avestruces forneceron este produto, e os humanos obtiveron desde hai moito tempo plumas, coiros, ovos e carne da avestruz. As granxas de em\u00fas tam\u00e9n proliferaron polas mesmas raz\u00f3ns e polo aceite de em\u00fa. As plumas de \u00f1and\u00fa son populares para facer plumeiros, e os ovos e carne son utilizados para alimento de polos e animais de compa\u00f1\u00eda en Am\u00e9rica do Sur. Os coiros de \u00f1and\u00fa son populares en produtos de coiro como os zapatos."}
{"id": "500776", "revid": "27155", "url": "https://gl.wikipedia.org/wiki?curid=500776", "title": "Ratite", "text": ""}
{"id": "500780", "revid": "88215", "url": "https://gl.wikipedia.org/wiki?curid=500780", "title": "Sara Vidal", "text": ""}
{"id": "500782", "revid": "5863", "url": "https://gl.wikipedia.org/wiki?curid=500782", "title": "Tempada 1989 do Campionato de Galicia de Rallys de Terra", "text": "A tempada 1989 foi a 3\u00aa edici\u00f3n do Campionato de Galicia de Rallys de Terra. O vencedor foi Andr\u00e9s Gonz\u00e1lez cun Talbot 1200 TI."}
{"id": "500785", "revid": "1131", "url": "https://gl.wikipedia.org/wiki?curid=500785", "title": "Colectivo Hetaira", "text": "O Colectivo Hetaira foi un colectivo espa\u00f1ol sen fins de lucro en defensa dos dereitos laborais das prostitutas, con se na cidade de Madrid, e cofundado, entre outras persoas, por Cristina Garaizabal e Mamen Briz o 12 de marzo de 1995\u200b. Segundo o propio Colectivo, a s\u00faa creaci\u00f3n xordeu \"pola necesidade de se organizar para combater o estigma social que recae sobre as prostitutas e reivindicar os seus dereitos, por exemplo, a traballar tranquilas, a se organizar, a se sindicar, a cotizar; o apoio na denuncia de agresi\u00f3ns, de chantaxes; a defensa colectiva ante os abusos de poder e, en xeral, favorecer a s\u00faa autoorganizaci\u00f3n na defensa dos seus intereses como traballadoras\".\u200b Desapareceu o 10 de decembro de 2019, tras 24 anos de activismo.\nObxectivos e funci\u00f3ns do grupo.\nOs obxectivos autodeclarados do grupo, ao longo da s\u00faa existencia, foron os seguintes\u200b:"}
{"id": "500787", "revid": "1888", "url": "https://gl.wikipedia.org/wiki?curid=500787", "title": "Ignacio Vieitez Gonz\u00e1lez de Tapia", "text": ""}
{"id": "500788", "revid": "89787", "url": "https://gl.wikipedia.org/wiki?curid=500788", "title": "Cronolox\u00eda de Galicia", "text": ""}
{"id": "500789", "revid": "23204", "url": "https://gl.wikipedia.org/wiki?curid=500789", "title": "Hamsun (filme)", "text": "Hamsun \u00e9 un filme de 1996 dirixido por Jan Troell. \u00c9 unha coproduci\u00f3n internacional entre Dinamarca, Suecia, Noruega e Alema\u00f1a, e conta a historia do autor noruegu\u00e9s Knut Hamsun (interpretado por Max von Sydow) quen, xunto coa s\u00faa muller Marie Hamsun (interpretada por Ghita N\u00f8rby) pasou de ser un heroe nacional a un traidor logo de apoiar a Alema\u00f1a nazi durante a ocupaci\u00f3n de Noruega na segunda guerra mundial.\nSydow e N\u00f8rby falan falan nas s\u00faas respectivas linguas nativas, sueco e dinamarqu\u00e9s, mentres que o resto do elenco fala en noruegu\u00e9s ou alem\u00e1n.\nO filme ga\u00f1ou os Premios Guldbagge \u00f3 mellor filme, mellor actor (Sydow), melor actriz (N\u00f8rby) e mellor gui\u00f3n (Enquist). O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "500791", "revid": "85894", "url": "https://gl.wikipedia.org/wiki?curid=500791", "title": "Jes\u00fas Salgado \u00c1lvarez", "text": "Jes\u00fas Salgado \u00c1lvarez, nado en Fradelo (Viana do Bolo) o 20 de novembro de 1953, \u00e9 un xornalista e escritor galego.\nTraxectoria.\nLicenciado en Ciencias da Informaci\u00f3n (Xornalismo) pola Universidade Complutense. \u00c9 doutor en Opini\u00f3n P\u00fablica e Cultura de Masas. Foi correspondente en Madrid de \"La Voz de Galicia\", colaborou en Antena 3-Radio, foi correspondente-delegado en Galicia da axencia de noticias Colpisa e redactor xefe da revista \"GAM\". Foi responsable de Comunicaci\u00f3n e Publicidade da Transmediterr\u00e1nea durante 20 anos. Foi subdirector de UNEDISA e director de Comunicaci\u00f3ns e Relaci\u00f3ns Institucionais de ISOLUX CORSAN. Nas elecci\u00f3ns municipais de 2011 e 2015 encabezou a candidatura do PSdeG-PSOE \u00e1 alcald\u00eda de Viana do Bolo e foi elixido concelleiro. Renunciou como concelleiro en xaneiro de 2017, renunciando tam\u00e9n aos cargos co PSdeG-PSOE."}
{"id": "500792", "revid": "108464", "url": "https://gl.wikipedia.org/wiki?curid=500792", "title": "Horus Paxaro (fara\u00f3n)", "text": "Horus Paxaro, tam\u00e9n co\u00f1ecido como Horus-Ba, \u00e9 o serekh dun fara\u00f3n que puido ter un reinado moi curto entre a I dinast\u00eda e a II dinast\u00eda de Exipto.\nFontes de nome.\nExisten moi poucas fontes de nomes fiables para Horus-Paxaro. O primeiro testemu\u00f1o co\u00f1ecido deste fara\u00f3n pode ser un \"serekh\" cun paxaro sen detalles atopado por Flinders Petrie na tumba de Qaa en Abidos. Outra inscrici\u00f3n m\u00e1is lexible que mostra un 'serekh' cun paxaro atopouse posteriormente nun fragmento de vaso PD IV n.108 no complexo da pir\u00e1mide de Zoser en Saqqara. Unha inscrici\u00f3n nun vaso de xisto (P.D. IV n.97) do complexo da pir\u00e1mide de Zoser tam\u00e9n poder\u00eda referirse a Horus-Paxaro.\nDado que o signo xer\u00f3glifo est\u00e1 escrito dun xeito tan err\u00e1tico, a lectura correcta segue sendo incerta. Mentres que os exipt\u00f3logos como Wolfgang Helck e Peter Kaplony ven unha representaci\u00f3n dun ganso, len o nome como \"Sa\" (o que o far\u00eda un \"fillo de Horus\") ou como \"Geb(eb)\" (o que o converter\u00eda en \"herdeiro de Horus\"). o exipt\u00f3logo Nabil Swelim ve no seu lugar unha representaci\u00f3n dunha cego\u00f1a e le \"Ba\" (convert\u00e9ndoa en \"Alma de Horus\").\nIdentidade.\nS\u00e1bese moi pouco sobre o fara\u00f3n Horus-Paxaro. As poucas evidencias [[arqueolox\u00eda | arqueol\u00f3xicas] apuntan \u00e1 existencia dun ou m\u00e1is gobernantes ef\u00e9meros despois da morte de [[Qaa]] e antes da [[Hotepsekhemwy]] dos que Horus-Paxaro poder\u00eda ser un.\nExipt\u00f3logos como [[Jaroslav \u010cern\u00fd (exipt\u00f3logo) | Jaroslav \u010cern\u00fd]] e Kaplony pensan que Horus-Paxaro poder\u00eda ser o fara\u00f3n [[Ba (fara\u00f3n) | Horus-Ba]]. En efecto, este gobernante escribiu o seu nome co signo da perna ou os signos da perna e do carneiro, que lese \"Ba\". \u010cern\u00fd e Kaplony pensan que o paxaro no \"serekh\" de Horus-Paxaro \u00e9 o signo do ganso coa mesma transcrici\u00f3n, \"Ba\". Neste caso [[Ba (fara\u00f3n) | Horus-Ba] e Horus \"Paxaro\" poder\u00edan ser a mesma figura hist\u00f3rica. A teor\u00eda de \u010cern\u00fd e Kaplony non \u00e9 aceptada pola maior\u00eda, a presenza do \"serekh\" de Horus-Paxaro na tumba de [[Qaa]] apunta m\u00e1is ben a un interregno con Horus-Paxaro entre a primeira e a segunda dinast\u00eda.\nExipt\u00f3logos como [[Wolfgang Helck]] e Peter Kaplony cren que Horus Paxaro e [[Sneferka]] pelex\u00e1ronse entre eles para conseguir o trono de Exipto. As loitas alcanzaron o espolio do cemiterio real de Abidos, que foi polo tanto abandonado. A loita polo trono foi rematada polo fundador da [[Segunda Dinast\u00eda de Exipto | II dinast\u00eda]], o fara\u00f3n [[Hotepsekhemwy]]. Unha evidencia que apoia esta teor\u00eda \u00e9 o nome Horus de Hotepsekhemwy que significa \" \"As d\u00faas potencias est\u00e1n reconciliadas\" \" e poder\u00eda relacionarse cunha re-unificaci\u00f3n do reino exipcio despois dun per\u00edodo de discordia. \nDesco\u00f1\u00e9cese o lugar da tumba de Horus-Paxaro.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Primeira dinast\u00eda de Exipto]]"}
{"id": "500793", "revid": "27155", "url": "https://gl.wikipedia.org/wiki?curid=500793", "title": "Evento de extinci\u00f3n Cret\u00e1ceo-Paleoxeno", "text": ""}
{"id": "500794", "revid": "23204", "url": "https://gl.wikipedia.org/wiki?curid=500794", "title": "Min fynske barndom", "text": "Min fynske barndom \u00e9 un filme dinamarqu\u00e9s de 1994 dirixido por Erik Clausen. O filme foi escollido como candidator de Dinamarca para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "500796", "revid": "89787", "url": "https://gl.wikipedia.org/wiki?curid=500796", "title": "Sort h\u00f8st", "text": "Sort h\u00f8st \u00e9 un filme dinamarqu\u00e9s de 1993 dirixido por Anders Refn. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "500797", "revid": "23204", "url": "https://gl.wikipedia.org/wiki?curid=500797", "title": "Sofie (filme)", "text": "Sofie \u00e9 un filme dinamarqu\u00e9s de 1992 dirixido por Liv Ullmann. Foi escollido como candidato de Dinamarca para o \u00d3scar \u00f3 mellor filme en lingua non inglesa na 65\u00aa edici\u00f3n dos premios, mais finalmente non foi nomeado."}
{"id": "500799", "revid": "89787", "url": "https://gl.wikipedia.org/wiki?curid=500799", "title": "Jorge de Sena", "text": "Jorge C\u00e2ndido de Sena, nado en Lisboa o 2 de novembro de 1919 e finado en Santa Barbara, California o 4 de xu\u00f1o de 1978, foi poeta, cr\u00edtico, ensa\u00edsta, narrador, dramaturgo, tradutor e profesor universitario portugu\u00e9s, naturalizado brasileiro en 1963.\nBiograf\u00eda.\nPrimeiros anos.\nFillo \u00fanico de Augusto Raposo de Sena, natural de Ponta Delgada e comandante da mari\u00f1a mercante, e de Maria da Luz Telles Grilo de Sena, natural da Covilh\u00e3 e dona-de-casa. Ambas as familias eran da alta burgues\u00eda, a paterna de suposta li\u00f1axe aristocr\u00e1tica de militares e altos funcionarios, e a materna de comerciantes ricos do Porto. Segundo relata no seu conto \"Homenagem ao Papagaio Verde\", tivo unha infancia recollida, solitaria e infeliz, o que fixo que se tornase introspetivo, observador e imaxinativo.\nFixo a instruci\u00f3n primaria e os primeiros anos do instituto no Colexio Vasco da Gama. Conclu\u00edu os estudos secundarios no Liceu Cam\u00f5es, onde foi alumno de R\u00f3mulo de Carvalho. Era un mozo que l\u00eda avidamente, tocaba o piano e escrib\u00eda poemas. Na Facultade de Ciencias de Lisboa, fixo os exames preparatorios coas notas m\u00e1is elevadas.\nNa Escola Naval.\nSena nutr\u00eda a idea algo rom\u00e1ntica de se tornar oficial da mari\u00f1a, seguindo as pisadas do pai. En 1938, aos 17 anos, entrou para a Escola Naval como 1\u00ba do seu curso. O 2 de outubro de 1937, iniciou a s\u00faa viaxe de instruci\u00f3n a bordo do nav\u00edo-escola \"Sagres\". Visitou os portos de S. Vicente, Santos, Lobito, Luanda, S. Tom\u00e9 e Dakar, chegando a Lisboa ao final de febreiro de 1938. O contacto coa inmensidade do oc\u00e9ano, a az\u00e1fama da vida a bordo e o movemento e mudanza constantes agradaron ao mozo Sena, mais nin todo correu ben. Segundo o relato dun antigo camarada de curso, aquel ano a viaxe de instruci\u00f3n foi excepcional e particularmente dura e esixente en termos de preparaci\u00f3n e destreza f\u00edsica, copiando o modelo da mari\u00f1a alem\u00e1. Na parte te\u00f3rica do curso Sena era brillante, mais en termos atl\u00e9ticos era med\u00edocre e a pesar dos moitos esforzos que fixo non conseguiu satisfacer as elevadas expectativas do comandante do curso, que parec\u00eda nutrir un odio de estimaci\u00f3n polo cadete contemplativo e intelectual. Ao final da viaxe, foi comunicado a Sena que ir\u00eda ser proposta a s\u00faa exclusi\u00f3n da Mari\u00f1a por lle faltaren as \"necesarias calidades\" para oficial. Sena ficou profundamente frustrado e desgostado con este rexeitamento e o seu afastamento definitivo dun modo de vida que tanto arelaba.\nEnxe\u00f1ar\u00eda civil, casamento e primeiras obras.\nA pesar da s\u00faa inclinaci\u00f3n natural para a literatura, Sena frecuenta, en setembro de 1942, o primeiro ciclo do Curso de Oficiais Milicianos, o cal abandona, afrontando graves problemas de sa\u00fade. Despois dun ano lectivo en Lisboa, regresa, en 1943, apoiado financeiramente por Ruy Cinatti e Jos\u00e9 Blanc de Portugal, \u00e1 Facultade de Enxe\u00f1ar\u00eda da Universidade do Porto (que iniciara en 1940) para frecuentar o curso de Enxe\u00f1ar\u00eda Civil, conclu\u00edndoo en 1944. O curso pouco o entusiasmou, mais durante todo ese tempo escribiu bastantes poemas, artigos, ensaios e cartas. Desde os 16 anos que escrib\u00eda e en 1940, co pseud\u00f3nimo de Teles de Abreu, publicou os seus primeiros poemas na revista \"Cadernos de Poes\u00eda\", dirixida por Cinatti, Blanc de Portugal e Tom\u00e1s Kim. En 1942, publica o seu primeiro libro de poemas, \"Persegui\u00e7\u00e3o\", que non impressiona moito o seu amigo e cr\u00edtico Jo\u00e3o Gaspar Sim\u00f5es. Adolfo Parellas Monteiro consid\u00e9rao un libro revelador mais dif\u00edcil.\nEn 1947, Sena inicia a s\u00faa carreira de enxe\u00f1eiro, que durou 14 anos. Traballou como enxe\u00f1eiro civil no Concello de Lisboa, na Direcci\u00f3n-Xeral dos Servizos de Urbanizaci\u00f3n e na Xunta Aut\u00f3noma das Estradas (JAE), onde permanecer\u00e1 at\u00e9 ao seu exilio para o Brasil en 1959.\nEn 1940, no Porto, Jorge de Sena co\u00f1ece e t\u00f3rnase amigo de Maria M\u00e9cia de Freitas Lopes (irm\u00e1 do cr\u00edtico e historiador literario \u00d3scar Lopes), comezando a namorar en 1944 e casando en 1949. Jorge de Sena e M\u00e9cia de Sena tiveron nove fillos. M\u00e9cia, a s\u00faa incans\u00e1vel compa\u00f1eira e en\u00e9rxica colaboradora, apoiando o escritor nas moitas crises que lle xurdiron ao longo dunha vida por veces atribulada.\nTraballaba incansabelmente, para sustentar a crecente familia. Al\u00e9n do seu absorvente traballo di\u00farno na JAE (que lle posibilitou viaxar e co\u00f1ecer o Portugal profundo), Sena tam\u00e9n se dedicaba \u00e1 direcci\u00f3n literaria en editoras, \u00e1 traduci\u00f3n e revisi\u00f3n de textos, ocupaci\u00f3ns que lle roubaban un precioso tempo para a investigaci\u00f3n literaria e a para a s\u00faa obra. A banalidade e a pequenez do coti\u00e1n no Portugal de Salazar das d\u00e9cadas de 1940 e 1950 atorm\u00e9ntano, ben as\u00ed como a mediocridade, a mesqu\u00f1ez e a intriga dos medios literarios, a opresi\u00f3n pol\u00edtica, a censura literaria, resultando nun ambiente de traballo sufocante e absolutamente frustrante, mais que non deixan de o inspirar para o poema \"\u00c9 tarde, muito tarde na noite\u2026\"\nDurante eses anos publica varias obras: \"O Dogma da Trindade Po\u00e9tica \u2013 Rimbaud\" (1942), \"Coroa da Terra,\" poes\u00eda (1946), \"P\u00e1ginas de Doutrina Est\u00e9tica de Fernando Pessoa\" (organizaci\u00f3n), 1946, \"Florbela Espanca\" (1947), \"Pedra Filosofal\" poes\u00eda (1950), \"A Poesia de Cam\u00f5es\" (1951), etc. Colabora na revista \"Mundo Liter\u00e1rio\" (1946-1948) con contos e poes\u00eda e tam\u00e9n como cr\u00edtico art\u00edstico na r\u00fabrica cinema e tam\u00e9n nas revistas \"Litoral\" (1944-1945) e \"Atl\u00e1ntico\".\nExilio no Brasil.\nA s\u00faa situaci\u00f3n como escritor e cidad\u00e1n estaba a tornarse insustent\u00e1bel. Como escritor, non ti\u00f1a tempo libre para escribir, s\u00f3 o pod\u00eda facer de modo insuficiente e limitado \u00e1 noite e aos domingos. Tam\u00e9n o feito de non pertencer a ning\u00fan c\u00edrculo acad\u00e9mico e a falta de apoio institucional frustrava calquera pretensi\u00f3n de poder vir a editar algunha obra m\u00e1is ambiciosa. Por outro lado, a s\u00faa participaci\u00f3n nunha tentativa revolucionaria abortada o 12 de marzo de 1959, colocouno en posici\u00f3n de prisi\u00f3n inminente, no caso moi prob\u00e1bel dalg\u00fan dos conspiradores prendidos pola PIDE denunciar os que a\u00ednda se encontraban libres.\nEn agosto de 1959, viaxou at\u00e9 ao Brasil, convidado pola Universidade da Bahia e polo Goberno Brasileiro a participar no IV Col\u00f3quio Internacional de Estudos Luso-Brasileiros. Sendo convidado como catedr\u00e1tico contratado de Teor\u00eda da Literatura, en Assis, no Estado de S. Paulo, aproveitou esa oportunidade e aceptou o lugar, iniciando as\u00ed o seu longo exilio. Fai amizade co poeta Jaime Montestrela, que dedicou o seu libro \"Cidade de lama\". Por motivos profesionais, tivo que adoptar a cidadan\u00eda brasileira.\nNon foi, con todo, un exilio liberador. Sent\u00eda saudades da patria, a pesar do rancor perenne que nutr\u00eda pola pequenez, mesqui\u00f1ez e falta de reco\u00f1ecemento nacionais que o atormentar\u00edan at\u00e9 ao final da vida.\nEn 1961, Jorge de Sena foi ensinar Literatura Portuguesa na Facultade de Filosof\u00eda, Ciencias e Letras de Araraquara. En 1964, despois de vencer alg\u00fans prexu\u00edzos acad\u00e9micos polo feito de ser licenciado en Enxe\u00f1ar\u00eda, Jorge de Sena defendeu a s\u00faa tese de doutoramento en Letras (\"Os Sonetos de Cam\u00f5es e o Soneto Quinhentista Peninsular\"), obtendo os t\u00edtulos acad\u00e9micos \"con distinci\u00f3n e loanza\".\nO per\u00edodo de seis anos que pasou no Brasil foi moi produtivo. Finalmente, ti\u00f1a toda a dispo\u00f1ibilidade para se dedicar \u00e1 s\u00faa obra coa debida profundidade e profissionalismo. Poes\u00eda, teatro, ficci\u00f3n, ensa\u00edsmo e investigaci\u00f3n. Parte da novela \"Sinais de Fogo\" e a totalidade dos contos \"Novas Andan\u00e7as do Dem\u00f3nio\" foron escritos neste per\u00edodo.\nA degrada\u00e7\u00e3o da situaci\u00f3n pol\u00edtica no Brasil, coa instalaci\u00f3n dunha ditadura militar a partir de marzo de 1964, fixo que Jorge de Sena, m\u00e1is do que nunca aveso a prepotencias, aceptase un convite para ensinar Literatura de Lingua Portuguesa na Universidade de Wisconsin, para partir para os Estados Unidos en outubro de 1965. En 1967 foi nomeado catedr\u00e1tico do Departamento de Espa\u00f1ol e Portugu\u00e9s da referida universidade.\nDe 1970 at\u00e9 1978 foi catedr\u00e1tico efectivo de Literatura Comparada na Universidade da California, en Santa Barbara. A pesar da satisfacci\u00f3n de ensinar e da amizade que os alumnos lle dedicaban, Sena non foi feliz. Queix\u00e1base da \"medo\u00f1a soidade intelectual da Am\u00e9rica\" onde non hab\u00eda \"convivio intelectual alg\u00fan\" e da esterilidade e esp\u00edrito burgu\u00eas do medio acad\u00e9mico, que non se interesaba pola s\u00faa obra.\nCando se deu o Revoluci\u00f3n de 25 de Abril de 1974 Jorge de Sena ficou entusiasmado e quer\u00eda regresar definitivamente a Portugal, ansioso de dar a s\u00faa colaboraci\u00f3n para a construci\u00f3n da democracia. Sena visitou Portugal, con todo, ningunha universidade ou instituci\u00f3n cultural portuguesa se dignou convidar o escritor para calquera cargo que fose, feito que moito o desilusionou e amargou, decidindo continuar a vivir nos Estados Unidos, onde ti\u00f1a a s\u00faa carreira estabelecida.\nJorge de Sena morreu o 4 de xu\u00f1o de 1978, aos 58 anos, de cancro.\nEn 1978, o Concello de Lisboa homenaxeou o escritor dando o seu nome a unha r\u00faa na zona da Quinta de Santa Clara, na Ameixoeira.\nO 11 de setembro de 2009, os seus restos mortais foron trasladados de Santa Barbara, California, para o Talh\u00e3o dos Artistas do Cemiterio dos Praceres, en Lisboa, despois dunha cerimonia de homenaxe na Bas\u00edlica da Estrela, coa presenza de familiares, amigos e entidades oficiais.\n\"Pensador que sente e sentidor que pensa\" (Eug\u00e9nio Lisboa), os seus poemas parte xeralmente dun obxecto para fixar unha meditaci\u00f3n sobre o \"eu\" e o seu lugar no mundo.\nObra.\nFoi un dos m\u00e1is influentes intelectuais portugueses do s\u00e9culo XX, con vasta obra de ficci\u00f3n, drama, ensaio e poes\u00eda, al\u00e9n de importante epistolografia con figuras tutelares da literatura portuguesa e brasileira. A s\u00faa obra de ficci\u00f3n m\u00e1is famosa \u00e9 a novela autobiogr\u00e1fica \"Sinais de Fogo\", adaptada ao cinema en 1995 por Lu\u00eds Filipe Rocha. gran parte da s\u00faa obra foi publicada postumamente polos coidados da vi\u00fava, M\u00e9cia de Sena."}
{"id": "500801", "revid": "108840", "url": "https://gl.wikipedia.org/wiki?curid=500801", "title": "Montse Calleja", "text": ""}
{"id": "500803", "revid": "89787", "url": "https://gl.wikipedia.org/wiki?curid=500803", "title": "Kermes quercus", "text": "Kermes quercus \u00e9 un insecto hem\u00edptero da superfamilia dos cocoideos e familia dos querm\u00e9sidos, unha das contra 20 integradas no x\u00e9nero \"Kermes\".\n\u00c9 un parasito de plantas, sendo os seus hospedeiros varias especies do x\u00e9nero \"Quercus\". \nEspecies parasitadas.\n\"Quercus sessiliflora\", \"Quercus robur\" e \"Quercus pubescens\".\nTaxonom\u00eda.\nDescrici\u00f3n.\nA especie foi descrita por Linneo en 1758 na p\u00e1xina 455 da 10\u00aa edici\u00f3n do seu \"Systema Naturae\", co nome de \"Coccus quercus\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nCaracter\u00edsticas.\nAs femias adultas te\u00f1en forma de coraz\u00f3n, co ventre en forma de cu\u00f1a, avultada. A derme ten s\u00f3 un suco transversal e \u00e9 de cor parda escura.\nAs ninfas das femias no terceiro estadio (prepupa) te\u00f1en un corpo membranoso amplamente ovalado, con segmentaci\u00f3n indistinta, antenas de 9 segmentos, patas con 3 segmentos, cos brotes das \u00e1s anteriores que se estenden ao redor da base das patas metator\u00e1cicas e un l\u00f3bulo medial amplamente arredondado. A pupa ten o corpo ovalado, alongado, cunha segmentaci\u00f3n m\u00e1is distinta e os ap\u00e9ndices m\u00e1is desenvolvidos: antenas de 10 segmentos, patas de 5 segmentos, e os brotes das \u00e1s est\u00e9ndense lateralmente m\u00e1is al\u00e1 da coxa das patas metator\u00e1cicas.\nDistribuci\u00f3n e h\u00e1bitat.\nA especoi est\u00e1 amplamente distribu\u00edda en toda Europa, encontr\u00e1ndose comunmente sobre especies do x\u00e9nero \"Quercus\". \nBiolox\u00eda.\nEsta especie ten unha xeraci\u00f3n por ano. Pasa o inverno coas ninfas no segundo estadio e mudan a adultos a finais de abril ou principios de maio en Alema\u00f1a. apapar\u00e9anse e comenzan a po\u00f1er huevos a partir de finais de maio, e os hovos eclosionan en 2 ou 3 semanas. As formigas e as abellas as\u00f3cianse comunmente con esta especie atra\u00eddas polas grandes cantidades de sucos doces que segregan.\nEn 2010 realiz\u00e1ronse investigaci\u00f3ns en Polonia que complementan os resultados dun estudo do ciclo de vida de \"Kermes quercus\" realizado en 2008-2009. As \u00faltimas observaci\u00f3ns lev\u00e1ronse a cabo desde principios de marzo at\u00e9 finais de novembro de 2010. Mostraron que \"K. quercus\" pasaba o inverno como ninfas do segundo estadio. Estas convirt\u00e9ronse en adultos a principios de maio. A reproduci\u00f3n comezou a principios de xu\u00f1o. As ninfas do primeiro estadio da nova xeraci\u00f3n apareceron a mediados de xu\u00f1o. Logo desenvolv\u00e9rone durante uns 5 meses, despois do cal entraron na diapausa de inverno. Todas as observaci\u00f3ns, realizadas en 2008-2010, mostraron que, baixo as condici\u00f3ns clim\u00e1ticas de Polonia, \"K. quercus\" \u00e9 unha especie cuxo ciclo vital se desenvolve en dous anos. No primeiro ano pasa o inverno como ninfa do primeiro estadio, e no segundo ano como ninfa do segundo estadio."}
{"id": "500805", "revid": "17467", "url": "https://gl.wikipedia.org/wiki?curid=500805", "title": "Eurocopa 2020", "text": ""}
{"id": "500807", "revid": "1888", "url": "https://gl.wikipedia.org/wiki?curid=500807", "title": "Miguel Sande Corral", "text": ""}
{"id": "500808", "revid": "1888", "url": "https://gl.wikipedia.org/wiki?curid=500808", "title": "Roberto Jos\u00e9 Tojeiro Rodr\u00edguez", "text": ""}
{"id": "500809", "revid": "1888", "url": "https://gl.wikipedia.org/wiki?curid=500809", "title": "Eduardo Jos\u00e9 Toba Mui\u00f1o", "text": ""}
{"id": "500810", "revid": "1888", "url": "https://gl.wikipedia.org/wiki?curid=500810", "title": "Diana Nogueira Gonz\u00e1lez", "text": ""}
{"id": "500811", "revid": "1888", "url": "https://gl.wikipedia.org/wiki?curid=500811", "title": "Leopoldo Novoa Garc\u00eda", "text": ""}
{"id": "500812", "revid": "1888", "url": "https://gl.wikipedia.org/wiki?curid=500812", "title": "Cipriano Luis Jim\u00e9nez Casas", "text": ""}
{"id": "500814", "revid": "1888", "url": "https://gl.wikipedia.org/wiki?curid=500814", "title": "Elena Fern\u00e1ndez Ochoa", "text": ""}
{"id": "500815", "revid": "23204", "url": "https://gl.wikipedia.org/wiki?curid=500815", "title": "Diapausa", "text": "Diapausa \u00e9 un estado fisiol\u00f3xico de inactividade, ou letargo, en estado embrionario ou postembrionario, dalg\u00fans seres vivos, especialmente os insectos, produto dunha adaptaci\u00f3n da especie a condici\u00f3ns de alimentaci\u00f3n ou temperatura adversas, ou para sincronizaren a aparici\u00f3n dos adultos de toda a poboaci\u00f3n, o que favorece a coincidencia dos sexos.\nOs seus factores causantes e terminantes son ben espec\u00edficos. \u00dasase a mi\u00fado para sobrevivir en condici\u00f3ns ambientais desfav\u00e1rabeis e predic\u00edbeis, tales como temperaturas extremas, seca ou carencia de alimento. \nEtimolox\u00eda.\nO termo \"diapausa\", que quizais fose cu\u00f1ado polo entom\u00f3logo William Wheeler en 1893, como \"diapause\", en ingl\u00e9s, deriva do termo do grego antigo \u03b4\u03b9\u03b1\u03c0\u03b1\u03cd\u03c3\u03b9\u03c2 \"diapa\u00fasis\", \u00e1 s\u00faa vez derivado do verbo \u03b4\u03b9\u03b1-\u03c0\u03b1\u03cd\u03bf\u03bc\u03b1\u03b9 \"diapa\u00faomai\", \"cesar por alg\u00fan tempo\", \"facer pausa\". \nDefinici\u00f3n.\nHai varias definici\u00f3ns e pode usarse en diversos contextos, pero \u00fasase m\u00e1is comunmente en artr\u00f3podos, especialmente en insectos. Unha das definiciones m\u00e1is expl\u00edcitas que cobre os trazos m\u00e1is fundamentales \u00e9 a seguinte:\nA diapausa \u00e9 un estado din\u00e1mico de baixa actividade metab\u00f3lica mediado por neurohormonas. En asociaci\u00f3n con isto hai unha reduci\u00f3n de morfox\u00e9nese, aumento da resistencia aos extremos ambientais e reduci\u00f3n ou alteraci\u00f3n das actividades. A diapausa ocorre durante un estado do desenvolvemento predeterminado xeneticamente. A s\u00faa expresi\u00f3n completa segue un patr\u00f3n espec\u00edfico para cada especie, xeralmente en resposta a est\u00edmulos ambientais que preceden \u00e1s condici\u00f3ns desfavor\u00e1beis. Unha vez iniciada a diapausa supr\u00edmense as actividades metab\u00f3licas a\u00ednda cando as condici\u00f3ns ambientais favor\u00e1beis contin\u00faen.\nUn aspecto moi importante da diapausa \u00e9 que non s\u00f3 \u00e9 inducida por est\u00edmulos espec\u00edficos, sen\u00f3n que tam\u00e9n necesita est\u00edmulos espec\u00edficos para terminar. Isto \u00e9 esencial para diferenciar a diapausa doutros tipos de dormancia tales como a hibernaci\u00f3n.\nOs niveis de actividade durante os estadios de diapausa poden variar moito segundo as especies. A diapausa pode ocorrer nun estadio de inactividade completa, como na pupa ou no ovo, ou en estadios moi activos capaces de efectuar migraci\u00f3ns consider\u00e1beis, tales como a bolboreta monarca, \"Danaus plexippus\".\nNoutros grupos.\nUn fen\u00f3meno similar oourre coas sementes e outros estados de repouso de diversas plantas. Nos ovos de certos vertebrados hai un fen\u00f3meno co\u00f1ecido \u00e1s veces como diapausa embrionaria ou implantaci\u00f3n diferida, que non \u00e9 directamente equivalente \u00e1 diapausa dos artr\u00f3podos, a\u00ednda que en ambos os casos hai unha interrupci\u00f3n da actividade metab\u00f3lica."}
{"id": "500816", "revid": "5863", "url": "https://gl.wikipedia.org/wiki?curid=500816", "title": "Mar\u00eda del Carmen Est\u00e9vez Eguiagaray", "text": ""}
{"id": "500817", "revid": "5863", "url": "https://gl.wikipedia.org/wiki?curid=500817", "title": "Carmen Est\u00e9vez Eguiagaray", "text": ""}
{"id": "500818", "revid": "89787", "url": "https://gl.wikipedia.org/wiki?curid=500818", "title": "Jo\u00e3o Gaspar Sim\u00f5es", "text": "Jo\u00e3o Gaspar Sim\u00f5es, nado en Figueira da Foz o 25 de febreiro de 1903 e finado en Lisboa o 6 de xaneiro de 1987, foi un novelista, dramaturgo, bi\u00f3grafo, historiador da literatura portuguesa, ensa\u00edsta, memorialista, cr\u00edtico literario, editor e tradutor portugu\u00e9s.\nBiograf\u00eda.\nJo\u00e3o Gaspar Sim\u00f5es naceu o 25 de febreiro de 1903 en San Juli\u00e3o, Figueira da Foz, distrito de Co\u00edmbra.\nFillo de Jo\u00e3o Sim\u00f5es, gran comerciante da Figueira da Foz, e de Constan\u00e7a Neto Gaspar, dom\u00e9stica, foi bautizado o 18 de xullo de 1903. Fixo a instruci\u00f3n b\u00e1sica na s\u00faa terra natal, a Figueira da Foz e a partir dos 11 anos frecuentou como interno o Colexio Lyceu Figueirense (1914), terminando o ensino secundario en Co\u00edmbra, no Liceu Jos\u00e9 Falc\u00e3o.\nEn 1921 matriculouse na Facultade de Dereito de Co\u00edmbra mais interrompeu por diversas veces a carreira, que s\u00f3 conclu\u00edu no ano 1932. Nunca exerceu a profesi\u00f3n na \u00e1rea xur\u00eddica, mais ti\u00f1a o so\u00f1o de ser diplom\u00e1tico.\nDurante os seus anos de estudo fundou algunhas revistas literarias de grande importancia para a cultura portuguesa: de 1924 a 1925 a revista \"Tr\u00edptico\", con Branquinho da Fonseca (o seu condisc\u00edpulo dos tempos do instituto) e Vitorino Nem\u00e9sio, entre outros; nos seus 9 n\u00fameros colaboraron tam\u00e9n Aquilino Ribeiro, Jos\u00e9 R\u00e9gio, Alberto de Serpa, Raul Brand\u00e3o e Teixeira de Pascoaes; e de 1927 a 1940 foi un dos fundadores e dirixiu at\u00e9 o seu \u00faltimo n\u00famero (56) a revista \"Presen\u00e7a\", con Jos\u00e9 R\u00e9gio, Adolfo Casais Monteiro e Branquinho da Fonseca, que estar\u00eda na orixe do movemento literario do mesmo nome, tam\u00e9n chamado Segundo Modernismo, que vir\u00eda a ter enorme influencia na literatura portuguesa. Foron colaboradores doutrinarios do \"presencismo\", entre outros, Delfim Santos, Alberto de Serpa, Lu\u00eds de Montalvor, M\u00e1rio Saa, Raul Leal e Ant\u00f3nio Botto. A acci\u00f3n dos 'presencistas' foi fundamental para o estudo e valorizaci\u00f3n do Primeiro Modernismo de Fernando Pessoa, M\u00e1rio de S\u00e1-Carneiro e Almada Negreiros. Tam\u00e9n colaborou nas revistas \"Princ\u00edpio\" (1930) e \"Sudoeste\" (1935) e a\u00ednda na revista \"Mundo Literario\" (1946-1948) na cal se encontran alg\u00fans ensaios, contos e cr\u00edticas literarias da s\u00faa autor\u00eda.\nPresentouse para Conservador do Museo Machado de Castro en Co\u00edmbra e nesa calidade trasladou para ese Museo a valiosa colecci\u00f3n de antig\u00fcidades chinesas doada polo poeta Camilo Pessanha e que se encontraba en dep\u00f3sito no Museu das Janelas Verdes, en Lisboa. Foi Presidente da Asociaci\u00f3n Acad\u00e9mica de Co\u00edmbra en 1930-31. A partir de 1935 foi revisor da Imprensa Nacional pasando para a Biblioteca desta instituci\u00f3n en 1940. Entre 1942 e 1945 dirixiu o programa de traduci\u00f3ns da casa editora Portug\u00e1lia, en Lisboa.\nUnha das facetas m\u00e1is importantes da s\u00faa obra de cr\u00edtico e de editor foi a de ser o primeiro bi\u00f3grafo e tam\u00e9n o primeiro editor (con Lu\u00eds de Montalvor) de Fernando Persoa, de quen fora amigo e correspondente. No dominio da literatura estranxeira divulgou e traduciu varios autores rusos e angl\u00f3fonos, entre eles Dostoi\u00e9vski, Liev Tolst\u00f3i, George Eliot, Jane Austen e (novelista tam\u00e9n celebrizada por ser a bi\u00f3grafa de Charlotte Bront\u00eb e cuxa obra foi publicada pola s\u00faa iniciativa na Portug\u00e1lia), combatendo o \"francesismo\" ent\u00f3n reinante e contribu\u00edndo para a ampliaci\u00f3n dos horizontes literarios e est\u00e9ticos do mundo lus\u00f3fono e a europeizaci\u00f3n da ent\u00f3n moi provinciana cultura portuguesa. A partir de 1946 finalizou a s\u00faa carreira de novelista para iniciar a s\u00faa produci\u00f3n dramat\u00farxica. A s\u00faa obra cr\u00edtica \u00e9 respectada polo seu vasto esp\u00edrito enciclop\u00e9dico e pola pertinencia dos seus xu\u00edzos, a\u00ednda que por veces fose xulgada demasiado dependente do historicismo e biografismo. Algunha da s\u00faa cr\u00edtica destin\u00e1base a divulgar e valorizar autores estranxeiros que tam\u00e9n traduc\u00eda, ou fac\u00eda traducir e publicaba nas colecci\u00f3ns que dirix\u00eda. Ao longo de d\u00e9cadas foi incans\u00e1bel a s\u00faa actividade de recensi\u00f3n nas p\u00e1xinas literarias de diversos xornais, entre eles o \"Di\u00e1rio de Lisboa\", o \"Di\u00e1rio de Noticias\", o \"Di\u00e1rio Popular\", \"O Primeiro de Janeiro\" e o \"Mundo Liter\u00e1rio\".Mantivo sempre fortes conexi\u00f3ns co mundo da prensa, que lle atribu\u00edu 3 dos 4 premios que o distinguiron en Portugal, e foi o \u00faltimo director do xornal \"O S\u00e9culo\".\nProferiu numerosas conferencias sobre literatura en Portugal e no Brasil e en varias cidades europeas, participando como orador convidado no \"First International Symposium on Fernando Pessoa\" realizado en 1977 na Brown University, Providence, USA, e no \"Second International Symposium on Fernando Pessoa\" en 1983, na Vanderbilt University, Nashville, USA.\nEn 1981 foille atribu\u00eddo o grao de Grande-Oficial da Orde Militar de Sant'Iago da Espada. Foi socio correspondente da Academia Brasileira de Letras e colaborador da Enciclopedia Brit\u00e1nica. De 1954 a 1968 foi a s\u00faa compa\u00f1eira de vida e de traballos literarios a escritora Isabel da N\u00f3brega.\nJo\u00e3o Gaspar Sim\u00f5es morreu o 6 de xaneiro de 1987, en Lisboa.\nEn homenaxe \u00e1 importancia da s\u00faa obra foi o seu nome atribu\u00eddo a diversas r\u00faas en Portugal: na Figueira da Foz onde naceu e en Foros de Amora (Seixal), na Aldea de Juzo (Cascais), en Le\u00e7a da Palmeira (Matosinhos) e en Albufeira (Algarve); e no Brasil, no Barrio Diadema, distrito de Jabaquara, cidade de S\u00e3o Paulo (SP). O Pr\u00e9mio Liter\u00e1rio Jo\u00e3o Gaspar Sim\u00f5es foi institu\u00eddo en 2009 pola C\u00e2mara Municipal da Figueira da Foz (CMFF)."}
{"id": "500819", "revid": "25871", "url": "https://gl.wikipedia.org/wiki?curid=500819", "title": "Emilio Cotarelo", "text": "Emilio Cotarelo y Mori, nado na Veiga (Asturias) o 1 de maio de 1857 e finado en Madrid o 27 de xaneiro de 1936, foi un music\u00f3logo, bibli\u00f3grafo, cervantista e cr\u00edtico e historiador literario asturiano. Membro da Real Academia Espa\u00f1ola \u2013e dende 1913, o seu secretario perpetuo. \nTraxectoria.\nEstudou Dereito civil e can\u00f3nico na Universidade de Oviedo. Exerceu a avogac\u00eda, pero a abandonou para adicarse aos estudos hist\u00f3ricos e \u00e1 literatura. Foi disc\u00edpulo e seguidor de Marcelino Men\u00e9ndez Pelayo. Publicou diversos escritos en \"La Espa\u00f1a Moderna\", \"Revista Contempor\u00e1nea\" e \"Revista Cr\u00edtica de Historia y Literatura\", e artigos en peri\u00f3dicos como \"El Debate\", \"El Sol\" e outros. A meirande parte dos seus escritos foron estudos cr\u00edticos e eruditos, pero tam\u00e9n publicou un par de novelas hist\u00f3ricas en 1912: \"El hijo del Conde-Duque\" e \"Herenio\". \nEn 1897 foi elixido membro da Real Academia Espa\u00f1ola, onde chegou a ocupar (1913) o cargo de secretario perpetuo. A m\u00e1is doutros traballos biobibliogr\u00e1ficos sobre historia da poes\u00eda e prosa espa\u00f1ola segundo a metodolox\u00eda do Positivismo, converteuse nun grande experto en teatro espa\u00f1ol, do S\u00e9culo de Ouro \u00f3 XIX, e editou moitas das s\u00faas obras con grande erudici\u00f3n; entre esa obra bibliogr\u00e1fica est\u00e1n a biograf\u00eda de Luis V\u00e9lez de Guevara e varios traballos sobre Calder\u00f3n de la Barca, Lope de Vega ou Miguel de Cervantes. \nTam\u00e9n traballou a documentaci\u00f3n e a biograf\u00eda dos actores e actrices espa\u00f1ois de todos os tempos, e editou, estudou e anotou unha famosa colecci\u00f3n de novelas cortesanas en doce volumes, a \"Colecci\u00f3n selecta de antiguas novelas espa\u00f1olas\" (Madrid: Librer\u00eda de la Viuda de Rico e Librer\u00eda de los Bibli\u00f3filos Espa\u00f1oles, 1906-1909) e estudou a historia da caligraf\u00eda e do teatro musical espa\u00f1ol (zarzuela, \u00f3pera, tonadillas, bailes).\nFoi premiado con medalla de ouro na Exposici\u00f3n Internacional celebrada en Barcelona en 1929 polos seus traballos hist\u00f3ricos sobre o teatro espa\u00f1ol do s\u00e9culo XVII. En 1919 foi nomeado Senador pola Real Academia Espa\u00f1ola, cargo que ocupou durante tres lexislaturas, ata 1923.\nRelaci\u00f3n con Galiza.\nDe orixe galeg\u00f3fona, da zona eo-naviega de Asturias, foi pai do tam\u00e9n escritor e erudito Armando Cotarelo Valledor (1879-1950); a\u00ednda que practicamente non adicou obra \u00e1 cultura galega, \u00e9 autor dun tratado hist\u00f3rico no que sost\u00e9n que a filla do rei Vermudo II de Galiza, Le\u00f3n e Portugal non casara con Almanzor.\nPublicou artigos en \"Acci\u00f3n Coru\u00f1esa\" e nomeou \"acad\u00e9mico correspondiente espa\u00f1ol en Galicia\" da RAE a Erasmo Buceta. "}
{"id": "500822", "revid": "89787", "url": "https://gl.wikipedia.org/wiki?curid=500822", "title": "Julia Robinson", "text": "Julia Hall Bowman Robinson, nada en St. Louis o 8 de decembro de 1919 e finada en Oakland o 30 de xullo de 1985, foi unha matem\u00e1tica estadounidense co\u00f1ecida polo seu traballo en problemas de decisi\u00f3n e nos problemas de Hilbert.\nTraxectoria.\nRobinson naceu en St. Louis, Missouri, filla de Ralph Bowers Bowman e Helen (Hall) Bowman. A s\u00faa irm\u00e1 m\u00e1is vella era Constance Reid, unha bi\u00f3grafa que divulgou as matem\u00e1ticas, e a s\u00faa irm\u00e1 m\u00e1is nova era Billie Comstock. A familia mudouse para Arizona e despois para San Diego onde as nenas creceron. Cando ti\u00f1a nove anos, diagnostic\u00e1ronlle escarlatina, \u00e1 que seguiu unha febre reum\u00e1tica.\nJulia estudou na San Diego High School, onde lle deron un coeficiente intelectual de 98, dous puntos por debaixo da media. Non obstante, foi a \u00fanica estudante feminina do instituto que tomou clases de matem\u00e1ticas e f\u00edsica avanzadas.\nEntrou na San Diego State University en 1936 con dezaseis anos, mais insatisfeita polo curr\u00edculo de matem\u00e1ticas pasou \u00e1 Universidade de California en Berkeley en 1939 para o seu \u00faltimo ano. Antes do cambio de universidade, o seu pai suicidouse en 1937 por motivos econ\u00f3micos. Recibiu cinco cursos de matem\u00e1ticas en Berkeley, un deles sobre teor\u00eda de n\u00fameros impartido por Raphael M. Robinson. Recibiu o seu BA en 1940, e o ano seguinte casou con Raphael.\nA Robinson non se lle permitiu dar clases do departamento de matem\u00e1ticas de Berkeley por unha regra que evitaba que membros da mesma familia traballasen xuntos no mesmo departamento, e ela casara con Raphael M. Robinson. No seu lugar, quedou no departamento de estad\u00edstica a pesar de querer dar clases de c\u00e1lculo. A\u00ednda que Raphael se retirou en 1973, non foi ata 1976 en que ofreceron a Robinson un posto a tempo completo como profesora, despois de que o departamento escoitase a s\u00faa candidatura \u00e1 National Academy of Sciences.\nContribuci\u00f3ns \u00e1 matem\u00e1tica.\nTese de doutoramento.\nRobinson obtivo o doutoramento en 1948, sendo orientada por Alfred Tarski, e a s\u00faa disertaci\u00f3n tratou sobre \u201cA Decidibilidade e os Problemas de Decisi\u00f3n na Aritm\u00e9tica\". Nela, Julia mostrou que a teor\u00eda dos n\u00fameros racionais era indecid\u00edbel, mostrando que a teor\u00eda elemental dos n\u00fameros poder\u00eda ser definida en termos dos racionais; a teor\u00eda dos n\u00fameros elemental xa se sab\u00eda que era indecid\u00edbel (Primeiro Teorema da Incompletude de G\u00f6del).\nO d\u00e9cimo problema de Hilbert.\nO d\u00e9cimo problema de Hilbert pide un algoritmo para determinar as ra\u00edces enteiras dunha ecuaci\u00f3n polin\u00f3mica. Unha serie de resultados desenvolvidos entre 1940 e 1970 por Robinson, Martin Davis, Hilary Putnam e Yuri Matiyasevich resolveu este problema de forma negativa, \u00e9 dicir, demostraron que non pode existir ning\u00fan algoritmo as\u00ed. \nOutros traballos.\nOs traballos de Robinson s\u00f3 se desviaron dos problemas de decisi\u00f3n d\u00faas veces. A primeira foi o seu primeiro traballo, publicado en 1948, que tivo como base a an\u00e1lise secuencial na estat\u00edstica.\nA finais da d\u00e9cada de 1940, Robinson pasou unha tempada na RAND Corporation en Santa Monica investigando sobre a teor\u00eda de xogos. O seu informe de 1949 \"On the Hamiltonian game (a traveling salesman problem),\" \u00e9 a primeira publicaci\u00f3n que empregou a expresi\u00f3n \"o problema do viaxante\".\nPosteriormente publicou un artigo titulado \"An Iterative Method of Solving a Game\" en 1951. Nel probou que a din\u00e1mica de xogos ficticios converxe ao equilibrio mixto de Nash nunha estratexia para dous xogadores en xogos de suma cero. Este traballo valeulle un premio de 200 dol\u00e1res no RAND, mais non o recibiu porque traballaba no RAND na \u00e9poca.\nTraballo pol\u00edtico.\nRobinson viuse atra\u00edda pola pol\u00edtica en 1952, coa campa\u00f1a presidencial de Adlai Stevenson. Stevenson era primo de seu marido, mais foron as s\u00faas ideas as que a atraeron e non a conexi\u00f3n coa familia. En 1950, Robinson estivo activa en actividades locais do Partido Dem\u00f3crata, e fixo menos matem\u00e1tica.\nVida persoal.\nO coraz\u00f3n de Julia Robinson foi prexudicado pola febre reum\u00e1tica que tivo cando era nena, e como adulta, sufriu problemas de sa\u00fade e falta de aire. Casou co tam\u00e9n profesor de Berkeley Raphael Robinson en 1941. En 1961, someteuse a unha operaci\u00f3n para quitar o tecido cicatricial da s\u00faa v\u00e1lvula mitral. A operaci\u00f3n foi un \u00e9xito e volveuse m\u00e1is activa fisicamente e pasou a montar en bicicleta para se exercitar.\nEn 1984, diagnostic\u00e1ronlle leucemia. Someteuse a tratamento e entrou en remisi\u00f3n durante alg\u00fans meses, mais despois a doenza reapareceu e morreu en Oakland, California, o 30 de xullo de 1985.\nHonras.\nGeorge Csicsery produciu e dirixiu un documental dunha hora de duraci\u00f3n sobre Robinson chamado \"Julia Robinson and Hilbert's Tenth Problem\", que estreou no Joint Mathematics Meeting do 7 de xaneiro de 2008, en San Diego. \"Notices of the American Mathematical Society e College Mathematics Journal\" publicou unha cr\u00edtica do filme e unha entrevista co director. O \"College Mathematics Journal\" tam\u00e9n publicou unha recensi\u00f3n."}
{"id": "500825", "revid": "5863", "url": "https://gl.wikipedia.org/wiki?curid=500825", "title": "Ana Mar\u00eda Miranda", "text": ""}
{"id": "500826", "revid": "865", "url": "https://gl.wikipedia.org/wiki?curid=500826", "title": "Perfect Sound Forever", "text": "Perfect Sound Forever \u00e9 un EP de 10\" da banda estadounidense de rock alternativo Pavement, publicado o 15 de abril de 1991 a trav\u00e9s do selo de Chicago Drag City. Tr\u00e1tase do terceiro lanzamento do grupo e as s\u00faas canci\u00f3ns posteriormente apareceron no recompilatorio \"Westing (by Musket &amp; Sextant)\", tam\u00e9n editado por Drag City en 1993.\nO nome do EP procede dunha texto da campa\u00f1a publicitaria de Sony para os seus primeiros discos compactos, que aseguraba aos potenciais compradores o \u00faltimo tanto en fidelidade como en duraci\u00f3n.\nListaxe de canci\u00f3ns.\nTodos os temas compostos por Stephen Malkmus e Scott Kannberg."}
{"id": "500827", "revid": "98629", "url": "https://gl.wikipedia.org/wiki?curid=500827", "title": "Palaeognathae", "text": "Os Palaeognathae (paleognatos) constit\u00faen un dos dous clados viventes en que se dividen as aves (o outro \u00e9 o dos Neognathae). Xuntos, estes dous clados forman o clado dos Neornithes. Os Palaeognathae conte\u00f1en cinco ramas de aves non voadoras hoxe existentes e outros dous clados extintos, denominados ratites, e unha li\u00f1axe voadora neotropical, os tinam\u00fas. Existen 47 especies de tinam\u00fas, cinco de kiwis (\"Apteryx\"), tres de casuarios (\"Casuarius\"), unha de em\u00fas (\"Dromaius\") (outra extinguiuse en tempos hist\u00f3ricos), d\u00faas de \u00f1and\u00fas (\"Rhea\") e d\u00faas de avestruces (\"Struthio\"). Investigaci\u00f3ns recentes indican que os paleognatos son monofil\u00e9ticos, pero a divisi\u00f3n taxon\u00f3mica tracicional entre formas voadoras e non voadoras \u00e9 incorrecta; os tinam\u00fas est\u00e1n dentro da radiaci\u00f3n dos ratites, o que significa que a perda da capacidade de voar orixinouse independentemente m\u00faltiples veces por evoluci\u00f3n paralela.\nHai tres grupos m\u00e1is de aves extintas que son indiscutiblemente pale\u00f3gnatas: os Lithornithiformes, os Dinornithiformes (moas) e os Aepyornithiformes (aves elefante). Outras aves extintas foron tam\u00e9n aliadas coas Palaeognathae por polo menos un autor, mais as s\u00faas afinidades son discutidas.\nA palabra \"Palaeognathae\" deriva do grego e significa 'mand\u00fabula antiga', facendo referencia \u00e1 anatom\u00eda esquel\u00e9tica do padal, que se describe como m\u00e1is primitivo e m\u00e1is reptiliano que o doutras aves. As aves paleognatas mante\u00f1en algunhas caracter\u00edsticas morfol\u00f3xicas basais, pero non son verdadeiros f\u00f3siles viventes, porque os seus xenomas contin\u00faan evolucionando a nivel de ADN baixo preis\u00f3ns selectivas a taxas comparables \u00e1 da rama Neognathae de aves viventes, a\u00ednda que hai certa disputa sobre as relaci\u00f3ns precisas entre elas e as outras aves. Hai tam\u00e9n outras pol\u00e9micas cient\u00edficas sobre a s\u00faa evoluci\u00f3n (v\u00e9xase m\u00e1is abaixo).\nEvoluci\u00f3n.\nDesde o Cenozoico co\u00f1\u00e9cense aves f\u00f3siles que con seguiridade son paleognatas (a\u00ednda que aves que ocasionalmente se interpretaron como litorn\u00edtidos aparecen en xacementos do Albiano de Appalachia, pero houbo moitos informes de supostos paleognatos, e desde hai tempo deduciuse que puideron evolucionar no Cret\u00e1ceo. Debido \u00e1 localizaci\u00f3n no hemisferio norte das formas f\u00f3siles que morfoloxicamente son m\u00e1is basais (como \"Lithornis\", \"Pseudocrypturus\", \"Paracathartes\" e \"Palaeotis\"), pode inferirse unha orixe do grupo en Laurasia. A actual distribuci\u00f3n case completamente en territorios que foron da antiga Gondwana ser\u00eda o resultado de m\u00faltiples colonizaci\u00f3ns das masas terrestres do sur por formas voadoras que despois evolucionar\u00edan perdendo a capacidade de voar e, en moitos casos, cara ao xigantismo.\nUn estudo de datos moleculares e paleontol\u00f3xicos atopou que as ordes de aves modernas, inclu\u00edndo as paleognatas, empezron a diverxer entre si no Cret\u00e1ceo temper\u00e1n. Benton (2005) resumiu este e outros estudos moleculares conclu\u00edndo que os paleognatos deberon orixinarse hai de 110 a 120 mill\u00f3ns de anos no Cret\u00e1ceo temper\u00e1n. Sinalou, non obstante, que non hai rexistro f\u00f3sil ata hai 70 mill\u00f3ns de anos, o que deixa un per\u00edodo baleiro de 45 mill\u00f3ns de anos. Pregunta se se atopar\u00e1n alg\u00fan d\u00eda os f\u00f3sies de paleognatos dese intervalo, ou se as taxas estimadas de evoluci\u00f3n molecular son demasiado baixas, e se a evoluci\u00f3n das aves realmente se acelerou durante a radiaci\u00f3n adaptativa posterior ao l\u00edmite Cret\u00e1ceo-Paleoxeno (ou l\u00edmite K-T).\nOutros autores cuestionaron a monofilia de Palaeognathae en varios aspectos, suxerindo que poder\u00edan ser unha mesturanza de aves non relacionadas que foron agrupadas xuntas porque todas son non voadoras. Aves non relacionadas puideron ter desenvolvido anatom\u00edas de tipo ratite m\u00faltiples veces en diversas partes do mundo por evoluci\u00f3n converxente. McDowell (1948) afirmou que as semellanzas na anatom\u00eda do padal dos paleognatos poder\u00eda en realidade ser unha neotenia, ou conservaci\u00f3n de caracter\u00edsticas embrionarias. Sinalou que hab\u00eda outras caracter\u00edsticas do cranio, como a conservaci\u00f3n de suturas na idade adulta, que eran como as das aves xoves. As\u00ed, quizais o caracter\u00edstico padal fose realmente un estadio conxelado polo que pasan moitos embri\u00f3ns de aves carenadas durante o seu desenvolvemento. Ent\u00f3n, a conservaci\u00f3n de caracter\u00edsticas de estadios temper\u00e1ns do desenvolvemento, puido ser un mecanismo polo cal varias aves se converteron en non voadoras e acabaron parecendo similares.\nSylvia Hope (2002) revisou todos os f\u00f3siles de aves co\u00f1ecidos desde o Mesozoico buscando probas da orixe da radiaci\u00f3n evolutiva dos Neornithes. Esa radiaci\u00f3n indicar\u00eda tam\u00e9n que os paleognatos xa diverxeran daquela. Sinala cinco taxons do Cret\u00e1ceo temper\u00e1n que foron asignados aos Palaeognathae. Esta investigadora atopou que ning\u00fan deles pod\u00eda asignarse claramente a dito grupo. Por\u00e9n, non atopou probas de que os Neognathae e, por tanto, tam\u00e9n os Palaeognathae diverxeran m\u00e1is al\u00e1 do Campaniano temper\u00e1n do Cret\u00e1ceo.\n\"Vegavis\" \u00e9 unha ave f\u00f3sil do Albiano do Cret\u00e1ceo temper\u00e1n da Ant\u00e1rtida. \"Vegavis\" est\u00e1 moi claramente relacionada cos verdadeiros patos. Como virtualmente todas as an\u00e1lises filoxen\u00e9ticas pred\u00edn que os patos diverxeron despois que os paleognatos, isto \u00e9 unha evidencia de que os paleognatos xa se orixinaran antes dese momento.\nEn 2005, Leonard et al. publicaron a descrici\u00f3n dun esp\u00e9cime excepcionalmente preservado do paleognato extinto voador \"Lithornis\". Tr\u00e1tase dun f\u00f3sil articulado e case completo do Eoceno temper\u00e1n de Dinamarca, e p\u00e9nsase que ten o cranio mellor preservado de todos os litornitiformes co\u00f1ecidos. Os autores conclu\u00edron que \"Lithornis\" era un taxon irm\u00e1n pr\u00f3ximo aos tinam\u00fas, en lugar de \u00e1s avestruces, e que os litornitiformes + tinam\u00fas eran os paleognatos m\u00e1is basais. Conclu\u00edron que todos os ratites eran monofil\u00e9ticos, e descend\u00edan dun antepasado com\u00fan que perdeu a capacidade de voar. Tam\u00e9n interpretan o f\u00f3sil similar a un paleognato \"Limenavis\", do Cret\u00e1ceo temper\u00e1n de Patagonia, como unha posible proba duns orixe monofil\u00e9tica e no Cret\u00e1ceo dos paleognatos.\nUns misteriosos ovos grandes do Plioceno de Lanzarote nas Illas Canarias foron atribu\u00eddos a ratites.\nUnha an\u00e1lise xen\u00f3mica moi ambiciosa das aves viventes realizada en 2007 contrad\u00ed as conclusi\u00f3ns de Leonard et al. (2005). Atopou que os tinam\u00fas non son primitivos dentro dos paleognatos, sen\u00f3n que est\u00e1n entre os m\u00e1is avanzados. Foron necesarios m\u00faltiples eventos de perda do voo dentro do grupo dos paleognatos e refuta parcialmente a hip\u00f3tese da vicarianza en Gondwana (v\u00e9xase m\u00e1is abaixo). O estudo examinou secuencias de ADN de 19 loci en 169 especies. Consegu\u00edronse evidencias de que os paleognatos son un grupo natural (monofil\u00e9tico), e de que a s\u00faa diverxencia doutras aves \u00e9 a m\u00e1is antiga de todos os grupos de aves existentes. Tam\u00e9n situou os tinam\u00fas dentro dos ratites, m\u00e1is derivados que as avestruces ou \u00f1and\u00fas e como grupo irm\u00e1n dos em\u00fas e kiwis, e isto fai que os ratites sexan parafil\u00e9ticos.\nUn estudo relacionado examinou exclusivamente o asunto da filoxenia dos paleognatos. Utilizou an\u00e1lises moleculares e examinou vinte xenes nucleares non ligados. Este estudo conclu\u00edu que houbo polo menos tres episodios de perda do voo que orixinaron as diferentes ordes de ratites, que as semellanzas entre as ordes de ratites d\u00e9bense parcialmente a evoluci\u00f3n converxente, e que os Palaeognathae son monofil\u00e9ticos, pero os ratites non o son.\nEstudos de an\u00e1lises de ADN que empezaron en 2010, mostraron que os tinam\u00fas son un grupo irm\u00e1n das extintas moas de Nova Zelandia.\nHistoria das clasificaci\u00f3ns.\nNa historia da biolox\u00eda houbo moitas taxonom\u00edas en competici\u00f3n que intentaron clasificar as aves inclu\u00eddas en Palaeognathae. O asunto foi estudado por Dubois (1891), Sharpe (1891), Shufeldt (1904), Sibley e Ahlquist (1972, 1981) e Cracraft (1981).\nB. Merrem (1813) consid\u00e9rase o primeiro que clasificou os paleognatos xuntos e acu\u00f1ou o termo \"Ratitae\" (v\u00e9xase m\u00e1is arriba). Por\u00e9n, Linnaeus (1758) situara os casuarios, em\u00fas, avestruces e \u00f1and\u00fas xuntos en \"Struthio\". Lesson (1831) engadiu os kiwis aos Ratitae. Parker (1864) informou das semellanzas dos padais de tinam\u00fas e ratites, pero Huxley (1867) \u00e9 ao que m\u00e1is se lle reco\u00f1ece este enfoque. Huxley a\u00ednda situaba os tinam\u00fas cos Carinatae de Merrem debido ao seu esterno con quilla e pensaba que estaban m\u00e1is estreitamene relacionados cos Galliformes.\nPycraft (1900) presentou un avance importante cando acu\u00f1ou o termo Palaeognathae. Rexeitou a clasificaci\u00f3n Ratitae-Carinatae que separaba os tinam\u00fas dos ratites. Razoou que unha ave con esterno sen quilla ou \"ratite\", poder\u00eda evolucionar doadamente en aves non relacionadas que independentemente se converteron en aves non voadoras. Tam\u00e9n reco\u00f1eceu que os ratites eras aves que perderon secundariamente o voo. As s\u00faas subdivisi\u00f3ns estaban baseadas en caracter\u00edsticas do esqueleto palatal e outros sistemas org\u00e1nicos. Estableceu sete ordes esencialmente modernos de paleognatos vivos e f\u00f3siles (Casuarii, Struthiones, Rheae, Dinornithes, Aepyornithes, Apteryges e Crypturi \u2013 este \u00faltimo \u00e9 o seu termo para os tinam\u00fas, tomado a partir do x\u00e9nero de tinam\u00fas \"Crypturellus\").\nOs Palaeognathae son xeralmente considerados unha superorde, pero alg\u00fans autores trat\u00e1ronos como un taxon m\u00e1is alto, como subclase (Stresemann 1927\u20131934) ou m\u00e1is baixo, como orde (Cracraft 1981 e a IUCN, a cal incl\u00fae todos os paleognatos en \"Struthioniformes\").\nClad\u00edstica.\nCladograma baseado en Mitchell (2014) con alg\u00fans nomes de clados postos por Yuri \"et. al\" (2013)\nCloutier, A. \"et al\". (2019) no seu estudo molecular sit\u00faa as avestruces como a li\u00f1axe basal cos \u00f1and\u00fas como os seguintes m\u00e1is basais.\nDescrici\u00f3n.\nOs paleognatos son denominados as\u00ed por teren un padal \u00f3seo caracter\u00edstico cunha complexa arquitectura. Cracraft (1974) definiunos por cinco caracter\u00edsticas.\nOs paleognatos comparten unha anatom\u00eda da pelve similar. Te\u00f1en unha fenestra ilio-isqui\u00e1tica grande e aberta na pelve. A pube e o isquio son probablemente m\u00e1is longos que o ilio, facendo protrusi\u00f3n por detr\u00e1s da cola. A porci\u00f3n postacetabular da pelve \u00e9 m\u00e1is longa que a porci\u00f3n preacetabular.\nOs pale\u00f3gnatos comparten un dese\u00f1o de gretas na cuberta c\u00f3rnea do peteiro. Este recubrimento ch\u00e1mase ranfoteca. Este dese\u00f1o dos paleognatos ten unha li\u00f1a c\u00f3rnea central, con li\u00f1as longas triangulares a ambos os lados.\nNos paleognatos, o macho incuba os ovos. O macho pode xuntar no seu ni\u00f1o ovos dunha femia ou de m\u00e1is dunha. Tam\u00e9n poden depositar ovos no seu ni\u00f1o femias que non se aparearon con el en casos de parasitismo de posta. S\u00f3 nas avestruces e no kiwi \"Apteryx haastii\" a femia axuda \u00e1 incubaci\u00f3n dos ovos ; no resto \u00e9 funci\u00f3n do macho.\nOs tinam\u00fas de Am\u00e9rica do Sur e Central son principalmente terrestres, a\u00ednda que voan debilmente. Os tinam\u00fas te\u00f1en unhas plumas da cola moi curtas, o que lles d\u00e1 un aspecto de ave case sen cola. En xeral, lembran os galiformes, como as perdices e as pitas do monte.\nTinam\u00fas te\u00f1en un esterno moi longo e con quilla cunha forma pouco com\u00fan con tres puntas. Este \u00f3so ten unha crista central (a \"carina sterni\" ou quilla do esterno), con d\u00faas trab\u00e9culas laterais longas e delgadas, que se curvan a ambos os lados e case tocan a quilla na parte posterior. Estas trab\u00e9culas poden tam\u00e9n considerarse como as beiras de dous grandes forames que fan unha incisi\u00f3n no bordo posterior do esterno e est\u00e9ndese case ao longo toda a s\u00faa lonxitude. Os tinam\u00fas te\u00f1en unha f\u00farcula semicircular, sen trazas dun hipocleido. A esc\u00e1pula e o coracoide forman un \u00e1ngulo agudo, igual que nas aves voadoras. A pelve ten unha fenestra ilio\u2013isqui\u00e1tica aberta que fai unha incisi\u00f3n no bordo posterior entre o ilio e o isquio, como en todos os paleognatos. Os tinam\u00fas non te\u00f1en un verdadeiro pig\u00f3stilo, as s\u00faas v\u00e9rtebras caudais non est\u00e1n fusionadas, como nos ratites.\nAs plumas dos tinam\u00fas son similares \u00e1s aves voadoras porque te\u00f1en un raque e dous estandartes. A estrutura das plumas dos tinam\u00fas \u00e9 \u00fanica, porque te\u00f1en barbas que permanecen unidas nos seus extremos. As\u00ed, as barbas paralelas est\u00e1n separadas s\u00f3 por fendas entre elas.\nOs tinam\u00fas te\u00f1en gl\u00e1ndulas uropixiais.\nAs aves ratites son estritamente non voadoras e a s\u00faa anatom\u00eda reflicte unha especializaci\u00f3n para a vida terrestre. O termo \"ratite\", do lat\u00edn \"ratis\", significa 'balsa', embarcaci\u00f3n de fondo plano, porque estes animais pos\u00faen un esterno plano, coa forma dunha balsa. Este esterno caracter\u00edstico difire do das aves voadoras, nas que a musculatura pectoral \u00e9 desproporcionadamente longa para proporcionar a potencia para bater as \u00e1s e o esterno desenvolve unha quilla prominente ou \"carina sterni\" na que se ancoran ditos m\u00fasculos. As clav\u00edculas non se fusionan formando unha f\u00farcula. En vez diso, se est\u00e1n presentes, cada unha ten forma de f\u00e9rula e disp\u00f3\u00f1ense polo bordo medial do coracoide, unidas al\u00ed por un ligamento coraco\u2013clavicular. A esc\u00e1pula e o coracoide forman un \u00e1ngulo obtuso e os dous \u00f3sos fusi\u00f3nanse formando un escapulocoracoide. Os ratites reduciron e simplificaron as estruturas das \u00e1s e desenvolveron fortes patas. Excepto nas plumas alares dos \u00f1and\u00fas, os filamentos das barbas que forman o estandarte da pluma non se encaixan fortemente, d\u00e1ndolle \u00e1 plumaxe un aspecto desama\u00f1ado e fai innecesario ter que aceitar as plumas. Os ratites adultos non te\u00f1en gl\u00e1ndula uropixial produtora de aceite.\nOs paleognatos en conxunto adoitan ter cerebros proporcionalemnte pequenos e est\u00e1n entre as aves vivas coas capacidades cognitivas m\u00e1is limitadas. Por\u00e9n, os kiwis son excepcionais nisto e te\u00f1en cerebros grandes comparables aos dos papagaios e aves canoras, a\u00ednda que non hai polo momento evidencias sobre comportamentos complexos similares.\nTama\u00f1os.\nOs membros vivos dos Palaeognathae miden de 15\u00a0cm a 2,7\u00a0m de longo e pesan entre 0,6 e 156,5\u00a0kg. As avestruces son os estrutioniformes m\u00e1is grandes, con longas patas e pescozo. A s\u00faa altura vai de 1,7 a 2,7\u00a0m e pesan de 63 a 156\u00a0kg. Te\u00f1en \u00e1s coas plumas moi soltas. Os machos te\u00f1en plumas brancas e negras e as femias t\u00e9\u00f1enas agrisadas. Son as \u00fanicas aves que conservan s\u00f3 d\u00faas dedas nos p\u00e9s, a terceira e a cuarta. As \u00e1s das, avestruces te\u00f1en garras ou u\u00f1as no primeiro e segundo dedos das \u00e1s (e nalg\u00fans individuos mesmo no terceiro). As avestruces difer\u00e9ncianse doutros paleognatos en que te\u00f1en un v\u00f3mer reducido no cranio.\nOs em\u00fas miden de 1,8 a 2,3\u00a0m e pesan de 34 a 50\u00a0kg. Te\u00f1en \u00e1s curtas e os adultos te\u00f1en plumas marr\u00f3ns.\nOs \u00f1and\u00fas miden de 91 a 140\u00a0cm e pesan de 15 a 40\u00a0kg. As s\u00faas plumas son grises ou con manchas marr\u00f3ns e brancas. Te\u00f1en \u00e1s longas pero non plumas na cola. Non te\u00f1en clav\u00edculas.\nOs casuarios miden de 1,1 a 1,7\u00a0m de altura e pesan de 14 a 59\u00a0kg. Te\u00f1en \u00e1s rudimentarias con plumas negras e seis espi\u00f1as r\u00edxidas parecidas aos dos porco espi\u00f1os en lugar das plumas primarias e secundarias.\nOs kiwis son os ratites m\u00e1is pequenos, e a s\u00faa altura vai de 36 a 56\u00a0cm e pesan de 1,2 a 3,9\u00a0kg. Te\u00f1en plumas marr\u00f3ns desama\u00f1adas.\nOs timam\u00fas miden de 20 a 53\u00a0cm e pesan de 0,64 a 2,27\u00a0kg.\nLocomoci\u00f3n.\nMoitos dos grandes ratites te\u00f1en patas extremadamente longas e a ave m\u00e1is grnade, a avestruz, pode correr a velocidades de algo m\u00e1is de 60\u00a0km/h. Os em\u00fas te\u00f1en patas longas e fortes e poden correr ata a 48\u00a0km/h. Os casuarios e \u00f1and\u00fas mostran capacidades similares en axilidade e algunhas formas extintas est\u00edmase que pod\u00edan acadar velocidades de 75\u00a0km/h.\nBioxeograf\u00eda.\nHoxe, os ratites est\u00e1n basicamente restrinxidos ao hemisferio Sur, a\u00ednda que durante o Cenozoico estaban tam\u00e9n presentes en Europa, Am\u00e9rica do Norte e Asia. No Cret\u00e1ceo, estes continentes do sur estaban conectados formando un s\u00f3 supercontinente chamado Gondwana. Gondwana \u00e9 o territorio crucial para a cuesti\u00f3n cient\u00edfica da evoluci\u00f3n dos Palaeognathae, e tam\u00e9n para a evoluci\u00f3n de todos os Neornithes.\nHai d\u00faas teor\u00edas sobre a evoluci\u00f3n dos paleognatos. Segundo a hip\u00f3tese da vicarianza en Gondwana, os paleognatos evolucionaron unha vez, desde un s\u00f3 antepasado, e foi en Gondwana durante o Cret\u00e1ceo, e despois foron desprazados coa deriva continental das masas terrestres resultantes da fragmentaci\u00f3n de Gondwana, que se converter\u00edan nos continentes do sur actuais. Esta hip\u00f3tese est\u00e1 apoiada principalmente polos estudos de reloxos moleculares, pero queda debilitada pola falta no sur de f\u00f3siles cret\u00e1ceos de paleognatos, as\u00ed como pola radiaci\u00f3n temper\u00e1n dos paleognatos nas terras de Laurasia. Segundo a hip\u00f3tese alternativa da radiaci\u00f3n do Terciario, evolucionaron despois do evento de extinci\u00f3n do Cret\u00e1ceo\u2013Paleoxeno a partir de m\u00faltiples antepasados voadores en varios continentes do mundo. Esta hip\u00f3tese est\u00e1 apoiada por estudos de filoxenia molecular e concorda co rexistro f\u00f3sil, pero non explica ben os resultados dos estudos filoxen\u00e9ticos morfol\u00f3xicos. Ambas as hipo\u00f3teses te\u00f1en os seus defensores, pero tam\u00e9n foron desafiadas polos estudos de moitos autores.\nUn estudo de 2016 de diverxencias xen\u00e9ticas e morfol\u00f3xicos concl\u00fae que o grupo tivo a s\u00faa orixe en Laurasia.\nHip\u00f3tese da vicarianza en Gondwana.\nCracraft (2001) despois de facer unha revisi\u00f3n completa dos datos dispo\u00f1ibles nese momento apoiou firmemente a hip\u00f3tese da vicarianza en Gondwana con evidencias filoxen\u00e9ticas e bioxeogr\u00e1ficas hist\u00f3ricas. Citou estudos de reloxos moleculares que mostran unha diverxencia basal dos neornites datada hai uns 100 mill\u00f3ns de anos. Considera que os estudos de reloxos moleculares indican que a ausencia de f\u00f3siles de paleognatos no sur pode corresponder \u00e1 escaseza relativa de dep\u00f3sitos cret\u00e1ceos no sur, e \u00e1 falta relativa de estudos de campo paleontol\u00f3xicos no hemisferio sur. Ademais, Cracraft sintetiza os estudos morfol\u00f3xicos e moleculares, sinalando conflitos entre os dous, e encontra que a maior parte das evidencias favorecen a monofilia dos paleognatos. Tam\u00e9n sinala que non s\u00f3 os ratites, sen\u00f3n tam\u00e9n outros grupos basais de aves neognatas, mostran unha distribuci\u00f3n trans-ant\u00e1rtica, tal como se esperar\u00eda se os paleognatos e os neognatos tiveran diverxido en Gondwana.\nAs an\u00e1lises xeol\u00f3xicas suxeriron inicialmente que Nova Zelandia pod\u00eda estar completamente baixo as augas incluso ata hai s\u00f3 28 mill\u00f3ns de anos, o que far\u00eda imposible a supervivencia de aves non voadoras. Por\u00e9n, o descubrimento dun f\u00f3sil de \"Sphenodon\" datado no Mioceno temper\u00e1n de hai 19-16 mill\u00f3ns de anos formula a pregunta de se realmente toda a illa estaba totalmente submerxida. Este descubrimento ofrece unha evidencia adicional de que as especies antigas de \"Sphenodon\" viv\u00edan nalgunha porci\u00f3n de masa terestre emerxida separada de Gondwana aproximadamente hai 82 mill\u00f3ns de anos. As probas de que o nivel do mar se elevou mergullando gran parte de Nova Zelandia son xeralmente aceptadas, pero disc\u00fatese a cantidade de terras de Nova Zelandia estaban submerxidas. Unha especie de \"Sphenodon\" sobreviviu nunha parte que quedou da illa, o que suxire que especies m\u00e1is grandes puideron sobrevivir tam\u00e9n.\nFinalmente, os paleognatos rexistrados m\u00e1is antigos son aves voadoras, presumiblementge litorn\u00edtidos plesiom\u00f3rficos, que se atoparon posiblemente xa no Cret\u00e1ceo tard\u00edo de Am\u00e9rica do Norte, a\u00ednda que alg\u00fans dos primeiros ratites non voadores apareceron en Europa. A hip\u00f3tese da vicarianza depende da asunci\u00f3n de que as masasa terestrs do sur eran m\u00e1is relevantes para a evoluci\u00f3n dos ratites que as do norte.\nHip\u00f3tese da radiaci\u00f3n do Terciario.\nFeduccia (1995) salientou a importancia do evento de extinci\u00f3n no l\u00edmite Cret\u00e1ceo.Paleoxeno como o probable motor de diversificaci\u00f3n dos Neornithes, presentando un escenario no que s\u00f3 un ou moi poucas li\u00f1axes de aves sobreviviron ao final do Cret\u00e1ceo. Tam\u00e9n sinalou que as aves que ao longo do mundo desenvolveron anatom\u00edas de tipo ratite cando se converteron en non voadoras, e considerou as afinidades dos ratites modernos, especialmente kiwis, como ambiguas. Segue a Olson po\u00f1endo a \u00e9nfase no Cenozoico, m\u00e1is que no Cret\u00e1ceo, como o momento das diverxencias basaiss entre os neornitinos.\nHoude demostrou que os Lithornithiformes, un grupo de aves voadoras que eran com\u00fans no Cenozoico do hemisferio norte, eran tam\u00e9n paleognatos. Argumentou que a ave litornitiforme \"Paleotis\", co\u00f1ecida por f\u00f3siles atopados en Dinamarca (hemisferio norte), compart\u00eda con eles caracter\u00edsticas anat\u00f3micas \u00fanicas no cranio, que a fan membro da mesma orde que as avestruces. Tam\u00e9n argumentou que os kiwis non poder\u00edan ter chegado a Nova Zelandia, que se separou do continente principal no Cret\u00e1ceo temper\u00e1n, se os seus antepasados tivesen sido non voadores; esta afirmaci\u00f3n polo menos foi vindicada polo descubrimento da especie posiblemente voadora \"Proapteryx\". Por tanto, deduciu que uns antepasados litornitiformes puideron ter chegado aos continentes do sur hai duns 30 a 40 mill\u00f3ns de anos, e evolucionaron orixinando formas que perderon a capacidade de voar, que son hoxe os ratites. Esta hip\u00f3tese \u00e9 contradita por alg\u00fans estudos moleculares posteriores (Cooper 1997), pero est\u00e1 apoiada por outros (Harshman et al. 2008).\nRelaci\u00f3ns cos humanos.\nOs hom\u00ednidos evolucionaron en \u00c1frica en simpatr\u00eda coas avestruces. Unha vez que apareceu o x\u00e9nero \"Homo\" e sa\u00edu de \u00c1frica, os humanos seguiron encontr\u00e1ndose con avestruces en Arabia e gran parte do sur e centro de Asia. Non tiveron contacto cos outros x\u00e9neros de paleognatos ata que os devanceiros dos aborixes poboaron Nova Guinea e Australia. Seguidamente, os paleoindios encontraron tinam\u00fas e \u00f1and\u00fas en Am\u00e9rica do Sur e Central, os poboadores austronesios encontraron e exterminaron as aves elefante de Madagascar, e os maor\u00eds fixeron o mesmo coas moas en Nova Zelandia. Os ratites xigantes de Madagascar e Nova Zelandia evolucionaron con pouco ou ningunha exposci\u00f3n a mam\u00edferos predadores e non pod\u00edan facer fronte \u00e1 predaci\u00f3n dos humanos; moitas outras especies oce\u00e1nicas tiveron o mesmo destino (como aparentemente tiveran os dromorn\u00edtidos australianos anteriormente). En todo o mundo, a maior\u00eda das aves xigantes extingu\u00edronse ao final do s\u00e9culo XVIII e a maior\u00eda das especies que sobreviviron est\u00e1n agora en perigo. Por\u00e9n, a coexistencia entre as aves elefante e os humanos parece que foi m\u00e1is longa do que previamente se pensaba.\nHoxe, ratites como as avestruces cr\u00edanse en granxas e \u00e1s veces mesmo se te\u00f1en como animal de compa\u00f1\u00eda. Os ratites tiveron un importante papel na cultura humana; son criados en granxas, comidos, as s\u00faas plumas utiliz\u00e1ronse como adorno, corren en carreiras, son protexidos e exhibidos nos zoos."}
{"id": "500830", "revid": "127505", "url": "https://gl.wikipedia.org/wiki?curid=500830", "title": "Sof\u00e1", "text": "Un sof\u00e1 \u00e9 un moble utilizado para sentar confortablemente unha ou m\u00e1is persoas.\nAt\u00f3panse xeralmente no sal\u00f3n. Un sof\u00e1 cl\u00e1sico consta dunha estrutura de madeira forrada de tea e acolchada nalgunhas zonas (por exemplo, nos apoiabrazos). A iso eng\u00e1dense cox\u00edns de diversos recheos que conforman o asento e o respaldo. Os sof\u00e1s comercial\u00edzanse nunha gran variedade de tecidos e en coiro as\u00ed como en moi diversos dese\u00f1os.\nAlg\u00fans \u00e1brense para formar unha cama como \u00e9 o caso do sof\u00e1 cama.\nHistoria.\nO sof\u00e1 era orixinalmente o trono dos \u00e1rabes e exipcios e a s\u00faa existencia est\u00e1 constatada xa na antig\u00fcidade. \nO sof\u00e1 era orixinalmente un moble da elite e non foi at\u00e9 a \u00e9poca da industrializaci\u00f3n en que o sof\u00e1 se converteu nun artigo imprescindible dos mobles nas casas de clase media e baixa. Ao longo da s\u00faa historia foi a mi\u00fado obxecto de pol\u00e9mica, consider\u00e1ndoo unha gran variedade de cousas desde decadente at\u00e9 conformista.\nO sof\u00e1 l\u00edgase hoxe \u00e1 vida familiar dom\u00e9stica e ao sedentarismo. Col\u00f3case a mi\u00fado enfronte da televisi\u00f3n no cuarto de estar, e util\u00edzase tam\u00e9n para durmir a sesta. O sof\u00e1 tam\u00e9n se converteu no apoio central para moitas comedias de televisi\u00f3n. Esta simbiose, coa cal o sof\u00e1 pasou do privado \u00e1 esfera p\u00fablica, representouse satiricamente na cultura popular, en series de televisi\u00f3n tales como \"Friends\", \"The Big Bang Theory\", \"Married... with Children\", \"The Simpsons\" e \"Beavis and Butt-Head\".\nCompo\u00f1entes.\nO sof\u00e1 adoita estar composto de:\nFundas.\nHai tendas especializadas en fundas para sof\u00e1, inclu\u00edndo tam\u00e9n tapiceiros.\nAs fundas para sof\u00e1 adoitan ser axustables ou el\u00e1sticas e con medidas est\u00e1ndar (a medida m\u00e1is importante \u00e9 o longo, inclu\u00edndo os repousabrazos), cubrindo tam\u00e9n a parte de atr\u00e1s do sof\u00e1."}
{"id": "500831", "revid": "98629", "url": "https://gl.wikipedia.org/wiki?curid=500831", "title": "Paterson, Nova Jersey", "text": "Paterson \u00e9 unha cidade do estado de Nova Jersey, nos Estados Unidos de Am\u00e9rica. \u00c9 a sede e cidade m\u00e1is poboada do condado de Passaic, con 146.199 habitantes segundo o censo do 2010. Paterson \u00e9 co\u00f1ecida como \"Silk City\" (\"A cidade da seda\") pola s\u00faa posici\u00f3n dominante na produci\u00f3n de seda a finais do s\u00e9culo XIX.\nHistoria.\nDurante a Segunda guerra mundial a econom\u00eda revitalizouse grazas \u00e1 fabricaci\u00f3n de motores de avi\u00f3ns, pero unha vez rematada a guerra, a crise que afectou a todo o pa\u00eds pasou tam\u00e9n factura \u00e1 cidade. Nos anos 70 o problema do desemprego era cr\u00edtico, situaci\u00f3n que non mellorou moito hoxe en d\u00eda.\nXeograf\u00eda.\nPaterson at\u00f3pase ao sur do condado de Passaic, dentro da \u00e1rea metropolitana de Nova York. Segundo a Oficina do Censo dos Estados Unidos a \u00e1rea total da cidade \u00e9 de 22,6 km\u00b2, dos cales 21,9 km\u00b2 son de terra e o resto, 0,8 km\u00b2, \u00e9 auga.\nDemograf\u00eda.\nSegundo o censo do ano 2010, hab\u00eda 146.199 habitantes, 44.329 fogares e 33.353 familias residindo na cidade. Cunha densidade de poboaci\u00f3n de 6.826,4/km\u00b2, Paterson \u00e9 a terceira cidade m\u00e1is densa dos Estados Unidos entre as maiores de 100.000 habitantes, s\u00f3 por detr\u00e1s de Nova York e San Francisco.\nGrupos \u00e9tnicos.\nO 34,68% dos habitantes son brancos, o 31,68% afroamericanos, o 3,24% asi\u00e1ticos, o 1,06% nativos americanos e o resto doutras etnias. A porcentaxe de hispanos \u00e9 do 57,63%, a maior parte procedentes do Per\u00fa, Colombia, Rep\u00fablica Dominicana e Porto Rico.\nPaterson na cultura popular.\nO filme de 2016 \"Paterson\", dirixido por Jim Jarmusch, foi filmado na cidade. Conta a historia dun condutor de bus chamado Paterson que escribe poes\u00eda no seu tempo libre."}
{"id": "500834", "revid": "1888", "url": "https://gl.wikipedia.org/wiki?curid=500834", "title": "\u00c1ngel Jos\u00e9 Mar\u00eda Pad\u00edn Panizo", "text": ""}
{"id": "500835", "revid": "1888", "url": "https://gl.wikipedia.org/wiki?curid=500835", "title": "Sergio Pazos Huete", "text": ""}
{"id": "500836", "revid": "1888", "url": "https://gl.wikipedia.org/wiki?curid=500836", "title": "Paco Pestana D\u00edaz", "text": ""}
{"id": "500837", "revid": "1888", "url": "https://gl.wikipedia.org/wiki?curid=500837", "title": "Carlos Luis Quint\u00e1ns Eiras", "text": ""}
{"id": "500838", "revid": "1888", "url": "https://gl.wikipedia.org/wiki?curid=500838", "title": "Jos\u00e9 Quiroga Su\u00e1rez", "text": ""}
{"id": "500839", "revid": "85894", "url": "https://gl.wikipedia.org/wiki?curid=500839", "title": "Kermes roboris", "text": "Kermes roboris \u00e9 un insecto hem\u00edptero da superfamilia dos cocoideos e familia dos querm\u00e9sidos, unha das contra 20 integradas no x\u00e9nero \"Kermes\".\n\u00c9 un parasito de plantas, sendo os seus hospedeiros varias especies do x\u00e9nero \"Quercus\".\nTaxonom\u00eda.\nDescrici\u00f3n.\nA especie foi descrita en 1785 polo qu\u00edmico, pol\u00edtico e entom\u00f3logo franc\u00e9s Antoine Fran\u00e7ois de Fourcroy, baixo o nome de \"Chermes roboris\".\nEtimolox\u00eda.\nPara a do x\u00e9nero, v\u00e9xase \"Kermes\".\nO ep\u00edteto espec\u00edfico, \"roboris\" \u00e9 o xenitivo do nome do lat\u00edn cl\u00e1sico \"r\u014dbur, r\u014dboris\", \"carballo\". Literalmente: \"do carballo\".\nSin\u00f3nimos.\nAdemais de polo seu nome v\u00e1lido, a especie co\u00f1eceuse tam\u00e9n polos sin\u00f3nimos:\nDistribuci\u00f3n.\nEsta especie enc\u00f3ntrase en Europa e en \u00c1frica do Norte ao sur dos 60\u00b0, en Alema\u00f1a, Austria, Belar\u00fas, Bulgaria, Croacia, Francia, Espa\u00f1a, Grecia, Hungr\u00eda, Italia (inclu\u00edda Sicilia), Marrocos, Moldavia, os Pa\u00edses Baixos, Polonia, Portugal, o Reino Unido, a Rep\u00fablica Checa, Turqu\u00eda, Rusia, Ucra\u00edna e Xeorxia, e en Asia, na China.\nEspecies parasitadas.\n\"Kermes roboris\" desenv\u00f3lvese nas p\u00f3las dalgunhas especies do x\u00e9nero \"Quercus\", t\u00e9ndose rexistrado nas seguintes: \"Quercus ilex\", \"Q. petraea\", \"Q. pubescens\" e \"Q. robur\".\nCaracter\u00edsticas.\n\"Kermes roboris\" \u00e9 unha grande e colorida cochinillas. As femias adultas presentan un corpo globoso, case esf\u00e9rico, de 8,5 mm de ancho, de cor amarelo con bandas transversais e manchas ovaladas de cor parda. Os machos a\u00ednda non se co\u00f1ecen."}
{"id": "500840", "revid": "1505", "url": "https://gl.wikipedia.org/wiki?curid=500840", "title": "San Ant\u00f3n, Santa Mar\u00eda de F\u00f3ra de Baiona, Baiona", "text": ""}
{"id": "500841", "revid": "15490", "url": "https://gl.wikipedia.org/wiki?curid=500841", "title": "Adoraci\u00f3n dos pastores (O Greco, Bucarest)", "text": "A adoraci\u00f3n dos pastores \u00e9 unha obra de El Greco, realizada entre 1612 e 1614 durante o seu \u00faltimo per\u00edodo toledano. Exh\u00edbese nunha das salas do Museo Nacional de Arte de Roman\u00eda, en Bucarest, Roman\u00eda. Pertenc\u00eda ao conxunto pintado para o retablo de dona Mar\u00eda de Arag\u00f3n.\nHistoria.\nEn 1596, O Greco comprometeuse a realizar o retablo da igrexa do colexio de dona Mar\u00eda de Arag\u00f3n, un seminario da orde agosti\u00f1a. O nome popular alude a dona Mar\u00eda de Arag\u00f3n, a mecenas que pagou as obras. O Greco recibiu o encargo do Consello de Castela, que se fixo cargo das obras despois da morte de dona Mar\u00eda. Existen documentos que testemu\u00f1an que deb\u00eda realizarse en tres anos e valorouse o traballo en algo m\u00e1is de sesenta e tres mil reais, o prezo m\u00e1is alto que conseguiu na s\u00faa vida. Con todo, non hai referencias do n\u00famero de cadros que o formaban, nin da estrutura do retablo, nin da tem\u00e1tica tratada.\nAn\u00e1lise.\nEsta obra atop\u00e1base no corpo baixo do retablo. O pintor repite os esquemas aprendidos na s\u00faa estancia en Roma e nas obras realizadas para o Mosteiro de Santo Domingo o Antigo de Toledo. A figura do Neno Xes\u00fas emite un foco de luz que ilumina toda a escena e congrega \u00f3 seu arredor a Virxe Mar\u00eda, san Xos\u00e9, un anxo e un pastor que sost\u00e9n un a\u00f1o \u2014s\u00edmbolo do Agnus Dei\u2014. No fondo conversan d\u00faas persoas, caracter\u00edstica da pintura do Renacemento.\nAs luces e o colorido permiten dar maior espiritualidade \u00e1 escena, en sinton\u00eda coa obra de Tiziano e Tintoretto. As tonalidades parecen extra\u00eddas das mellores obras do Manierismo, mentres que a verticalidade do lenzo obriga a acentuar a\u00ednda m\u00e1is as alongadas figuras, tradicionais na obra do cretense."}
{"id": "500842", "revid": "5863", "url": "https://gl.wikipedia.org/wiki?curid=500842", "title": "Adoraci\u00f3n dos pastores (El Greco, Bucarest)", "text": ""}
{"id": "500843", "revid": "5863", "url": "https://gl.wikipedia.org/wiki?curid=500843", "title": "Dataci\u00f3n cronol\u00f3xica do franquismo", "text": ""}
{"id": "500845", "revid": "17467", "url": "https://gl.wikipedia.org/wiki?curid=500845", "title": "Emilio Cotarelo y Mori", "text": ""}
{"id": "500846", "revid": "17467", "url": "https://gl.wikipedia.org/wiki?curid=500846", "title": "Emilio Cotarelo e Mori", "text": ""}
{"id": "500847", "revid": "5863", "url": "https://gl.wikipedia.org/wiki?curid=500847", "title": "Emilio Cotarelo Mori", "text": ""}
{"id": "500849", "revid": "1888", "url": "https://gl.wikipedia.org/wiki?curid=500849", "title": "Jos\u00e9 Luis Nogueira Rodr\u00edguez", "text": ""}
{"id": "500851", "revid": "23204", "url": "https://gl.wikipedia.org/wiki?curid=500851", "title": "Antoine Fran\u00e7ois de Fourcroy", "text": "Antoine Fran\u00e7ois de Fourcroy, nado o 15 de xu\u00f1o de 1755 en Par\u00eds e finado o 16 de decembro de 1809 na mesma cidade, foi un qu\u00edmico, entom\u00f3logo e pol\u00edtico franc\u00e9s. Foi deputado na Convenci\u00f3n Nacional da Revoluci\u00f3n Francesa, e conde imperial desde 1808.\nTraxectoria.\nProcedente dunha rama dunha antiga familia bolo\u00f1esa (de Boulogne-sur-Mer) que perdeu a s\u00faa calidade de nobreza cando o seu antepasado converteuse nun comerciante de comest\u00edbeis, era fillo dun boticario do duque de Orle\u00e1ns, estudos no Coll\u00e8ge d'Harcourt da Universidade de Par\u00eds. As dificultades financeiras no negocio do seu pai obrig\u00e1rono a abandonar a Universidade en Harcourt en 1770, traballando como \"raspador de papel\" para un secretario do Selo e aprendeu a escribir aos nenos. Estudou medicina co anatomista F\u00e9lix Vicq d\u2019Azir. En 1780 obtivo o t\u00edtulo de doutor pola Facultade de Medicina. A s\u00faa atenci\u00f3n volcouse especialmente na qu\u00edmica pola acci\u00f3n de Jean-Baptiste Bucquet, o seu profesor de qu\u00edmica na Escola M\u00e9dica de Par\u00eds, e en 1784 foi escollido por Pierre-Joseph Macquer como disertante en qu\u00edmica no \"Colexio do Xard\u00edn do Rei\", onde os seus relatorios alcanzaron a gran popularidade. \nFoi un dos primeiros en apoiar a Antoine Lavoisier, axud\u00e1ndoo a editar voluminosos escritos, pero a\u00ednda que o seu nome aparece entre os grandes qu\u00edmicos e nas memorias fisiol\u00f3xicas e patol\u00f3xicas, s\u00f3 ou con outros, era un mestre e un organizador e investigador orixinal. Foi membro dos comit\u00e9s para a instruci\u00f3n p\u00fablica e a seguridade p\u00fablica, e despois, durante o reinado de Napole\u00f3n Bonaparte, Director Xeral de Instruci\u00f3n, tomando parte no establecemento de escolas primarias e secundarias.\nPola s\u00faa conduta como membro da Convenci\u00f3n acus\u00e1rono de contribu\u00edr \u00e1 morte de Lavoisier. O bar\u00f3n Cuvier no seu \"Eloge de Fourcroy\" rexeitou o cargo.\nO Cat\u00e1logo da Sociedade Real de Papeis Cient\u00edficos enumera 59 memorias de Fourcroy, e 58 escritos en coautor\u00eda, segundo L. N. Vauquelin.\nEn 1785 publicou \"Entomologia Parisiensis, sive, Catalogus insectorum quae in agro Parisiensi reperiuntur...\", en coautor\u00eda con \u00c9tienne Louis Geoffroy, que foi unha importante achega \u00e1 entomolox\u00eda.\nEn 1787 publicou, xunto a Louis-Bernard Guyton de Morveau, Antoine Lavoisier e Claude Louis Berthollet o \"M\u00e9thode de nomenclature chimique\", base da moderna nomenclatura qu\u00edmica.\nAbreviatura.\nA abreviatura Fourcroy empr\u00e9gase para reco\u00f1eces a como autoridade na descrici\u00f3n e taxonom\u00eda en zoolox\u00eda."}
{"id": "500852", "revid": "27155", "url": "https://gl.wikipedia.org/wiki?curid=500852", "title": "Paleognatos", "text": ""}
{"id": "500853", "revid": "27155", "url": "https://gl.wikipedia.org/wiki?curid=500853", "title": "Paleognato", "text": ""}
{"id": "500854", "revid": "89787", "url": "https://gl.wikipedia.org/wiki?curid=500854", "title": "Efecto Jennifer e John", "text": "O efecto Jennifer e John fai referencia a un experimento realizado pola Universidade Yale en 2012, onde se ped\u00eda a docentes cualificados dos departamentos de ciencias (f\u00edsica, qu\u00edmica e biolox\u00eda) de seis universidades norteamericanas, que valorasen a solicitude presentada por un estudante (\"John\") ou unha estudante (\"Jennifer\") ficticios, para ocupar, nos seus departamentos, o cargo \"lab manager\". Unha das peculiaridades do experimento era que a documentaci\u00f3n que avaliaban era a mesma e s\u00f3 se diferenciaba o nome e o sexo da persoa solicitante.\nEstudo.\nPara o estudo, escoll\u00e9ronse tres zonas xeogr\u00e1ficas diferentes e, dentro de cada zona, d\u00faas grandes universidades, unha p\u00fablica e outra privada. Os seis centros universitarios estaban moi ben valorados e, os responsables dos departamentos a quen enviaron a documentaci\u00f3n, eran consideradas como persoas de moi alta produtividade cient\u00edfica. En total, enviouse a documentaci\u00f3n a 127 responsables: a 63 enviouse a de \"Jennifer\" e, a 64, a de \"John\".\nA cada responsable ped\u00eduselles a valoraci\u00f3n da documentaci\u00f3n enviada, en funci\u00f3n de tres aspectos (nunha escala de 1 a 7): \"competencia\", contratabilidade e nivel de titorizaci\u00f3n; tam\u00e9n se lles pediu que remuneraci\u00f3n consideraban que se ti\u00f1a que asignar ao estudante en cuesti\u00f3n, en funci\u00f3n dos seus m\u00e9ritos. Como \u00e9 l\u00f3xico, o sexo do responsable tam\u00e9n se rexistrou como posible factor de valoraci\u00f3n.\nNos datos obtidos aplic\u00f3uselles, en primeiro lugar, unha an\u00e1lise da varianza de dous factores: sexo do estudante e sexo do responsable. En todos os casos, os factores aplicados en cada unha das variables medidas, o \u00fanico que resultou significativo, foi o sexo do estudante. \nTam\u00e9n realizaron unha an\u00e1lise denominada \u00abde moderaci\u00f3n\u00bb, para avaliar a incidencia de factores que dimin\u00faan ou aumenten o efecto demostrado. Por este motivo, aplicaron aos responsables da avaliaci\u00f3n das solicitudes un \u00abtest de sexismo\u00bb (\"Modern sexism scale\") para determinar se o grao de \u00abnegatividade non intencionada cara \u00e1s mulleres\u00bb (\u00e9 dicir, de menosprezo inconsciente das mulleres) incid\u00eda na percepci\u00f3n da s\u00faa competencia. \nResultados.\nO test de efectos simples puxeron de manifesto que Jennifer era menos competente (p&lt;0,001) e menos contratable (p&lt;0,001) que John, e o/a responsable estaba disposto a dedicarlle menos tempo de titor\u00eda (p&lt;0,001). No aspecto relativo ao salario, estaba disposto/\u00e1 pagar 26\u00a0508\u00a0USD a Jennifer, mentres que a John pag\u00e1ronlle 30\u00a0238\u00a0USD. A diferenza \u00e9 superior ao 10\u00a0% e \u00e9 estatisticamente significativa (p&lt;0,01). \nA maior contratabilidade de \"John\" d\u00e9bese a, simplemente, que \u00e9 percibido como m\u00e1is competente que \"Jennifer\".\nIsto quere dicir que \"Jennifer\" non foi mellor valorada polas responsables que polos responsables; e tampouco exerceu ning\u00fan efecto o rango acad\u00e9mico, o campo cient\u00edfico ou a idade das persoas avaliadoras. As\u00ed pois, \"John\" foi mellor valorado para todos os efectos.\nOs e as responsables da avaliaci\u00f3n cun nesgo sutil contra as mulleres m\u00e1is intenso, foron os que percibiron a \"Jennifer\" como menos competente e menos contratable; tam\u00e9n foron quen menos tempo lle dedicasen \u00e1 titorizaci\u00f3n. A\u00ednda as\u00ed, non valoraron peor a \"John\" en ningunha destas formas."}
{"id": "500855", "revid": "5863", "url": "https://gl.wikipedia.org/wiki?curid=500855", "title": "Adoraci\u00f3n dos pastores (O Greco, Madrid)", "text": ""}
{"id": "500858", "revid": "1888", "url": "https://gl.wikipedia.org/wiki?curid=500858", "title": "Luis Rego Valcarce", "text": ""}
{"id": "500861", "revid": "22570", "url": "https://gl.wikipedia.org/wiki?curid=500861", "title": "Miguel \u00c1ngel Reviejo Ares", "text": "Miguel \u00c1ngel Reviejo Ares, nado na Coru\u00f1a o 5 de novembro de 1955, \u00e9 un farmac\u00e9utico e pol\u00edtico galego.\nTraxectoria.\nLicenciado en Farmacia pola Universidade de Santiago de Compostela. Nas elecci\u00f3ns auton\u00f3micas de 2001 presentouse como n\u00famero 7 na candidatura do PPdeG e foi elixido deputado. \u00c9 presidente do Consello Reitor de Cooperativa Farmac\u00e9utica Gallega (Cofaga)."}
{"id": "500862", "revid": "1888", "url": "https://gl.wikipedia.org/wiki?curid=500862", "title": "Luis Rial Su\u00e1rez", "text": ""}
{"id": "500863", "revid": "5863", "url": "https://gl.wikipedia.org/wiki?curid=500863", "title": "Bibli\u00f3grafo", "text": ""}
{"id": "500864", "revid": "5863", "url": "https://gl.wikipedia.org/wiki?curid=500864", "title": "Bibli\u00f3grafa", "text": ""}
{"id": "500865", "revid": "1888", "url": "https://gl.wikipedia.org/wiki?curid=500865", "title": "Celso Bugallo Aguiar", "text": ""}
{"id": "500866", "revid": "1888", "url": "https://gl.wikipedia.org/wiki?curid=500866", "title": "Miguel \u00c1ngel Cadenas Sobreira", "text": ""}
{"id": "500867", "revid": "1888", "url": "https://gl.wikipedia.org/wiki?curid=500867", "title": "Julio Calvi\u00f1o Iglesias", "text": ""}
{"id": "500868", "revid": "1888", "url": "https://gl.wikipedia.org/wiki?curid=500868", "title": "Alfonso Rueda de Valenzuela", "text": ""}
{"id": "500870", "revid": "1888", "url": "https://gl.wikipedia.org/wiki?curid=500870", "title": "Mar\u00eda Jes\u00fas Sainz Garc\u00eda", "text": ""}
{"id": "500871", "revid": "1888", "url": "https://gl.wikipedia.org/wiki?curid=500871", "title": "Roberto Salgueiro Gonz\u00e1lez", "text": ""}
{"id": "500872", "revid": "1888", "url": "https://gl.wikipedia.org/wiki?curid=500872", "title": "F. Xavier Seoane Rivas", "text": ""}
{"id": "500873", "revid": "1888", "url": "https://gl.wikipedia.org/wiki?curid=500873", "title": "Jos\u00e9 \u00c1ngel Fern\u00e1ndez Arruty", "text": ""}
{"id": "500885", "revid": "1888", "url": "https://gl.wikipedia.org/wiki?curid=500885", "title": "Carlos Herv\u00e9s Beloso", "text": ""}
{"id": "500886", "revid": "1888", "url": "https://gl.wikipedia.org/wiki?curid=500886", "title": "Dulce Mar\u00eda Orjales Valc\u00e1rcel", "text": ""}
{"id": "500887", "revid": "1888", "url": "https://gl.wikipedia.org/wiki?curid=500887", "title": "Santiago Xos\u00e9 Dom\u00ednguez Olveira", "text": ""}
{"id": "500894", "revid": "865", "url": "https://gl.wikipedia.org/wiki?curid=500894", "title": "The Inbreds", "text": "The Inbreds foi unha banda canadense de rock alternativo formada no ano 1992 en Kingston, Ontario, a\u00ednda que en 1996 trasladouse a Halifax, Nova Escocia, onde estivo baseada ata a s\u00faa disoluci\u00f3n en 1998. O grupo era un d\u00fao formado polo vocalista e baixista Mike O'Neill e o bater\u00eda Dave Ullrich.\nTres dos catro \u00e1lbums publicados durante a existencia da banda chegaron ao n\u00famero 1 nas listas das radios universitarias canadenses e o grupo foi nomeada d\u00faas veces aos premios Juno. The Inbreds destacou na escena indie canadense durante os anos 90 e foi co\u00f1ecida polo seu enfoque \u00fanico de baixo e bater\u00eda minimalistas, e melod\u00edas e harmon\u00edas influenciadas polo pop cl\u00e1sico de artistas como The Beatles e The Beach Boys."}
{"id": "500895", "revid": "865", "url": "https://gl.wikipedia.org/wiki?curid=500895", "title": "Sleaford Mods", "text": "Sleaford Mods \u00e9 un d\u00fao ingl\u00e9s de punk electr\u00f3nico formado no ano 2007 en Nottingham. O grupo est\u00e1 composto polo vocalista Jason Williamson e, dende 2012, o m\u00fasico Andrew Fearn. Son co\u00f1ecidos polo seu estilo musical abrasivo e minimalista e as s\u00faas exploraci\u00f3ns amargadas do Reino Unido da \u00e9poca de austeridade, da cultura, e da vida da clase obreira, entregadas co acento dos Midlands do Leste de Williamson. O d\u00fao publicou varios \u00e1lbums que foron loubados pola cr\u00edtica."}
{"id": "500899", "revid": "1505", "url": "https://gl.wikipedia.org/wiki?curid=500899", "title": "Rally de Terra do Carballi\u00f1o de 1990", "text": "O Rally de Terra do Carballi\u00f1o de 1990 foi a terceira edici\u00f3n de dito rally. Celebrouse o 9 de setembro de 1990 e foi puntuable para a tempada 1990 do Campionato de Galicia de Rallys de Terra. O vencedor foi o portugu\u00e9s Jo\u00e3o Enes conducindo un Renault 11 Turbo.\nResumo.\nAna Barbero dominou a proba durante os treitos iniciais e mantivo unha loita con Jo\u00e3o Enes e Manuel Gonz\u00e1lez ata que abandonou por avar\u00eda cando restaban dous treitos. Con ela f\u00f3ra da carreira Enes impuxo a maior velocidade punta do seu Renault 11 Turbo sobre a do Citro\u00ebn Visa GTI de Gonz\u00e1lez e chegou o primeiro \u00e1 meta. Tito Fern\u00e1ndez completou o podio. Dos corenta pilotos que tomaron a sa\u00edda chegaron 27 \u00e1 meta."}
{"id": "500901", "revid": "29398", "url": "https://gl.wikipedia.org/wiki?curid=500901", "title": "Te\u00f3filo Cubillas", "text": "Te\u00f3filo Juan Cubillas Arizaga, alcumado \"El Nene\", nado o 8 de marzo de 1949 en Lima, \u00e9 un exfutbolista profesional peruano. Foi escollido como o mellor xogador da historia do Per\u00fa nunha enquisa da IFFHS, a cal o inclu\u00edu entre os mellores 50 do mundo. Ademais, en 2004, Pel\u00e9 escolleuno como un dos FIFA 100, unha lista cos 125 mellores futbolistas. Cubillas axudou \u00e1 a conseguir a s\u00faa segunda Copa Am\u00e9rica en 1975 e a chegar aos cuartos de final do Mundial de 1970, onde foi nomeado mellor xogador promesa."}
{"id": "500902", "revid": "5132", "url": "https://gl.wikipedia.org/wiki?curid=500902", "title": "Te\u00f3filo Juan Cubillas Arizaga", "text": ""}
{"id": "500906", "revid": "35560", "url": "https://gl.wikipedia.org/wiki?curid=500906", "title": "Autom\u00f3bil el\u00e9ctrico", "text": "Un autom\u00f3bil el\u00e9ctrico \u00e9 un veh\u00edculo para transporte de persoas ou de mercador\u00edas, propulsado por un ou m\u00e1is motores el\u00e9ctricos, usando enerx\u00eda el\u00e9ctrica almacenada normalmente en bater\u00edas recargables. Os motores el\u00e9ctricos proporcionan aos autom\u00f3biles el\u00e9ctricos un par motor instant\u00e1neo, proporcionando unha aceleraci\u00f3n r\u00e1pida. Son tam\u00e9n at\u00e9 tres veces m\u00e1is eficientes que un motor de combusti\u00f3n interna.\nA decembro de 2019 circulaban no mundo 7,2\u00a0mill\u00f3ns de veh\u00edculos el\u00e9ctricos, contando os el\u00e9ctricos puros (dous terzos) e os h\u00edbridos enchufables (o resto). China ten a maior frota de autom\u00f3biles el\u00e9ctricos en uso, con 3,4\u00a0mill\u00f3ns, o 47% do parque global, seguido de Europa con 1,7\u00a0mill\u00f3ns (25%), e os Estados Unidos con 1,45\u00a0mill\u00f3ns (20%).\nHistoria.\nOs primeiros coches el\u00e9ctricos xurdiron na d\u00e9cada de 1880. De feito, os coches el\u00e9ctricos foron populares a finais do s\u00e9culo XIX e comezos do s\u00e9culo XX, ata que os avances nos motores de combusti\u00f3n interna, sobre todo coa introduci\u00f3n do motor de arranque el\u00e9ctrico, e a produci\u00f3n en masa de coches de gasolina m\u00e1is baratos e cun combustible a bo prezo levaron ao declive do uso de coches el\u00e9ctricos.\nTras varias d\u00e9cadas no esquecemento, a crise do petr\u00f3leo de 1973 produciu un breve renacemento no interese polos veh\u00edculos el\u00e9ctricos durante a d\u00e9cada de 1970 e 1980, a\u00ednda que tampouco chegaron a alcanzar a comercializaci\u00f3n en masa. \nNa actualidade, varios gobernos nacionais e locais estableceron incentivos para os veh\u00edculos el\u00e9ctricos ou h\u00edbridos enchufables, exenci\u00f3ns de impostos e outras axudas para promover a introduci\u00f3n e a adopci\u00f3n no mercado deste tipo de veh\u00edculos. Os veh\u00edculos el\u00e9ctricos son significativamente m\u00e1is silenciosos que os veh\u00edculos de combusti\u00f3n interna. Non emiten contaminantes durante a s\u00faa circulaci\u00f3n, posibilitando unha gran reduci\u00f3n da contaminaci\u00f3n local e dependendo do m\u00e9todo usado para a xeraci\u00f3n da electricidade empregada, poden comportar unha significativa reduci\u00f3n da emisi\u00f3n de gases de efecto invernadoiro.\nRecarga.\nActualmente a infraestrutura de recarga para coches el\u00e9ctricos at\u00f3pase avanzada en todos os pa\u00edses de Europa grazas aos avances realizados nos \u00faltimos anos. Espa\u00f1a en particular at\u00f3pase \u00e1 cabeza na rede de recarga r\u00e1pida, xa que disp\u00f3n de 1244 puntos de recarga r\u00e1pida, contando con 33\u00a0211 coches el\u00e9ctricos. Tr\u00e1tase do pa\u00eds europeo con mellor proporci\u00f3n de cargadores r\u00e1pidos por coches el\u00e9ctricos. Este despregamento segue crecendo grazas aos plans de expansi\u00f3n das compa\u00f1\u00edas de instalaci\u00f3n e recarga. En 2018, Iberdrola anunciou a maior rede de estaci\u00f3ns de recarga r\u00e1pida en autov\u00edas e corredores en Espa\u00f1a, coa instalaci\u00f3n de 200 estaci\u00f3ns de recarga r\u00e1pida: polo menos unha cada 100\u00a0km das principais v\u00edas, que se suma \u00e1 previsi\u00f3n de instalar 25\u00a0000 puntos de recarga at\u00e9 o ano 2021, inclu\u00edndo 16\u00a0000 en fogares e 9 000 en empresas que ofrezan recargar aos seus empregados.\nConsumo.\nOs veh\u00edculos el\u00e9ctricos destacan polo seu alto rendemento na transformaci\u00f3n da enerx\u00eda el\u00e9ctrica da bater\u00eda na enerx\u00eda mec\u00e1nica coa que se mover\u00e1 o veh\u00edculo (60-85%), fronte ao rendemento da transformaci\u00f3n da enerx\u00eda do dep\u00f3sito de gasolina na enerx\u00eda mec\u00e1nica que move un veh\u00edculo de gasolina (15-20%). O presente e futuro das bater\u00edas do veh\u00edculo el\u00e9ctrico parece pasar pola bater\u00eda de i\u00f3n de litio, que cada vez se fabrica con maior densidade de carga e lonxevidade permitindo mover motores m\u00e1is potentes, a\u00ednda que por agora a autonom\u00eda media dun utilitario el\u00e9ctrico se atopa ao redor dos 150\u00a0km. No entanto, deportivos el\u00e9ctricos m\u00e1is caros conseguiron aumentar esa autonom\u00eda at\u00e9 os 483\u00a0km, como o modelo de 70\u00a0kWh do Tesla Roadster. Co obxectivo de saber o consumo que sup\u00f3n o veh\u00edculo el\u00e9ctrico, existen distintas ferramentas, como o programa CEVNE ou o usar t\u00e1boas de consumo cada 100\u00a0km dos principais veh\u00edculos el\u00e9ctricos sa\u00eddos e por sa\u00edr nun curto prazo de tempo e o consumo de kWh da bater\u00eda por cada 100\u00a0km de cada un deles e da media.\nVendas.\nOs turismos el\u00e9ctricos m\u00e1is vendidos en Europa no 2021 foron:"}
{"id": "500908", "revid": "89787", "url": "https://gl.wikipedia.org/wiki?curid=500908", "title": "Ibn Taymiyyah", "text": "Taq\u012b ad-D\u012bn A\u1e25mad ibn Taymiyyah (en ), nado en Harran (Sultanato de Rum) o 22 de xaneiro de 1263 e finado en Damasco o 26 de setembro de 1328, co\u00f1ecido simplemente como Ibn Taymiyyah (en ), foi un estudoso sunnita, muhaddith, te\u00f3loxo, xu\u00edz, xurisconsulto, l\u00f3xico e fil\u00f3sofo, reco\u00f1ecido por alg\u00fans como o mujaddid do s\u00e9culo VII do calendario isl\u00e1mico. \u00c9 c\u00e9lebre por involucrarse diplomaticamente co gobernante mongol Ghazan Khan e pola s\u00faa participaci\u00f3n vitoriosa na batalla de Marj al-Saffar (1303) que acabou coa invasi\u00f3n mongol de Siria. Membro da escola Hanbali, as opini\u00f3ns iconoclastas de Ibn Taymiyyah sobre as doutrinas sunnitas aceptadas amplamente no seu tempo como a veneraci\u00f3n dos santos e a visita aos santuarios fix\u00e9rono pouco popular entre os estudosos e os gobernantes do seu tempo, polos que foi encarcerado varias veces. \nFigura polarizadora na s\u00faa \u00e9poca e nos s\u00e9culos seguintes, Ibn Taymiyyah converteuse nun dos escritores medievais m\u00e1is influentes do islam, e as s\u00faas interpretaci\u00f3ns particulares do cor\u00e1n e a Sunna e o seu rexeitamento dalg\u00fans aspectos da tradici\u00f3n cl\u00e1sica isl\u00e1mica p\u00e9nsase que tiveron unha influencia consider\u00e1bel en ideolox\u00edas ultraconservadoras contempor\u00e1neas como o wahhabismo, o salafismo e o xihadismo. De feito, alg\u00fans aspectos particulares da s\u00faa ensinanza tiveron unha influencia profunda en Muhammad ibn Abd al-Wahhab, fundador do movemento de reforma hanbali que se practica en Arabia Saudita e noutros membros posteiores da escola wahabi. Ademais, a controvertida fatwa de Ibn Taymiyyah permitindo a xihad contra outros musulm\u00e1ns foi citada por al-Qaeda e outros grupos xihadistas.\nObras.\nIbn Taymiyyah deixou unha obra consider\u00e1bel, de entre 350 obras segundo o seu alumno Ibn Qayyim Al-Jawziyya \u00e1s 500 segundo o seu alumno al-Dhahabi. Oliver Leaman di que Ibn Taymiyyah produciu uns 700 traballos no campo das ciencias isl\u00e1micas. Non todas as obras de Ibn Taymiyyah se conservan, e os trinta e cinco volumes sobreviventes est\u00e1n incompletos."}
{"id": "500909", "revid": "133699", "url": "https://gl.wikipedia.org/wiki?curid=500909", "title": "Selecci\u00f3n de f\u00fatbol de Israel", "text": "A selecci\u00f3n de f\u00fatbol de Israel (en hebreo: \u05e0\u05d1\u05d7\u05e8\u05ea \u05d9\u05e9\u05e8\u05d0\u05dc \u05d1\u05db\u05d3\u05d5\u05e8\u05d2\u05dc\u200e, \"Niv\u1e25eret Yisra'el BeChaduregel\") \u00e9 o equipo que representa a Israel nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Israel (\"Israel Football Association\"), pertencente \u00e1 UEFA."}
{"id": "500910", "revid": "47401", "url": "https://gl.wikipedia.org/wiki?curid=500910", "title": "Ibn Taymiyya", "text": ""}
{"id": "500911", "revid": "51040", "url": "https://gl.wikipedia.org/wiki?curid=500911", "title": "Adonis (hom\u00f3nimos)", "text": "Adonis pode referirse a:"}
{"id": "500912", "revid": "108464", "url": "https://gl.wikipedia.org/wiki?curid=500912", "title": "Coche el\u00e9ctrico", "text": ""}
{"id": "500913", "revid": "98629", "url": "https://gl.wikipedia.org/wiki?curid=500913", "title": "Perdida (serie de televisi\u00f3n)", "text": "Perdida \u00e9 unha serie de televisi\u00f3n espa\u00f1ola producida por Atresmedia xunto con Big Bang Media para a s\u00faa emisi\u00f3n en Antena 3. Foi creada por Natxo L\u00f3pez e est\u00e1 protagonizada por Daniel Grao, Carolina Lapausa, Melani Olivares, Ana Mar\u00eda Orozco e Adriana Paz, entre outros. Preestreouse en Atresplayer Premium o 10 de xaneiro de 2020 e en Antena 3 o 14 de xaneiro de 2020. O 5 de xu\u00f1o de 2020 foi estreada por Netflix en Espa\u00f1a, Portugal e Latinoam\u00e9rica, entrando axi\u00f1a na clasificaci\u00f3n das series m\u00e1is vistas da plataforma."}
{"id": "500915", "revid": "25871", "url": "https://gl.wikipedia.org/wiki?curid=500915", "title": "Gisela Pulido", "text": "Gisela Pulido Borrell, nada en Premi\u00e0 de Mar o 14 de xaneiro de 1994, \u00e9 unha kitesurfista catal\u00e1, especialista en estilo libre. Ten o r\u00e9cord Guinness como a campioa do mundo de kitesurf m\u00e1is nova da historia, xa que se proclamou campioa do mundo (en categor\u00eda absoluta) aos 10 anos, s\u00e9ndoo at\u00e9 en dez ocasi\u00f3ns m\u00e1is entre 2004 e 2015 (s\u00f3 perdendo 2012 e 2014). "}
{"id": "500917", "revid": "25871", "url": "https://gl.wikipedia.org/wiki?curid=500917", "title": "Gisela Pulido Borrell", "text": ""}
{"id": "500918", "revid": "25871", "url": "https://gl.wikipedia.org/wiki?curid=500918", "title": "Gisela Pulido i Borrell", "text": ""}
{"id": "500919", "revid": "89787", "url": "https://gl.wikipedia.org/wiki?curid=500919", "title": "Elisabetta Dami", "text": "Elisabetta Dami, nada en Mil\u00e1n en 1958 \u00e9 unha escritora italiana de literatura infantil c\u00e9lebre pola creaci\u00f3n da personaxe \"Geronimo Stilton\".\nTraxectoria.\nDami \u00e9 filla do editor Piero Dami, que fundou Dami Editore en 1972. Aos trece anos comezou no mundo das publicaci\u00f3ns como correctora no negocio familiar e aos trece anos escribiu os seus primeiros relatos curtos.\nA s\u00faa experiencia como voluntaria con nenos enfermos deulle a idea de escribir historias de aventuras cun rato chamado Geronimo Stilton como protagonista. Estas historias convert\u00e9ronse nunha sensaci\u00f3n editorial en Italia e internacionalmente.\nDende ent\u00f3n, as historias de Geronimo Stilton foron traducidas a 49 linguas e venderon m\u00e1is de 161 mill\u00f3ns de exemplares en todo o mundo.\nActivismo.\nDami apoia organizaci\u00f3ns non gobernamentais e asociaci\u00f3ns con doaz\u00f3ns e proxectos creativos para dar a co\u00f1ecer as s\u00faas actividades e os asuntos nos que est\u00e1n involucradas.\nElisabetta Dami forma parte da direcci\u00f3n nacional de WWF Italia, \u00e9 embaixadora de Antoniano Onlus e Zecchino d'Oro, e est\u00e1 no consello permanente de \"Terre des hommes\".\nVida persoal.\nAmante da aventura, obtivo as licenzas de piloto e paracaidista aos vinte anos, e con vinte e tres viaxou arredor do mundo pola s\u00faa conta e completou un c\u00e9lebre curso de supervivencia na Outward Bound School de Maine, nos Estados Unidos. Outras aventuras de Dami incl\u00faen tomar parte nun rally polo deserto do S\u00e1hara e cruzar \u00c1frica de norte a sur en todo terreo, participou nun ultramarat\u00f3n de 100\u00a0km polo S\u00e1hara e correu tres veces o marat\u00f3n de Nova York (2002, 2003 e 2017)."}
{"id": "500920", "revid": "98629", "url": "https://gl.wikipedia.org/wiki?curid=500920", "title": "Paraca\u00eddas", "text": "O paraca\u00eddas \u00e9, como o seu nome indica, un artefacto dese\u00f1ado para frear as ca\u00eddas mediante a resistencia xerada por el mesmo ao atravesar o aire, logrando unha velocidade de ca\u00edda segura. O termo \u00abparaca\u00eddas\u00bb est\u00e1 case sempre asociado \u00e1 seguridade aeron\u00e1utica e polo tanto o seu uso case exclusivo \u00e9 para os elementos de supervivencia que desaceleran as posibles ca\u00eddas de persoas e obxectos desde avi\u00f3ns, globos aerost\u00e1ticos ou outros obxectos que se poidan situar a certa altura perigosa respecto ao chan.\nDese\u00f1o.\nO paraca\u00eddas com\u00fan (redondo) foi inventado como m\u00e9todo salvavidas para quen ascend\u00eda en aer\u00f3statos de aire quentado; tr\u00e1tase dun velamen grande con forma de paraugas utilizado para reducir a velocidade dunha persoa ou un obxecto que cae polo aire, e que se transporta nos avi\u00f3ns como dispositivo de emerxencia, inicialmente fabric\u00e1base con seda. O invento do paraca\u00eddas adoita ser atribu\u00eddo aos antigos chineses como unha variaci\u00f3n dun gran papaventos quen de soster importantes pesos; os paraca\u00eddas de nailon foron inventados polos aliados a mediados da segunda guerra mundial cando as principais zonas produtoras de seda estaban en poder do Xap\u00f3n. \nAlg\u00fans paraca\u00eddas te\u00f1en un pequeno burato de tea no centro que se mant\u00e9n pechado pero que se expande cando se abre o paraca\u00eddas, de xeito que minimiza o tir\u00f3n inicial da desaceleraci\u00f3n. \nO dese\u00f1o dos paraca\u00eddas foi mellorando co paso do tempo; existen dese\u00f1os especiais controlan a velocidade de descenso, o efecto do vento e mante\u00f1en a estabilidade segundo o peso e a forma do obxecto que transportan. Outros paraca\u00eddas especiais util\u00edzanse para desacelerar naves espaciais, foguetes experimentais, avi\u00f3ns e coches deportivos. \nO parapente \u00e9 unha variante que a diferenza do paraca\u00eddas deportivo moderno \u00e9 m\u00e1is ancho e ten un perfil moito m\u00e1is aerodin\u00e1mico, o que lle permite engalar dunha ladeira a p\u00e9, voar e remontarse no aire por per\u00edodos prolongados as\u00ed como alcanzar grandes distancias en determinadas condici\u00f3ns clim\u00e1ticas.\nHistoria.\nO primeiro intento co\u00f1ecido de lanzarse en paraca\u00eddas tivo lugar en C\u00f3rdoba, Espa\u00f1a, no ano 852, con \u00e9xito parcial, pois Abb\u00e1s Ibn Firn\u00e1s (\u0639\u0628\u0627\u0633 \u0628\u0646 \u0641\u0631\u0646\u0627\u0633), o home que saltou, sufriu algunhas feridas ao caer. O uso do paraca\u00eddas tam\u00e9n foi suxerido por Leonardo d\u00e1 Vinci e pouco despois polo humanista e enxe\u00f1eiro Fausto Verancio, autor do m\u00e1is antigo precedente co\u00f1ecido dun paraca\u00eddas, representado como \u00abhomo volans\u00bb na estampa 38 da s\u00faa obra de enxe\u00f1os \"\u00abMachinae Novae\u00bb\", publicada cara a 1616. Andr\u00e9 Jacques Garnerin, o 22 de outubro de 1797, logrou ser o primeiro humano que protagonizou saltos en paraca\u00eddas desde o seu globo de hidr\u00f3xeno a 350 m de altitude en Par\u00eds. En adiante, os paraca\u00eddas convert\u00e9ronse nun elemento habitual do equipamento dos pasaxeiros dos globos aerost\u00e1ticos. Ao principio da primeira guerra mundial utiliz\u00e1ronse con certo \u00e9xito, pero foron sacados de primeira li\u00f1a por resultar, segundo as altas autoridades militares, pouco varoniles e unha opci\u00f3n r\u00e1pida de salvaci\u00f3n antes de tentar salvar o propio aparello. \u0160tefan Bani\u010d doara a s\u00faa patente ao Ex\u00e9rcito dos Estados Unidos de Am\u00e9rica, era un tipo de paraca\u00eddas similar a un paraugas que como eixo central ti\u00f1a o corpo do paracaidista. \nDurante a segunda guerra mundial, os ex\u00e9rcitos xeneralizaron o uso dos paraca\u00eddas mediante corpos especiais, que eran lanzados en zonas situadas detr\u00e1s das li\u00f1as do inimigo desde avi\u00f3ns de transporte. A mi\u00fado a altura de voo era pequena e os paraca\u00eddas estaban dese\u00f1ados de forma que se abrisen automaticamente ao saltar mediante grandes cintas unidas ao avi\u00f3n de transporte. Nas guerras posteriores, os paraca\u00eddas utiliz\u00e1ronse para deixar caer equipamento pesado, como tanques, cami\u00f3ns e can\u00f3ns. A tea dun paraca\u00eddas de equipamento pesado pode chegar a medir at\u00e9 30 m de di\u00e1metro. Na d\u00e9cada de 1970 o paracaidismo deportivo f\u00edxose moi popular grazas a un sistema de liberaci\u00f3n r\u00e1pida do paraca\u00eddas principal e apertura do reserva baseado no Sistema de Triplo anel dese\u00f1ado polo enxe\u00f1eiro Bill Booth que permit\u00eda a calquera persoa realizar o deporte facilmente."}
{"id": "500921", "revid": "25871", "url": "https://gl.wikipedia.org/wiki?curid=500921", "title": "Kermes bacciformis", "text": "Kermes bacciformis \u00e9 un insecto hem\u00edptero da superfamilia dos cocoideos e familia dos querm\u00e9sidos, unha das contra 20 integradas no x\u00e9nero \"Kermes\".\n\u00c9 un parasito de plantas, sendo os seus hospedeiros varias especies do x\u00e9nero \"Quercus\". \nTaxonom\u00eda.\nDescrici\u00f3n.\nA especie foi descrita en 1908 polo entom\u00f3logo italiano Gustavo Leonardi, na s\u00faa obra \"Seconda contribuzione alla conoscenza della cocciniglie Italiane\". \nEtimolox\u00eda.\nPara a do x\u00e9nero, ver \"Kermes\".\nO ep\u00edteto espec\u00edfico, \"baccifomis\", est\u00e1 tomado do lat\u00edn \"bacciformis\", \"en forma de baga\"; de \"bacca\", \"baga\", e \"forma, -ae\", \"forma\", en alusi\u00f3n \u00e1 forma das femias.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nEspecies parasitadas.\nEste insecto vive sobre as seguintes especies do x\u00e9nero \"Quercus\":\nCaracter\u00edsticas.\nAs femias adultas son esf\u00e9ricas, aplanadas na rexi\u00f3n ventral, e co dorso dividido en d\u00faas metades por un suco lonxitudinal.\nDistribuci\u00f3n.\n\"Kermes bacciformis\" enc\u00f3ntrase en Francia (inclu\u00edda C\u00f3rsega), Italia (inclu\u00edda Sarde\u00f1a), Espa\u00f1a, Austria, Hungr\u00eda, Turqu\u00eda e Marrocos."}
{"id": "500922", "revid": "1888", "url": "https://gl.wikipedia.org/wiki?curid=500922", "title": "Jos\u00e9 Mar\u00eda Odriozola Lino", "text": ""}
{"id": "500923", "revid": "89787", "url": "https://gl.wikipedia.org/wiki?curid=500923", "title": "Rally de Nar\u00f3n de 1990", "text": "O Rally de Nar\u00f3n de 1990 foi a terceira edici\u00f3n de dito rally e a pen\u00faltima proba da tempada 1990 do Campionato de Galicia de Rallys de Terra. Celebrouse o 20 de outubro de 1990 e o vencedor foi o dumbri\u00e9s Manuel Senra a bordo dun Peugeot 205 GTI.\nItinerario.\nConstou de oito treitos e un total de 276 km, dos cales 46 foron cronometrados. Os treitos a correr foron Anca, Ferreira, San Xiao e Lamas, d\u00e1ndose d\u00faas pasadas a cada un deles.\nDesenvolvemento.\nManuel Senra, que compet\u00eda por primeira vez en terra, dominou o rally con claridade co seu Peugeot 205 GTI. El e o seu copiloto Jos\u00e9 Maceiras marcaron o mellor tempo en todos os treitos excepto no \u00faltimo, no que meteron unha roda nunha cuneta e perderon algo de tempo sac\u00e1ndoa. En segunda posici\u00f3n, a m\u00e1is dun minuto de Senra, chegou Manuel Gonz\u00e1lez cun Citro\u00ebn Visa GTi, mentres que o Renault 5 GT Turbo de Andr\u00e9s Gonz\u00e1lez foi terceiro. En cuarto lugar chegou o portugu\u00e9s Jo\u00e3o Enes, que con este resultado colocouse l\u00edder do campionato."}
{"id": "500924", "revid": "1888", "url": "https://gl.wikipedia.org/wiki?curid=500924", "title": "Sergio R\u00e1bade Romeo", "text": ""}
{"id": "500925", "revid": "47401", "url": "https://gl.wikipedia.org/wiki?curid=500925", "title": "Huiyuan", "text": "Huiyuan (en , Hui-y\u00fcan), nado en 334 e finado en 416 foi un mestre budista chin\u00e9s que fundou o templo Donglin no monte Lushan na provincia de Jiangxi e escribiu o texto \"Sobre por que os monxes non se inclinan perante os reis\" en 404. Naceu na provincia de Shanxi mais tras unha longa ensinanza budista acabou na provincia de Jiangxi, onde faleceu. A\u00ednda que naceu no norte, marchou ao sur para vivir dentro das fronteiras da dinast\u00eda Jin oriental.\nHuiyuan foi nomeado postumamente Primeiro Patriarca da Escola da Terra Pura do Budismo. Os seus disc\u00edpulos incl\u00faen a Huiguan (\u6167\u89c0), Sengji (\u50e7\u6fdf) e Faan (\u6cd5\u5b89).\nTraxectoria.\nHuiyuan comezou a estudar o \"Zhuangzi\" e \"Laozi\" con curta idade, ademais das ensinanzas de Confucio. Por\u00e9n, aos vinte e un anos foi convertido na provincia de Hebei polo budista Dao An, que era disc\u00edpulo chin\u00e9s dun misioneiro Kucha. Ouvir os serm\u00f3ns de Dao An convenceu a Huiyuan a \"deixar a familia\" e embarcarse nunha vida de ensinanzas budistas. Posteriormente, converteuse en patriarca do templo Donglin (templo do Bosque Oriental) no monte Lushan. As s\u00faas ensinanzas eran varias, inclu\u00eddos vinaya (\u6212\u5f8b), meditaci\u00f3n (\u79aa\u6cd5), abhidharma e prajna ou sabedor\u00eda. A\u00ednda que Huiyuan non tomou a iniciativa no establecemento das relaci\u00f3ns co mundo secular, tivo contactos coa corte e a aristocracia. Huiyuan foi convidado en d\u00faas ocasi\u00f3ns polo ditador Huan Xuan para participar nas discusi\u00f3ns sobre o status do clero e Huiyuan defendeu a independencia do clero. Os membros das clases cultas foron vivir ao monte Lu como disc\u00edpulos leigos de Huiyuan para formar parte da vida relixiosa. Ademais das s\u00faas ensinanzas e interacci\u00f3n cos seguidores leigos da fe budista, tam\u00e9n mantivo correspondencia co monxe Kumarajiva.\nNo ano 402 organizou un grupo de monxes e xente leiga nunha seita Mahayana co\u00f1ecida como Budismo da Terra Pura, sendo a Terra Pura o para\u00edso occidental do Buda Amitabha.\nEn 404, Huiyuan escribiu o tratado \"Sobre por que os monxes non se inclinan perante os reis\" (\u6c99\u9580\u4e0d\u656c\u738b\u8005\u8ad6). Este libro simbolizou os seus esforzos para afirmar a independencia pol\u00edtica do clero budista das cortes dos monarcas. Ao mesmo tempo, era un texto relixioso e pol\u00edtico que axudou a convencer os monarcas e ministros de estado de ideal confucianista que os seguidores do budismo non eran subversivos. Indicou que os budistas pod\u00edan realizar boas tarefas no reino debido \u00e1s s\u00faas crenzas na retribuci\u00f3n do karma e o desexo de volver nacer no para\u00edso. A pesar da reputaci\u00f3n dos budistas de abandonar a familia a cambio da vida mon\u00e1stica, Huiyuan afirmou que \"aqueles que gozan no cami\u00f1o do Buda, invariabelmente primeiro serven os seus pais e obedecen os seus se\u00f1ores\"."}
{"id": "500926", "revid": "47401", "url": "https://gl.wikipedia.org/wiki?curid=500926", "title": "Hui Yuan", "text": ""}
{"id": "500927", "revid": "23204", "url": "https://gl.wikipedia.org/wiki?curid=500927", "title": "Gustavo Leonardi", "text": "Gustavo Leonardi, nado en Civezzano, Tirol do Sur, Imperio Austro-H\u00fangaro (hoxe na provincia aut\u00f3noma de Trento) o 27 de febreiro de 1869, e finado en Ventimiglia (Imperia) o 25 de agosto de 1918, foi un entom\u00f3logo italiano.\nTraxectoria.\nFillo do farmac\u00e9utico Giovanni Leonardi e da s\u00faa esposa Anna Magrograssi di Sal\u00f2, fixo os seus primeiros estudos na escola elemental de Civezzano, pasando a Rovereto para facer os estudos secundarios. Matriculouse en Ciencias Naturais na Universidade de Padua, na que se graduou en 1893. Despois dalg\u00fans anos de investigaci\u00f3ns na Universidade de Padua foi chamado \u00e1 Universidade de Portici, en N\u00e1poles, como profesor axudante. Al\u00ed casou con Giulia Mennillo, coa que tivo un fillo, Achille. Gustavo permaneceu en N\u00e1poles at\u00e9 1914, cando se trasladou a Ventimiglia, onde traballou como fitopat\u00f3logo at\u00e9 a s\u00faa morte.\nDedicouse ao estudo dos \u00e1caros, \u00e1 cr\u00eda de vermes da seda e \u00e1 apicultura. Pero alcanzou sona mundial polo estudo das cochinillas, desde os puntos de vista sistem\u00e1tico, morfol\u00f3xico e biol\u00f3xico. Recolleu unha gran cantidade de esp\u00e9cimes, de Italia, Arxentina e \u00c1frica, que estudou, sistematizou e ilustrou, que se converteu na base das s\u00faas 46 publicaci\u00f3ns. \nA s\u00faa obra principal foi a \"Monografia delle Cocciniglie italiane\", na que describiu 50 x\u00e9neros e 147 especies de cochinillas. \u00c9 unha obra minuciosa, rica en detalles e arrequecida con ilustraci\u00f3ns a man en gran parte orixinais. A obra foi publicada postumamente, en 1920.\nPublicou oitenta traballos sobre insectos nocivos. Con Agostino Lunardoni (1857-1933), publicou un importante tratado sobre os insectos nocivos de Italia (en catro volumes desde 1889 at\u00e9 1901).\nA Leonardi d\u00e9bese a descrici\u00f3n de varias especies de cochinillas, entre elas \"Kermes bacciformis\", en 1908.\nA Universidade norteamericana de Minnesota publicou en 2012 alg\u00fans dos seus principais traballos como evidencia da vixencia actual dos estudos de Gustavo Leonardi. Localmente \u00e9 dif\u00edcil atopar alg\u00fan recordo deste estudoso. Quizais o feito de operar en Italia nun per\u00edodo no que o Trentino segu\u00eda ligado ao Imperio Austro-H\u00fangaro contribu\u00edu ao esquecemento temper\u00e1n da s\u00faa memoria.\nAbreviatura.\nA abreviatura Leonardi empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda. "}
{"id": "500929", "revid": "85894", "url": "https://gl.wikipedia.org/wiki?curid=500929", "title": "Cifraxe", "text": "En criptograf\u00eda, a cifraxe \u00e9 un procedemento que utiliza un algoritmo de cifraxe cunha clave de cifraxe para transformar unha mensaxe, sen atender \u00e1 s\u00faa estrutura ling\u00fc\u00edstica ou significado, de tal forma que sexa incomprensible ou, polo menos, dif\u00edcil de comprender a toda persoa que non te\u00f1a a clave de descifraxe do algoritmo. As claves de cifraxe e de descifraxe poden ser iguais (criptograf\u00eda sim\u00e9trica), distintas (criptograf\u00eda asim\u00e9trica) ou de ambos os tipos (criptograf\u00eda h\u00edbrida).\nO conxunto de caracteres usado na mensaxe sen cifrar pode non ser o mesmo que o xogo de caracteres que se usa na mensaxe cifrada.\n\u00c1s veces o texto cifrado escr\u00edbese en bloques de igual lonxitude. A estes bloques denom\u00ednaselles \"grupos.\" Estes grupos proporcionaban unha forma de verificaci\u00f3n adicional, xa que o texto cifrado obtido deb\u00eda ter un n\u00famero enteiro de grupos. Se ao cifrar o texto plano non se ten ese n\u00famero enteiro de grupos, ent\u00f3n ad\u00f3itase encher ao final con ceros ou con caracteres sen sentido.\nA\u00ednda que a cifraxe poida volver secreto o contido dun documento, \u00e9 necesario complementalo con outras t\u00e9cnicas criptogr\u00e1ficas para poder comunicarse de maneira segura. Pode ser necesario garantir a integridade a autenticaci\u00f3n das partes ou similares.\nTerminolox\u00eda.\nNo proceso de cifraxe e/ou descifraxe establ\u00e9cense unha serie de termos e convenios para facilitar referirse aos distintos elementos que interve\u00f1en:\nCon frecuencia aos procesos de cifraxe e descifraxe denom\u00ednaselles \"encriptado\" e \"desencriptado\", ambos os anglicismos dos termos ingleses \"encrypt\" e \"decrypt\". A Real Academia Galega recolle esa acepci\u00f3n no seu dicionario. \nPreprocesamento do texto simple.\nNalgunhas ocasi\u00f3ns, antes de cifrar real\u00edzase un preproceso de adaptaci\u00f3n do texto plano. Neste proceso p\u00f3dense seguir varios pasos que permitan a cifraxe ou fagan que a cifraxe resultante sexa m\u00e1is resistente fronte a ataques por criptoan\u00e1lisis. Todos estes cambios teranse que ter en conta cando se realice a descifraxe para poder obter o texto plano orixinal. Por exemplo, son frecuentes as seguintes operaci\u00f3ns:\nEn calquera caso o n\u00famero resultante pode ser demasiado pequeno, o que poder\u00eda producir un texto cifrado que non sexa seguro. Para iso ad\u00f3itase aplicar un esquema de recheo (exemplo PKCS#1v1.5, o cal est\u00e1 xa roto, ou OAEP descrito en PKCS#1v2.0)\nTipos de cifraxe segundo as s\u00faas claves.\nEn esquemas de clave sim\u00e9trica, as claves de cifraxe e descifraxe son as mesmas. As partes comunicantes deben ter a mesma clave para lograr unha comunicaci\u00f3n segura. Un exemplo dunha clave sim\u00e9trica \u00e9 a m\u00e1quina Enigma do ex\u00e9rcito alem\u00e1n. Hab\u00eda configuraci\u00f3ns clave para cada d\u00eda. Cando os aliados descubriron como funcionaba a m\u00e1quina, puideron descifrar a informaci\u00f3n codificada dentro das mensaxes tan axi\u00f1a como puideron descubrir a clave de cifraxe para as transmisi\u00f3ns dun d\u00eda determinado. \nCifraxe asim\u00e9trica.\nNos esquemas de cifraxe de clave p\u00fablica, a clave de cifraxe publ\u00edcase para que calquera poida usar e cifrar mensaxes. Con todo, s\u00f3 a parte receptora ten acceso \u00e1 clave de descifraxe que permite ler as mensaxes. A cifraxe de clave p\u00fablica describiuse por primeira vez nun documento secreto en 1973; antes diso, todos os esquemas de cifraxe eran de clave sim\u00e9trica (tam\u00e9n chamada clave privada). A\u00ednda que se publicou posteriormente, o traballo de Diffie e Hellman, foi publicado nunha revista cun gran n\u00famero de lectores, e o valor da metodolox\u00eda describiuse explicitamente e o m\u00e9todo co\u00f1eceuse como o intercambio de claves Diffie Hellman. unha aplicaci\u00f3n de cifraxe de clave p\u00fablica dispo\u00f1ible publicamente chamada Pretty Good Privacy (PGP) foi escrita en 1991 por Phil Zimmermann e distribu\u00edda gratuitamente co c\u00f3digo fonte. PGP foi comprado por Symantec en 2010 e actual\u00edzase regularmente. A este tipo de cifraxe tam\u00e9n se lle chama criptograf\u00eda de clave p\u00fablica ou PKE (do ingl\u00e9s \"Public-Key Encryption\"). Os m\u00e9todos m\u00e1is co\u00f1ecidos deste tipo de cifraxe son o RSA e ElGamal.\nA utilizaci\u00f3n dun sistema sim\u00e9trico ou asim\u00e9trico depende das tarefas a cumprir. A criptograf\u00eda asim\u00e9trica presenta d\u00faas vantaxes principais: suprime o problema de transmisi\u00f3n segura da clave e permite a firma electr\u00f3nica. Non substit\u00fae con todo os sistemas sim\u00e9tricos, xa que os tempos de c\u00e1lculo son m\u00e1is curtos cos sistemas sim\u00e9tricos que cos asim\u00e9tricos.\nTipos de cifraxe segundo os algoritmos.\nSegundo a forma na que operan os algoritmos de cifraxe ou descifraxe, \u00e9 posible distinguir varios tipos:\nCriptograf\u00eda cl\u00e1sica.\nNa criptograf\u00eda cl\u00e1sica as cifraxes base\u00e1banse na substituci\u00f3n (cifraxe por substituci\u00f3n), na permutaci\u00f3n (cifrado por transposici\u00f3n) ou nunha combinaci\u00f3n de ambas as t\u00e9cnicas. Habitualmente, as operaci\u00f3ns aplic\u00e1banse a bloques a\u00ednda que outras veces aplic\u00e1banse ao texto plano completo. Hab\u00eda cifraxes por transposici\u00f3n que cambiaban a posici\u00f3n de caracteres ao longo da cadea que ti\u00f1a que cifrarse. Por exemplo, unha cifraxe pod\u00eda consistir en permutar e investir a orde dos caracteres, deixando o primeiro car\u00e1cter na \u00faltima posici\u00f3n, o \u00faltimo na primeira posici\u00f3n, o segundo en pen\u00faltimo lugar etc.\nTipos de cifraxe segundo as s\u00faas propiedades.\nMoitas veces agr\u00fapanse os algoritmos de cifraxe en funci\u00f3n das s\u00faas propiedades ou caracter\u00edsticas. Estes son alg\u00fans exemplos:"}
{"id": "500930", "revid": "89787", "url": "https://gl.wikipedia.org/wiki?curid=500930", "title": "Den store badedag", "text": "Den store badedag \u00e9 un filme dinamarqu\u00e9s de 1991 dirixido por Stellan Olsson. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "500931", "revid": "88215", "url": "https://gl.wikipedia.org/wiki?curid=500931", "title": "Jos\u00e9 Maceiras", "text": "Jos\u00e9 Maceiras Lago, co\u00f1ecido como Pepe Maceiras, \u00e9 un ex copiloto galego de rallys.\nFoi copiloto de Manuel Senra durante os primeiros anos da carreira deportiva deste, e ga\u00f1ou xunto a el dous t\u00edtulos do Campionato de Galicia de Rallys de Terra. Competiu tam\u00e9n no Campionato de Galicia de Rally, logrando varias vitorias e o subcampionato en 1992.\nTraxectoria.\nDebutou xunto a Manuel Senra no Rally de Ferrol de 1985, copilotando un Renault 5 GT Turbo e rematando en oitava posici\u00f3n. En 1986 quedaron d\u00e9cimos no Rally Botafumeiro e en 1987 conseguiron subir ao podio na mesma proba. Repetiron terceiro posto na edici\u00f3n de 1988. \nEn 1990 pasaron a correr cun Peugeot 205 GTI, co que disputaron o galego de asfalto e debutaron no Campionato de Galicia de Rallys de Terra, participando nas d\u00faas \u00faltimas probas, o Rally de Nar\u00f3n e o Rally de Caldas, logrando a vitoria en ambas. En 1991 logrou a s\u00faa primeira vitoria en asfalto, tras vencer co 205 no 4\u00ba Rally de Vigo.\nEn 1992 lograron tres vitorias no campionato galego de asfalto sobre un Peugeot 309 GTI, e proclam\u00e1ronse subcampi\u00f3ns, por detr\u00e1s de Germ\u00e1n Castrill\u00f3n e Estrella Castrill\u00f3n. Proclam\u00e1ronse campi\u00f3ns galegos de terra na tempada 1993 e revalidaron o t\u00edtulo en 1994, en ambos casos co Peugeot 205. Neses anos conseguiron ga\u00f1ar tres veces consecutivas o Rally de Nar\u00f3n, por aquel ent\u00f3n un rally de terra.\nAdemais de con Senra, disputou un Rally Botafumeiro con Ricardo Vidal e un Rally de Ourense con Jes\u00fas Campos. Deixou os rallys en 1995 por temas persoais."}
{"id": "500932", "revid": "89787", "url": "https://gl.wikipedia.org/wiki?curid=500932", "title": "Lad isbj\u00f8rnene danse", "text": "Lad isbj\u00f8rnene danse \u00e9 un filme dinamarqu\u00e9s de 1990 dirixido por Birger Larsen. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "500933", "revid": "88215", "url": "https://gl.wikipedia.org/wiki?curid=500933", "title": "Pepe Maceiras", "text": ""}
{"id": "500934", "revid": "88215", "url": "https://gl.wikipedia.org/wiki?curid=500934", "title": "Jos\u00e9 Maceiras Lago", "text": ""}
{"id": "500935", "revid": "98629", "url": "https://gl.wikipedia.org/wiki?curid=500935", "title": "Dansen med Regitze", "text": "Dansen med Regitze \u00e9 un filme dinamarqu\u00e9s de 1989 dirixido por Kaspar Rostrup. Bas\u00e9ase nunha popular novela dinamarquesa escrita por Martha Christensen, e est\u00e1 protagonizado por Ghita N\u00f8rby e Frits Helmuth. \nFoi nomeado para o \u00d3scar \u00f3 mellor filme en lingua non inglesa na 62\u00aa edici\u00f3n dos premios. En 1990, ga\u00f1ou o Premio Robert \u00f3 filme do ano e varios o Premios Bodil, entre eles mellor filme dinamarqu\u00e9s e as catro categor\u00edas de actuaci\u00f3n."}
{"id": "500941", "revid": "89787", "url": "https://gl.wikipedia.org/wiki?curid=500941", "title": "Carlos de Matos Gomes", "text": "Carlos de Matos Gomes, tam\u00e9n co\u00f1ecido polo pseud\u00f3nimo de Carlos Vale Ferraz, nado en Vila Nova da Barquinha (distrito de Santar\u00e9m) o 24 de xullo de 1946 \u00e9 un escritor portugu\u00e9s.\nTraxectoria.\nCoronel do Ex\u00e9rcito xubilado, estudou no Col\u00e9gio Nuno \u00c1lvares de Tomar e fixo a carreira de Cabalar\u00eda da Academia Militar. Durante a Guerra Colonial cumpriu tres misi\u00f3ns en Angola, Mozambique e Guinea, nas tropas especiais \u201cComandos\u201d. Ficou ferido en combate e foi condecorado coas Medallas de Cruz de Guerra de 1.\u00aa e 2.\u00aa Classe. Tam\u00e9n foi investigador de Historia Contempor\u00e1nea de Portugal.\nAdoptou o pseud\u00f3nimo de Carlos Vale Ferraz para demarcar o militar de carreira que toda a vida foi, do escritor que pasou a ser desde que, en 1982, se estreou con \"N\u00f3 Cego.\"\nEn coautoria con Aniceto Afonso, publicou, entre outros, \"Guerra Colonial\", con datos relevantes e reflexi\u00f3ns indagadas sobre este per\u00edodo fulcral da Historia contempor\u00e1nea portuguesa."}
{"id": "500942", "revid": "59564", "url": "https://gl.wikipedia.org/wiki?curid=500942", "title": "Carlos Vale Ferraz", "text": ""}
{"id": "500943", "revid": "55340", "url": "https://gl.wikipedia.org/wiki?curid=500943", "title": "Zsuzsa Kun", "text": "Zsuzsa Kun, nada como Zsuzsanna K\u00fan en Budapest o 9 de decembro de 1934 e finada o 24 de decembro de 2018 , foi unha bailarina e mestra de ballet h\u00fangara. \nTraxectoria.\nFilla de Ferenc K\u00fan e Vikt\u00f3ria Lerch. O pioneiro da formaci\u00f3n moderna no ballet h\u00fangaro Ferenc N\u00e1dasi deulle clases na escola de ballet da \u00d3pera Estatal de Hungr\u00eda entre 1943 e 1949 e nese ano pasou a formar parte do seu elenco permanente. A partir de 1950 o ballet h\u00fangaro asumiu o estilo de danza sovi\u00e9tico e de 1950 a 1952 Zsuzska continuou os seus estudos en Moscova e Leningrado e ao volver converteuse en bailarina solista da \u00d3pera Estatal. De 1955 a 1956 canda Viktor F\u00fcl\u00f6p, seu primeiro marido, foi bolseira na escola de ballet do Bolshoi en Moscova e de novo en Hungr\u00eda converteuse na estrela feminina da danza e int\u00e9rprete dos papeis principais do repertorio cl\u00e1sico e foi bailarina invitada do Bolshoi e do London Festival Ballet. De 1972 a 1979 exerceu como directora do Instituto Estatal de Ballet e a partir de 1979 foi mestra de ballet."}
{"id": "500944", "revid": "5863", "url": "https://gl.wikipedia.org/wiki?curid=500944", "title": "Pactos da Moncloa", "text": "Os Pactos da Moncloa foron uns acordos asinados no Palacio da Moncloa o 25 de outubro de 1977 durante a transici\u00f3n espa\u00f1ola entre o Goberno de Espa\u00f1a da lexislatura constitu\u00ednte, presidido por Adolfo Su\u00e1rez e outros asinantes entre os estaban os principais partidos pol\u00edticos con representaci\u00f3n parlamentaria no Congreso dos Deputados. \nOs Pactos soamente foron asinaron exclusivamente polos partidos a\u00ednda que os empresarios (que vi\u00f1an de crear a CEOE) e os principais sindicatos UGT e CCOO tam\u00e9n os apoiaron pero sen asinalo. O principal obxectivo que se buscaba era o de estabilizar o proceso de transici\u00f3n cara ao sistema democr\u00e1tico, as\u00ed como adoptar unha pol\u00edtica econ\u00f3mica que contivese a elevada inflaci\u00f3n que case chegaba a un 24% anual e m\u00e1is dun 26 interanual. \nCoxuntura econ\u00f3mica.\nA situaci\u00f3n econ\u00f3mica era grave por mor da crise do petr\u00f3leo de 1973 que afectara a Espa\u00f1a -a\u00ednda que a onda chegou m\u00e1is tarde que ao resto dos pa\u00edses europeos, considerados pola OPEP como aliados de Israel-, provocando un forte incremento do paro -que durante o franquismo estaba escondido pola emigraci\u00f3n a Europa, e nese momento, non eran aceptados favorecendo o retorno dos migrantes-, e m\u00e1is da inflaci\u00f3n que pasara dun 19% no 1976 e superara o 26% en 1977 e ameazaba con se converter nunha veradeira hiperinflaci\u00f3n como as que despois sufriron os pa\u00edses iberoamericanos. Igualmente, incrementouse fortemente o d\u00e9ficit exterior subindo de 3.500 mill\u00f3ns de d\u00f3lares en 1975 a 5.000 mill\u00f3ns, dous anos m\u00e1is tarde. \nOs empresarios, afeitos ao corporativismo e ao intervencionismo que presidiron as relaci\u00f3ns econ\u00f3micas e sociais durante o franquismo, receaban da nova situaci\u00f3n pol\u00edtica e dos novos interlocutores sociais, os sindicatos de clase, que exhib\u00edan unha ret\u00f3rica que, segundo como fose entendida, \u00e1s veces era considerada como revolucionaria. \nOs pactos.\nConversas anteriores.\nTras constitu\u00edrense as Cortes Xerais, ap\u00f3s as elecci\u00f3ns do 15 de xu\u00f1o, Adolfo Su\u00e1rez durante o 8 e 9 de outubro mantivera conversas con Felipe Gonz\u00e1lez e Santiago Carrillo, como dirixentes dos principais partidos da oposici\u00f3n, para analizar unha posible v\u00eda de sa\u00edda da crise econ\u00f3mica e coa fin de sondar a posibilidade dun acordo de estabilidade pol\u00edtica, dado que a gabinete carec\u00eda de maior\u00eda absoluta. Por outra banda, as Cortes non se presentaban como constitu\u00edntes, e esta era a intenci\u00f3n da oposici\u00f3n e dunha parte importante de membros da Uni\u00f3n do Centro Democr\u00e1tico, o partido gobernante. \nAo mesmo tempo, Su\u00e1rez encargoulle ao ministro de Econom\u00eda e Facenda, Enrique Fuentes Quintana, considerado o art\u00edfice real dos pactos, que discutise a posibilidade dun acordo marco cos novos sindicatos legalizados, UGT e CCOO, para evitar un alto nivel de conflitividade social. Finalmente UGT, que rexeitara inicialmente o acordo, igual que algunhas secci\u00f3ns sindicais de Comisi\u00f3ns Obreiras, rematou por apoialo. O outro sindicato significativo, a CNT, rexeitou absolutamente o acordo.\nOs acordos.\nEn realidade, os acordos son dous: o \"Acordo sobre o programa de saneamento e reforma da econom\u00eda\" (coloquialmente denominado como acordo econ\u00f3mico) e o \"Acordo sobre o programa de actuaci\u00f3n xur\u00eddica e pol\u00edtica\" (denominado como acordo pol\u00edtico). \nNo acordo pol\u00edtico acordouse modificar as restrici\u00f3ns da liberdade de prensa, prohib\u00edndose a censura previa e deixando ao poder xudicial as decisi\u00f3ns sobre esta; modificouse a lexislaci\u00f3n sobre segredos oficiais para permitir \u00e1 oposici\u00f3n o acceso \u00e1 informaci\u00f3n necesaria para cumprir as s\u00faas obrigas parlamentarias; aprob\u00e1ronse os dereitos de reuni\u00f3n, asociaci\u00f3n pol\u00edtica e o de liberdade de expresi\u00f3n mediante propaganda. Modificouse o C\u00f3digo penal, especialmente no referido \u00e1 muller e as liberdades p\u00fablicas e foron tipificandos os correspondentes delitos pola violaci\u00f3n destes dereitos: creouse o delito de tortura; reco\u00f1eceuse asistencia xur\u00eddica aos detidos, despenalizouse o adulterio e o amancebamento (relaci\u00f3ns sexuais entre homes e mulleres non casadas entre si); despenalizouse e regulamentouse a venda de anticonceptivos e a modificaci\u00f3n das idades da muller tomadas en consideraci\u00f3n para a tipificaci\u00f3n do rapto e do estupro. Tam\u00e9n se modificaron a Lei de Procesamento Criminal, o C\u00f3digo de Xustiza Militar e a Lei de Orde P\u00fablica e reorganiz\u00e1ronse os corpos e forzas policiais. \nEn materia econ\u00f3mica, reco\u00f1eceuse o despedimento gratu\u00edto para un m\u00e1ximo do 5 por cento da forza de traballo das empresas, o dereito a asociaci\u00f3n sindical, limitouse o aumento salarial ao 22% (esa era a previsi\u00f3n de inflaci\u00f3n para 1978), estableceuse unha contenci\u00f3n da masa monetaria e a desvalorizaci\u00f3n da peseta (fix\u00e1ndose o seu valor real do mercado financeiro) para conter inflaci\u00f3n; reforma da administraci\u00f3n tributaria fronte ao d\u00e9ficit p\u00fablico (creaci\u00f3n do Imposto da Renda das Persoas F\u00edsicas), as\u00ed como medidas de control financeiro a trav\u00e9s do Goberno e o Banco de Espa\u00f1a ante o risco de quebras bancarios e de fuga de capital ao exterior.\nAsinantes.\nOs asinantes foron finalmente Adolfo Su\u00e1rez en nome do goberno, Leopoldo Calvo Sotelo (pola UCD), Felipe Gonz\u00e1lez (polo Partido Socialista Obrero Espa\u00f1ol), Santiago Carrillo (polo Partido Comunista de Espa\u00f1a), Manuel Fraga (por Alianza Popular ), Enrique Tierno Galv\u00e1n (polo Partido Socialista Popular ), Josep Maria Triginer (pola Federaci\u00f3n catal\u00e1 do PSOE), Joan Revent\u00f3s (pola Converg\u00e8ncia Socialista de Catalu\u00f1a, despois PSC), Juan Ajuriaguerra (polo Partido Nacionalista Vasco) e Miquel Roca (por Converg\u00e8ncia e Uni\u00f3). \nFinalmente, Manuel Fraga non asinou o acordo pol\u00edtico, mais si o econ\u00f3mico. Os acordos foron posteriormente ratificados no Congreso e no Senado. \nRelevancia.\nM\u00e1is al\u00f3 dos cambios econ\u00f3micos e pol\u00edticos, varios autores atrib\u00faen a que o axuste e as reformas econ\u00f3micas propiciadas polos Pactos da Moncloa foron determinantes para a posterior aprobaci\u00f3n da Constituci\u00f3n que era o obxectivo \u00faltimo. "}
{"id": "500946", "revid": "55340", "url": "https://gl.wikipedia.org/wiki?curid=500946", "title": "Kun Zsuzsa", "text": ""}
{"id": "500947", "revid": "1131", "url": "https://gl.wikipedia.org/wiki?curid=500947", "title": "A Paderna", "text": ""}
{"id": "500948", "revid": "1131", "url": "https://gl.wikipedia.org/wiki?curid=500948", "title": "O Padrairo", "text": ""}
{"id": "500950", "revid": "1131", "url": "https://gl.wikipedia.org/wiki?curid=500950", "title": "Padreiro de Abaixo", "text": ""}
{"id": "500951", "revid": "1131", "url": "https://gl.wikipedia.org/wiki?curid=500951", "title": "Padreiro de Arriba", "text": ""}
{"id": "500952", "revid": "1131", "url": "https://gl.wikipedia.org/wiki?curid=500952", "title": "Padrenda de Abaixo", "text": ""}
{"id": "500953", "revid": "1131", "url": "https://gl.wikipedia.org/wiki?curid=500953", "title": "O Padri\u00f1eiro", "text": ""}
{"id": "500954", "revid": "1131", "url": "https://gl.wikipedia.org/wiki?curid=500954", "title": "Padruxao", "text": ""}
{"id": "500955", "revid": "1505", "url": "https://gl.wikipedia.org/wiki?curid=500955", "title": "Rally de Terra Concello de Chantada de 1990", "text": "O Rally de Terra Concello de Chantada de 1990 foi a primeira edici\u00f3n de dito rally. Disputouse o 12 de agosto de 1990 e foi puntuable para a tempada 1990 do Campionato de Galicia de Rallys de Terra, resultando vencedor o portugu\u00e9s Jo\u00e3o Enes a bordo dun Renault 11 Turbo."}
{"id": "500958", "revid": "27155", "url": "https://gl.wikipedia.org/wiki?curid=500958", "title": "Ratitae", "text": ""}
{"id": "500959", "revid": "132357", "url": "https://gl.wikipedia.org/wiki?curid=500959", "title": "Axiomas de Tarski", "text": "Os axiomas de Tarski, debidos a Alfred Tarski, son un conxunto de axiomas da parte substancial da xeometr\u00eda euclidiana que \u00e9 formulable en l\u00f3xica de primeira orde con identidade, e sen necesidade ningunha da teor\u00eda de conxuntos (por exemplo, aquela parte da xeometr\u00eda euclidiana que \u00e9 formulable como unha teor\u00eda elemental). Outros modelos de axiomatizaci\u00f3ns da xeometr\u00eda euclidiana son a dos axiomas de Hilbert e a dos axiomas de Birkhoff.\nXeneralidades.\nNos primeiros tempos da s\u00faa carreira Tarski ensinou xeometr\u00eda e investigou a teor\u00eda de conxuntos. O seu compa\u00f1eiro de traballo Steven Givant (1999) explicou o punto de vista de Tarski:\nGivant ent\u00f3n di que \"co rigor t\u00edpico\" Tarski argallou o seu sistema:\nTal e como se fai noutras axiomatizaci\u00f3ns modernas da xeometr\u00eda euclidiana, Tarski emprega un sistema formal que consiste en cadeas de s\u00edmbolos, chamadas sentenzas, cuxa construci\u00f3n respecta as regras sint\u00e1cticas formais, e regras de demostraci\u00f3n que determinan as manipulaci\u00f3ns permitidas das sentenzas. A diferenza dalgunhas outras modernas axiomatizaci\u00f3ns como a de Birkhoff e a de Hilbert, a axiomatizaci\u00f3n de Tarski non ten ning\u00fan outro obxecto primitivo mais que os \"puntos\", as\u00ed que unha variable ou unha constante non pode referirse a unha li\u00f1a ou un \u00e1ngulo. A raz\u00f3n de por que os puntos son os \u00fanicos obxectos primitivos \u00e9 porque o sistema de Tarski \u00e9 unha teor\u00eda de primeira orde, polo que nin tan sequera \u00e9 posible definir as li\u00f1as como conxuntos de puntos. As \u00fanicas relaci\u00f3ns primitivas (predicados) son \"estar entre\" e \"congruencia\" entre puntos.\nA axiomatizaci\u00f3n de Tarski \u00e9 m\u00e1is curta que as dos seus rivais, nun sentido que Tarski e Givant (1999) fan expl\u00edcito. \u00c9 m\u00e1is conciso que Pieri porque este ti\u00f1a s\u00f3 d\u00faas noci\u00f3ns primitivas mentres que Tarski presentou tres: punto, \"estar entre\" e congruencia. Tal econom\u00eda de noci\u00f3ns primitivas definidas significa que o sistema de Tarski non \u00e9 moi conveniente para facer xeometr\u00eda euclidiana. Con todo, Tarski dese\u00f1ou o seu sistema para facilitar a s\u00faa an\u00e1lise por medio das ferramentas da l\u00f3xica matem\u00e1tica, por exemplo para facilitar as derivaci\u00f3ns das s\u00faas propiedades metamatem\u00e1ticas. O sistema de Tarski ten a propiedade infrecuente de que todas as frases poden ser escritas mediante a forma existencial, un caso especial da forma normal prenexa. Esta forma escr\u00edbese con cuantificadores universais que preceden aos cuantificadores existenciais de modo que todas as frases poden ser reescritas da forma formula_1 Este feito permitiu a Tarski probar que a xeometr\u00eda euclidiana \u00e9 decidible: existe un algoritmo que pode determinar a verdade ou falsidade de calquera enunciado. A axiomatizaci\u00f3n de Tarski tam\u00e9n \u00e9 completa. Isto non contrad\u00ed o primeiro teorema de incompletitude de G\u00f6del, porque a teor\u00eda de Tarski carece do poder expresivo necesario para interpretar a aritm\u00e9tica de Robinson.\nOs axiomas.\nAlfred Tarski traballou na axiomatization das metatem\u00e1icas da xeometr\u00eda euclidiana intermitentemente desde 1926 at\u00e9 a s\u00faa morte en 1983, con el mesmo (1959) anunciando o seu interese maduro no asunto. O traballo de Tarski e os seus estudantes na xeometr\u00eda euclidiana culminou na monograf\u00eda de Schwabh\u00e4user, Szmielew e Tarski (1983), na que estableceu dez axiomas e o esquema de axioma mostrados abaixo, as metamatem\u00e1ticas asociadas, e algo do tema. Gupta (1965) fixo contribuci\u00f3ns importantes, e Tarski e Givant (1999) trataron a historia.\nRelaci\u00f3ns fundamentais.\nEstes axiomas son unha versi\u00f3n m\u00e1is elegante dun conxunto ideado por Tarski na d\u00e9cada de 1920 como parte da s\u00faa investigaci\u00f3n das propiedades metamatem\u00e1ticas da xeometr\u00eda plana euclidiana. Este obxectivo necesitou unha reformulaci\u00f3n da xeometr\u00eda como unha teor\u00eda de primeira orde. Tarski f\u00edxoo postulando un universo de puntos, con min\u00fasculas denotando as vari\u00e1beis que var\u00edan sobre ese universo. A igualdade \u00e9 proporcionada pola l\u00f3xica subxacente.\nTarski ent\u00f3n postulou d\u00faas relaci\u00f3ns primitivas:\nA relaci\u00f3n \"estar entre\" captura o aspecto af\u00edn da xeometr\u00eda euclidiana; a congruencia, o seu aspecto m\u00e9trico. A l\u00f3xica de fondo incl\u00fae identidade, unha relaci\u00f3n binaria. Os axiomas invocan a identidade (ou a s\u00faa negaci\u00f3n) en cinco ocasi\u00f3ns.\nOs axiomas agr\u00fapanse polo tipo de relaci\u00f3n que invocan, ordenados, primeiro polo n\u00famero de cuantificadores existenciais, despois polo n\u00famero de sentenzas at\u00f3micas. Os axiomas d\u00e9bense ler como conclusi\u00f3ns universais; por iso as variables libres ter\u00edan que ser tomadas tacitamente como cuantificadores universais.\nAxiomas de congruencia.\nMentres a relaci\u00f3n de congruencia formula_5 \u00e9, formalmente, unha relaci\u00f3n entre 4 puntos, tam\u00e9n pode ser pensada, informalmente, como unha relaci\u00f3n binaria entre dous segmentos lineares formula_6 e formula_7. Os axiomas de reflexividade e de transitividade combinados proban:\nO axioma de transitividade afirma que a congruencia \u00e9 euclidiana, polo que respecta a primeira das \"noci\u00f3ns com\u00fans\" de Euclides.\nO axioma da identidade da congruencia establece, intuitivamente, que se \"xy\" \u00e9 congruente cun segmento que empeza e finaliza no mesmo punto, ent\u00f3n \"x\" e \"y\" son o mesmo punto. Isto est\u00e1 estreitamente relacionado coa noci\u00f3n de reflexividade para relaci\u00f3ns binarias.\nAxiomas de ordenaci\u00f3n.\nSexan \u03c6(\"x\") e \u03c8(\"y\") f\u00f3rmulas de primeira orde que non conte\u00f1an ning\u00fan caso libre de ning\u00fan \"a\" ou \"b\". Tampouco haber\u00e1 ning\u00fan caso libre de \"x\" en \u03c8(\"y\") ou de \"y\" en \u03c6(\"x\"). Ent\u00f3n tense o seguinte esquema de axioma:formula_19\nSexa \"r\" unha semirecta con punto inical \"a\". Sexan as f\u00f3rmulas de primeira orde \u03c6 e \u03c8 definindo subconxuntos \"X\" e \"Y\" de \"r\", tales que cada punto en \"Y\" est\u00e1 \u00e1 dereita de cada punto de \"X\" (con respecto a un punto \"a\"). Ent\u00f3n existe un punto \"b\" en \"r\" entre \"X\" e \"Y\". Isto \u00e9 esencialmente a construci\u00f3n do corte de Dedekind, levado a cabo nun xeito que evita cuantificaci\u00f3n sobre conxuntos.\nCongruencia a a relaci\u00f3n \"estar entre\".\nTres puntos equidistantes doutros dous puntos distintos forman unha li\u00f1a. Sen este axioma, a teor\u00eda poder\u00eda ter un modelo tridimensional ou dunha maior dimensi\u00f3n espacial.\nCada unha das tres variantes deste axioma, todas equivalentes xunto cos restantes axiomas de Tarski, ao postulado das paralelas de Euclides, ten unha vantaxe sobre os outros, a variante A non ten cuantificadores existenciais; a variante B ten o menor n\u00famero de variables e de sentenzas at\u00f3micas; e a variante C require unicamente dunha noci\u00f3n primitiva, \"estar entre\". Esta variante \u00e9 a habitualmente dada na literatura:\nSexa un segmento de li\u00f1a que une o punto medio de dous lados dun tri\u00e1ngulo dado. Ese segmento de recta ser\u00e1 como moito a metade do terceiro lado. Isto \u00e9 equivalente a que a suma dos \u00e1ngulos interiores de calquera tri\u00e1ngulo sexa igual a dous \u00e1ngulos rectos.\nDado calquera tri\u00e1ngulo, existe unha circunferencia que pasa por todos os seus v\u00e9rtices.\nDado un \u00e1ngulo calquera e un punto calquera \"v\" no seu interior, existe un segmento de recta que cont\u00e9n a \"v\", cun punto en cada lado do \u00e1ngulo.\nCom\u00e9zase con dous tri\u00e1ngulos, \"xuz\" e \"x'u'z'\". Deb\u00faxanse os segmentos de recta \"yu\" e \"y'u\"', conectando un v\u00e9rtice de cada tri\u00e1ngulo a un punto do oposto ao v\u00e9rtice. O resultado son dous tri\u00e1ngulos divididos, cada un formado por cinco segmentos. Se catro segmentos dun dos tri\u00e1ngulos son congruentes a cada segmento no outro tri\u00e1ngulo, ent\u00f3n os quintos segmentos en ambos os dous tri\u00e1ngulos te\u00f1en que ser congruentes.\nIsto \u00e9 equivalente \u00e1 regra do lado-\u00e1ngulo-lado para determinar que dous tri\u00e1ngulos son congruentes; se os \u00e1ngulos \"uxz\" e \"u'x'z'\" son congruentes (existen tri\u00e1ngulos congruentes \"xuz\" e \"x'u'z'\"), e os dous pares de lados incidentes son congruentes (\"xu \u2261 x'u'\" e \"xz \u2261 x'z'\"), ent\u00f3n o par restante de lados \u00e9 tam\u00e9n congruente (\"uz \u2261 u'z\"').\nDiscusi\u00f3n.\nA partir de d\u00faas relaci\u00f3ns primitivas cuxos campos son un universo denso de puntos, Tarski constru\u00edu unha xeometr\u00eda de segmentos de li\u00f1a. Segundo Tarski e Givant (1999: 192-93), ning\u00fan dos axiomas dados arriba \u00e9 fundamentalmente novo. Os primeiro catro axiomas estabelecen algunhas propiedades elementais das d\u00faas relaci\u00f3ns primitivas. Para o caso, a reflexividade e a transitividade da congruencia estabelecen que a congruencia \u00e9 unha relaci\u00f3n de equivalencia sobre segmentos de li\u00f1a. A Identidade da congruencia e a relaci\u00f3n \"estar entre\" establece o caso trivial cando aquelas relaci\u00f3ns son aplicadas a puntos non distintos. O teorema \"xy\"\u2261zz \u2194 x=y \u2194 \"Bxyx\" estende eses axiomas de identidade.\nAlgunhas das outras propiedades da relaci\u00f3n \"estar entre\" son derivables como teoremas inclu\u00edndo:\nAs \u00faltimas d\u00faas propiedades ordenan totalmente os puntos formando un segmento de li\u00f1a.\nOs axiomas de dimensi\u00f3n superior e de dimensi\u00f3n inferior xuntos establecen que calquera modelo destes axiomas ter\u00e1 unha dimensi\u00f3n espec\u00edfica finita. Cambios adecuados nestes axiomas dan lugar a conxuntos de axiomas da xeometr\u00eda eucidiana para dimensi\u00f3ns 0, 1 e m\u00e1is grande que 2. Dec\u00e1tese de que xeometr\u00eda s\u00f3lida non require novos axiomas, a diferenza do caso dos axiomas de Hilbert. Ademais, a m\u00e1is baixa dimensi\u00f3n para a dimensi\u00f3n \"n\" \u00e9 simplemente a negaci\u00f3n da dimensi\u00f3n superior para a dimensi\u00f3n \"n\"\u00a0-\u00a01.\nCando o n\u00famero de dimensi\u00f3ns \u00e9 m\u00e1is grande que 1, a relaci\u00f3n \"estar entre\" pode ser definida en termos de congruencia. Primeiro def\u00ednese a relaci\u00f3n \"\u2264\" (onde formula_27 \u00e9 interpretado como \"a lonxitude de segmento formula_28 \u00e9 menor ou igual \u00e1 lonxitude de segmento formula_29 \"):\nNo caso de d\u00faas dimensi\u00f3ns, a intuici\u00f3n \u00e9 como segue: Para calquera segmento de li\u00f1a \"xy,\" considerar o rango de posibles lonxitudes \"xv\", onde \"v\" \u00e9 calquera punto na mediatriz de \"xy\". \u00c9 evidente que mentres non hai un l\u00edmite superior da lonxitude \"xv\", hai un l\u00edmite inferior, o cal ocorre cando \"v\" \u00e9 o punto medio de \"xy\". As\u00ed que se \"xy\" \u00e9 m\u00e1is curto ou igual a \"zu\", ent\u00f3n o rango de lonxitudes posibles de \"xv\" ser\u00e1 sempre superio ao rango de lonxitudes posibles de \"zw\", onde w \u00e9 calquera punto na perpendicular bisector de \"zu\".\nA relaci\u00f3n \"estar entre\" pode ser definida usando a intuici\u00f3n de que a distancia m\u00e1is curta entre dous puntos \u00e9 unha li\u00f1a recta:\nO esquema de axiomas de continuidade asegura que a ordenaci\u00f3n dos puntos nunha li\u00f1a \u00e9 completa (con respecto \u00e1s propiedades definibles de primeira orde). Os axiomas de Pasch e de Euclides son ben co\u00f1ecidos. Extraordinariamente, a xeometr\u00eda euclidiana require s\u00f3 o seguinte axioma adicional:\nEscribamos \"wff\" para identificar unha f\u00f3rmula ben formada (ou f\u00f3rmula correcta sintaticamente) da xeometr\u00eda elemental. Tarski E Givant (1999: 175) probaron que a xeometr\u00eda elemental \u00e9:\nGupta (1965) probou a independencia dos axiomas citados arriba ag\u00e1s o de Pasch e o da reflexividade da congruencia.\nA negaci\u00f3n do axioma de Euclides leva \u00e1 xeometr\u00eda hiperb\u00f3lica, mentres que elimin\u00e1ndoo obtense a xeometr\u00eda absoluta. A xeometr\u00eda euclidiana completa (en oposici\u00f3n \u00e1 elemental) require ir m\u00e1is al\u00e1 da axiomatization de primeira orde: substit\u00fae \u03c6(\"x\") e \u03c8(\"y\") no esquema de axioma de continuidade con \"x\"\u00a0\u2208\u00a0\"A\" e \"y\"\u00a0\u2208\u00a0\"B\", onde \"A\" e \"B\" son variables cuantificadas universalmente que var\u00edan sobre conxuntos de puntos.\nComparaci\u00f3n con Hilbert.\nOs axiomas de Hilbert para o plano son un total de 16, e incl\u00faen a transitividade da congruencia e unha variante do axioma de Pasch. A \u00fanica noci\u00f3n invocada desde a xeometr\u00eda intuitiva invocada nos comentarios aos axiomas de Tarski \u00e9 a de tri\u00e1ngulo. (As versi\u00f3ns B e C do axioma de Euclides ref\u00edrense a \"c\u00edrculo\" e \"\u00e1ngulo,\" respectivamente.) Os axiomas de Hilbert tam\u00e9n requiren as noci\u00f3ns de \"raio\", \"\u00e1ngulo,\" e a dun tri\u00e1ngulo que \"incl\u00fae\" un \u00e1ngulo. Al\u00e9n da relaci\u00f3n \"estar entre\" e a congruencia, os axiomas necesitan a relaci\u00f3n binaria \"encima,\" vinculando un punto e unha li\u00f1a. O esquema de axiomas da continuidade xoga unha funci\u00f3n similar aos dous axiomas de continuidade de Hilbert. Este esquema \u00e9 indispensable; a xeometr\u00eda euclidiana na linguaxe deTarski (ou equivalente) non pode ser finitamente axiomatizada como teor\u00eda de primeira orde. Os axiomas de Hilbert non constit\u00faen unha teor\u00eda de primeira orde porque os seus axiomas de continuidade requiren da l\u00f3xica de segunda orde.\nOs primeiros catro grupos de axiomas de Hilbert para xeometr\u00eda plana son bi-interpretables cos axiomas de Tarski ag\u00e1s a continuidade."}
{"id": "500960", "revid": "785", "url": "https://gl.wikipedia.org/wiki?curid=500960", "title": "A Veiga de Ribadeo", "text": ""}
{"id": "500961", "revid": "785", "url": "https://gl.wikipedia.org/wiki?curid=500961", "title": "Xuvia (Nosa Se\u00f1ora dos Desamparados)", "text": ""}
{"id": "500962", "revid": "785", "url": "https://gl.wikipedia.org/wiki?curid=500962", "title": "Xuvia (San Marti\u00f1o)", "text": ""}
{"id": "500963", "revid": "785", "url": "https://gl.wikipedia.org/wiki?curid=500963", "title": "Xuvia (San Xos\u00e9 Obreiro)", "text": ""}
{"id": "500964", "revid": "785", "url": "https://gl.wikipedia.org/wiki?curid=500964", "title": "Xuvia (Santa Icia)", "text": ""}
{"id": "500965", "revid": "785", "url": "https://gl.wikipedia.org/wiki?curid=500965", "title": "Xubia (Santiago Ap\u00f3stolo)", "text": ""}
{"id": "500968", "revid": "89787", "url": "https://gl.wikipedia.org/wiki?curid=500968", "title": "Civezzano", "text": "Civezzano (\"Zivezan\" en dialecto trentino), \u00e9 unha vila e comuna de Italia da provincia aut\u00f3noma de Trento, no Trentino-Tirol do Sur. \nXeograf\u00eda.\nSituada a unha altitude media de 469 msnm, o municipio ocupa unha superficie de 15,67 km\u00b2. No 2019 ti\u00f1a 4057 habitantes, cunha densidade de poboaci\u00f3n de 258,9 hab./km\u00b2."}
{"id": "500972", "revid": "27155", "url": "https://gl.wikipedia.org/wiki?curid=500972", "title": "Dromaiidae", "text": ""}
{"id": "500973", "revid": "5863", "url": "https://gl.wikipedia.org/wiki?curid=500973", "title": "Ventimiglia", "text": "Ventimiglia \u00e9 unha cidade e comuna de Italia, da provincia de Imperia, na Liguria.\nXeograf\u00eda.\nA cidade est\u00e1 situada no golfo de X\u00e9nova, a 8 km da fronteira con Francia, polo que a mi\u00fado se alcuma \"a porta occidental de Italia\", \"a cidade fronteiriza\" ou \"a porta florida de Italia\". \nPor iso mant\u00e9n fortes relaci\u00f3ns econ\u00f3micas e sociais coa veci\u00f1a Costa Azul, como evidencian os datos do transporte, ademais de que forma parte dela desde o punto de vista puramente xeogr\u00e1fico.\nA unha altitude media de 9 msnm, o concello ocupa unha superficie de 53,73 km\u00b2. Segundo o censo en 2019 ti\u00f1a 24 142 habitantes, cunha densidade de poboaci\u00f3n de 449,32 hab./km\u00b2. \nHistoria.\nVentimiglia foi a capital dunha tribo ligur que resistiu bastante tempo \u00e1 dominaci\u00f3n romana, a\u00ednda que se someteu no aoo 115\u00a0a.\u00a0C. A historia de Ventimiglia \u00e9 unha continua sucesi\u00f3n de asedios e distintos dominadores: romanos, godos, bizantinos, lombardos e xenoveses. En xeral a s\u00faa sorte estivo ligada \u00e1 de X\u00e9nova.\nActualmente Ventimiglia \u00e9 unha tranquila vila tur\u00edstica, pero tam\u00e9n dedicada \u00e1 agricultura e \u00e1 pesca."}
{"id": "500974", "revid": "54334", "url": "https://gl.wikipedia.org/wiki?curid=500974", "title": "Helga y Flora", "text": "Helga y Flora foi unha serie de televisi\u00f3n chilena estreada no ano 2020. Creada por Omar Saavedra Santis, dirixida por Christian Asp\u00e9e e producida por Suricato, emitiuse os s\u00e1bados pola noite na Canal 13 Chile desde o 25 de abril ata o 27 de xu\u00f1o de 2020. Os exteriores son gravados na Illa Grande da Terra do Fogo."}
{"id": "500976", "revid": "89787", "url": "https://gl.wikipedia.org/wiki?curid=500976", "title": "Marsha P. Johnson", "text": "Marsha P. Johnson, nada o 24 de agosto de 1945 e finada o 6 de xullo de 1992, foi unha activista estadounidense da liberaci\u00f3n gai e unha drag queen autodeclarada. Co\u00f1ecida como unha defensora dos dereitos LGTB, Johnson foi unha das figuras destacadas da rebeli\u00f3n de Stonewall en 1969. Membro fundador da Fronte de Liberaci\u00f3n Gai, Johnson foi cofundadora do grupo activista radical Street Transvestite Action Revolutionaries (S.T.A.R.), xunto coa s\u00faa amiga Sylvia Rivera. Unha figura popular na escena art\u00edstica e gai da cidade de Nova York, Johnson foi modelo para Andy Warhol, e realizou actuaci\u00f3ns drag co grupo Hot Peaches. Co\u00f1ecida durante d\u00e9cadas como unha presenza acolledora das r\u00faas de Greenwich Village, Johnson era co\u00f1ecida como a \"alcaldesa de Christopher Street\". Dende 1987 a 1992, Johnson foi unha activista da SIDA xunto con ACT UP."}
{"id": "500978", "revid": "1131", "url": "https://gl.wikipedia.org/wiki?curid=500978", "title": "Cami\u00f1o Real", "text": ""}
{"id": "500979", "revid": "98629", "url": "https://gl.wikipedia.org/wiki?curid=500979", "title": "Ceca de Antioqu\u00eda", "text": "A ceca de Antiochia foi un obradoiro monetario da Antig\u00fcidade establecido na cidade de Antioqu\u00eda, na actual Turqu\u00eda. Cu\u00f1ou inicialmente moeda sel\u00e9ucida, a partir de Ant\u00edoco I (281-280 a. de C.), e, nunha segunda etapa, produciu moeda romana ao se constitu\u00edr nunha das cecas imperiais romanas, dentro da provincia de Siria, a partir do emperador Vespasiano en 69.\nMarcas de ceca.\nDa gran variedade de marcas de ceca caracter\u00edsticas das moedas da ceca de Antioqu\u00eda, estas son algunhas das m\u00e1is frecuentes.\nHistoria.\nPer\u00edodo helen\u00edstico.\nA historia numism\u00e1tica de Antioqu\u00eda comeza xa pouco despois da s\u00faa fundaci\u00f3n, coa cu\u00f1axe das primeiras moedas a nome de Seleuco I (281-261 a. de C.). Estas primeiras emisi\u00f3ns produc\u00edronse simultaneamente nas cecas das outras tres cidades importantes do Imperio Sel\u00e9ucida, que configuraban a denominada Tetrapole Siria: Seleucia Pireia, Laodicea e Apamea.\nDurante varios s\u00e9culos e case sen interrupci\u00f3n, a produci\u00f3n de moedas de ouro, prata e bronce da ceca de Antioqu\u00eda foi moi considerable, como resulta esperable nunha das principais cidades comerciais da rexi\u00f3n naquela \u00e9poca.\nPer\u00edodo romano.\nDe Augusto a Traxano (23 a. de C. - 117 d. de C.).\nLogo da Batalla de Accio (31 a. de C.), Octavio Augusto (27-14 a. de C.), que segu\u00eda a ser o m\u00e1ximo representante do mundo romano, levou a cabo a primeira gran reforma monetaria do Imperio Romano (entre 23 e 20 a. de C.), que prev\u00eda para as provincias romanas de lingua grega disporen das s\u00faas propias moedas de tipo local ou provincial. As cecas onde se produciron estas moedas situ\u00e1ronse en lugares de importancia estrat\u00e9xica do Oriente Romano: Alexandr\u00eda, para Exipto; Antioqu\u00eda (para Siria e as provincias lim\u00edtrofes), e Cesarea para a Capadocia.\nHoxe temos noticia, a trav\u00e9s do historiador T\u00e1cito (55-120), da cu\u00f1axe de moedas romanas en Antioqu\u00eda durante a guerra civil que implicou o daquela gobernador de Siria, Vespasiano, pouco despois de ser proclamado \"Imperator\" das tropas en Alexandr\u00eda, o 1 de xullo de 69.\nDurante o mandato de Traxano (98-117), Antioqu\u00eda foi a principal das cecas provinciais para a emisi\u00f3n de dracmas e de tetradracmas.\nGuerra civil e dinast\u00eda Severa (193-235).\nM\u00e1is dun s\u00e9culo despois cu\u00f1ouse en Antioqu\u00eda moeda a nome do pretendente Pescenio N\u00edxer (193-194), gobernador de Siria, quen se opuxo a Septimio Severo (193-211) no curso dunha guerra civil e que estaba apoiado polos ex\u00e9rcitos orientais. Precisamente o sostemento das nove lexi\u00f3ns que o apoiaban foi o que motivou a realizaci\u00f3n destas emisi\u00f3ns.\nConsid\u00e9rase probable que Septimio Severo pechase a ceca, xa que castigou a cidade de Antioqu\u00eda trasladando a capitalidade da provincia de Siria \u00e1 pr\u00f3xima cidade de Laodicea, durante alg\u00fans anos, ata que o seu fillo, Caracalla (198-217), o persuadiu para perdoar a cidade polo seu apoio a Pescenio N\u00edxer. Por\u00e9n, a ceca reabriu puntualmente para unha ef\u00e9mera emisi\u00f3n a nome de Heliog\u00e1balo (218-222), da dinast\u00eda Severa.\nAnarqu\u00eda militar (235-286).\nA reapertura da ceca de Antioqu\u00eda debeu producirse na \u00e9poca de Gordiano II (238-244), que emitiu ao seu nome antoninianos, e continuou activa con Filipo o \u00c1rabe (244-249). En Oriente, coa chegada de Valeriano (253-269) a Antioqu\u00eda en 254 e o establecemento al\u00ed da sede imperial, a ceca existente ata o momento amos\u00e1base insuficiente para sufragar as necesidades militares da rexi\u00f3n, o que fixo necesaria a construci\u00f3n dun segundo obradoiro monetario, en 255. Coa derrota de Valeriano en 260, a ceca parou a cu\u00f1axe de moeda durante uns anos a partir de 262, quizais ata Claudio II (268-270), que a reactivou.\nDurante o mandato de Aureliano (270-275), iniciado logo da s\u00faa vitoria sobre a ra\u00ed\u00f1a de Palmira, Zenobia (267-272), emitiuse en Antioqu\u00eda unha nova serie de \u00e1ureos que conmemoraban a derrota desta e do seu fillo, Vabalato (267-272).\nDa Tetrarqu\u00eda a Constantino (285/296-324).\nDespois de 274 \u00e9 probable que a ceca se mantivese pechada durante un longo per\u00edodo e comezou a reactivarse con algunhas cu\u00f1axes temporais, como as producidas a nome de Diocleciano (284-305) con motivo do seu ascenso ao trono imperial ou cando pasou alg\u00fans invernos na capital siria durante as campa\u00f1as sas\u00e1nidas de Galerio, entre 293 e 298.\nA produci\u00f3n da ceca de Antioqu\u00eda chegou a ser moi anta durante a primeira e a segunda tetrarqu\u00eda. En 294 a ceca contaba con oito obradoiros, en 299 aumentou a dez e en 312 a once. A s\u00faa misi\u00f3n non se limitou \u00e1 subministraci\u00f3n de circulante para a diocese, sen\u00f3n que cumpr\u00eda, ademais, proporcionar moeda para o pagamento das lexi\u00f3ns estacionadas nos l\u00edmites do Imperio Persa; de a\u00ed a necesidade de grandes volumes de cu\u00f1axe. Unicamente baixo o mandato de Maximino II Daia (311-313) a ceca de Antioqu\u00eda acadou o n\u00famero de quince oficinas ou obradoiros monetarios, unha cantidade que se reduciu a oito en 321, reinando Licinio I no Leste (313-324).\nConstantino e a s\u00faa dinast\u00eda (325-363).\nUn novo per\u00edodo de esplendor da ceca de Antioqu\u00eda produciuse cando Constantino I (306-337) se converteu no \u00fanico \"Augusto\", despois de 324, e especialmente cando o seu fillo, Costancio II (337-361), quedou a residir na cidade durante uns anos (entre 337 e 350), para defender o l\u00edmite oriental dos avances sas\u00e1nidas de Shapur II (309-379).\nConstantino I engadiu dous novos obradoiros \u00e1 ceca en 326. Pola s\u00faa banda, Constancio II, moi necesitado de circulante para afrontar as s\u00faas campa\u00f1as no leste, levou novamente a ceca ao seu m\u00e1ximo de quince obradoiros, cantidade que permaneceu ata 362, con Xuliano o Ap\u00f3stata (360-363) no poder, cando se reduciron a unicamente catro.\nDe Xoviano (363) ao s\u00e9culo VII.\nAs cu\u00f1axes de Antioqu\u00eda continuaron a nome de Xoviano (363-364), Valente (364-378), Graciano (375-383), Elia Flacila, consorte, esposa de Teodosio I o Grande (379-395), etc. Baixo Valente, a ceca volveu operar con dez obradoiros, que se reduciron a seis nos derradeiros meses do seu mandato, durante o interregno supervisado polo emperador occidental Graciano (367-383). Teodosio I eliminou outros dous obradoiros monetarios e deixou catro operativos ata o mandato de Teodosio II (408-450), cando se reduciron primeiramente a tres e logo a un s\u00f3. A ceca afrontou un pechamento durante o per\u00edodo de Zen\u00f3n (479-491), a\u00ednda que volveu estar operativa un tempo despois, xa no inicio do per\u00edodo bizantino, ata o seu pechamento definitivo nas primeiras d\u00e9cadas do s\u00e9culo VII."}
{"id": "500980", "revid": "89787", "url": "https://gl.wikipedia.org/wiki?curid=500980", "title": "Taiwo Badmus", "text": "Taiwo Hassan Badmus, nado o 3 de xullo de 1993 en Londres, \u00e9 un xogador de baloncesto profesional irland\u00e9s que xoga no Tindast\u00f3ll da \u00darvalsdeild karla islandesa.\nTraxectoria.\nO 30 de xu\u00f1o de 2020, anunciouse a s\u00faa fichaxe polo B\u00e1squet Coru\u00f1a da Liga LEB Ouro.\nO 29 de xu\u00f1o de 2021, Badmus asinou co Tindast\u00f3ll da \u00darvalsdeild karla islandesa."}
{"id": "500981", "revid": "89787", "url": "https://gl.wikipedia.org/wiki?curid=500981", "title": "Rheiformes", "text": "Rheiformes \u00e9 unha orde de aves ratites non voadoras cuxa \u00fanica familia viva \u00e9 Rheidae (reidos), os \u00f1and\u00fas. A familia Rheidae apareceu no Paleoceno e comprende un \u00fanico x\u00e9nero vivo, \"Rhea\", e varios x\u00e9neros extintos.\nTaxonom\u00eda.\nOrde Rheiformes [Rheimorphae ; Rheae ]"}
{"id": "500982", "revid": "27155", "url": "https://gl.wikipedia.org/wiki?curid=500982", "title": "Rheidae", "text": ""}
{"id": "500983", "revid": "27155", "url": "https://gl.wikipedia.org/wiki?curid=500983", "title": "Reidos", "text": ""}
{"id": "500984", "revid": "98629", "url": "https://gl.wikipedia.org/wiki?curid=500984", "title": "101955 Bennu", "text": "101955 Bennu \u00e9 un asteroide pr\u00f3ximo \u00e1 Terra duns 490 metros de di\u00e1metro e unha masa de 6 \u00d7 1010 kg. O seu achegamento m\u00e1ximo \u00f3 Sol (perihelio) est\u00e1 na parte interior da \u00f3rbita da Terra e o seu afastamento m\u00e1ximo (afelio) chega case \u00e1 \u00f3rbita de Marte. Con todo, non intercepta a \u00f3rbita da Terra debido a que a \u00f3rbita do asteroide est\u00e1 noutro plano orbital. Est\u00e1 clasificado como un asteroide Apolo (asteroides con \u00f3rbitas pr\u00f3ximas \u00e1 \u00f3rbita da Terra).\nEste asteroide foi seleccionado para ser visitado pola sonda espacial OSIRIS-REx no ano 2018 (o seu lanzamento foi o 8 de setembro de 2016). Esta sonda recoller\u00e1 mostras de po do asteroide cun brazo rob\u00f3tico e transportaraas \u00e1 Terra. Est\u00edmase que poder\u00e1 recoller m\u00e1is de 60 gramos. A recollida de mostras producirase no ano 2020 e o regreso \u00e1 Terra coas mostras ser\u00e1 no 2023.\nDescubrimento e nome.\nBennu foi descuberto polo equipo do Lincoln Near-Earth Asteroid Research dende Socorro, Novo M\u00e9xico, Estados Unidos, o 11 de setembro de 1999. Recibiu orixinalmente a designaci\u00f3n . Cando se seleccionou como destino da sonda espacial, a Sociedade Planetaria fixo un concurso para po\u00f1erlle nome. O concurso ga\u00f1ouno un neno de nove anos que suxeriu o nome Bennu, un paxaro asociado \u00f3 deus exipcio Osiris.\nPar\u00e1metros orbitais.\nBennu orbita a unha distancia media de 1\u00a0126 UA do Sol, podendo achegarse ata 0.8969 UA e afastarse ata 1\u00a0356 UA. Ten unha excentricidade de 0.2037 e unha inclinaci\u00f3n orbital de 6.035 graos. Emprega en completar unha \u00f3rbita arredor do Sol 436.6 d\u00edas. O movemento de Bennu sobre o fondo estelar \u00e9 de 0.8245 graos por d\u00eda.\nBennu \u00e9 un dos asteroides potencialmente perigosos.\nCaracter\u00edsticas f\u00edsicas.\nA magnitude absoluta de Bennu \u00e9 20.9 e o per\u00edodo de rotaci\u00f3n de 4.276 horas.\nO asteroide \u00e9 unha acumulaci\u00f3n de entullos de diferentes tama\u00f1os. Pequenos croios saen despedidos do asteroide dende o seu ecuador, regresando \u00e1 superficie, mais alg\u00fans quedan en \u00f3rbita. Esta observaci\u00f3n efectuouna a sonda OSIRIS-REx o 19 de xaneiro de 2019. A causa deste fen\u00f3meno radica na baixa gravidade, sumada \u00e1 r\u00e1pida rotaci\u00f3n, polo que un croio pode po\u00f1erse en \u00f3rbita adquirindo unha velocidade baixa, por exemplo, rodando por unha das s\u00faas ladeiras (a atracci\u00f3n gravitacional na superficie do asteroide \u00e9 de tan s\u00f3 8 millon\u00e9simas de g nos polos pero no ecuador, debido \u00e1 r\u00e1pida rotaci\u00f3n, a atracci\u00f3n red\u00facese a 3 millon\u00e9simas de g)."}
{"id": "500985", "revid": "27155", "url": "https://gl.wikipedia.org/wiki?curid=500985", "title": "Ave elefante", "text": ""}
{"id": "500986", "revid": "27155", "url": "https://gl.wikipedia.org/wiki?curid=500986", "title": "Paleognatas", "text": ""}
{"id": "500987", "revid": "65337", "url": "https://gl.wikipedia.org/wiki?curid=500987", "title": "CIL", "text": ""}
{"id": "500988", "revid": "27155", "url": "https://gl.wikipedia.org/wiki?curid=500988", "title": "Aepyornithiformes", "text": ""}
{"id": "500989", "revid": "27155", "url": "https://gl.wikipedia.org/wiki?curid=500989", "title": "Paleognata", "text": ""}
{"id": "500990", "revid": "1505", "url": "https://gl.wikipedia.org/wiki?curid=500990", "title": "Rally de Caldas de Reis de 1990", "text": "O Rally de Caldas de Reis de 1990 foi a primeira e \u00fanica edici\u00f3n de dito rally e a \u00faltima proba da tempada 1990 do Campionato de Galicia de Rallys de Terra. Celebrouse o 25 de novembro de 1990 e o vencedor foi o dumbri\u00e9s Manuel Senra a bordo dun Peugeot 205 GTI.\nO portugu\u00e9s Jo\u00e3o Enes, que conduc\u00eda un Renault 11 Turbo, chegou \u00e1 meta en segunda posici\u00f3n, sumando os puntos necesarios para proclamarse campi\u00f3n de Galicia."}
{"id": "500993", "revid": "23204", "url": "https://gl.wikipedia.org/wiki?curid=500993", "title": "Kermes gibbosus", "text": "Kermes gibbosus \u00e9 un insecto hem\u00edptero da superfamilia dos cocoideos e familia dos querm\u00e9sidos, unha das contra 20 integradas no x\u00e9nero \"Kermes\".\nComo todas as cochinillas \u00e9 un parasito de plantas, sendo o seu hospedeiro a especie de carballo \"Quercus cerris\". \nTaxonom\u00eda.\nDescrici\u00f3n.\nA especie foi descrita en 1875 polo farmac\u00e9utico, m\u00e9dico e entom\u00f3logo franc\u00e9s Victor Antoine Signoret, no seu traballo \"Essai sur les cochenilles ou gallinsectes (Homopt\u00e8res - Coccides), 13e partie. \"Annales de la Soci\u00e9t\u00e9 Entomologique de France\" 4: 545-558.\nEtimolox\u00eda.\nPara a do x\u00e9nero, ver \"Kermes\".\nO ep\u00edteto espec\u00edfico, \"gibossus\", \u00e9 o nominativo masculino do adxcectivo do lat\u00edn tard\u00edo \"gibbossus, -a, um\", que significa \"xiboso\", \"que ten xiba\", \"chepudo\", derivado do substantivo do lat\u00edn cl\u00e1sico \"gibba, -ae\", \"xiba\", \"chepa\".\nSin\u00f3nimos.\nAdemais de polo prot\u00f3nimo (o nome que lle deu Signoret cando a describiu), a especie co\u00f1eceuse tam\u00e9n polos sin\u00f3nimo:\nDistribuci\u00f3n.\nA especie enc\u00f3ntrase en Alema\u00f1a, Austria, Bulgaria, Hungr\u00eda e Italia (inclu\u00edndo Sicilia).\nCaracter\u00edsticas.\nAs femias adultas son esf\u00e9ricas, sen segmentaci\u00f3n corporal aparente, co dorso dividido por sucos. O seu corpo \u00e9 de cor parda avermellada escura con algunhas manchas negras, e est\u00e1 cuberto por un po de cera branca.\nBiolox\u00eda.\nSegundo Tsalev os ovos eclosionan durante o mes de xu\u00f1o, e a especie pasa o inverno como unha ninfa de segundo estadio. "}
{"id": "500994", "revid": "23204", "url": "https://gl.wikipedia.org/wiki?curid=500994", "title": "Axiomas de Hilbert", "text": "Os axiomas de Hilbert son un conxunto de 20 (orixinalmente 21) hip\u00f3teses propostas por David Hilbert en 1899 como o fundamento para un tratamento moderno da xeometr\u00eda euclidiana. Outras axiomatizaci\u00f3ns modernas ben co\u00f1ecidas da xeometr\u00eda eucl\u00eddea son as debidas a Alfred Tarski e a George Birkhoff.\nOs axiomas.\nO sistema axiom\u00e1tico de Hilbert componse de nove noci\u00f3ns primitivas:\nTres termos primitivos:\ne seis relaci\u00f3ns primitivas:\nN\u00f3tese que os segmentos e os \u00e1ngulos (as\u00ed como tam\u00e9n os tri\u00e1ngulos) non son noci\u00f3ns primitivas, sen\u00f3n que se definen en termos de puntos e rectas utilizando as relaci\u00f3ns de orde e pertenza. Todos os puntos, rectas e planos nos subsecuentes axiomas son distintos ag\u00e1s que se indique o contrario.\nII. Orde.\nDada unha parella de puntos formula_2 e formula_3, pode falarse ent\u00f3n do \"segmento\" formula_69. Os puntos do segmento formula_3 son todos aqueles que est\u00e1n entre formula_2 e formula_3. Estes dous son os \"extremos\" do segmento.\nPode probarse ent\u00f3n que dadas unha recta formula_4 e un punto formula_2 nela, pode dividirse a recta en d\u00faas semirectas, disxuntas entre si, que \"emanan\" de formula_2, tales que a s\u00faa uni\u00f3n constit\u00fae toda a recta ag\u00e1s formula_2. Do mesmo xeito, dados un plano formula_30 e unha recta formula_4 nel, poden distinguirse nel d\u00faas partes disxuntas, os semiplanos de formula_30 respecto de formula_4, onde de novo a s\u00faa uni\u00f3n constit\u00fae todo o plano ag\u00e1s formula_4.\nIV. Congruencia.\nDef\u00ednese un \"\u00e1ngulo\" como unha parella de semirectas formula_99 que xacen nun plano formula_30 que parten do mesmo punto formula_101. Dem\u00f3strase que pode dividirse ent\u00f3n o plano en d\u00faas rexi\u00f3ns: o \"interior\" e o \"exterior\" de formula_99, onde formula_103 e formula_104 son os \"lados\" do \u00e1ngulo e formula_101 o seu \"v\u00e9rtice\". O segmento entre dous puntos calquera do interior est\u00e1 contido por completo nesa rexi\u00f3n. Isto non se cumpre para unha parella de puntos calquera no exterior.\nUn \"tri\u00e1ngulo\" queda definido por tres segmentos da forma formula_69, formula_80 e formula_108. Eses segmentos son os \"lados\" do tri\u00e1ngulo, e os tres puntos formula_2, formula_3 e formula_111 son os seus \"v\u00e9rtices\". O tri\u00e1ngulo divide o plano definido polos seus tres v\u00e9rtices en interior e exterior, coas mesmas propiedades que no caso dos \u00e1ngulos. Ao \u00e1ngulo definido polas d\u00faas semirrectas que saen de formula_112 e que pasan por formula_113 e formula_111 respectivamente, den\u00f3tase por formula_115 e o seu interior cont\u00e9n todos os puntos do interior do tri\u00e1ngulo formula_116.\nAxioma de completitude.\nAo sistema de puntos, rectas e planos, non poden engadirselle outros elementos de maneira que o sistema resultante forme unha xeometr\u00eda nova, obedecendo todos os axiomas dos cinco grupos. Noutras palabras, os elementos da xeometr\u00eda forman un sistema que non \u00e9 susceptible de extensi\u00f3n, tomando os cinco grupos de axiomas como v\u00e1lidos.\nAxioma 21.\nHilbert introduciu un axioma m\u00e1is que reza:"}
{"id": "500995", "revid": "27155", "url": "https://gl.wikipedia.org/wiki?curid=500995", "title": "Carinatae", "text": "Carinatae (carenados) \u00e9 o grupo formado por todas as aves e os seus parentes extintos que pos\u00faen quilla ou carena (en lat\u00edn \"carina\") na parte externa do \u00f3so esterno, onde se ancoran os grandes m\u00fasculos do peito necesarios para voar.\nDefinici\u00f3n.\nXa en 1813 Merrem dividiu as aves en Carinatae e Ratitae (ratites), segundo tivesen quilla no esterno ou non, respectivamente. Tradicionalmente, as Carinatae foron definidas como todas as aves cuxo esterno ten quilla. A quilla \u00e9 a forte crista media que discorre por toda a lonxitude da parte externa do esterno. \u00c9 unha \u00e1rea moi importante para a inserci\u00f3n dos m\u00fasculos do voo. Todas as aves voadoras te\u00f1en unha quilla pronunciada no esterno. As aves ratites, que non son voadoras, carecen dunha quilla forte. As\u00ed, as aves vivas foron divididas en carenadas (con quilla) e ratites (do lat\u00edn \"ratis\", 'balsa', refer\u00edndose ao seu esterno plano como o casco das balsas). A dificultade desta divisi\u00f3n filoxen\u00e9tica das aves era que algunhas aves voadoras carec\u00edan de quillas fortes e descend\u00edan directamente de aves que si a posu\u00edan. Exemplos son o kakapo, un papagaio non voador de Nova Zelandia, e o extinto dodo, un columbiforme da illa Mauricio. Ningunha destas aves son ratites. Ademais, a posici\u00f3n dos tinam\u00fas foi moi discutida, xa que est\u00e1n relacionados cos ratites e, a\u00ednda que non son bos voadores, te\u00f1en quilla. Por tanto, esta caracter\u00edstica supostamente distintiva era doada de usar pero non ten nada que ver coas verdadeiras relaci\u00f3ns filoxen\u00e9ticas.\nA partir da d\u00e9cada de 1980, a Carinatae d\u00e9uselle varias definici\u00f3ns filoxen\u00e9ticas. A primeira era que se trataba dun clado baseado nun nodo que un\u00eda \"Ichthyornis\" coas aves modernas. Por\u00e9n, en moitas an\u00e1lises esta definici\u00f3n ser\u00eda sin\u00f3nima do termo moito m\u00e1is usado Ornithurae. Unha definici\u00f3n alternativa deuse en 2001, cando se denominou Carinatae a un clado baseado en apomorf\u00eda definido pola presenza de quilla no esterno.\nA ave m\u00e1is primitiva co\u00f1ecida con quilla no esterno \u00e9 \"Confuciusornis\". A\u00ednda que alg\u00fans esp\u00e9cimes desta ave troncal te\u00f1en esternos planos, alg\u00fans mostran unha pequena crista \u00f3sea que poder\u00eda ter sostido unha crista cartilaxinosa."}
{"id": "500996", "revid": "27155", "url": "https://gl.wikipedia.org/wiki?curid=500996", "title": "Carenadas", "text": ""}
{"id": "500997", "revid": "27155", "url": "https://gl.wikipedia.org/wiki?curid=500997", "title": "Carenados", "text": ""}
{"id": "500998", "revid": "27155", "url": "https://gl.wikipedia.org/wiki?curid=500998", "title": "Columbiforme", "text": ""}
{"id": "500999", "revid": "32374", "url": "https://gl.wikipedia.org/wiki?curid=500999", "title": "Joan Company Florit", "text": "Joan Company Florit, nado en Sant Joan (Mallorca) en 1954, \u00e9 un m\u00fasico, music\u00f3logo e director de coros balear. \u00c9 director, entre outros, da Coral Universitaria das Illas Baleares e do coro da Orquestra Sinf\u00f3nica de Galicia dende 1999.\nTraxectoria.\nLicenciouse en Filosof\u00eda e Letras (secci\u00f3n de Xeograf\u00eda e Historia) pola Universidade de Barcelona en 1978. Mentres realizaba os seus estudos fundou a Coral de Sant Joan en 1975, da que \u00e9 director at\u00e9 1980, e a Coral Universitaria das Illas Baleares en 1977, da que \u00e9 director dende a s\u00faa fundaci\u00f3n, e que ao longo dos anos foi creando diferentes filiais corais.\nEstudou harmon\u00eda e formas musicais con M. Oltra e an\u00e1lise musical con B. Casasblancas, as\u00ed como direcci\u00f3n coral con M. Babero, Pl. Cao e Ou. Martorell e orquestral con S. Mais.\n\u00c9 fundador e director dos Cursos de ver\u00e1n de canto, direcci\u00f3n coral e pedagox\u00eda musical en Baleares entre 1977 e 2006, organizados pola Universidade das Illas Baleares. \nFoi director titular do Coro da Orquestra Sinf\u00f3nica de Galicia desde 1998 at\u00e9 2022, co que preparou todo tipo de repertorio sinf\u00f3nico-coral e \"a capella\". Posteriormente foi nomeado director honorario do mesmo."}
{"id": "501000", "revid": "32374", "url": "https://gl.wikipedia.org/wiki?curid=501000", "title": "Arame de Kirschner", "text": "As agullas de Kirschner (AK) son agullas longas e finas, de punta afiada, esterilizadas, feitas xeralmente de aceiro inoxidable. Son de diversos di\u00e1metros e lonxitudes, utilizadas habitualmente en traumatolox\u00eda e ortopedia. Col\u00f3canse habitualmente con axuda dun motor. Foron introducidas como ferramenta cir\u00farxica por Martin Kirschner en 1909.\nIndicaci\u00f3ns.\nAs AK te\u00f1en m\u00faltiples usos. Alg\u00fans deles son:"}
{"id": "501001", "revid": "13806", "url": "https://gl.wikipedia.org/wiki?curid=501001", "title": "Exostose", "text": "Unha exostose \u00e9 unha formaci\u00f3n de \u00f3so novo na superficie dun \u00f3so. As exostoses poden causar dor cr\u00f3nica que var\u00eda desde suave a moi severa e debilitante, dependendo da forma, tama\u00f1o, e localizaci\u00f3n da lesi\u00f3n. At\u00f3panse xeralmente nas costelas en forma de pequenas excrecencias, a\u00ednda que tam\u00e9n poden aparecer lesi\u00f3ns de maior tama\u00f1o nos nocellos, xeonllos, ombreiros e cadeiras. Son moi raras nos \u00f3sos do cranio. \nAs exostoses en ocasi\u00f3ns presentan forma de espor\u00f3n, tales como os espor\u00f3ns calc\u00e1neos. \nAs infecci\u00f3ns \u00f3seas poden provocar exostoses nos \u00f3sos adxacentes. O p\u00e9 de Charcot tam\u00e9n causa tipicamente estas ex\u00f3stoses, que poden chegar a ser clinicamente significativas.\nOsteofitos.\nOs osteofitos son protusi\u00f3ns \u00f3seas que aparecen secundariamente \u00e1 dexeneraci\u00f3n articular producida pola artrose ou osteoartrite. Con todo, non se diferencian significativamente das exostoses.\nRexistro f\u00f3sil.\nAtop\u00e1ronse exostoses en \u00f3sos f\u00f3siles, estudados polos paleopat\u00f3logos, especialistas en lesi\u00f3ns e enfermidades antigas. Existen rexistros de exostoses en m\u00faltiples especies de dinosauros, tales como \"Acrocanthosaurus atokensis\", \"Albertosaurus sarc\u00f3fago\", \"Allosaurus fragilis\", \"Gorgosaurus libratus\", e \"Poekilopleuron bucklandii\"."}
{"id": "501002", "revid": "197", "url": "https://gl.wikipedia.org/wiki?curid=501002", "title": "Sergio S\u00e1nchez Mor\u00e1n", "text": "Sergio S\u00e1nchez Mor\u00e1n, nado en Reus en 1984, \u00e9 un programador e debuxante de c\u00f3mics catal\u00e1n.\nTraxectoria.\nMor\u00e1n comezou a editar o seu primeiro webc\u00f3mic, \"\u00a1Eh, t\u00edo!\", en abril de 2005. Desde ent\u00f3n compaxinou continuar public\u00e1ndoo ininterrompidamente con diversos proxectos, entre os que destaca guionizar o webc\u00f3mic \"El Vosque\" a partir de 2009 e a secci\u00f3n da revista \"El Jueves\" \"Anunciado en Televisi\u00f3n\". Estes dous \u00faltimos proxectos as\u00ed como unha das series de \"\u00a1Eh, t\u00edo!\" foron editados en papel como \u00e1lbums recompilatorios."}
{"id": "501003", "revid": "197", "url": "https://gl.wikipedia.org/wiki?curid=501003", "title": "El Vosque", "text": "El Vosque \u00e9 un webc\u00f3mic en espa\u00f1ol guionizado por Mor\u00e1n e debuxado por Laurielle.\nHistoria.\nA primeira p\u00e1xina de El Vosque foi publicada en internet o 10 de abril de 2009. Desde ent\u00f3n, desenvolveuse a un ritmo aproximado dunha p\u00e1xina semanal da historia principal, m\u00e1is outra p\u00e1xina, f\u00f3ra da trama, dos chamados \"Woodies\". Trala s\u00faa publicaci\u00f3n orixinal en internet, edit\u00e1ronse en papel os seis cap\u00edtulos da serie, public\u00e1ndose o sexto e \u00faltimo a finais do 2015.\nFoi reco\u00f1ecido co premio \u00f3 Mellor Webc\u00f3mic na Expoc\u00f3mic de Madrid en 2012.\nA \u00faltima p\u00e1xina da historia principal publicouse o 29 de novembro de 2015.\nTrama.\nA trama desenv\u00f3lvese no reino de El Vosque, habitado por toda clase de pobos, cada un deles dirixido por un rei. A historia comeza co asasinato do rei das \u00e1rbores, o Olmo Vello. Dous gardas forestais (ou \"madeiros\") inician unha investigaci\u00f3n para desenmascarar ao asasino e detelo."}
{"id": "501004", "revid": "32374", "url": "https://gl.wikipedia.org/wiki?curid=501004", "title": "S\u00edndrome de McKusick-Kaufman", "text": "A s\u00edndrome de McKusick\u2013Kaufman, tam\u00e9n co\u00f1ecida como s\u00edndrome de McKusick-Dungy-Kaufman, \u00e9 unha enfermidade xen\u00e9tica de tipo ciliop\u00e1tico. Foi descrita por Victor Almon McKusick en 1964 e posteriormente caracterizada por R. L. Kaufman e C. I. Dungy. A enfermidade caracter\u00edzase por presentar unha mutaci\u00f3n autos\u00f3mica recesiva do xene MKKS no locus 20p12.\nCl\u00ednica.\nOs signos e s\u00edntomas da enfermidade aparecen ao nacemento. Os doentes que presentan esta s\u00edndrome poden presentar hidrometrocolpos (no caso de seren mulleres), polidactilia postaxial e, en menor medida, defectos card\u00edacos. A polidactilia pode afectar a un s\u00f3 membro ou a varios. En caso de seren var\u00f3ns, poden presentar hipospadias."}
{"id": "501005", "revid": "98629", "url": "https://gl.wikipedia.org/wiki?curid=501005", "title": "George David Birkhoff", "text": "George David Birkhoff, nado en Overisel Township (M\u00edchigan) o 21 de marzo de 1884 e finado en Cambridge o 12 de novembro de 1944, foi un matem\u00e1tico estadounidense, co\u00f1ecido polo denominado teorema erg\u00f3dico. Foi un dos l\u00edderes m\u00e1is importantes da matem\u00e1tica estadounidense na s\u00faa xeraci\u00f3n, e durante o seu apoxeo foi considerado por moitos como o matem\u00e1tico americano m\u00e1is brillante. O seu fogar en Cambridge, Massachusetts, foi designado Fito Hist\u00f3rico Nacional.\nTraxectoria.\nFillo de David Birkhoff e Jane Gertrude Droppers, foi pai do tam\u00e9n matem\u00e1tico Garrett Birkhoff (1911\u20131996).\nBirkhoff obtivo os seus t\u00edtulos universitarios en Harvard. Completou o seu doutoramento en 1907 sobre ecuaci\u00f3ns diferenciais na Universidade de Chicago. Mentres E. H. Moore foi o seu supervisor, estivo influ\u00eddo polos escritos do matem\u00e1tico franc\u00e9s Henri Poincar\u00e9. Despois de ensinar na Universidade de Wisconsin e na Universidade de Princeton, foi profesor na Universidade de Harvard desde 1912 at\u00e9 a s\u00faa morte.\nTraballo.\nEn 1912, tentando solucionar o famoso problema das catro cores, Birkhoff introduciu o polinomio crom\u00e1tico. Mesmo a\u00ednda que este m\u00e9todo non foi efectivo, o polinomio por si mesmo converteuse nun importante obxecto de estudo en teor\u00eda alx\u00e9brica de grafos.\nEn 1913 probou o \"\u00daltimo Teorema Xeom\u00e9trico\" de Poincar\u00e9, un caso especial do problema do tres corpos, resultado que lle fixo mundialmente famoso. En 1927, publicou os seus \"Sistemas Din\u00e1micos\". Escribiu acerca dos fundamentos matem\u00e1ticos da relatividadr e da mec\u00e1nica cu\u00e1ntica, publicando (con R. E. Langer) a monograf\u00eda titulada \"\"Relativity and Modern Physics\" (Relatividade e F\u00edsica Moderna) en 1923. Ese mesmo ano tam\u00e9n probou que a m\u00e9trica de Schwarzschild \u00e9 a \u00fanica soluci\u00f3n esf\u00e9rica e sim\u00e9trica das ecuaci\u00f3ns do campo de Einstein. Unha consecuencia \u00e9 que os buracos negros non son unicamente unha curiosidade matem\u00e1tica, e poder\u00edan ser o resultado de calquera estrela esf\u00e9rica con masa suficiente.\nO seu resultado m\u00e1is importante foi o seu descubrimento en 1931 do que agora se denomina o teorema erg\u00f3dico. Combinando ideas de f\u00edsica coa hip\u00f3tese erg\u00f3dica e coa teor\u00eda da medida, este teorema solucionou, polo menos en principio, un problema de fondo da mec\u00e1nica estat\u00edstica. O teorema erg\u00f3dico tam\u00e9n tivo repercusi\u00f3ns en din\u00e1mica, teor\u00eda da probabilidade, teor\u00eda de grupos, e an\u00e1lise funcional. Tam\u00e9n traballou sobre a teor\u00eda de n\u00fameros, o problema de Riemann-Hilbert, e o problema das catro cores. Propuxo unha axiomatizaci\u00f3n da xeometr\u00eda euclidiana diferente \u00e1 de Hilbert (ver axiomas de Birkhoff); traballo culminado no seu texto \"Basic Geometry\" (\"Xeometr\u00eda B\u00e1sica\") (1941).\nNos seus \u00faltimos anos, Birkhoff publicou dous traballos curiosos. No seu \"Aesthetic Measure\" (\"Medida Est\u00e9tica\") de 1933 propuxo unha teor\u00eda matem\u00e1tica da est\u00e9tica. Mentres estaba a escribir este libro, dedicou un ano a estudar arte, m\u00fasica e poes\u00eda de varias culturas ao redor do mundo. A s\u00faa obra de 1938 titulada \"Electricity as a Flu\u00edde\"\" (\"A Electricidade como un Flu\u00eddo\") combinaba as s\u00faas ideas sobre filosof\u00eda e ciencia. A s\u00faa teor\u00eda de 1943 sobre a gravitaci\u00f3n \u00e9 tam\u00e9n estra\u00f1a, dado que Birkhoff co\u00f1ec\u00eda (a\u00ednda que non pareceu importarlle) que a s\u00faa teor\u00eda requirise que a materia fose un flu\u00eddo perfecto no que a velocidade do son fose igual \u00e1 velocidade da luz.\nInfluencia nas contrataci\u00f3ns.\nAlbert Einstein e Norbert Wiener, entre outros, sinalaron a Birkhoff por defender pol\u00edticas de contrataci\u00f3n antisemitas. Durante a d\u00e9cada de 1930, cando moitos dos matem\u00e1ticos xudeus fuxiron de Europa e tentaron obter traballos nos Estados Unidos, Birkhoff \u00e9 acusado de influ\u00edr no proceso de contrataci\u00f3n das instituci\u00f3ns americanas para exclu\u00edr aos xudeus. Os seus comentarios e puntos de vista antisemitas est\u00e1n ben documentados, pero Saunders Mac Lane argumentou que os esforzos de Birkhoff estiveron motivados menos por animosidade cara aos xudeus que por un desexo de atopar traballo para os matem\u00e1ticos americanos formados nos Estados Unidos.\nCon todo, Birkhoff tomou un particular aprecio por certos matem\u00e1ticos xudeus como Stanis\u0142aw Ulam. Gian-Carlo Rota escribe: \"Como outras persoas sospeitosas de ser antisemitas, ocasionalmente sentiu o impulso de envorcar os seus instintos protectores con alg\u00fans mozos xudeus de impecable aspecto. As brillantes maneiras de Ulam eran diametralmente opostas \u00e1s dos colaboradores de Birkhoff, de personalidade agresiva e susceptible. Birkhoff Tentou manter a Ulam en Harvard, pero os seus colegas rexeitaron a idea.\""}
{"id": "501006", "revid": "98629", "url": "https://gl.wikipedia.org/wiki?curid=501006", "title": "S\u00edndrome de descompresi\u00f3n", "text": "A s\u00edndrome de descompresi\u00f3n \u00e9 o nome empregado para denominar \u00e1 enfermidade aguda co\u00f1ecida en medicina como embolia gasosa, producida por unha diminuci\u00f3n brusca da presi\u00f3n atmosf\u00e9rica. Esta doenza caracter\u00edzase pola aparici\u00f3n de pequenas burbullas e inflamaci\u00f3n a nivel subcut\u00e1neo, pero o s\u00edntoma inequ\u00edvoco \u00e9 a aparici\u00f3n dunha forte dor que afecta a diversas partes do corpo. Certas rexi\u00f3ns corporais poden sufrir par\u00e1lise transitoria e, nalgunhas ocasi\u00f3ns, prod\u00facense lesi\u00f3ns permanentes e mesmo a morte.\nEsta s\u00edndrome de descompresi\u00f3n tam\u00e9n se co\u00f1ece como enfermidade dos mergulladores ou mal de presi\u00f3n.\nHistoria.\nA primeira vez que se observou este proceso foi en 1839, e pronto foi co\u00f1ecido entre os mergulladores e os traballadores que deb\u00edan permanecer durante per\u00edodos prolongados en c\u00e1maras de aire comprimido. Os s\u00edntomas aparec\u00edan ao volveren \u00e1s condici\u00f3ns atmosf\u00e9ricas habituais. A \u00fanica medida terap\u00e9utica que se co\u00f1ec\u00eda consist\u00eda en devolver \u00e1 v\u00edtima a unha c\u00e1mara de alta presi\u00f3n, e iniciar a descompresi\u00f3n de xeito lento e progresivo. Ignor\u00e1base a causa dos s\u00edntomas.\nDurante a segunda guerra mundial, a evoluci\u00f3n da aeron\u00e1utica permitiu que os avi\u00f3ns alcanzasen m\u00e1is de 9.000 m en 6 minutos; a esa altitude, a presi\u00f3n atmosf\u00e9rica \u00e9 inferior a un terzo da presi\u00f3n atmosf\u00e9rica a nivel do mar. Unha despresurizaci\u00f3n tan brusca conduc\u00eda con frecuencia \u00e1 aparici\u00f3n dunha s\u00edndrome de descompresi\u00f3n no piloto.\nEstudos da enfermidade.\nCon este motivo empezouse a estudar en profundidade o mecanismo da doenza: un descenso brusco da presi\u00f3n do aire produce unha diminuci\u00f3n da solubilidade dos gases en soluci\u00f3n, e por tanto os gases disoltos retornan ao estado gaseoso dentro da corrente sangu\u00ednea, formando burbullas de gas. Estas burbullas de gas liberadas dentro da corrente sangu\u00ednea poden obstru\u00edr alg\u00fans dos vasos terminais (arteriolas), interrompendo a achega de sangue \u00e1s terminaci\u00f3ns nerviosas, desencade\u00e1ndose as\u00ed os s\u00edntomas que se producen a consecuencia de cadros isqu\u00e9micos (infartos) en diferentes zonas, cerebrais, \u00f3seas, renais etc. O os\u00edxeno e o di\u00f3xido de carbono volven ao seu estado soluble dentro do sangue con rapidez, pero os gases inertes permanecen en estado gaseoso e por tanto son os principais responsables.\nP\u00f3dese previr a aparici\u00f3n desta enfermidade facendo que o piloto respire os\u00edxeno puro non s\u00f3 durante o voo, sen\u00f3n tam\u00e9n antes do mesmo. Desta maneira elim\u00ednase o nitr\u00f3xeno da circulaci\u00f3n.\nPara que non se presente esta enfermidade nos mergulladores, estes deben respirar unha mestura gasosa que conte\u00f1a un ou m\u00e1is gases inertes (por exemplo: nitr\u00f3xeno, helio, hidr\u00f3xeno), e deben permanecer un tempo e a unha profundidade determinada para que se produza unha saturaci\u00f3n considerable de gas inerte nos tecidos. Nesas condici\u00f3ns \u00e9 imprescindible realizar durante o ascenso paradas est\u00e1ticas polo mergullador para eliminar o sobrante de gas inerte que se acumula nos tecidos. En caso de omit\u00edrense estas paradas producirase unha sobresaturaci\u00f3n excesiva de gas inerte que pode alcanzar o punto cr\u00edtico de sobresaturaci\u00f3n a partir do que o gas cambia de estado e forma burbullas. Estas burbullas, que poden ser intravasculares e/ou extra vasculares, son as responsables do cadro sintom\u00e1tico da enfermidade descompresiva."}
{"id": "501007", "revid": "1505", "url": "https://gl.wikipedia.org/wiki?curid=501007", "title": "Rally de Terra Vila de Ver\u00edn de 1990", "text": "O Rally de Terra Vila de Ver\u00edn de 1990 foi a primeira edici\u00f3n de dito rally e a quinta proba da tempada 1990 do Campionato de Galicia de Rallys de Terra. Celebrouse o 30 de setembro de 1990 e o vencedor foi Jos\u00e9 Manuel Torres a bordo dun Volkswagen Golf GTI.\nO portugu\u00e9s Jo\u00e3o Enes, que conduc\u00eda un Renault 11 Turbo, marcou o mesmo tempo final que Torres, s\u00e9ndolle concedida a vitoria ao piloto ourens\u00e1n por ser o que marcou o mellor tempo no primeiro treito."}
{"id": "501008", "revid": "89787", "url": "https://gl.wikipedia.org/wiki?curid=501008", "title": "Axiomas de Birkhoff", "text": "Os axiomas de Birkhoff son un conxunto de catro postulados establecidos por G. D. Birkhoff en 1932 para a xeometr\u00eda euclidiana no plano. Estes postulados est\u00e1n todos baseados na xeometr\u00eda b\u00e1sica que pode ser confirmada experimentalmente cunha escala e un transportador. Como os postulados se constr\u00faen sobre os n\u00fameros reais, o enfoque \u00e9 semellante a unha introduci\u00f3n baseada nun modelo da xeometr\u00eda euclidiana.\nO sistema de axiomas de Birkhoff foi utilizado no libro de texto da escola secundaria de Birkhoff e Beatley. Estes axiomas tam\u00e9n foron modificados polo School Mathematics Study Group para proporcionar un novo est\u00e1ndar para o ensino da xeometr\u00eda nun instituto de secundaria, co\u00f1ecidos como axiomas SMSG.\nAlg\u00fans outros libros de texto dos fundamentos da xeometr\u00eda usan variantes dos axiomas de Birkhoff .\nPostulados.\nA distancia entre dous puntos e\u00a0 \u00e9 denotada por \u00a0, e o \u00e1ngulo formado por tres puntos den\u00f3tase como ."}
{"id": "501011", "revid": "1888", "url": "https://gl.wikipedia.org/wiki?curid=501011", "title": "Alfonso V\u00e1zquez-Monjard\u00edn Fern\u00e1ndez", "text": ""}
{"id": "501012", "revid": "1888", "url": "https://gl.wikipedia.org/wiki?curid=501012", "title": "Xoaquina Trillo S\u00e1nchez", "text": ""}
{"id": "501013", "revid": "1888", "url": "https://gl.wikipedia.org/wiki?curid=501013", "title": "Lois Gerpe Gonz\u00e1lez", "text": ""}
{"id": "501014", "revid": "89787", "url": "https://gl.wikipedia.org/wiki?curid=501014", "title": "Fraude", "text": "Unha fraude \u00e9 unha acci\u00f3n il\u00edcita na que unha persoa ou organizaci\u00f3n engana adrede a outra co obxectivo obter alg\u00fan tipo de beneficio, normalmente econ\u00f3mico. Nela o enganado termina prexudicado. Este t\u00e9rmino tam\u00e9n \u00e9 usado para referirse a algo de mala calidade. Alg\u00fans tipos de fraudes son ilegais, nese caso son chamados fraudes de lei. \nAlg\u00fans tipos de fraude.\nPublicidade enganosa.\nA publicidade enganosa convence ao que a ve de que o seu produto \u00e9 m\u00e1is resistente, c\u00f3modo, \u00fatil, etc. do que \u00e9 na realidade.\nCorrupci\u00f3n.\nA corrupci\u00f3n consiste nun abuso de poder para conseguir di\u00f1eiro ilegalmente en prexu\u00edzo doutros. Os prexudicados son o resto de persoas da organizaci\u00f3n ou pa\u00eds. Esta acci\u00f3n ten pena de prisi\u00f3n segundo o c\u00f3digo penal.\nFalsificaci\u00f3n.\nA falsificaci\u00f3n consiste en facer unha r\u00e9plica barata dun obxecto xeralmente de gran valor e vendelo facendo crer que \u00e9 o orixinal, a\u00ednda que nalg\u00fans casos c\u00f3mpranse estas r\u00e9plicas sabendo que son falsas e cun prezo m\u00e1is baixo ca o do obxecto orixinal para presumir.\nDiferenza con \"engano\".\nUn engano ref\u00edrese a unha mentira, polo que non ten que afectar ao enganado nin ten que estar relacionado con motivos econ\u00f3micos. "}
{"id": "501015", "revid": "89787", "url": "https://gl.wikipedia.org/wiki?curid=501015", "title": "Casuariiformes", "text": "Os Casuariiformes (casuariformes) son unha orde de aves non voadoras con catro membros superviventes: as tres especies de casuarios, e a \u00fanica especie que queda de em\u00fa. Poden clasificarse nunha soa familia, Casuariidae, ou m\u00e1is habitualmente en d\u00faas, separando o em\u00fa nunha familia propia denominada Dromaiidae.\nAs catro especies vivas son nativas de Australia ou Nova Guinea, pero algunhas das posibles especies viv\u00edan noutras masas terrestres.\nSistem\u00e1tica e evoluci\u00f3n.\nOs em\u00fas forman unha familia diferente, caracterizada porque os seus membros te\u00f1en patas adaptadas para correr. O n\u00famero total de especies de casuario descritas, base\u00e1ndose en diferenzas menores na forma do casco da cabeza e variaci\u00f3ns de cor, antes chegaba a nove. Por\u00e9n, agora s\u00f3 se reco\u00f1ecen tres especies, e a maior\u00eda das autoridades s\u00f3 aceptan unhas poucas subespecies ou ningunha\nO rexistro f\u00f3sil dos casuariformes \u00e9 interesante pero non moi amplo. En canto a especies f\u00f3siles de \"Dromaius\" e \"Casuarius\", ver as p\u00e1xinas dos seus x\u00e9neros. Igual que todos os ratites, hai varias teor\u00edas enfrontadas sobre a s\u00faa evoluci\u00f3n e relaci\u00f3ns.\nAlg\u00fans f\u00f3siles australianos cr\u00edase inicialmente que eran em\u00fas, pero foron reco\u00f1ecidos como representantes doutro x\u00e9nero, \"Emuarius\", que ti\u00f1an un cranio e f\u00e9mur similares aos dun casuario e unhas patas e p\u00e9s similares aos dos em\u00fas. Ademais, os primeiros f\u00f3siles dos chamados mihirungs polos aborixes cr\u00edase inicialmente que eran unha forma de em\u00fa xigante, pero estas aves non est\u00e1n emparentadas cos em\u00fas en absoluto.\nSuxeriuse que o x\u00e9nero suramericano \"Diogenornis\" era unha ave casuariforme en vez dun \u00f1and\u00fa. Se isto e as\u00ed, non s\u00f3 ampliar\u00eda o rango f\u00f3sil desta li\u00f1axe a unha rexi\u00f3n m\u00e1is ampla, sen\u00f3n tam\u00e9n a un per\u00edodo de tempo m\u00e1is grande, xa que \"Diogenornis\" viv\u00eda no Paleoceno tard\u00edo e est\u00e1 entre os primeiros ratites co\u00f1ecidos. O \"Hypselornis\" do Plioceno da India foi tam\u00e9n ligado aos em\u00fas e casuarios, pero non se realizou ning\u00fan estudo neste taxon extremadamente escuro desde a d\u00e9cada de 1930.\nUnha cuesti\u00f3n especialmente interesante sobre esta orde de aves \u00e9 se os em\u00fas ou os casuarios son a forma m\u00e1is primitiva. Os em\u00fas consid\u00e9rase xeralmente que conservan m\u00e1is caracter\u00edsticas ancestrais, en parte pola s\u00faa coloraci\u00f3n menos rechamante, pero poder\u00eda non ser as\u00ed. O rexistro f\u00f3sil dos casuariformes \u00e9 ambiguo, e os co\u00f1ecementos actuais dos seus xenomas son insuficientes para facer unha an\u00e1lise completa. Para resolver os asuntos clad\u00edsticos c\u00f3mpre unha combinaci\u00f3n de todas estas estratexias, considerando tam\u00e9n a tect\u00f3nica de placas.\nTaxonom\u00eda.\nCasuariiformes (Sclater, 1880) Forbes 1884"}
{"id": "501016", "revid": "23204", "url": "https://gl.wikipedia.org/wiki?curid=501016", "title": "Manden i m\u00e5nen", "text": "Manden i m\u00e5nen \u00e9 un filme dinamarqu\u00e9s de 1986 dirixido por Erik Clausen. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado."}
{"id": "501017", "revid": "98629", "url": "https://gl.wikipedia.org/wiki?curid=501017", "title": "Tro, h\u00e5b og k\u00e6rlighed", "text": "Tro, h\u00e5b og k\u00e6rlighed \u00e9 un filme dinamarqu\u00e9s de 1984 dirixido por Bille August. Estreouse na 14\u00aa edici\u00f3n do Festival Internacional de Cinema de Moscova, onde Lars Simonsen ga\u00f1ou o premio \u00f3 mellor actor. Tam\u00e9n foi escollido como candidato de Dinamarca para o \u00d3scar \u00f3 mellor filme en lingua non inglesa na 58\u00aa edici\u00f3n dos premios, mais finalmente non foi nomeado."}
{"id": "501018", "revid": "23204", "url": "https://gl.wikipedia.org/wiki?curid=501018", "title": "Tukuma (filme)", "text": "Tukuma \u00e9 un filme dinamarqu\u00e9s de 1984 dirixido por Palle Kj\u00e6rulff-Schmidt. O filme foi escollido como candidato de Dinamarca para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "501020", "revid": "23204", "url": "https://gl.wikipedia.org/wiki?curid=501020", "title": "Zappa (filme)", "text": "Zappa \u00e9 un filme dinamarqu\u00e9s de 1983 dirixido por Bille August. Estreouse na secci\u00f3n Un Certain Regard do Festival Internacional de Cinema de Cannes de 1983 e na 13\u00aa edici\u00f3n do Festival Internacional de Cinema de Moscova. Tam\u00e9n foi escollido como candidato de Dinamarca para o \u00d3scar \u00f3 mellor filme en lingua non inglesa na 56\u00aa edici\u00f3n dos premios, mais finalmente non foi nomeado."}
{"id": "501021", "revid": "89787", "url": "https://gl.wikipedia.org/wiki?curid=501021", "title": "V\u00edctor Dupl\u00e1", "text": "V\u00edctor Dupla L\u00f3pez, m\u00e1is co\u00f1ecido como V\u00edctor Dupl\u00e1, nado en Santander en 1976, \u00e9 un actor e director de teatro moi vinculado a Galicia, onde leva residindo varios anos.\nTraxectoria.\nEmpezou a formarse na Escola de Arte Dram\u00e1tica de Santander e con profesionais como Corazza.\nFoi tam\u00e9n director da compa\u00f1\u00eda de teatro da ONCE\u00a0 \u2018La luci\u00e9rnaga\u2019 de Madrid, composta por actores e actrices cegos e deficientes visuais e un actor con discapacidade auditiva. En 2016 dirixiu un obradoiro de Direcci\u00f3n de Actores.\nParticipou no proxecto \u2018Ventos do Norte\u2019 coa s\u00faa achega na gravaci\u00f3n de v\u00eddeos did\u00e1cticos sobre as emoci\u00f3ns.\nCasou coa actriz Mar\u00eda V\u00e1zquez en 2006."}
{"id": "501022", "revid": "27155", "url": "https://gl.wikipedia.org/wiki?curid=501022", "title": "Apter\u00edxidos", "text": ""}
{"id": "501023", "revid": "27155", "url": "https://gl.wikipedia.org/wiki?curid=501023", "title": "Apterygiformes", "text": ""}
{"id": "501025", "revid": "27155", "url": "https://gl.wikipedia.org/wiki?curid=501025", "title": "Kiwi (animal)", "text": ""}
{"id": "501026", "revid": "89787", "url": "https://gl.wikipedia.org/wiki?curid=501026", "title": "Axioma de Pasch", "text": "En xeometr\u00eda, o axioma de Pasch \u00e9 un resultado da xeometr\u00eda plana, foi utilizado implicitamente por Euclides, pois non pode ser derivado desde os postulados da xeometr\u00eda euclidiana. O seu papel esencial foi descuberto por Moritz Pasch en 1882.\nResultado.\nO axioma establece que,\nDe feito os segmentos formula_1 e formula_2 non son ambos intersecados pola recta formula_3 foi probado no Suplemento I,1, escrito por P. Bernays.\nUnha versi\u00f3n m\u00e1is moderna deste axioma \u00e9 a seguinte:\nNo caso de que o terceiro lado sexa paralelo \u00e1 nosa li\u00f1a, contamos unha \"intersecci\u00f3n no infinito\" como externa. Unha versi\u00f3n m\u00e1is informal do axioma \u00e9 a seguinte:\nHistoria.\nPasch publicou este axioma en 1882, e mostrou que os axiomas de Euclides eran incompletos. O axioma era parte do enfoque de Pasch introducindo o concepto de orde na xeometr\u00eda plana.\nEquivalencias.\nNoutros tratamentos da xeometr\u00eda elemental, utilizando diferentes conxuntos de axiomas, o axioma de Pasch pode ser probado como teorema; isto \u00e9 unha consecuencia do axioma de separaci\u00f3n do plano cando este \u00e9 un dos axiomas. Hilbert usa o axioma de Pasch no seu tratamento axiom\u00e1tico da xeometr\u00eda euclidiana. Dados o resto de axiomas no sistema de Hilbert, p\u00f3dese demostrar que o axioma de Pasch \u00e9 loxicamente equivalente ao axioma de seperaci\u00f3n do plano.\nO papel do axioma de Pasch en Hilbert.\nDavid Hilbert utiliza o axioma de Pasch no seu libro \"Fundamentos da xeometr\u00eda\" que proporciona un sistema axiom\u00e1tico para a xeometr\u00eda euclidiana. Dependendo da edici\u00f3n, \u00e9 numerado ben II.4 ou II.5. A s\u00faa redacci\u00f3n foi dada m\u00e1is arriba.\nNo sistema de Hilbert este axioma aparece na secci\u00f3n axiomas de orde e \u00e9 etiquetado como un \"axioma de orde do plano.\" Como non se describe o axioma en termos de lados dun tri\u00e1ngulo (consid\u00e9ranse rectas fronte a segmentos) non hai ningunha necesidade de falar de intersecci\u00f3ns internas e externas da recta formula_3 cos lados do tri\u00e1ngulo formula_5."}
{"id": "501028", "revid": "785", "url": "https://gl.wikipedia.org/wiki?curid=501028", "title": "Xuvia (Santa Rita)", "text": ""}
{"id": "501029", "revid": "12452", "url": "https://gl.wikipedia.org/wiki?curid=501029", "title": "Aeroporto Comodoro Arturo Merino Ben\u00edtez", "text": ""}
{"id": "501031", "revid": "22949", "url": "https://gl.wikipedia.org/wiki?curid=501031", "title": "Aeroporto internacional Comodoro Arturo Merino Ben\u00edtez", "text": ""}
{"id": "501033", "revid": "51040", "url": "https://gl.wikipedia.org/wiki?curid=501033", "title": "Collins (asteroide)", "text": ""}
{"id": "501034", "revid": "59564", "url": "https://gl.wikipedia.org/wiki?curid=501034", "title": "Bruno Vieira Amaral", "text": "Bruno Vieira Amaral, nado en Barreiro en 1978, \u00e9 un escritor, cr\u00edtico literario e tradutor portugu\u00e9s. \nTraxectoria.\n\u00c9 licenciado en Historia Moderna e Contempor\u00e1nea polo ISCTE de Lisboa.\nEn 2002 foi seleccionado para a Mostra Nacional de Jovens Criadores a trav\u00e9s da s\u00faa poes\u00eda. En 2016 foi nomeado unha das \"Dez Novas Voces da Europa (Ten New Voices from Europe)\", escolla da plataforma \"Literature Across Frontiers.\"\nTen varias colaboraci\u00f3ns no \"Expresso\", a \"R\u00e1dio Observador\", o \"DN Jovem,\" na revista \"Atl\u00e2ntico\" e no xornal \"i\". Tam\u00e9n foi cr\u00edtico literario, tradutor e autor da \"Guia Para 50 Personagens da Fic\u00e7\u00e3o Portuguesa\", e \u00e9 autor de varios blogues, como o \"Circo da Lama\".\n\u00c9, ademais, editor-adxunto da revista \"LER\" e asesor de comunicaci\u00f3n das editoras do Grupo Bertrand C\u00edrculo.\nPremios.\nA s\u00faa novela de estrea, \"As Primeiras Coisas\", valeulle:\nA s\u00faa segunda novela, \"Hoje estar\u00e1s comigo no Para\u00edso\", valeulle:"}
{"id": "501035", "revid": "89787", "url": "https://gl.wikipedia.org/wiki?curid=501035", "title": "The Accidents", "text": "The Accidents \u00e9 unha banda sueca de punk rock formada no ano 2002. Ata a data o grupo leva publicados tres \u00e1lbums de estudio, e varios EPs e sinxelos a trav\u00e9s de distintos selos, sendo un deles Burning Heart Records. The Accidents ten xirado por Suecia, Europa e os Estados Unidos."}
{"id": "501036", "revid": "47401", "url": "https://gl.wikipedia.org/wiki?curid=501036", "title": "Corte de Dedekind", "text": "En matem\u00e1ticas, un corte de Dedekind dun conxunto totalmente ordenado formula_1 \u00e9 un par (formula_2, formula_3) de subconxuntos de formula_1, que forman unha partici\u00f3n de formula_1, e onde todos os elementos de formula_2 son menores que calquera elemento de formula_3.\nDe certa maneira, este corte conceptualiza algo que estar\u00eda \"entre\" formula_2 e formula_3, pero que non ten por que ser un elemento de formula_1.\nRichard Dedekind introduciu os cortes de Dedekind como un medio para constru\u00edr o conxunto dos n\u00fameros reais (presentando formalmente o que hai \"entre\" n\u00fameros racionais).\nDefinici\u00f3n.\nUn corte de Dedekind dun conxunto totalmente ordenado formula_1 def\u00ednese por un par (formula_2, formula_3), onde formula_14 e formula_15, tal que: \nOs puntos 1, 2 e 3 din que formula_2 e formula_3 constit\u00faen unha partici\u00f3n de formula_1. Polo tanto, a definici\u00f3n de corte determina completamente unha partici\u00f3n.\nO punto 4 establece a partici\u00f3n dos elementos de formula_1 nestas d\u00faas partes. Pode demostrarse que este punto equivale a:\nExemplos.\nConstruci\u00f3n dos n\u00fameros reais.\nSe formula_26, o conxunto de n\u00fameros racionais, pode considerarse o corte seguinte:\nEste corte permite representar o n\u00famero irracional formula_29 que aqu\u00ed se define tanto polo conxunto de n\u00fameros racionais que te\u00f1en cadrado m\u00e1is pequeno que 2 como polo dos que te\u00f1en cadrado maior que 2.\nA consideraci\u00f3n de todos os cortes de Dedekind sobre formula_30 permite unha construci\u00f3n do conxunto dos n\u00fameros reais formula_31.\nOrde dos cortes de Dedekind.\nSexan formula_32 e formula_33 dous cortes de Dedekind en formula_1. Def\u00ednese unha orde no conxunto de cortes de Dedekind de formula_1 establecendo:\nP\u00f3dese demostrar que o conxunto dos cortes de Dedekind formula_1 provisto desta orde pos\u00fae a propiedade do elemento principal, a\u00ednda que formula_1 non a pos\u00faa. Somerxendo formula_1 neste conxunto, est\u00e9ndese a un conxunto do cal todo subconxunto limitado superiormente pos\u00fae un supremo."}
{"id": "501037", "revid": "3795", "url": "https://gl.wikipedia.org/wiki?curid=501037", "title": "16 Psyche", "text": "16 Psyche \u00e9 un asteroide pertencente \u00f3 cinto de asteroides descuberto por Annibale de Gasparis o 17 de marzo de 1852 dende o observatorio de Capodimonte en N\u00e1poles, Italia. Nomeouse deste xeito pola deusa aleg\u00f3rica da mitolox\u00eda grega Psique.\nCaracter\u00edsticas.\nTama\u00f1o e composici\u00f3n.\n\u00c9 un corpo de 210 quil\u00f3metros de di\u00e1metro situado no cinto de asteroides entre os planetas Marte e X\u00fapiter e, mentres que a inmensa maior\u00eda dos asteroides co\u00f1ecidos est\u00e1n constitu\u00eddos por rocha e xeo, 16 Psyche \u00e9 unha rareza pois est\u00e1 composto por ferro e n\u00edquel. Unha teor\u00eda apunta que o asteroide puido ser o n\u00facleo met\u00e1lico dun antigo planeta do sistema solar que ti\u00f1a o tama\u00f1o de Marte e perdeu todas as s\u00faas capas exteriores fai miles de mill\u00f3ns de anos por colisi\u00f3ns con outros corpos.\nPresenza de auga.\nA instalaci\u00f3n do telescopio infravermello nos observatorios de Mauna Kea da NASA deu a co\u00f1ecer probas da presenza de auga ou i\u00f3ns hidroxilo no asteroide en outubro de 2016. P\u00e9nsase que a auga alcanzou Psyche grazas \u00f3s impactos doutros asteroides m\u00e1is pequenos que conte\u00f1en substancias vol\u00e1tiles como carbono e auga.\nValor comercial.\nLindy Elkins-Tanton, a cient\u00edfica principal da misi\u00f3n da NASA a Psyche, estimou que se o corpo de 200 quil\u00f3metros de ancho puidese ser dalgunha maneira transportado \u00e1 Terra, tan s\u00f3 o ferro acadar\u00eda un prezo de 10\u00a0000 cuadrill\u00f3ns de d\u00f3lares estadounidenses.\nCaracter\u00edsticas orbitais.\nPsyche orbita a unha distancia media de 2,923 UA do Sol, podendo achegarse ata 2,524 UA e afastarse ata 3,321 UA. Ten unha excentricidade de 0,1364 e unha inclinaci\u00f3n orbital de 3,099\u00b0. Emprega 1825 d\u00edas en completar unha \u00f3rbita \u00f3 redor do Sol.\nMisi\u00f3n da sonda Psyche.\nA NASA aprobou o 4 de xaneiro de 2017 un proxecto para explorar Psyche cunha sonda. Lindy Elkins-Tanton, da Universidade Estatal de Arizona e l\u00edder da misi\u00f3n, afirmou que 16 Psyche \u00e9 o \u00fanico obxecto da s\u00faa clase en todo o sistema solar e \u00e9 a \u00fanica forma de que os humanos visiten un n\u00facleo planetario.\nEst\u00e1 previsto o lanzamento da sonda espacial Psyche para xullo de 2022 a bordo dun foguete Falcon Heavy, que entrar\u00e1 na \u00f3rbita do asteroide o 31 de xaneiro de 2026."}
{"id": "501038", "revid": "51040", "url": "https://gl.wikipedia.org/wiki?curid=501038", "title": "Gyptis", "text": ""}
{"id": "501040", "revid": "89787", "url": "https://gl.wikipedia.org/wiki?curid=501040", "title": "Estudos de Ciencia, Tecnolox\u00eda e X\u00e9nero", "text": "Os Estudos de Ciencia, Tecnolox\u00eda e X\u00e9nero abordan de forma interdisciplinar o desenvolvemento hist\u00f3rico e os efectos sociais da ciencia e a tecnolox\u00eda desde unha perspectiva de x\u00e9nero. Int\u00e9granse nos estudos de Ciencia, Tecnolox\u00eda e Sociedade.\nHistoria.\nA tradici\u00f3n en Espa\u00f1a dos estudos de ciencia, tecnolox\u00eda e sociedade data da d\u00e9cada dos 80 a partir da necesidade do estudo da ciencia e a tecnolox\u00eda desde unha perspectiva integradora e interdisciplinar desde disciplinas como a Filosof\u00eda da ciencia, a Historia ou a Sociolox\u00eda da ciencia para cuestionar o pretendido car\u00e1cter imparcial, aut\u00f3nomo e valorativamente neutro da ciencia e a tecnolox\u00eda.\nOs Estudos de ciencia, tecnolox\u00eda e x\u00e9nero, no contexto socio-pol\u00edtico da chamada \"segunda onda\" do feminismo, xorden da necesidade de estudar o papel das mulleres na ciencia e reescribir as\u00ed a Historia da ciencia. Desde ent\u00f3n, \"Mulleres en ciencia\" foi unha das \u00e1reas de estudo m\u00e1is importantes e frut\u00edferas en ciencia, tecnolox\u00eda e x\u00e9nero, que contin\u00faa hoxe d\u00eda, realizando o labor de recuperar unha xenealox\u00eda de \"mulleres en ciencia\" a trav\u00e9s da recuperaci\u00f3n de biograf\u00edas e achegas concretas de mulleres cient\u00edficas.\nAo mesmo tempo que se traballaba na recuperaci\u00f3n hist\u00f3rica da achega das mulleres \u00e1 ciencia, dedic\u00e1banse esforzos pedag\u00f3xicos por motivar a nenas e mulleres na aprendizaxe da ciencia e a tecnolox\u00eda. E, doutra banda, desde a militancia en diversos movementos pol\u00edticos e sociais (loita de clases, ecolox\u00eda ou antimilitarismo), cheg\u00e1base \u00e1 conclusi\u00f3n de que non era suficiente engadir o compromiso feminista aos demais compromisos sociopol\u00edticos, sen\u00f3n que era necesario incorporar o x\u00e9nero como variable relevante nas an\u00e1lises cr\u00edticas da cultura cient\u00edfico-tecnol\u00f3xica.\nGrazas \"a\" estes esforzos, e seguindo a Sandra Harding, p\u00e1sase da cuesti\u00f3n da muller na ciencia \u00e1 cuesti\u00f3n da ciencia no feminismo, iniciando unha tradici\u00f3n anal\u00edtica multidisciplinar das barreiras sexistas e androc\u00e9ntricas que mantiveron afastada \u00e1 muller na ciencia; das consecuencias sociais e pol\u00edticas que devandito afastamento supuxo; e dos rumbos sexistas e androc\u00e9ntricos de que se atopan impregnados tanto a linguaxe como a pr\u00e1ctica cient\u00edfica.\nDa necesidade de analizar e explicar todas estas cuesti\u00f3ns xorden diversos enfoques te\u00f3ricos que van configurando o campo da epistemolox\u00eda feminista.\n\u00c1reas de estudo.\nA biomedicina, como organismo biopol\u00edtico de control, produci\u00f3n e regulaci\u00f3n do corpo institucionalizado a partir do Medicamento \"moderno\" desde do s\u00e9culo XIX e ao longo de todo o s\u00e9culo XX, representa un espazo de an\u00e1lise ineludible da formulaci\u00f3n e pr\u00e1ctica cient\u00edfico-tecnol\u00f3xica sobre o corpo, en xeral, e sobre o corpo da muller en particular.\nO desenvolvemento da biomedicina e as biotecnolox\u00edas tivo desigual repercusi\u00f3n na sa\u00fade e calidade de vida de homes e mulleres. As mulleres, ademais de non participar -ou ser invisibilizada a s\u00faa participaci\u00f3n- no desenvolvemento cient\u00edfico-tecnol\u00f3xico, foron historicamente consideradas pola sociedade e o medicina seres inferiores e subordinados ao home. Antes do s\u00e9culo XVIII non eran sequera obxecto de estudo do medicina, e cando no s\u00e9culo XIX e XX empezaron a selo, foi para o estudo e realce das diferenzas entre homes e mulleres en corpos, cerebros, mentes e condutas, sempre considerando \u00e1s mulleres inferiores aos homes. Como exemplo, podemos destacar os numerosos estudos en Psicolox\u00eda para establecer as diferenzas sexuais en habilidades cognitivas e xustificar as\u00ed a menor intelixencia das mulleres.\nExisten multitude de campos de aplicaci\u00f3n para a an\u00e1lise do discurso e a pr\u00e1ctica biom\u00e9dica, as\u00ed como das tecnolox\u00edas desenvolvidas pola biomedicina para o tratamento do corpo, desde o punto de vista de x\u00e9nero e feminista. Alg\u00fans son: a sexolox\u00eda, as tecnolox\u00edas e pol\u00edticas reprodutivas ou dereitos reprodutivos, as tecnolox\u00edas de asistencia ao parto ou medicalizaci\u00f3n do parto, as tecnolox\u00edas de reproduci\u00f3n asistida ou as tecnolox\u00edas de asignaci\u00f3n/reasignaci\u00f3n de sexo."}
{"id": "501042", "revid": "98629", "url": "https://gl.wikipedia.org/wiki?curid=501042", "title": "Quilla (aves)", "text": "Na anatom\u00eda das aves a quilla ou carena \u00e9 unha extensi\u00f3n do \u00f3so esterno que discorre axialmente como unha crista pola li\u00f1a media da cara externa de dito \u00f3so e sobresae cara a arriba, perpendicular ao plano das costelas. A quilla proporciona unha superficie para a inserci\u00f3n dos m\u00fasculos das \u00e1s, o que permite o efecto de panca necesario para poder voar. Non todas as aves te\u00f1en quilla, xa que xeralmente as aves non voadoras carecen dela.\nHistoricamente, a presenza ou ausencia dunha estrutura de quilla ben marcada foi utilizada para facer unha clasificaci\u00f3n das aves en dous grandes grupos ou ordes: carenadas ou Carinatae (do lat\u00edn \"carina\", 'quilla'), que te\u00f1en unha quilla pronunciada, e os ratites ou Ratitae (do lat\u00edn \"ratis\", 'balsa', unha embarcaci\u00f3n sen quilla, refer\u00edndose ao esterno plano), que non te\u00f1en quilla ou te\u00f1en s\u00f3 unha sutil estrutura que fai de quilla. Esta divisi\u00f3n en Carinatae e Ratitae foi proposta por Blasius Merrem en 1813. Por\u00e9n, esta clasificaci\u00f3n caeu en desuso conforme os estudos filoxen\u00e9ticos mostraron que moitas aves non voadoras evolucionaron a partir de aves voadoras. Hai aves non voadoras con forte quilla (ping\u00fc\u00edns) e aves de familias voadoras que, a diferenza dos seus parentes, carecen dunha forte quilla (os papagaios kakapo de Nova Zelandia)."}
{"id": "501043", "revid": "5132", "url": "https://gl.wikipedia.org/wiki?curid=501043", "title": "Olympiastadion", "text": ""}
{"id": "501044", "revid": "27155", "url": "https://gl.wikipedia.org/wiki?curid=501044", "title": "Quilla (anatom\u00eda das aves)", "text": ""}
{"id": "501045", "revid": "27155", "url": "https://gl.wikipedia.org/wiki?curid=501045", "title": "Quilla (ave)", "text": ""}
{"id": "501046", "revid": "27155", "url": "https://gl.wikipedia.org/wiki?curid=501046", "title": "Carena (aves)", "text": ""}
{"id": "501047", "revid": "98629", "url": "https://gl.wikipedia.org/wiki?curid=501047", "title": "Enfermeras", "text": "Enfermeras \u00e9 unha serie de televisi\u00f3n de drama m\u00e9dico colombiano producida por Ana Mar\u00eda P\u00e9rez que se estreou o 23 de outubro de 2019 en RCN Televisi\u00f3n. A serie c\u00e9ntrase na vida de varias enfermeiras, concretamente na vida de Mar\u00eda Clara Gonz\u00e1lez (Diana Hoyos).\nO 3 de xaneiro de 2020, RCN Televisi\u00f3n confirmou que a serie levaba unha segunda tempada.\nSinopse.\nMar\u00eda Clara Gonz\u00e1lez (Diana Hoyos) traballa como xefa de enfermeiras nun dos hospitais m\u00e1is reco\u00f1ecidos da cidade: o Santa Rosa. A vida parece que lle sorrir\u00eda se non fose pola monoton\u00eda na que caeu o seu casamento con Rom\u00e1n, co que ten dous fillos. O d\u00eda do seu aniversario, Mar\u00eda Clara toma a decisi\u00f3n de recuperar a s\u00faa esposa e reserva unha habitaci\u00f3n de hotel para pasar a noite con el. Non obstante, Rom\u00e1n sofre un ataque ao coraz\u00f3n na escena e \u00e9 trasladado a unha emerxencia para recibir axuda m\u00e9dica. Mar\u00eda Clara pasa a noite ao seu car\u00f3n. Ao d\u00eda seguinte, chega unha muller chamada Paula acompa\u00f1ada do seu fillo pequeno e dille \u00e1 enfermeira que \u00e9 o primeiro fillo de Rom\u00e1n. A partir de a\u00ed, Maria Clara desilusi\u00f3nase cada vez m\u00e1is co seu marido, ata o punto de planificar o seu divorcio.\nPola s\u00faa banda, un mozo residente en medicina interna chega ao hospital, o doutor Carlos P\u00e9rez (Sebasti\u00e1n Carvajal), que inmediatamente ten unha conexi\u00f3n especial con Mar\u00eda Clara, convert\u00e9ndose m\u00e1is tarde nunha amiga. Non obstante, a s\u00faa relaci\u00f3n estar\u00e1 asombrada por m\u00faltiples obst\u00e1culos, cando Maritza e Valeriano, a esposa e o pai de Carlos, respectivamente, descubran o que sucede entre eles. Ademais, a inimizade de Mar\u00eda Clara co xefe Gloria, a oposici\u00f3n dos seus fillos ao seu novo amor, o negocio turbio que se produce dentro do hospital por parte de Manuel Castro (Lucho Velasco), o seu director cient\u00edfico, e a aparici\u00f3n dunha nova persoa no Dr. A vida de P\u00e9rez far\u00e1 que as s\u00faas vidas tomen diferentes direcci\u00f3ns."}
{"id": "501049", "revid": "7523", "url": "https://gl.wikipedia.org/wiki?curid=501049", "title": "Javi Vega", "text": "Javier Vega Merayo, nado o 5 de xaneiro de 1988 en Legan\u00e9s, \u00e9 un xogador de baloncesto profesional espa\u00f1ol.\nTraxectoria.\nO 1 de xullo de 2020, anunciouse a s\u00faa fichaxe polo B\u00e1squet Coru\u00f1a da Liga LEB Ouro. Tras a primeira tempada na Coru\u00f1a, na que o club laranxa quedou \u00e1s portas das finais do playoff de ascenso \u00e1 Liga ACB, Vega renovou o seu contrato co equipo coru\u00f1\u00e9s por unha tempada m\u00e1is."}
{"id": "501050", "revid": "7523", "url": "https://gl.wikipedia.org/wiki?curid=501050", "title": "Javier Vega Merayo", "text": ""}
{"id": "501051", "revid": "1131", "url": "https://gl.wikipedia.org/wiki?curid=501051", "title": "Jos\u00e9 Antonio Caneda", "text": "Jos\u00e9 Antonio Caneda Goyanes, nado na Pobra do Broll\u00f3n en 1951, \u00e9 un notario e directivo de entidades deportivas galego.\nTraxectoria.\nExerce como notario en Quiroga ata 1995, Barcelona ata 2005, despois en Ourense e posteriormente en Lugo at\u00e9 a s\u00faa xubilaci\u00f3n en 2021. Converteuse en presidente do Club Baloncesto Breog\u00e1n o 2 de outubro de 2019, sucedendo no cargo a Jes\u00fas L\u00e1zare. Dimitiu o 24 de novembro de 2023."}
{"id": "501054", "revid": "88215", "url": "https://gl.wikipedia.org/wiki?curid=501054", "title": "Vitiaz (1862)", "text": "A Vitiaz (en ruso \"\u0412\u0438\u0442\u044f\u0437\u044c\") foi unha corveta da Mari\u00f1a imperial rusa que efectuou unha dupla circunnavegaci\u00f3n (1870 - 1883-1885). \nVisitou os Estados Unidos de Am\u00e9rica nunha misi\u00f3n diplom\u00e1tica ao mando do vicealmirante Stepan Lesovsky (1863-1864), prestou servizo no mar Mediterr\u00e1neo en 1864 e no oc\u00e9ano Pac\u00edfico (1870-1874) e rearmada en 1871. Foi renomeada como \"Skobelev\" (\"\u0421\u043a\u043e\u0431\u0435\u043b\u0435\u0432\") en 1882, e empregada como buque escola a partir dese ano.\nNa s\u00faa primeira viaxe de circunnavegaci\u00f3n (1870 - 1883), navegou desde outubro de 1870 por Am\u00e9rica do Sur e as illas do Pac\u00edfico chegando \u00e1 ba\u00eda do Astrolabio (Pap\u00faa-Nova Guinea) en setembro de 1871, polo que o mari\u00f1o ruso Nikolai Nikolai\u00e9vich Mikluho-Maklai, deulle o nome de estreito de Vitiaz ao brazo de mar que separa a illa de Nova Breta\u00f1a da pen\u00ednsula de Huon, en Pap\u00faa-Nova Guinea."}
{"id": "501055", "revid": "5312", "url": "https://gl.wikipedia.org/wiki?curid=501055", "title": "Seguridade", "text": "Os termos seguridade (do lat\u00edn \"secur\u012dt\u0101te\") ou seguranza ref\u00edrense a unha acci\u00f3n que non presenta risco ou a prevenci\u00f3n del. Tam\u00e9n pode representar confianza cara a algu\u00e9n ou algo.\nComa prevenci\u00f3n de riscos.\nRefer\u00edndose \u00e1 seguridade como prevenci\u00f3n de riscos pod\u00e9monos referir a varios tipos, por exemplo:\nLaboral.\nA seguridade laboral ten como obxectivo evitar os riscos no traballo mediante medidas de protecci\u00f3n como cascos, luvas, sinais de advertencia etc.\nSocial.\nA seguridade social consiste nun conxunto de pol\u00edticas sociais cuxo fin \u00e9 amparar e asistir o cidad\u00e1n e a s\u00faa familia en situaci\u00f3ns como a vellez, a doenza e o desemprego.\nEn Internet.\nA seguridade en Internet ref\u00edrese \u00e1 protecci\u00f3n dos teus datos nun sitio web. Para que calquera persoa que entre nun sitio web saiba o uso dos seus datos os sitios web est\u00e1n obrigados a ter unha pol\u00edtica de privacidade e a avisar aos que entren no sitio web deses t\u00e9rminos mediante un banner.\nComa probabilidade.\nA seguridade coma probabilidade ref\u00edrese a ter claro algo, por exemplo, a resposta a unha pregunta.\nComa confianza.\nA seguridade coma confianza ref\u00edrese \u00e1 crenza en que unha persoa ou grupo ser\u00e1 capaz e desexar\u00e1 actuar de xeito adecuado nunha determinada situaci\u00f3n. Tam\u00e9n se pode referir a crer que a calidade dun produto ser\u00e1 satisfactoria."}
{"id": "501056", "revid": "23204", "url": "https://gl.wikipedia.org/wiki?curid=501056", "title": "Ba\u00eda do Astrolabio", "text": "A ba\u00eda do Astrolabio \u00e9 unha gran ba\u00eda na costa sur da provincia de Madang, Pap\u00faa-Nova Guinea.\nXeograf\u00eda.\nForma parte do mar de Bismarck fronte \u00e1 costa norte de Papua-Nova Guinea, e \u00e9 un porto natural para a cidade de Madang, a capital da provincia hom\u00f3nima. \nHistoria.\nFoi descuberta en 1827 polo explorador franc\u00e9s Jules Dumont d'Urville e denominada co nome do seu nav\u00edo. \nEste barco levaba o nome doutro, o \"Austrolabe\" do tam\u00e9n explorador franc\u00e9s Jean-Fran\u00e7ois de La P\u00e9rouse. \nO astrolabio, oome co que se denomianron estas barcos, \u00e9 un instrumento para navegar polo mar."}
{"id": "501057", "revid": "5863", "url": "https://gl.wikipedia.org/wiki?curid=501057", "title": "Ana Cristina Silva", "text": "Ana Cristina Concei\u00e7\u00e3o da Silva, nada en Vila Franca de Xira en 1964, \u00e9 unha docente e escritora portuguesa, doutora en psicolox\u00eda polo ISPA, desde 1992. Publicou dez novelas.\nTraxectoria.\nAna Cristina Silva \u00e9 unha profesora universitaria, deu clases sobre a psicolox\u00eda da linguaxe e introduciu o seminario pr\u00e1ctico no ISPA - Instituto Universitario de Ciencias Psicol\u00f3xicas, Sociais e da Vida. Tras o seu doutoramento en Psicolox\u00eda educativa pola Universidade do Mi\u00f1o, especializouse na \u00e1rea da aprendizaxe da lectura e escrita, desenvolvendo a investigaci\u00f3n no dominio das adquisici\u00f3ns precoces da linguaxe escrita, ortograf\u00eda e produci\u00f3n textual. Ten obra cient\u00edfica publicada en Portugal e noutros pa\u00edses. Para al\u00e9n diso, tense dedicado \u00e1 creaci\u00f3n literaria.Ten artigos cient\u00edficos publicados en revistas e obras colectivas portuguesas e de f\u00f3ra. En 2002 fixo a primeira viaxe para a literatura e publicou cerca de dez libros xa."}
{"id": "501058", "revid": "5132", "url": "https://gl.wikipedia.org/wiki?curid=501058", "title": "Mindaugas Ka\u010dinas", "text": "Mindaugas Ka\u010dinas, nado o 30 de xu\u00f1o de 1993 en Klaip\u0117da, \u00e9 un xogador profesional de baloncesto lituano. Cunha altura de 2,04 m xoga na posici\u00f3n de ala. Actualmente xoga na Liga LEB.\nTraxectoria.\nNado en Klaip\u0117da, Lituania, Ka\u010dinas xogou no baloncesto universitario estadounidense entre 2012 e 2016, concretamente na Universidade de South Carolina. Al\u00ed fixo unha media de 6,7 puntos por xogo en 132 encontros. Ap\u00f3s finalizar a s\u00faa traxectoria cos South Carolina Gamecocks, asinou un contrato por dous anos co Nept\u016bnas Klaip\u0117da, equipo da s\u00faa cidade natal que compite na Lietuvos Krep\u0161inio Lyga, m\u00e1xima categor\u00eda do baloncesto lituano. Ap\u00f3s adestrar co Stelmet Zielona G\u00f3ra en 2018, en decembro dese mesmo ano asina co Keflav\u00edk island\u00e9s. No seu debut enfrontouse ao Njar\u00f0v\u00edk, conseguindo facer 20 puntos e 8 rebotes. Ao finalizar a temporada asina un contrato por un ano co Palencia Baloncesto da Liga LEB. Co equipo castel\u00e1n consegue facer unha media de 8,7 puntos e 6,1 rebotes por encontro cun 54,9% de acerto en lanzamentos. Tras a fin da campa\u00f1a, o 1 de xullo de 2020 anunciouse a s\u00faa fichaxe polo R\u00edo Breog\u00e1n. No club lucense permaneceu durante d\u00faas temporadas, a segunda delas na Liga ACB despois de acadar o ascenso. Ap\u00f3s finalizar o seu contrato ao acabar a temporada 2021\u221222, o 29 de xullo de 2022 an\u00fanciase a fichaxe de Ka\u010dinas polo Donar Groningen da BNXT League."}
{"id": "501059", "revid": "59564", "url": "https://gl.wikipedia.org/wiki?curid=501059", "title": "Pr\u00e9mio Fernando Namora", "text": "O Premio Literario Fernando Namora \u00e9 un premio portugu\u00e9s literario institu\u00eddo pola Sociedade Estoril Sol, en homenaxe ao escritor co mesmo nome.\nO premio \u00e9 entregado anualmente a unha obra de ficci\u00f3n (novela ou novela curta), de autor portugu\u00e9s, desde 1987 (a\u00ednda que entregado por primeira vez en 1989)."}
{"id": "501060", "revid": "98629", "url": "https://gl.wikipedia.org/wiki?curid=501060", "title": "Rally de Nar\u00f3n de 1991", "text": "O Rally de Nar\u00f3n de 1991 foi a cuarta edici\u00f3n de dito rally e a primeira proba da tempada 1991 do Campionato de Galicia de Rallys de Terra. Celebrouse entre o 13 e o 14 de abril de 1991 e o vencedor foi o dumbri\u00e9s Manuel Senra a bordo dun Peugeot 205 GTI, que consegu\u00eda a s\u00faa segunda vitoria no rally naron\u00e9s.\nO rally levou o sobrenome de \"Memorial Tino Cao\", en memoria de Constantino Cao, piloto e grande impulsor do Rally de Nar\u00f3n, falecido dous meses antes.\nItinerario.\nConstou de 9 treitos e 308,5 km dos cales 43,3 foron cronometrados. D\u00e9ronse d\u00faas pasadas aos treitos de Pedroso, Lamas e Anca e tres ao de Ferreira."}
{"id": "501061", "revid": "98629", "url": "https://gl.wikipedia.org/wiki?curid=501061", "title": "F\u00farcula", "text": "A f\u00farcula (en lat\u00edn 'pequena forcada') \u00e9 un \u00f3so bifurcado presente no esqueleto das aves e dalg\u00fans dinosauros, formada pola fusi\u00f3n das d\u00faas clav\u00edculas. Nas aves a s\u00faa funci\u00f3n principal \u00e9 reforzar o esqueleto tor\u00e1cico para soportar os rigores do voo.\nEn aves.\nA f\u00farcula funciona como un puntal entre os ombreiros das aves e artic\u00falase con cada unha das esc\u00e1pulas das aves. Xunto co \u00f3so coracoide e a esc\u00e1pula, forma unha estrutura \u00fanica chamada canle tri\u00f3sea, que alberga un forte tend\u00f3n que conecta os m\u00fasculos supracoracoides co \u00famero. Este sistema \u00e9 o responsable de elevar as \u00e1s durante a batida de recuperaci\u00f3n.\nComo o t\u00f3rax \u00e9 comprimido polos m\u00fasculos de voo durante a batida das \u00e1s cara a abaixo, as partes superiores da f\u00farcula sep\u00e1ranse, alarg\u00e1ndose ata un 50% da s\u00faa largura en repouso, e despois contr\u00e1ense. Pel\u00edculas de raios X feitas a estorni\u00f1os en voo demostraron que, ademais de reforzar o t\u00f3rax, a f\u00farcula act\u00faa como un resorte na cintura pectoral durante o voo. Exp\u00e1ndese cando as \u00e1s se empuxan cara a atr\u00e1s e p\u00e9chase cando as \u00e1s se elevan. Ao actuar como un resorte, a f\u00farcula pode almacenar algo da enerx\u00eda xerada pola contracci\u00f3n nos m\u00fasculos do peito, expandindo os ombreiros lateralmente e despois liberando a enerx\u00eda durante a batida de elevaci\u00f3n das \u00e1s a medida que a f\u00farcula volve elasticamente \u00e1 s\u00faa posici\u00f3n normal. Isto, \u00e1 s\u00faa vez, impulsa os ombreiros cara a li\u00f1a media do corpo. A\u00ednda que o estorni\u00f1o ten unha f\u00farcula forte e moderadamente grande para un paxaro do seu tama\u00f1o, hai moitas especies nas que a f\u00farcula est\u00e1 completamente ausente, por exemplo os atricorn\u00edtidos, alg\u00fans tucanos e os capit\u00f3nidos, alg\u00fans bufos, alg\u00fans papagaios, turacos e mesitorn\u00edtidos. Estas aves poden perfectamente voar malia non teren f\u00farcula. Estas aves te\u00f1en tam\u00e9n especies estreitamente emparentadas nas que a f\u00farcula \u00e9 vestixial, reducida a unha delgada banda de ligamento osificado, aparentemente sen unha funci\u00f3n definida. Noutras especies evolucionou a f\u00farcula na direcci\u00f3n oposta, xa que incrementou o seu tama\u00f1o e f\u00edxose demasiado r\u00edxida ou masiva como para poder actuar como resorte. En aves voadoras potentes como as gr\u00faas e falc\u00f3ns, os brazos da f\u00farcula son grandes, ocos e bastante r\u00edxidos.\nNas aves, a f\u00farcula pode tam\u00e9n axudar \u00e1 respiraci\u00f3n ao contribu\u00edr a bombear aire a trav\u00e9s dos sacos a\u00e9reos.\nEn r\u00e9ptiles.\nVarios grupos de dinosauros ter\u00f3podos presentan tam\u00e9n f\u00farcula, entre eles os dromaeos\u00e1uridos, ovirrapt\u00f3ridos, tiranos\u00e1uridos, trood\u00f3ntidos, celof\u00edsidos e alosauroides. A presenza de f\u00farcula \u00e9 importante no estudo da orixe das aves.\nDada a presenza en dinosauros diplod\u00f3cidos de interclav\u00edculas, Tschopp e Mateus (2013) propuxeron que a f\u00farcula \u00e9 unha interclav\u00edcula transformada e dividida, en troques dunhas cav\u00edculas fusionadas.\nNo folclore.\nAs superstici\u00f3ns sobre a adivi\u00f1aci\u00f3n por medio de f\u00farculas de ganso rem\u00f3ntanse polo menos ao per\u00edodo baixo-medieval. Johannes Hartlieb en 1455 rexistrou a adivi\u00f1aci\u00f3n por medio de f\u00farculas de ganso: \"Cando se come un ganso na noite ou d\u00eda de San Marti\u00f1o, os m\u00e1is vellos e m\u00e1is listos gardan o \u00f3so do peito e d\u00e9ixano secar ata que pola ma\u00f1\u00e1 o examinan arredor, pola fronte, por detr\u00e1s e no medio. De a\u00ed adivi\u00f1an se o inverno ser\u00e1 duro ou suave, seco ou h\u00famido, e te\u00f1en tanta confianza na s\u00faa predici\u00f3n que apostar\u00e1n os seus bens e cousas sobre a s\u00faa exactitude.\", e dun oficial militar: \"Este home valente, este capit\u00e1n Christian sacou de baixo a s\u00faa camisa ese obxecto her\u00e9tico de superstici\u00f3n, o \u00f3so de ganso, e mostroume que despois da Candeloria deber\u00eda haber unha xeada extremadamente forte, e que iso non pod\u00eda fallar.\" O capit\u00e1n tam\u00e9n dixo, \"Os cabaleiros teut\u00f3nicos en Prusia organizaban todas as s\u00faas guerras polo \u00f3so de ganso; e tal como predixese o \u00f3so de ganso as\u00ed ordenaban as s\u00faas d\u00faas campa\u00f1as, unha no ver\u00e1n e outra no inverno.\"\nO costume que hai nalg\u00fans pa\u00edses de tirar d\u00faas persoas por cada un dos cabos do \u00f3so para que rompa e ver quen queda co cacho m\u00e1is grande, porque a ese se lle cumprir\u00e1 un desexo, desenvolveuse ao longo de inicios do s\u00e9culo XVII."}
{"id": "501063", "revid": "89787", "url": "https://gl.wikipedia.org/wiki?curid=501063", "title": "Miguel Real", "text": "Miguel Real \u00e9 o pseud\u00f3nimo literario do portugu\u00e9s Lu\u00eds Martins, nado o 1 de xaneiro de 1953, escritor, ensa\u00edsta e profesor de filosof\u00eda.\nTraxectoria.\nRecibiu o Premio Revelaci\u00f3n de Ficci\u00f3n da APE/IPLB, en 1979, con \"O Outro e o Mesmo\".\nEn 2006, conquistou o Premio Literario Fernando Namora coa novela \"A Voz da Terra\".\nLicenciado en Filosof\u00eda pola Universidade de Lisboa e Mestre en Estudos Portugueses pola Universidade Aberta, cunha tese sobre Eduardo Louren\u00e7o.\nColaborador do \"JL, Jornal de Letras, Artes e Ideias\" onde fixo cr\u00edtica literaria.\nColaborou no programa de radio \"Um Certo Olhar\", da Antena 2, presentado por Lu\u00eds Caetano, con nomes como Maria Jo\u00e3o Seixas, Lu\u00edsa Schmidt e Carla Hil\u00e1rio Quevedo.\nPresidente da Asemblea Xeral do MIL: Movemento Internacional Lus\u00f3fono"}
{"id": "501064", "revid": "47401", "url": "https://gl.wikipedia.org/wiki?curid=501064", "title": "Moritz Pasch", "text": "Moritz Pasch, nado en Breslau (Prusia) o 8 de novembro de 1843, e finado en Bad Homburg o 20 de setembro de 1930, foi un matem\u00e1tico alem\u00e1n de orixe xud\u00eda especializado en xeometr\u00eda, o primeiro en describila de forma puramente axiom\u00e1tica.\nTraxectoria.\nPasch empezou estudando qu\u00edmica na Universidade de Breslavia, pero pronto se cambiou \u00e1s matem\u00e1ticas a suxesti\u00f3n do seu profesor, Heinrich Schr\u00f6ter, quen finalmente dirixiu a s\u00faa tese de doutoramento (1865). Despois dun tempo en Berl\u00edn, onde estudou con Karl Weierstrass e Leopold Kronecker, conseguiu a s\u00faa habilitaci\u00f3n docente na Universidade de Giessen en 1870.\nToda a s\u00faa carreira acad\u00e9mica (1870-1911) desenvolveuse nesta universidade, sendo un profesor extraordinario desde 1873, profesor titular a partir de 1875 e catedr\u00e1tico desde 1888, en substituci\u00f3n do falecido Heinrich Baltzer. Tam\u00e9n foi decano da facultade en 1883 e reitor da universidade en 1893-94.\nEn 1911 retirouse da docencia, pero continuou unha activa investigaci\u00f3n. Morreu durante unha viaxe de vacaci\u00f3ns.\nInvestigaci\u00f3ns.\nA Pasch d\u00e9beselle a primeira axiomatizaci\u00f3n moderna da xeometr\u00eda. No seu libro \"Vorlesungen \u00fcber die neuere Geometrie\" (Lecci\u00f3ns sobre xeometr\u00eda moderna) (1882, 2.\u00aa ed. 1926), baseado nas clases que estivera dando desde 1873, declarou a s\u00faa intenci\u00f3n de establecer explicitamente todos os conceptos e proposici\u00f3ns b\u00e1sicas da xeometr\u00eda proxectiva (axiomas), derivando deles todos os resultados da disciplina de forma estritamente l\u00f3xica e insistindo na idea de que o conxunto de axiomas ten que ser completo. Neste aspecto \u00e9 o antecedente m\u00e1is directo da axiomatizaci\u00f3n (hoxe considerada can\u00f3nica) feita por David Hilbert uns anos m\u00e1is tarde (1899)."}
{"id": "501065", "revid": "15490", "url": "https://gl.wikipedia.org/wiki?curid=501065", "title": "Serlio", "text": "Sebastiano Serlio, co\u00f1ecido como Serlio, nado en Bolo\u00f1a o 6 de setembro de 1475 e finado en Fontainebleau arredor de 1554, foi un arquitecto e te\u00f3rico da arquitectura renacentista italiana. A s\u00faa sona d\u00e9bese a un tratado titulado \"I Sette libri dell'architettura\" (en galego, Os sete libros da arquitectura) que tivo unha importante difusi\u00f3n contribu\u00edndo a espallar a linguaxe clasicista e as novas tendencias maneirista por toda Europa. \nPasa por ser o gran difusor do vitruvianismo e realizou o primeiro manual ilustrado de arquitectura. Tam\u00e9n formou parte do equipo de arquitectos de orixe italiana que constru\u00edron o palacio de Fontainebleau.\nTraxectoria.\nA\u00ednda son escasas as novas sobre a biograf\u00eda de Serlio e, en particular, sobre o per\u00edodo de formaci\u00f3n en Bolo\u00f1a, como futuro pintor. Tras abandona-la s\u00faa cidade natal, marchou traballar a Pesaro, e chegou a Roma cara o 1514. Resulta complicado co\u00f1ece-los feitos na s\u00faa estad\u00eda en Roma, a\u00ednda que semella certo que formou parte do c\u00edrculo de Baldasarre Peruzzi, do que foi aprendiz durante seis anos e do que conseguiu planos e debuxos artquitect\u00f3nicos que despois empregou na redacci\u00f3n do seu tratado, segundo reco\u00f1eceu o propio Serlio. \nMarcha a Venecia.\nTras escapar do saqueo de Roma (1527), en 1528 refuxiouse, as\u00ed como outros artistas, en Venecia onde chegou canso e enfermo at\u00e9 tal punto que pensou oportuno ditar testamento. No V\u00e9neto, onde permaneceu at\u00e9 1541, viaxou at\u00e9 Istria e Dalmacia e frecuentou intelectuais, escritores e artistas como Tiziano, Michele Sanmicheli, Aretino e Francisco de Hollanda e tam\u00e9n ambientes de inspiraci\u00f3n evanx\u00e9lica e antipapal. A\u00ednda que non foi quen de establecerse profesionalmente no dif\u00edcil ambiente veneciano, contribu\u00edu a difundir a linguaxe arquitect\u00f3nica clasicista da escola romana en Venecia, publicando en 1528 nove t\u00e1boas dedicadas \u00e1s ordes arquitect\u00f3nicas gravadas por Agostino Veneziano, que tiveron unha gran difusi\u00f3n e, en 1537 e en 1540, os dous primeiros volumes do seu tratado (Libro IV e Libro III) na prensa de Francesco Marcolini de Forl\u00ec. As oportunidades profesionais foron poucas e parece que estivo involucrado no proxecto de \"Palazzo Zen\", que normalmente se lle atrib\u00fae, e tam\u00e9n no da igrexa de San Francesco della Vigna. \nEn 1539, Serlio marchou a Vicenza e moi probablemente co\u00f1eceu a Palladio. \nFrancia.\nPouco despois, no 1541, colleu cara a Francia, onde o chamara Francisco I primeiro en calidade de asesor para a construci\u00f3n do castelo de Fontainebleau mais despois se converteu en \"pintor e arquitecto xefe do rei\". En realidade, Serlio non tivo xeito de realizar obras significativas para o rei, por mor da oposici\u00f3n dos mestros construtores franceses que o suplantaron en varias, atop\u00e1ndose, para a s\u00faa decepci\u00f3n, cada vez m\u00e1is exclu\u00eddo da vida art\u00edstica da corte, a pesar de reco\u00f1ec\u00e9rselle o seu papel no dese\u00f1o e na direcci\u00f3n da construci\u00f3n de vairios castelos, inclu\u00eddo o castelo de Ancy-le-Franc e, sobre todo, o hotel de Grand Ferrara do palacio de Fontainebleau.Finalmente, sen ter unha actividade concreta na Corte, adicouse \u00e1 realizaci\u00f3n do seu tratado e, tam\u00e9n, dese\u00f1ou obras para outros clientes da nobreza como o muro que circunda o pequeno xard\u00edn da abad\u00eda de Chaalis, onde un dos seus principais mecenas, o cardeal Hip\u00f3lito II de Este, residiu en 1544. Trala morte do rei, o seu sucesor Henrique II marxinouno. \nLi\u00f3n.\nSen nada que facer, marchou cara a Li\u00f3n, onde residiu entre 1549 e 1553 e na que se adicou a escribir e publicar varios dos volumes do seu tratado de arquitectura. Malia non participar en ningunha obra durante a estancia lionesa, o seu libro \"Extraordinario Libro\" publicado por Jean de Tournes, en 1551, tivo unha grande influencia nos gustos dos notables lioneses durante os s\u00e9culos seguintes. \nEn 1552, o cardeal Fran\u00e7ois de Tournon (1489-1562) pediulle a construci\u00f3n do Castelo de Roussillon, composto por tres edificios dos cales dous est\u00e1n unidos por unha ponte, ademais de arcadas e no que presentou as s\u00faas ideas innovadoras caracter\u00edsticas do Renacemento (escaleiras de honra, balaustradas, front\u00f3ns, grutescos). \nMais a s\u00faa maior contribuci\u00f3n foi o seu tratado de arquitectura en 8 volumes, escrito coa intenci\u00f3n de servir de manual ilustrado para arquitectos. Tivo moita influencia en Francia, nos Pa\u00edses Baixos e Inglaterra onde foi considerado un gran modelo da arquitectura renacentista italiana. \nAo final da s\u00faa vida dedicouse \u00e1 construci\u00f3n de teatros. As ilustraci\u00f3ns de arquitectura esc\u00e9nica que aparecen en diferentes libros representando unha escena \u201cc\u00f3mica\u201d, unha escena \u201ctr\u00e1xica\u201d e unha escena \u201csat\u00edrica\u201d que se inspiraba en modelos antigos, por exemplo Vitruvio, influ\u00edron nos pintores da s\u00faa \u00e9poca. \nFinalmente, acabou retornando a Fontainebleau, onde morreu. Na memoria dos arquitectos permaneceu por mor dos seus escritos te\u00f3ricos e por un motivo arquitect\u00f3nico: o serliano. \n\"I Sette libri dell'architettura\".\nA importancia cultural de Serlio est\u00e1 ligada ao seu tratado co\u00f1ecido como \"I Sette libri dell'architettura di Sebastiano Serlio bolognese\" (en galego, \"Os sete libro de arquitectura de Sebasti\u00e1n Serlio de Bolo\u00f1a),\" cuxos libros individuais foron publicados a partir de 1537, nunha orde irregular. \nFoi o primeiro tratado sobre arquitectura cuxo prop\u00f3sito era m\u00e1is pr\u00e1ctico que te\u00f3rico e o primeiro en codificar as cinco ordes. Destaca polo seu ton pragm\u00e1tico, pola s\u00faa intenci\u00f3n did\u00e1ctica e pola grande importancia que se lle d\u00e1 \u00e1s imaxes que prevalec\u00edan sobre o texto, dando como resultado un paso importante e anticipatorio non s\u00f3 na historia dos tratados arquitect\u00f3nicos, sen\u00f3n tam\u00e9n na historia do gravado, en xeral. Difundiu a linguaxe de Bramante e Rafael por toda Europa, intentando unificar os esquemas da tradici\u00f3n cl\u00e1sica cos elementos da arquitectura moderna e ofrecendo un amplo repertorio de motivos, inclu\u00edda a fachada, formada por un arco central e dous ocos laterais arquitrabados, que leva o nome de \"serliana\" porque \u00e9 co\u00f1ecida e difundida a trav\u00e9s das ilustraci\u00f3ns do seu tratado. \nLibro IV.\nO primeiro en publicarse, en 1537, foi o Libro IV, adicado ao rei de Francia Francisco I que lle dou 300 ducados, e que titulou como \"Regole generali di architettura (Normas xerais de arquitectura).\" Est\u00e1 adicado \u00e1s ordes arquitect\u00f3nicas e \u00e1 s\u00faa teor\u00eda, en cuxa elaboraci\u00f3n tivo presente a Vitruvio, mais tam\u00e9n o traballo dos contempor\u00e1neos e, en particular, as obras e debuxos de Peruzzi e Bramante, adquiridos durante o longo per\u00edodo romano. O libro il\u00fastrase, tam\u00e9n, con proxectos propios, de car\u00e1cter m\u00e1is ou menos te\u00f3rico, inclu\u00edndo alg\u00fans palacios en cuxas fachadas Serlio combina a linguaxe clasicista da escola romana coa tradici\u00f3n veneciana, dando vida a un modelo que influir\u00e1 no desenvolvemento arquitect\u00f3nico da tipolox\u00eda do \"palazzo veneciano\". Son importantes as noticias sobre a t\u00e9cnica de decoraci\u00f3n pict\u00f3rica das fachadas. Para comprender a importancia do tratado de Serlio c\u00f3mpre lembrar como o libro IV foi traducido ao flamengo apenas dous anos despois da primeira edici\u00f3n, ao alem\u00e1n en 1542, ao franc\u00e9s en 1545, e ao espa\u00f1ol en 1550. \nA partir deste primeiro tomo, Serlio presentou o plan xeral da obra que pretende desenvolver. \nLibro III.\nO seguinte foi o Libro III (\"Terzo libro, nel quale si figurano e si descrivono le antiquit\u00e0 di Roma -Terceiro libro, no que se amosan e describen as antig\u00fcidades de Roma-\") publicado en 1540 e adicado, de novo, a Francisco I, valeulle unha invitaci\u00f3n del para ir a Francia, \u00e1 Corte en Fontainebleau. Xunto \u00e1s ilustraci\u00f3ns dos monumentos antigos, at\u00f3panse edificios modernos, inclu\u00edndo as plantas das obras de Bramante, Rafael e de Peruzzi para San Pedro do Vaticano. Especialmente importantes, dende o punto de vista documental, son os debuxos que ilustran alg\u00fans dos proxectos orixinais de Bramante, como o do Tempietto di San Pietro en Montorio. \nLibros I e II.\nOs libros I e II (\"Il primo ed il secondo libro d'Architettura -O primeiro e segundo libros de Arquitectura-\") est\u00e1n, un adicado \u00e1 xeometr\u00eda e fundamentos matem\u00e1ticos da arquitectura e outro \u00e1 perspectiva e a escenograf\u00eda. Complet\u00e1ronse durante a s\u00faa estad\u00eda en Fontainebleau e public\u00e1ronse en Par\u00eds en 1545 nunha edici\u00f3n biling\u00fce, as\u00ed como o seguinte libro V, coa traduci\u00f3n do arquitecto Jean Martin que nos anos seguintes ser\u00e1 o primeiro tradutor franc\u00e9s de Vitruvio.\nAs ilustraci\u00f3ns de arquitectura esc\u00e9nica que deu no seu Segundo Libro, representando unha escena \u201cc\u00f3mica\u201d, unha escena \u201ctr\u00e1xica\u201d e unha escena \u201csat\u00edrica\u201d inspirada en concepci\u00f3ns antigas, influ\u00edron nos pintores da s\u00faa \u00e9poca. \nLibro V.\nPublicouse tam\u00e9n en Francia, en 1547, o libro V e tam\u00e9n nunha edici\u00f3n biling\u00fce. Trata das diferentes formas dos templos sagrados en varios tipos cun plan central e lonxitudinal, presentando 12 soluci\u00f3ns ilustradas que seguen un f\u00edo l\u00f3xico partindo do templo circular para continuar coas formas el\u00edpticas, pentagonais, hexagonais, octogonais, coas combinaci\u00f3ns xeom\u00e9tricas e coas plantas cruzadas e lonxitudinais. \nLibro Extraordinario.\nEn 1551, publicouse en Li\u00f3n o, denominado, \"Libro Extraordinario\", un ap\u00e9ndice non inclu\u00eddo no plan editorial que Serlio propuxera trece anos antes. Tr\u00e1tase dunha verdadeira antolox\u00eda de licenzas manieristas, no que Serlio manifesta a s\u00faa forza inventiva e un certo esp\u00edrito antivitruviano, propondo sorprendentes soluci\u00f3ns arquitect\u00f3nicas baseadas no uso dos muros almofadillados e da orde r\u00fastica. \u00c9 un libro feito case exclusivamente de imaxes, impresas a partir de matrices de cobre, que cont\u00e9n 50 proxectos de portais monumentais acompa\u00f1ados de breves subt\u00edtulos e unha introduci\u00f3n en italiano e franc\u00e9s. \nLibro VII.\nDaquela, trala morte de Francisco I, xa vello e en dif\u00edcil situaci\u00f3n financeira, no per\u00edodo lion\u00e9s, Serlio vendeu os seus manuscritos ao anticuario Jacopo Strada que imprimiu, postumamente, en Frankfurt, o Libro VII (1575) que trata dende palacios e vilas -\u00e9 dicir, \"vivendas de t\u00f3dolos tipos de persoas\"-, at\u00e9 o planeamento urban\u00edstico. \nXunto a moitas soluci\u00f3ns arquitect\u00f3nicas, Serlio tam\u00e9n presenta variaci\u00f3ns \"ao xeito de Francia\" aceptando elementos da tradici\u00f3n edificatoria que atopou en Francia nunha ecl\u00e9ctica convivencia de diferentes estilos. Hai d\u00faas versi\u00f3ns escritas a man do libro que parecen demostrar, nas imaxes, unha evoluci\u00f3n desde a d\u00e9cada dos 40, cara ao abandono das \"licenzas\" manieristas. \nLibro VI.\nO Libro VI, elaborado durante o per\u00edodo de Li\u00f3n en d\u00faas versi\u00f3ns sucesivas, trata sobre arquitectura civil como o Libro VII e, en particular, das \"habitaci\u00f3ns de todo tipo de persoas\". Despois da morte de Jacopo Strada, permaneceu in\u00e9dito durante s\u00e9culos, a\u00ednda que se sup\u00f3n que tivo certa difusi\u00f3n, tanto en Francia como en Italia, por exemplo entre os arquitectos cremoneses do s\u00e9culo XVI Francesco e Giuseppe Dattaro. \nLibro VIII.\nSerlio tam\u00e9n deixou un estudo sobre \"Castramentatio\", reconstru\u00edndo a estrutura do campamento militar romano segundo as indicaci\u00f3ns de Polibio. O manuscrito, ilustrado e listo para ser impreso foi erroneamente valorado por Strada, quen non foi quen de publicalo como o Libro VIII do Tratado, adicado \u00e1 arquitectura militar. O manuscrito con texto latino e italiano cons\u00e9rvase en M\u00fanic.\nObras.\nA importancia do traballo te\u00f3rico de Serlio, que tivo unha difusi\u00f3n sen precedentes, empequeneceu a s\u00faa obra como arquitecto. En particular, a que tivo a oportunidade de exercer en Francia, a\u00ednda que nun ambiente profesional e t\u00e9cnico pouco implicado na linguaxe arquitect\u00f3nica clasicista e cheo de dificultades para o arquitecto italiano. A definici\u00f3n do \"corpus\" das obras feitas en Francia, entre certezas e atribuci\u00f3ns, segue en curso. O traballo no que foi capaz de manifestar as s\u00faas habilidades de dese\u00f1o, creando unha s\u00edntese entre d\u00faas culturas construtivas, foi o Castelo de Ancy-le-Franc, comezado en 1546, preto de Tonnerre, en Borgo\u00f1a, para o cultivado mecenas Antoine III de Clermont, no que os elementos tipol\u00f3xicos e construtivos tipicamente franceses conviven cunha linguaxe arquitect\u00f3nica moi culta que fai referencia \u00e1 arquitectura romana antiga e moderna. O patio interno, por exemplo, \u00e9 unha reinterpretaci\u00f3n do patio superior bramantesco do Belvedere (patio da Pigna), con pilastras dobres, nunha secuencia xeralmente definida como \"travata ritmica\". \nOutras obras arquitect\u00f3nicas: \nSerlio escen\u00f3grafo.\nA contribuci\u00f3n serliana \u00e1 historia da escenograf\u00eda teatral merece ser lembrada como un paso fundamental na evoluci\u00f3n da escena renacentista. Xa en 1539, en Vicenza, Serlio colaborara na construci\u00f3n dun teatro temporal, feito de madeira para a representaci\u00f3n de \"Intermezzi\", con pasaxes de carrozas aleg\u00f3ricas e danzas mouras, que se inspirara nas soluci\u00f3ns do teatro grecorromano: unha das maiores estruturas concibidas at\u00e9 ent\u00f3n. \nMais, no seu \"Secondo Libro di Perspectiva,\" il\u00fastranse as s\u00faas teor\u00edas sobre a \"nova\" escenograf\u00eda, introducindo o uso de perspectivas e escenas tridimensionais, nun escenario inclinado. Isto resultou moi novidoso porque se ben \u00e9 certo que, antes que el, outros estilistas -por exemplo, o seu propio mestre Baldassarre Peruzzi- empregaran xa fondos simples pintados en perspectiva, esta era de xeito bidimensional coa presenza, como moito, dalg\u00fans poucos elementos en relevo. \nAs s\u00faas ilustraci\u00f3ns das teor\u00edas de Vitruvio sobre os tres tipos fundamentais de escenograf\u00eda do teatro romano (tr\u00e1xica, c\u00f3mica e sat\u00edrica) converteranse, a pesar das cr\u00edticas doutros escen\u00f3grafos e arquitectos (por exemplo, Daniele Barbaro que lle criticou a inxenuidade de non ter feito que o punto de vista da escenograf\u00eda coincidise co punto de vista do espectador) nun punto de referencia decisivo para a pr\u00e1ctica teatral dos anos vindeiros, dirixida a conciliar, como o resto da cultura art\u00edstica daquel tempo, modelos de latinidade cl\u00e1sica e as novas necesidades de representaci\u00f3ns realistas do mundo. "}
{"id": "501066", "revid": "47401", "url": "https://gl.wikipedia.org/wiki?curid=501066", "title": "Jakob Steiner", "text": "Jakob Steiner, nado en Utzenstorf o 18 de marzo de 1796 e finado en Berna o 1 de abril de 1863, foi un matem\u00e1tico su\u00edzo, un dos m\u00e1is destacados xe\u00f3metras do s\u00e9culo XIX.\nTraxectoria.\nSteiner naceu na vila de Utzenstorf, Cant\u00f3n de Berna. Aos dezaoito anos foi alumno de Johann Heinrich Pestalozzi, e logo estudou en Heidelberg. Posteriormente viaxou a Berl\u00edn, onde ga\u00f1ou a vida dando clases. Al\u00ed co\u00f1eceu a Crelle, quen, motivado polas s\u00faas habilidades e as de Abel, naquel momento tam\u00e9n en Berl\u00edn, fundou o xornal \"\u00abJournal f\u00fcr die reine und angewandte Mathematik\u00bb\".\nTras a publicaci\u00f3n en 1832 da s\u00faa \"\u00abSystematische Entwickelungen\u00bb\" recibiu un grao honor\u00edfico da Universidade de K\u00f6nigsberg, grazas \u00e1 influencia de Jacobi, quen as\u00ed mesmo promoveu en 1834 a creaci\u00f3n dunha nova c\u00e1tedra de xeometr\u00eda en Berl\u00edn co apoio dos irm\u00e1ns Alexander e Wilhelm von Humboldt. Steiner ocupou esta c\u00e1tedra at\u00e9 a s\u00faa morte, ocorrida en Berna o 1 de abril de 1863.\nObra.\nA obra matem\u00e1tica de Steiner centrouse na xeometr\u00eda, que desenvolveu no campo sint\u00e9tico, exclu\u00edndo totalmente a anal\u00edtica, que odiaba, e que se dic\u00eda consideraba unha desgraza para a xeometr\u00eda a\u00ednda cando se obtivesen iguais ou mellores resultados. No seu campo, superou todos os seus contempor\u00e1neos. As s\u00faas investigaci\u00f3ns dist\u00ednguense pola s\u00faa xeneralizaci\u00f3n, a riqueza das s\u00faas fontes e o rigor das s\u00faas demostraci\u00f3ns. Foi considerado o maior xenio da xeometr\u00eda pura desde Apolonio de Perga.\nNo seu \"\u00abSystematische Entwickelung der Abh\u00e4ngigkeit geometrischer Gestalten von einander\u00bb\" Steiner sentou as bases da xeometr\u00eda pura moderna, onde presenta as formas xeom\u00e9tricas e a correlaci\u00f3n entre elas, no que el mesmo chamou \"xeometr\u00eda proxectiva\", presentando mediante a axuda de li\u00f1as e puntos unha nova xeraci\u00f3n de secci\u00f3ns c\u00f3nicas e superficies cuadr\u00e1ticas de rotaci\u00f3n, que levan m\u00e1is directamente que outros m\u00e9todos anteriores \u00e1 natureza das c\u00f3nicas e revelan a conexi\u00f3n coas formas org\u00e1nicas. Neste tratado, ademais, anal\u00edzase por primeira vez o principio de dualidade, como consecuencia das propiedades fundamentais do plano, a li\u00f1a e o punto.\nNun segundo pequeno volume, \"\u00abDie geometrischen Constructionen ausgef\u00fchrt mittels der geraden Linie und eines festen Kreises\u00bb\", publicado en 1883 e reeditado en 1895 por Ottingen, Steiner mostra o que xa fora suxerido por Jean-Victor Poncelet: como todos os problemas de segunda orde poden resolverse con axuda de eixos rectos sen usar comp\u00e1s, tan facilmente como se debuxa un c\u00edrculo no papel.\nTam\u00e9n escribiu \"\u00abVorlesungen \u00fcber synthetische Geometrie\u00bb\", publicado en forma p\u00f3stuma en Leipzig por Geiser e Schroeter en 1867; a terceira edici\u00f3n publicouse en 1887.\nO resto dos escritos de Steiner public\u00e1ronse principalmente na revista de Crelle, cuxo primeiro n\u00famero cont\u00e9n catro dos seus artigos. Os m\u00e1is importantes relaci\u00f3nanse coas funci\u00f3ns alx\u00e9bricas e superficies, especialmente o resumo \"\u00abAllgemeine Eigenschaften algebraischer Curven\u00bb\", que cont\u00e9n s\u00f3 resultados, sen describir os m\u00e9todos utilizados para obtelos. Segundo L.\u00a0O. Hesse, estes escritos, xunto cos teoremas de Fermat, constit\u00faen desaf\u00edos para as xeraci\u00f3ns actuais e futuras. Eminentes analistas probaron con \u00e9xito alg\u00fans destes teoremas, pero unicamente Luigi Cremona, no seu libro sobre curvas alx\u00e9bricas, puido desenvolvelos todos, mediante un m\u00e9todo sint\u00e9tico uniforme.\nOutras investigaci\u00f3ns importantes de Steiner relacion\u00e1ronse con m\u00e1ximos e m\u00ednimos. Partindo de proposici\u00f3ns elementais, avanzou na soluci\u00f3n de problemas cuxa resoluci\u00f3n anal\u00edtica require c\u00e1lculo de variaci\u00f3ns, non dispo\u00f1ible naquela \u00e9poca."}
{"id": "501069", "revid": "47401", "url": "https://gl.wikipedia.org/wiki?curid=501069", "title": "Recta de Simson", "text": "Recta de Simson en relaci\u00f3n a un tri\u00e1ngulo \u00e9 calquera recta que une os p\u00e9s das perpendiculares aos lados do tri\u00e1ngulo, trazadas desde un punto da circunferencia circunscrita. Estas rectas reciben o seu nome en honra a Robert Simson (1687-1768) a\u00ednda que os historiadores das matem\u00e1ticas non atoparon evidencia da s\u00faa autor\u00eda. Dado que a primeira publicaci\u00f3n co\u00f1ecida na que aparecen estas rectas, datada en 1797 e pertencente a William Wallace, en ocasi\u00f3ns denom\u00ednase a estas rectas como rectas de Wallace-Simson.\nTeorema de Wallace-Simson.\nEn xeral, se se trazan perpendiculares desde un punto calquera do plano (exterior ou interior ao tri\u00e1ngulo), os p\u00e9s desas perpendiculares non son colineares sen\u00f3n que forman un tri\u00e1ngulo denominado tri\u00e1ngulo pedal. A colinearidade dos tres p\u00e9s das perpendiculares \u00e9 caracter\u00edstica dos puntos da circunferencia circunscrita:\n\u00c9 dicir, non s\u00f3 os p\u00e9s das perpendiculares trazados desde un punto na circunferencia circunscrita son colineares, sen\u00f3n que estes puntos son os \u00fanicos que pos\u00faen esa propiedade.\nV\u00e9xase tam\u00e9n.\nBibliograf\u00eda.\nA.I. Fet\u00edsov. \"Acerca da demostraci\u00f3n en xeometr\u00eda\", Editorial Mir Moscova (1980): D\u00e1 unha demostraci\u00f3n da proposici\u00f3n sobre unha circunferencia circunscrita a un tri\u00e1ngulo e a colinearidade dos p\u00e9s de perpendiculares trazadas dun punto circunferencial aos tres lados do tri\u00e1ngulo."}
{"id": "501070", "revid": "89787", "url": "https://gl.wikipedia.org/wiki?curid=501070", "title": "Robert Simson", "text": "Robert Simson, nado en West Kilbrade o 14 de outubro de 1687 e finado en Glasgow o 1 de outubro de 1768, foi un xe\u00f3metra escoc\u00e9s, profesor de matem\u00e1ticas na Universidade de Glasgow. A recta pedal dun tri\u00e1ngulo \u00e9 \u00e1s veces denominada \"recta de Simson\" na s\u00faa honra.\nTraxectoria.\nPrimox\u00e9nito de John Simson de Kirktonhall, West Kilbride en Ayrshire, Robert Simson estaba destinado a incorporarse \u00e1 Igrexa, pero a s\u00faa mente estaba orientada cara \u00e1s matem\u00e1ticas. Educouse na Universidade de Glasgow, onde obtivo a s\u00faa mestr\u00eda.\nCando se lle abriu a posibilidade de optar \u00e1 c\u00e1tedra de matem\u00e1ticas na Universidade de Glasgow, Simson trasladouse a Londres durante un ano para ampliar os seus estudos. Regresou a Glasgow, e en 1711 accedeu ao cargo de profesor de matem\u00e1ticas da universidade, posto que mantivo at\u00e9 1761.\nTraballos.\nAs contribuci\u00f3ns de Simson ao co\u00f1ecemento matem\u00e1tico tomaron a forma de comentarios e edici\u00f3ns cr\u00edticas sobre os traballos dos xe\u00f3metras antigos. O primeiro dos seus escritos publicados foi un artigo sobre os \"Porismos\" de Euclides, inclu\u00eddo nas \"Transacci\u00f3ns Filos\u00f3ficas\".\nEse traballo foi seguido pola obra titulada \"Sectionum conicarum libri V\" (Edimburgo, 1735), cuxa segunda edici\u00f3n con adici\u00f3ns apareceu en 1750. Os primeiros tres libros deste tratado traduc\u00edronse do lat\u00edn ao ingl\u00e9s, reedit\u00e1ndose varias veces como \"Os Elementos das Secci\u00f3ns C\u00f3nicas\". En 1749 publicouse \"Apollonii Pergaei locorum planorum libri II\", unha recreaci\u00f3n do tratado perdido de Apolonio, base\u00e1ndose nos lemas contidos no s\u00e9timo libro da \"Colecci\u00f3n Matem\u00e1tica\" de Pappus.\nEn 1756 publicou a primeira edici\u00f3n en lat\u00edn e en ingl\u00e9s dos \"Elementos de Euclides\". Este traballo (que s\u00f3 conti\u00f1a os seis primeiros libros, o und\u00e9cimo e o duod\u00e9cimo), pasou a ser durante moito tempo a referencia do texto de Euclides en Inglaterra.\nTras a morte de Simson, os seus principais traballos foron publicados en 1776 por Earl Stanhope, inclu\u00eddos nun volume recompilatorio titulado \"Roberti Simson opera quaedam reliqua\". O volume cont\u00e9n tam\u00e9n disertaci\u00f3ns sobre \"Logaritmos\" e sobre os \"L\u00edmites de Cantidades e Proporci\u00f3ns\", as\u00ed como uns cantos problemas ilustrando a an\u00e1lise xeom\u00e9trica antiga."}
{"id": "501072", "revid": "22570", "url": "https://gl.wikipedia.org/wiki?curid=501072", "title": "Quercus cerris", "text": "Quercus cerris, co\u00f1ecido na bibliograf\u00eda internacional, entre outros, con nome de carballo turco, ou carballo cabeludo, \u00e9 unha \u00e1rbore da familia das fag\u00e1ceas, que se distrib\u00fae polo sur e o sueste de Europa e en Asia Menor. \nTaxonom\u00eda.\nDescrici\u00f3n.\nA especie foi descita en 1753 por Linneo na p\u00e1xina 997 da s\u00faa obra \"Species Plantarum\". \nEtimolox\u00eda.\nPara a do x\u00e9nero v\u00e9xase \"Quercus\".\nO ep\u00edteto espec\u00edficico, \"cerris\", prov\u00e9n da voz latina \"cerrus\", que pode traducirse como \"de lugares pedregosos\".\"\nSin\u00f3nimos.\nAdenais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimo]]s:\nCaracter\u00edsticas.\n\u00c9 unha \u00e1rbore caducifolia coa copa ancha que alcanza os 10 m de altura. Ten o tronco coa casca agrisada e con grandes fisuras que terminan agret\u00e1ndose e formando placas cadradas e convexas. As follas son oblongas coas marxes dentadas, lixeiramente \u00e1speras e con pelos r\u00edxidos na face e pubescentes no env\u00e9s. O froito \u00e9 un aquenio, unha landra, coa metade ou dous terzos aloxados no interior da c\u00fapula, con escamas longas e rematadas en punta e curvadas cara a f\u00f3ra.\nDistribuci\u00f3n.\n\u00c9 nativo do centro e sur de Europa, Sicilia e Asia Menor. Tam\u00e9n se encontra como planta ornamental en Espa\u00f1a."}
{"id": "501073", "revid": "7523", "url": "https://gl.wikipedia.org/wiki?curid=501073", "title": "Jordan Loyd", "text": "Jordan Loyd, nado o 27 de xullo de 1993 en Chicago, Illinois, \u00e9 un xogador profesional de baloncesto estadounidense que xoga no Olympiacos BC grego. Cunha altura de 1,93 m, xoga nas posici\u00f3ns de base e escolta.\nTraxectoria profesional.\nLoyd non foi seleccionado no Draft da NBA de 2016, e foi elixido 48\u00aa posici\u00f3n do Draft da NBA D-League polos Fort Wayne Mad Ants.\nO 7 de agosto de 2018, Loyd asinou un contrato cos Toronto Raptors. O 2 de agosto de 2019, Loyd foi cortado polos Raptors.\nO 5 de agosto de 2019, Loyd asinou un ano co Valencia Basket da Liga ACB.\nO 1 de xullo de 2020, anunciouse a fichaxe de Loyd polo KK Crvena Zvezda por unha tempada."}
{"id": "501076", "revid": "89787", "url": "https://gl.wikipedia.org/wiki?curid=501076", "title": "Lakshmibai", "text": "Lakshmibai, nada en Benar\u00e9s o 19 de novembro de 1828e finada en Gwalior o 18 de xu\u00f1o de 1858, foi ra\u00ed\u00f1a consorte (\"rani\") do estado de Jhansi e figura clave da rebeli\u00f3n india de 1857.\nTraxectoria.\nLakshmibai naceu na capital do Estado de Benar\u00e9s, seu pai era Moropant Tambe e s\u00faa nai Bhagirathi Sapre e \u00e1mbolos dous eran marat\u00eds de Maharastra. Ao nacer d\u00e9ronlle o nome de Manikarnika Tambe. Seu pai traballaba para o antigo \"peshwa\" Baji Rao II que estaba desterrado en Bithur e s\u00faa nai morreulle cando Lakshmibai ti\u00f1a catro anos. Educada na casa, sab\u00eda ler e escribir. En maio de 1842 casou co marax\u00e1 de Jhansi, Gangadhar Rao Newalkar convert\u00e9ndose en rani de Jhansi, e en honra da deusa Lakshmi pasou a empregar o nome de Lakshmibai. En 1851 deu a luz un neno que recibiu o nome de Damodar por\u00e9n morreu con catro meses. O d\u00eda anterior \u00e1 s\u00faa morte, en novembro de 1853, o marax\u00e1 adoptou o fillo dun primo, Anand Rao, que tomou o nome do herdeiro falecido. A adopci\u00f3n f\u00edxose en presenza dun funcionario brit\u00e1nico e cunha carta do marax\u00e1 que, ao ser o novo herdeiro menor de idade, transmit\u00eda o goberno de Jhansi \u00e1 s\u00faa vi\u00fava.\nNon obstante, Lord Dalhousie, gobernador xeral da India, rexeitou as pretensi\u00f3ns ao trono de Damodar Rao ao ser adoptado e aplicou a denominada doutrina da caducidade, que supu\u00f1a a anexi\u00f3n \u00e1 Compa\u00f1\u00eda Brit\u00e1nica das Indias Orientais de calquera territorio indio gobernado por un soberano se morr\u00eda sen un herdeiro var\u00f3n. En marzo de 1854 o gobernador xeral concedeulle unha pensi\u00f3n anual de 60 000 rupias e ordenoulle abandonar o palacio e o forte.\nRebeli\u00f3n de 1857.\nO 10 de maio de 1857 estoupou a rebeli\u00f3n contra o dominio brit\u00e1nico en Meerut e cando a noticia chegou a Jhansi, Lakshmibai pediulle ao oficial pol\u00edtico brit\u00e1nico, o capit\u00e1n Alexander Skene, permiso para establecer un corpo de homes armados para a s\u00faa protecci\u00f3n e Skene concordou. A cidade permaneceu relativamente en calma no medio dunha rexi\u00f3n axitada ata que en xu\u00f1o rebeldes do 12\u00ba Rexemento de Infanter\u00eda de Bengala tomaron o forte de Jhansi tras capitular a gornici\u00f3n brit\u00e1nica so a promesa de non recibir represalias. Non obstante, os rebeldes non cumpriron a s\u00faa promesa e mataron entre 40 e 60 oficiais brit\u00e1nicos e mais \u00e1s s\u00faas familias. Non hai certeza da implicaci\u00f3n da rani no masacre.\nAs forzas rebeldes permaneceron catro d\u00edas na cidade, e baixo ameaza de voar o palacio onde viv\u00eda a rani lograron que lle dese unha importante suma de di\u00f1eiro. Diante o baleiro de poder na cidade asumiu o goberno e escribiulle ao maior Erskine, comisionado da divisi\u00f3n de Sagar, para lle explicar o que acontecera. Na s\u00faa contestaci\u00f3n, do 2 de xullo, Ekskine demandoulle administrar o distrito para o goberno brit\u00e1nico ata chegar \u00e1 cidade un superintendente brit\u00e1nico. As forzas de Lakshmibai fixeron fronte ao intento do pr\u00edncipe Sadashiv Rao, sobri\u00f1o de Gangadhar Rao, para se facer co trono e tras capturalo quedou cativo. \nForzas dos estados de Orchha e Datia, aliados da Compa\u00f1\u00eda, invadiron Jhansi coa intenci\u00f3n de dividilo entre eles; a rani apelou ao gobernador xeral por axuda pero non obtivo contestaci\u00f3n de modo que reuniu unha forza militar, con antigos feudatarios de Jhansi e elementos rebeldes, que derrotou os invasores en agosto de 1857. As\u00ed e todo, daquela a\u00ednda ti\u00f1a intenci\u00f3n de reter Jhansi en nome dos brit\u00e1nicos.\nJhansi, so o goberno de Lakshmibai, permaneceu en paz entre agosto de 1857 e xaneiro de 1858 e malia os brit\u00e1nicos anunciaren o env\u00edo inmediato de tropas o certo \u00e9 non chegou continxente ning\u00fan, o que reforzou a posici\u00f3n na corte dos partidarios da independencia do dominio brit\u00e1nico. Cando as forzas brit\u00e1nicas chegaron finalmente a cidade en marzo atop\u00e1rona ben defendida e o forte preparado para rexeitar calquera ataque. O comandante das forzas brit\u00e1nicas, Hugh Rose, esixiu a capitulaci\u00f3n e de facer caso omiso proceder\u00eda \u00e1 destruci\u00f3n do cidade. Logo de deliberar cos seus asesores, a rani proclamou que loitar\u00eda pola independencia. Os brit\u00e1nicos principiaron o asedio a Jhansi o 23 de marzo de 1858 e ao d\u00eda seguinte bombardearon a cidade, os defensores contraatacaron con fogo intenso, repararon os danos nas defensas e ped\u00edronlle axuda a Tatya Tope, un dos l\u00edderes da revolta de 1857 e persoalmente, con Rao Sahib, comandou un ex\u00e9rcido de 20 000 homes que se dirixiu \u00e1 cidade mais os brit\u00e1nicos venceron no enfrontamento entre as d\u00faas forzas o 31 de marzo e o 2 de abril catro columnas brit\u00e1nicas asaltaron as defensas en diferentes puntos e intentaron escalar os muros, baixo un fogo moi vivo. Outras d\u00faas columnas conseguiran penetrar na cidade con ordes de se dirixir ao palacio, atoparon unha dura resistencia nas r\u00faas e en cada estancia do propio palacio. A loita na r\u00faa continuou todo o d\u00eda seguinte, sen tregua nin clemencia ningunha. A rani retirouse do palacio ao forte e logo de o\u00edr os seus asesores decidiu que a resistencia na cidade era infrutuosa e mellor hab\u00eda ser marchar para se unir \u00e1s forzas de Tatya Tope ou de Rao Sahib.\nA tradici\u00f3n afirma que Lakshmibai montou no seu cabalo Badal con Damodar Rao \u00e1s costas e saltou os muros da cidade; o que supuxo a morte do animal, quedando eles dous indemnes. Sexa como for, a rani escapou co seu fillo pola noite, rodeada dunha garda armada. En Kalpi un\u00edronselle as forzas de Tatya Top e ocuparon a cidade pero sufriron unha nova derrota a mans dos brit\u00e1nicos e dirix\u00edronse cara a Gwalior, ocuparon a cidade sen oposici\u00f3n e proclamaron a Nana Sahed como \"peshwa\" dun renacido dominio maratha. As forzas de Rose tomaron a localidade veci\u00f1a de Moar o 16 de xu\u00f1o e avanzaron con \u00e9xito en direcci\u00f3n a Gwalior. Ao d\u00eda seguinte en Kotah-ki-Serai, preto do forte da cidade, un escuadr\u00f3n do 8\u00ba Rexemento de h\u00fasares irlandeses baixo as ordes do capit\u00e1n Heneage loitou contra unha gran forza india dirixida por Lakshmibai, que pretend\u00eda abandonar a zona, o que resultou no masacre de 5000 soldados indios. Segundo un testemu\u00f1o brit\u00e1nico contempor\u00e1neo, foi nesta acci\u00f3n onde a rani quedou ferida de morte.\nLegado.\nA figura de Lakshmibai converteuse nun s\u00edmbolo da loita pola independencia india, e as\u00ed en moitas cidades indias hai estatuas ecuestres coa s\u00faa imaxe e a do seu fillo. Diversos poemas e canci\u00f3n patri\u00f3ticas exaltan a s\u00faa figura, a composici\u00f3n m\u00e1is importante \u00e9 o poema en hindi \"Jhansi ki Rani\" (1930) da poeta Subhadra Kumari Chauhan e que se aprende nas escolas da India. En marathi \u00e9 popular unha balada que lle dedicou o poeta Bhaskar Ramchandra Tambe. Varios filmes e series de televisi\u00f3n c\u00e9ntranse tam\u00e9n na s\u00faa figura."}
{"id": "501077", "revid": "83328", "url": "https://gl.wikipedia.org/wiki?curid=501077", "title": "Judy Wajcman", "text": "Judy Wajcman, nada o 12 de decembro de 1950, \u00e9 unha profesora australiana de sociolox\u00eda na London School of Economics especialmente co\u00f1ecida polos seus traballos sobre x\u00e9nero e tecnolox\u00eda. Entre as s\u00faas publicaci\u00f3ns at\u00f3pase \"El tecnofeminismo\".\nTraxectoria.\nJudy Wajcman foi profesora de Sociolox\u00eda na Escola de Investigaci\u00f3n de Ciencias Sociais, Universidade Nacional Australiana. Foi profesora visitante na Lehman Brothers Centre for Women in Business na London Business School, e na Oxford Internet Institute. Tivo previamente postos en Cambridge, Edimburgo, Manchester, S\u00eddney, Tokio, Viena, Z\u00faric e Warwick. Tam\u00e9n foi membro visitante en All Souls College. E foi a primeira muller na St. John's College, Cambridge (investigadora bolseira Norman Laski 1978\u201380).\nFoi presidenta, de 2010 a 2011 da Sociedade de Estudos Sociais de Ciencia, e a\u00ednda se atopa no seu Comit\u00e9 de Manuais.\nEstudos.\nWajcman \u00e9 especialmente co\u00f1ecida, pola s\u00faa an\u00e1lise sobre x\u00e9nero e tecnolox\u00eda. Foi unha das primeiras colaboradores dos estudos sociais da tecnolox\u00eda, as\u00ed como aos estudos de x\u00e9nero, o traballo e as organizaci\u00f3ns.\nWajcman afirma que as \"modificaci\u00f3ns\" do ser humano non levan impl\u00edcitas a transgresi\u00f3n da orde xen\u00e9rica asignada porque en moitos casos \"util\u00edzanse para reforzar os estereotipos de x\u00e9nero m\u00e1is que para subvertelos\"."}
{"id": "501078", "revid": "1505", "url": "https://gl.wikipedia.org/wiki?curid=501078", "title": "Rally de Terra de Lugo de 1991", "text": "O Rally de Terra de Lugo de 1991 foi a s\u00e9tima edici\u00f3n de dito rally. Celebrouse o 11 de maio de 1991 e foi puntuable para o Campionato de Espa\u00f1a de Rallys de Terra e para o Campionato de Galicia de Rallys de Terra. O vencedor foi o uruguaio Gustavo Trelles, que conduc\u00eda un Lancia Delta Integrale 16V."}
{"id": "501080", "revid": "98629", "url": "https://gl.wikipedia.org/wiki?curid=501080", "title": "Enantiornithes", "text": "Os Enantiornithes son un grupo de Avialae (\"aves\" no sentido extenso), que \u00e9 o grupo m\u00e1is abundante e diverso de aves, co\u00f1ecido desde o Mesozoico. Case todas estas aves conservaban os dentes e garras nos dedos das \u00e1s, pero ti\u00f1an un aspecto externo bastante similar ao das aves modernas. Nome\u00e1ronse unhas 80 especies de enantiornites, pero alg\u00fans dos nomes representan s\u00f3 un \u00f3so solto, polo que \u00e9 probable que non todos sexan especies v\u00e1lidas. Os enantiornites extingu\u00edronse no l\u00edmite Cret\u00e1ceo-Paleoxeno, xunto cos hesperorn\u00edtidos e todos os outros dinosauros non aviarios. Consid\u00e9rase que non te\u00f1en representantes vivos.\nDescubrimento e nome.\nOs primeiros enantiornites descubertos foron incorrectamente asociados a grupos de aves modernas. Por exemplo, o primeiro enartiornite co\u00f1ecido, \"Gobipteryx minuta\", foi orixinalmente considerado un paleognato relacionado coas avestruces e os tinam\u00fas. Os enantiornites foron reco\u00f1ecidos por primeira vez como unha li\u00f1axe distinta ou \"subclase\" de aves, por Cyril A. Walker en 1981. Walker fixo este descubrimento base\u00e1ndose moito nuns restos parciais do Cret\u00e1ceo tard\u00edo da Arxentina, que asignou a un novo x\u00e9nero, \"Enantiornis\", que servir\u00eda para dar nome a todo o grupo. Desde a d\u00e9cada de 1990, descubr\u00edronse moitos enantiornites m\u00e1is completos e determinouse que algunhas \"aves\" previamente descritas (por exemplo, \"Iberomesornis\", \"Cathayornis\" e \"Sinornis\") eran tam\u00e9n enantiornites.\nO nome \"Enantiornithes\" significa \"aves opostas\", do grego antigo \"enantios\" (\"\u1f10\u03bd\u03ac\u03bd\u03c4\u03b9\u03bf\u03c2\") 'oposto' + \"ornithes\" (\"\u03cc\u03c1\u03bd\u03b9\u03b8\u03b5\u03c2\") 'aves'. O nome foi acu\u00f1ado por Cyril Alexander Walker no seu artigo de referencia na que estableceu o grupo. Neste artigo, Walker explicou o que el entend\u00eda por \"oposto\":\nIsto ref\u00edrese a unha caracter\u00edstica anat\u00f3mica: a articulaci\u00f3n dos \u00f3sos do ombro, que ten unha articulaci\u00f3n esferoidal c\u00f3ncava-convexa que \u00e9 o inverso do que presentan as aves modernas. Especificamente, nos enantiornites, a faceta pola que a \"esc\u00e1pula\" se une ao \"coracoide\" (o \u00f3so primario da cintura escapular en vertebrados non mam\u00edferos) \u00e9 unha protuberancia convexa e o punto correspondente na esc\u00e1pula \u00e9 c\u00f3ncavo e con forma de disco. Nas aves modernas, a maneira en que se articulan \u00e9 o inverso.\nWalker non foi claro sobre as s\u00faas raz\u00f3ns para darlle este nome na secci\u00f3n de etimolox\u00eda do seu artigo e esta ambig\u00fcidade orixinou algunha confusi\u00f3n entre investigadores posteriores. Por exemplo, Alan Feduccia afirmou en 1996:\nA indicac\u00f3n de Feduccia sobre o \"tarsometatarso\" (a combinaci\u00f3n do \u00f3so superior do p\u00e9 e o \u00f3so do nocello) \u00e9 correcta, mais Walker non utilizou este razoamento no seu artigo orixinal. Walker nunca describiu a fusi\u00f3n do tarsometatarso como oposta, sen\u00f3n como \"soamente parcial\". Ademais, non \u00e9 seguro que os enantiornites te\u00f1an canles tri\u00f3seas, xa que nos f\u00f3siles non se conserva esta caracter\u00edstica.\nComo grupo, os Enantiornithes adoitan denominarse co nome com\u00fan \"enantiornitinos\". Por\u00e9n, varios cient\u00edficos sinalaron que isto \u00e9 incorrecto, porque, seguindo as regras est\u00e1ndar para formar os nomes dos grupos de animais, isto implicar\u00eda s\u00f3 un nivel de subfamilia (Enantiornithinae). Outro nome com\u00fan m\u00e1is l\u00f3xico para eles \u00e9 \"enantiornites\" ou, seguindo a literatura inglesa, \"enantiorniteanos\".\nOrixe e distribuci\u00f3n.\nOs enantiornites atop\u00e1ronse en todos os continentes menos a Ant\u00e1rtida. F\u00f3siles atribu\u00edbles a este grupo son exclusivalente do Cret\u00e1ceo, e crese que se extinguiron ao mesmo tempo que os seus parentes dinosauros non avialanos. Os eantiornites m\u00e1is antigos co\u00f1ecidos proceden do Cret\u00e1ceo temper\u00e1n de Espa\u00f1a (por exemplo, \"Noguerornis\") e da China (por exemplo, \"Protopteryx\") e os m\u00e1is modernos son do Cret\u00e1ceo tard\u00edo de Am\u00e9rica do Norte e do Sur (por exemplo, \"Avisaurus\" e \"Enantiornis\"). A distribuci\u00f3n tan estendida deste grupo suxire que polo menos alg\u00fans enantiornites pod\u00edan cruzar os oc\u00e9anos co seu propio voo; son as primeiras li\u00f1axes avialanas co\u00f1ecidas con distribuci\u00f3n global.\nDescrici\u00f3n.\nMoitos f\u00f3siles de enantiornites son moi fragmentarios, e algunhas especies co\u00f1\u00e9cense por un s\u00f3 \u00f3so. Case todos os esp\u00e9cimes que son completos, e completamente articulados, e mesmo con conservaci\u00f3n de tecidos brandos son co\u00f1ecidos por f\u00f3siles atopados en Las Hoyas en Cuenca, Castela-A Mancha e o grupo Jehol en Liaoning (China). Os f\u00f3siles de enantiornites atop\u00e1ronse tanto en sedimentos terrestres coma mari\u00f1os, o que suxire que eran un grupo ecoloxicamenre diverso. Parece que entre eles hab\u00eda lim\u00edcolas, nadadores, gran\u00edvoros, insect\u00edvoros, pescadores e raptores. A gran maior\u00eda das especies de enantiornites eran pequenos, entre o tama\u00f1o dun pardal com\u00fan e un estorni\u00f1o, mentres que os membros m\u00e1is grandes do clado son \"Pengornis houi\", \"Xiangornis shenmi\" e \"Zhouornis hani\". Polo menos puideron existir unhas poucas especies moito m\u00e1is grandes, como unha especie probablemente de tama\u00f1o dun grou co\u00f1ecida s\u00f3 polas s\u00faas pegadas fosilizadas atopadas na Formaci\u00f3n Eumeralla (e posiblemente tam\u00e9n representados na Formaci\u00f3n Wonthaggi por unha soa f\u00farcula), que poder\u00eda pertencer a un enantiornite. Un taxon, \"Mirarce\", descr\u00edbese como similar en tama\u00f1o aos modernos pavos, mentres que os anteriormente eran os \"enantiornites m\u00e1is grandes\" son descritos como do tama\u00f1o dun merlo.\nRestos extraordinarios de enantiornites conserv\u00e1ronse nos dep\u00f3sitos de \u00e1mbar birmano datados en 99 mill\u00f3ns de anos de anitig\u00fcidade. Estes restos est\u00e1n entre os mellor preservados de todos os dinosauros mesozoicos. Os primeiros restos de enantiornites descubertos inclu\u00eddos en \u00e1mbar foron d\u00faas \u00e1s (ver abaixo) descritas en 2016. En 2017 describiuse case todo o corpo dunha cr\u00eda de enantiornite e outra cr\u00eda m\u00e1is describiuse en 2018. En 2019 describiuse un p\u00e9 totalmente completo xunto cunha \u00e1. En 2020 describiuse unha \u00e1 dun taxon grande.\nCranio.\nDada a s\u00faa ampla variedade de h\u00e1bitts e dietas, os cranios dos enantiornites var\u00edan considerablemente segundo a especie. Os cranios dos enantiornites combinan un conxunto \u00fanico de caracter\u00edsticas primitivas e avanzadas. Igual que nos avialanos m\u00e1is primitivos como \"Archaeopteryx\", mante\u00f1en varios \u00f3sos craniais separados, pequenas premaxilas (\u00f3sos da parte dianteira do foci\u00f1o) e a maior\u00eda das especies te\u00f1en mand\u00edbulas dentadas en lugar de peteiros desdentados. S\u00f3 unhas poucas especies, como \"Gobipteryx minuta\", eran totalmente desdentadas e ti\u00f1an peteiro. Tam\u00e9n te\u00f1en un \u00f3so cadrado simple, unha barra completa que separa ambas as \u00f3rbitas oculares de cada fenestra anteorbital e dentarios (o principal \u00f3so dentado da mand\u00edbula inferior) sen extremos posteriores bifurcados. Un esp\u00e9cime xuvenil indeterminado conservaba un \u00f3so escamoso, e en \"Shenqiornis\" e \"Pengornis\" conserv\u00e1base un \u00f3so postorbital. Nas aves modernas estes \u00f3sos est\u00e1n asimilados no cranio. Alg\u00fans enantiornites puideron ter fenestras temporais (ocos na parte lateral da cabeza) fusionadas coas \u00f3rbitas igual que nas aves modernas, debido a que os postorbitais ou ben non estaban presentes ou non eran longos dabondo como para dividir as aberturas. En \"Pterygornis\" cons\u00e9rvase un \u00f3so cuadratoxugal, que nas aves modernas est\u00e1 fusionado co xugal. A presenza destas caracter\u00edsticas primitivas no cranio s\u00f3 permitir\u00edas aos enantiornites unha limitada quinese cranial (a capacidade de mover a mand\u00edbula independentemente do cranio).\n\u00c1s.\nComo son un grupo grande de aves, os enantiornites mostran unha gran diversidade de plans corporais base\u00e1ndose en diferenzas en ecolox\u00eda e alimentaci\u00f3n, reflectidas nunha diversidade de formas alares e moitas adaptaci\u00f3ns paralelas aos diferentes estilos de vida como as das aves modernas. En xeral, as \u00e1s dos enantiornites era avanzadas comparadas coas de avialanos m\u00e1is primitivos como \"Archaeopteryx\", e mostaban algunhas caracter\u00edsticas relacionadas co voo similares \u00e1s atopadas na li\u00f1axe que leva \u00e1s aves modernas, os Ornithuromorpha. A\u00ednda que a maior\u00eda dos enantiornites ti\u00f1an garras en polo menos alg\u00fans dos seus dedos, moitas especies ti\u00f1an mans acurtadas, unha articulaci\u00f3n do ombreiro moi m\u00f3bil e cambios proporcionais nos \u00f3sos das \u00e1s similares aos das aves modernas. Igual que as aves modernas, os enantiornites ti\u00f1an \u00e1lulas, pequenas plumas apuntando cara a adiante situadas sobre o primeiro dedo que lles daban maior manobrabilidade no aire e axud\u00e1banlles a aterrar con precisi\u00f3n.\nAtop\u00e1ronse varias \u00e1s coas plumas preservadas en \u00e1mbar birmano. Estes son os primeiros restos de dinosauro mesozoico preservados desta maneira (co\u00f1ec\u00edanse unhas poucas plumas illadas, sen asignar a unha especie), e un dos f\u00f3siles de dinosauro mellor conservado. As \u00e1s preservadas mostran variaci\u00f3ns no pigmento das plumas e proban que os enantiornites ti\u00f1an plumas completamente modernas, con barbas, b\u00e1rbulas, e ganchos, e unha disposici\u00f3n moderna das plumas nas \u00e1s, inclu\u00edndo plumas de voo, cobertoiras curtas, unha gran \u00e1lula e un recubrimento de penuxe.\nUn esp\u00e9cime f\u00f3sil de enantiornite mostraba penachos de plumas como as das \u00e1s nas patas, similares \u00e1s de \"Archaeopteryx\". As plumas das patas son tam\u00e9n reminiscencias dos dinosauros de catro \u00e1s como \"Microraptor\", por\u00e9n, os enantiornites difer\u00e9ncianse en que as plumas son m\u00e1is curtas, m\u00e1is desorganizadas (non forman claramente unha \u00e1 na pata) e s\u00f3 se estenden cara a abaixo ata o nocello en vez de por todo o p\u00e9.\nCola.\nClarke \"et al.\" (2006) examinaron todos os enantiornites f\u00f3siles ent\u00f3n co\u00f1ecidos e conclu\u00edron que ning\u00fan ti\u00f1a unha cola conservada que formase un abano de plumas xerador de sustentaci\u00f3n, como o das modernas aves. Atoparon que todos os avialanos que non eran Euornithes (o clado que eles chamaron Ornithurae) con plumas preservadas na cola ti\u00f1an s\u00f3 plumas cobertoiras curtas ou plumas da cola pareadas alongadas. Suxeriron que o desenvolvemento do pig\u00f3stilo en enantiornites debeu de estar en funci\u00f3n do acurtamento da cola, non do desenvolvemento dunha anatom\u00eda das plumas da cola moderna. Estes cient\u00edficos suxeriron que unha abano de plumas da cola e a musculatjra asociada para controlalas como o \"bulbo rectricial\", evolucionou xunto cun pig\u00f3stilo curto e triangular como o das aves modernas, en lugar dos pig\u00f3stilos longos e con forma de bast\u00f3n ou daga presentes en avialanos m\u00e1is primitivos como os enantiornites. En vez dun abano de plumas, a maior\u00eda dos enantiornites ti\u00f1an un par de plumas longas e especializadas similares \u00e1s dos extinguidos \"Confuciusornis\" e certas aves do para\u00edso.\nPor\u00e9n, posteriores descubrimentos mostraron que polo menos entre os enantiornites primitivos, a anatom\u00eda da cola era m\u00e1is complexa que o que previamente se pensaba. Un enantiornite, \"Shanweiniao\", interpretouse inicialmente que ti\u00f1a polo menos catro plumas da cola longas que se solapaban e que poder\u00edan ter formado unha superficie xeradora de sustentaci\u00f3n similar aos abanos de cola dos euornites, a\u00ednda que un estudo posterior indicou que era m\u00e1is probable que \"Shanweiniao\" tivese plumas da cola formadas principalmente por raque similares \u00e1s que ti\u00f1a \"Paraprotopteryx\". Por outra parte, \"Chiappeavis\", un pengorn\u00edtido primitivo enantiornite, ti\u00f1a un abano de plumas da cola similar ao de avialanos m\u00e1is primitivos como \"Sapeornis\", o que suxire que esta puido ter sido a condici\u00f3n ancestral, e as plumas de raque ser\u00edan unha caracter\u00edstica que evolucionar\u00eda varias veces nos avialanos temper\u00e1ns con funci\u00f3n exhibitoria. Outro enantiornite, \"Feitianius\", tam\u00e9n ti\u00f1a un elabaorado abano de plumas da cola. E o que \u00e9 m\u00e1is importante, ti\u00f1a tecido conservado arredor da cola que se interpretou como os restos dun bulbo rectricial, o que suxire que esta caracter\u00edstica non estaba restrinxida a especies con pig\u00f3stilos de aspecto moderno, sen\u00f3n que puido ter evolucionado moito antes do que anteriormente se pensaba e ter estado presente en moitos enantiornites. Polo menos un x\u00e9nero de enantiornites, \"Cruralispennia\", ti\u00f1a un pig\u00f3stilo de aspecto moderno, mais carec\u00eda dun abano de cola.\nBiolox\u00eda.\nDieta.\nDada a diversidade nas formas do cranio dos enantiornites, deberon de ter moitas especializaci\u00f3ns na s\u00faa dieta. Alg\u00fans, como \"Shenqiornis\", ti\u00f1an mand\u00edbulas grandes e rexas axeitadas para comer invertebrados de cuncha dura. En lonxipter\u00edxidos, o foci\u00f1o era longo e delgado con dentes s\u00f3 na punta das mand\u00edbulas, e probablemente sondaban no barro (as especies de dentes pequenos) ou pescaban (as de dentes grandes). Os dentes curtos e romos de \"Pengornis\" probablemente os usaba para alimentarse de artr\u00f3podos de corpos brandos. As garras fortemente curvadas dos bohaiorn\u00edtidos parecen suxerir que eran predadores de vertebrados de tama\u00f1o pequeno ou medio, pero os seus robustos dentes indicar\u00edan, ao contrario, unha dieta de animais de cuncha dura.\nConserv\u00e1ronse os contidos estomacais duns poucos esp\u00e9cimes. Desafortunadamente, ning\u00fan deles conservaba o cranio, polo que non se pode facer unha correlaci\u00f3n directa entre a s\u00faa dieta e a forma dos seus dentes e foci\u00f1o. \"Eoalulavis\" conti\u00f1a restos de exoesqueletos de crust\u00e1ceos acu\u00e1ticos conservados no seu tracto dixestivo, e \"Enantiophoenix\" conservou entre os seus restos fosilizados corp\u00fasculos de \u00e1mbar, o que parec\u00eda suxerir que este animal se alimentaba de zume das plantas, como os modernos p\u00edcidos do x\u00e9nero \"Sphyrapicus.\" e outras aves. O zume elaborado desas plantas quedar\u00eda fosilizado como \u00e1mbar. Por\u00e9n, m\u00e1is recentemente suxeriuse que o zume se ter\u00eda movido post-mortem, polo que non representar\u00eda o verdadeiro contido estomacal. Tendo en conta que as posibles egagr\u00f3pilas de restos de peixes de \"Piscivorenantiornis\" resultaron ser excrementos de peixes, e os estra\u00f1os contidos estomacais dalgunhas especies acabaron por reco\u00f1ecerse como ovarios, e os supostos gastr\u00f3litos de \"Bohaiornis\" eran realmente precipitados minerais, s\u00f3 en \"Eoalulavis\" se encontraron verdadeiros contidos estomacais.\nUn estudo sobre os sistemas dixestivos das paraves indica que os enantiornites co\u00f1ecidos carec\u00edan de papo e moella, non usaban gastr\u00f3litos e non exectaban egagr\u00f3pilas. Isto consid\u00e9rase que est\u00e1 en desacordo coa gran diversidade de dietas que indican os seus diferentes tipos de dentes e cranios, a\u00ednda que algunhas aves modernas perderon a moella e utilizan s\u00f3 os seus \u00e1cidos estomacais.\nPredaci\u00f3n.\nUn f\u00f3sil atopado en Espa\u00f1a por Sanz \"et al.\" en 2001 inclu\u00eda restos de catro esqueletos de cr\u00edas de enantiornites. Estaban case completas, estreitamente asociadas, e mostraban unha erosi\u00f3n na superficie dos \u00f3sos que indicaba unha dixesti\u00f3n parcial. Os autores conclu\u00edron que esta asociaci\u00f3n de \u00f3sos era unha egagr\u00f3pila regurxitada e, a partir de detalles da dixesti\u00f3n e do tama\u00f1o, conclu\u00edron que as cr\u00edas foran tragadas enteiras por outro animal. Esta foi a primeira proba de que os avialanos mesozoicos eran a presa doutros animais, e que alg\u00fans pan-avianos mesozoicos regurxitaban egagr\u00f3pilas, tal como fan os bufos hoxe.\nHistoria vital.\nEntre os f\u00f3siles de enantiornites hai ovos, embri\u00f3ns, e cr\u00edas. Tam\u00e9n se informou dun embri\u00f3n f\u00f3sil de enantiornite, a\u00ednda enroscado dentro do ovo, atopado na Formaci\u00f3n Yixian. Os esp\u00e9cimes xoves poden identificarse por unha combinaci\u00f3n de factores: textura rugosa dos extremos dos \u00f3sos que indica que eran porci\u00f3ns a\u00ednda feitas de cartilaxe no momento da morte, \u00f3so esterno relativamente pequeno, ollos e cranio grandes e \u00f3sos que non se fusionaron a\u00ednda entre si. Algunhas especies de cr\u00edas recbiron nomes formais, como \"Liaoxiornis delicatus\"; por\u00e9n, Luis Chiappe e colegas consideraron que a pr\u00e1ctica de nomear novas especies baseadas en esp\u00e9cimes xoves \u00e9 prexudicial para o estudo dos enantiornites, porque \u00e9 case imposible determinar a que especie adulta pertence un determinado esp\u00e9cime xove, o que fai que calquera especie cunha cr\u00eda como holotipo sexa un \"nomen dubium\".\nXunto cos esp\u00e9cimes de cr\u00edas do \"Gobipteryx\" de Mongolia e \"Gobipipus\", estes descubrimentoss demostran que as cr\u00edas de enantiornites presentaban osificaci\u00f3n do esqueleto, plumas das \u00e1s ben desenvolvidas, e grandes cerebros que se correlacionan cos padr\u00f3ns de desenvolvemento precoz ou superprecoz das aves actuais. Noutras palabras, os enenatiornites probablemente fac\u00edan eclosi\u00f3n do ovo xa ben desenvolvidos e listos para correr, buscar alimento e posiblemente voar aos poucos d\u00edas de idade.\nRealiz\u00e1ronse an\u00e1lises da histolox\u00eda \u00f3sea dos enantiornites para determinar a taxa de crecemento destes animais. Un estudo de 2006 de \u00f3sos de \"Concornis\" mostrou un padr\u00f3n de crecemento diferente do das aves modernas; a\u00ednda que o crecemento era r\u00e1pido durante unhas poucas semanas despois da eclosi\u00f3n, probablemente ata emplumar, esta pequena especie tardaba bastante tempo en alcanzar o tama\u00f1o da idade adulta, probablemente varios anos. Outros estudos apoiaron a idea de que o crecemento ata o tama\u00f1o adulto era lento, como o \u00e9 nas aves precoces (en oposici\u00f3n \u00e1s aves altriciais, que chegan rapidamente ao tama\u00f1o adulto). Os estudos da velocidade do crecemento dos \u00f3sos en gran variedade de enantiornites mostrou que as especies m\u00e1is pequenas adoitan crecer m\u00e1is r\u00e1pido que as m\u00e1is grandes, o oposto do padr\u00f3n observado en especies m\u00e1is primitivas como \"Jeholornis\" e dinosauros non avialanos. Algunhas an\u00e1lises interpretaron a histolox\u00eda \u00f3sea indicando que os enantiornites pode que non tivesen a endotermia completa t\u00edpica das aves, sen\u00f3n que ter\u00edan unha taxa metab\u00f3lica intermedia.\nAtop\u00e1ronse evidencias de nidaci\u00f3n colonial nos enantiornites, en sedimentos do Cret\u00e1ceo tard\u00edo (Maastrichtiano) de Roman\u00eda. Estas evidencias indican que os enantiornites enterraban os seus ovos como fan os modernos meg\u00e1podos, o que \u00e9 consistente coas s\u00faas adaptaci\u00f3ns superprecoces que se infiren.\nUn estudo de 2020 sobre as plumas dos enantiornites xoves acent\u00faa m\u00e1is as semellanzas ontol\u00f3xicas cos modernos meg\u00e1podos, pero con precauci\u00f3ns polas diferenzas como a natureza arb\u00f3rea da maior\u00eda dos enantiornites, oposta ao estilo de vida terrestre dos meg\u00e1podos.\nVoo.\nComo moitos enantiornites carec\u00edan de colas complexas e posu\u00edan anatom\u00edas da cola radicalmetne diferentes comparados coas aves modernas, foron suxeito de varios estudos para comprobar as s\u00faas capacidades para voar.\nTradicionalmente, foron considerados voadores inferiores, debido \u00e1 anatom\u00eda da s\u00faa cintura escapular e asum\u00edase que eran m\u00e1is primitivos e incapaces de soportar un mecanismo de engalar desde o chan, as\u00ed como debido \u00e1 ausencia de plumas rectrices en moitas especies.\nPor\u00e9n, varios estudos mostraron que eran voadores eficientes, como as aves modernas, e posu\u00edan un sistema nervioso igualmente complexo e ligamentos das plumas como as aves. Adicionalmente, a falta dunha cola complexa parece que non foi moi relevante para o voo das aves no seu conxunto, e algunhas aves extintas como os litorn\u00edtidos tam\u00e9n carec\u00edan completamente de plumas da cola pero eran bos voadores, e parec\u00edan poder engalar desde o chan.\nDebido \u00e1s diferenzas na anatomia do esterno e da cintura escapular, moitos enantiornites usaban un estilo de voo diferente das especies modernas, a\u00ednda que moitas ti\u00f1an estilos de voo m\u00e1is t\u00edpicos.\nPolo menos \"Elsornis\" parece que se converteu secundariamente en ave non voadora.\nClasificaci\u00f3n.\nAlg\u00fans investigadores clasifican os enantiornites, xunto coas verdadeiras aves, na clase Aves. Outros usan a definici\u00f3n m\u00e1is restritiva do grupo coroa Aves (que s\u00f3 incl\u00fae os Neornithes, aves anatomicamenre modernas), e sit\u00faa os enantiornites no grupo m\u00e1is inclusivo dos Avialae. Os enantiornites estaban m\u00e1is avanzados que \"Archaeopteryx\", \"Confuciusornis\" e \"Sapeornis\", pero en varios aspectos eran m\u00e1is primitivos que as aves modernas, quizais seguindo unha ruta evolutiva intermedia.\nUn consenso das an\u00e1lises cient\u00edficas indica que Enantiornithes \u00e9 un dos dosu grupos principais dentro do grupo maior dos Ornithothoraces. O outro grupo ornitotoracino \u00e9 Euornithes ou Ornithuromorpha, que incl\u00fae todas as aves viventes como un subconxunto. Isto significa que os enantiornites eran unha rama exitosa da evoluci\u00f3n avialana, pero que se diversificou de forma completamente separada da li\u00f1axe que conducir\u00eda \u00e1s aves modernas. Por\u00e9n, un estudo atopou que a anatom\u00eda esternal que comparten se adquiriu independentemente e dita relaci\u00f3n debe ser reexaminada.\nA clasificaci\u00f3n e taxonom\u00eda dos enantiornites foi historicamente complicada debido a diversos factores. En 2010, os paleont\u00f3logos Jingmai O'Connor e Gareth Dyke sinalaron varias cr\u00edticas sobre a pr\u00e1ctica habitual dos cient\u00edficos de non describir moitos esp\u00e9cimes con suficiente detalle como para que outros as aval\u00eden minuciosamente. Algunhas especies foron descritas base\u00e1ndose en esp\u00e9cimes que se conservan en colecci\u00f3ns privadas, o que fai que un maior estudo ou revisi\u00f3n dos descubrimentos previsto sexa case imposible. Como o estudo en persoa por outros cient\u00edficos de cada esp\u00e9cime a mi\u00fado \u00e9 irrealizable dada a distribuci\u00f3n mundial dos Enantiornithes, e debido \u00e1s moitas descrici\u00f3ns pouco informativas que foron publicadas sobre esp\u00e9cimes posiblemente importantes, moitos destes esp\u00e9cimes conv\u00e9rtense en \"nomina dubia\"\" \"funcionais\". Ademais, moitas especies foron nomeadas base\u00e1ndose s\u00f3 en esp\u00e9cimes extremadamente fragmentarios, o cal non \u00e9 moi informativo cientificamente incluso se est\u00e1n descritos suficientemente. Aproximadamente un terzo de todas as especies de enantiornites nomeadas est\u00e1n baseadas s\u00f3 nun \u00fanico \u00f3so ou fragmento. O'Connor e Dyke argumentan que a\u00ednda que estes esp\u00e9cimes poden axudar a expandir o co\u00f1ecemento do per\u00edodo de tempo de existencia ou distribuci\u00f3n xeogr\u00e1fica dos Enantiornithes e \u00e9 importante describilos, nomear tales esp\u00e9cimes \u00e9 \"inxustificable\".\nRelaci\u00f3ns.\nEnantiornithes \u00e9 o grupo irm\u00e1n de Euornithes, e xuntos forman un clado chamado Ornithothoraces (v\u00e9xase m\u00e1is arriba). A maior\u00eda dos estudos filoxen\u00e9ticos atoparon que os Enantiornithes son un grupo monofil\u00e9tico distinto das aves modernas e os seus parentes pr\u00f3ximos. Por\u00e9n, na an\u00e1lise filoxen\u00e9tica de 2002 feita por Clarke e Norell reduciuse o n\u00famero de autapomorf\u00edas dos enantiornites a s\u00f3 catro.\nA sistem\u00e1tica dos enantiornites \u00e9 bastante provisional e notoriamente dif\u00edcil de estudar, debido a que os enantiornites adoitan ser extremadamente homopl\u00e1sticos, ou moi similares uns a outros na maior\u00eda das s\u00faas caracter\u00edsticas esquel\u00e9ticas debido \u00e1 evoluci\u00f3n converxente e non porque te\u00f1an antepasados com\u00fans. O que parece bastante certo polo de agora \u00e9 que houbo subdivisi\u00f3ns dentro dos enantiornites posiblemente inclu\u00edndo algunhas li\u00f1axes basais menores ademais dos Euenantiornithes m\u00e1is avanzados. Os detalles das interrelaci\u00f3ns de todas estas li\u00f1axes, e mesmo a validez de moitas, son moi discutidos, a\u00ednda que os Avisauridae, por exemplo, parece probable que constit\u00faan un grupo v\u00e1lido. Os tax\u00f3nomos filoxen\u00e9ticos foron ata agora moi reticentes a suxerir delimitaci\u00f3ns dos clados de enantiornites.\nUnha desas delineaci\u00f3ns denominada os Euenantiornithes, foi definida por Chiappe (2002) e comprende todas as especies m\u00e1is pr\u00f3ximas a \"Sinornis\" que a \"Iberomesornis\". Como \"Iberomesornis\" adoita considerarse o enantiornite m\u00e1is primitivo ou basal, os Euenantiornithes poden ser un grupo extremadamente inclusivo, constitu\u00eddo por todos os Enantiornithes excepto o propio \"Iberomesornis\". Malia estar de acordo coa nomenclatura filoxen\u00e9tica, esta definici\u00f3n de Euenantiornithes foi fortemente criticada por alg\u00fans investigadores, como Paul Sereno, que o chamou \"clado mal definido [...] un bo exemplo de mala elecci\u00f3n nunha definici\u00f3n filoxen\u00e9tica\".\nO cladograma que segue obt\u00edvose por unha an\u00e1lise feita por Wang \"et al.\" en 2015, actualizado a partir dun conxunto de datos previos creado por Jingmai O'Connor.\nLista de x\u00e9neros.\nIncertae sedis.\nA taxonom\u00eda dos enantiornites \u00e9 dif\u00edcil de avaliar e como resultado atop\u00e1ronse poucos clados consistentes dentro do grupo nas an\u00e1lises filoxen\u00e9ticas. A maior\u00eda dos enantiornites non est\u00e1n inclu\u00eddos nunha familia espec\u00edfica, polo que se consideran \"incertae sedis\", e as\u00ed est\u00e1n nesta lista. Moitas destas especies foron consideradas enantiornites, pero hai controversias sobre isto que significan que non son utilizados consistentemente nos estudos sobre os enantiornites.\nLongipterygidae.\nOs Longipterygidae eran unha familia de enantiornites do Cret\u00e1ceo temper\u00e1n de foci\u00f1o longo, con dentes s\u00f3 na punta do foci\u00f1o. Xeralmente consid\u00e9rase que eran membros bastante basais do grupo.\nPengornithidae.\nOs Pengornithidae eran unha familia de grandes enantiornites temper\u00e1ns. Ti\u00f1an numerosos dentes pequenos e moitas caracter\u00edsticas primitivas que se perderon na maior\u00eda dos demais enantiornites. Alg\u00fans estudos indican que pode que non sexan enantiornites en absoluto, sen\u00f3n ornituromorfos, m\u00e1is pr\u00f3ximos \u00e1s aves modernas.\n\"Bohaiornithidae\".\nOs \"bohaiorn\u00edtidos\" eran enantiornites temper\u00e1ns grandes pero xeoloxicamente de curta vida, con garras ganchudas e longas e dentes robustos con puntas curvadas. Puideron ser o equivalente a unha ave de rapina, a\u00ednda que esta interpretaci\u00f3n est\u00e1 suxeita a debate. A monofilia deste grupo \u00e9 dubidosa e poder\u00edn en realidade ser un grao evolutivo.\nGobipterygidae.\nEsta familia pode ser monot\u00edpica (composta de s\u00f3 un x\u00e9nero ou especie), xa que alg\u00fans membros do grupo son escuros ou pouco descritos e poden ser sin\u00f3nimos da s\u00faa especie tipo \"Gobipteryx minuta\".\nAvisauridae.\nAvisauridae recibiu d\u00faas definici\u00f3ns diferentes con distinta inclusividade. A definici\u00f3n utilizada aqu\u00ed \u00e9 a m\u00e1is inclusiva, que segue a dada por Cau e Arduini (2008). Os avis\u00e1uridos foron enantiornites moi espallados de longa vida xeol\u00f3xica, que se distinguen principalmente por caracter\u00edsticas espec\u00edficas dos seus tarsometatarsos. Os membros m\u00e1is avanzados e grandes deste grupo sobreviviron en Am\u00e9rica do Norte e do Sur ata o final do Cret\u00e1ceo, a\u00ednda que son moi fragmentarios comparados con alg\u00fas taxons anteriores."}
{"id": "501084", "revid": "59564", "url": "https://gl.wikipedia.org/wiki?curid=501084", "title": "Pr\u00e9mio D. Dinis", "text": "O Premio D. Dinis \u00e9 un premio literario portugu\u00e9s institu\u00eddo pola Fundaci\u00f3n Casa de Mateus e patrocinado pola Direc\u00e7\u00e3o-Geral do Livro e das Bibliotecas e pola Caixa Xeral de Dep\u00f3sitos.\nTodos os anos \u00e9 galardoada unha obra de poes\u00eda, ensaio ou ficci\u00f3n publicada o ano precedente \u00e1 asignaci\u00f3n do premio. Os autores poden ser portugueses, galegos e espa\u00f1ois.\nEn 2011, a vencedora Maria Teresa Horta rexeitou recibir o premio das mans do ent\u00f3n primeiro-ministro portugu\u00e9s Pedro Passos Coelho, polo que a cerimonia de entrega foi cancelada.\nEn 2012 foi anunciado que o Goberno ir\u00eda cesar o apoio financeiro ao premio, o que levou \u00e1 s\u00faa suspensi\u00f3n.\nA asignaci\u00f3n anual do premio foi retomada en 2017. En 2019 o xurado estaba constitu\u00eddo por Nuno J\u00fadice (presidente), Fernando Pinto do Amaral e Pedro Mexia."}
{"id": "501093", "revid": "89787", "url": "https://gl.wikipedia.org/wiki?curid=501093", "title": "Selecci\u00f3n de f\u00fatbol da Rep\u00fablica Democr\u00e1tica do Congo", "text": "A selecci\u00f3n de f\u00fatbol da Rep\u00fablica Democr\u00e1tica do Congo (en ) \u00e9 o equipo representativo do Congo-Kinshasa nas competici\u00f3ns oficiais deste deporte. A s\u00faa organizaci\u00f3n est\u00e1 a cargo da Federaci\u00f3n Congolesa de F\u00fatbol Asociaci\u00f3n (\"F\u00e9d\u00e9ration Congolaise de Football-Association\", FECOFA), pertencente \u00e1 Confederaci\u00f3n Africana de F\u00fatbol (CAF) e \u00e1 FIFA. Entre os seus logros destacan os t\u00edtulos da Copa de \u00c1frica de Naci\u00f3ns conseguidos en 1968 e 1974, as\u00ed como unha participaci\u00f3n na Copa do Mundo ()."}
{"id": "501094", "revid": "5132", "url": "https://gl.wikipedia.org/wiki?curid=501094", "title": "Selecci\u00f3n de f\u00fatbol do Zaire", "text": ""}
{"id": "501095", "revid": "5132", "url": "https://gl.wikipedia.org/wiki?curid=501095", "title": "Selecci\u00f3n de f\u00fatbol de Zaire", "text": ""}
{"id": "501096", "revid": "5132", "url": "https://gl.wikipedia.org/wiki?curid=501096", "title": "Selecci\u00f3n de f\u00fatbol de Rep\u00fablica Democr\u00e1tica do Congo", "text": ""}
{"id": "501101", "revid": "25871", "url": "https://gl.wikipedia.org/wiki?curid=501101", "title": "Selecci\u00f3n de f\u00fatbol de Hait\u00ed", "text": "A selecci\u00f3n de f\u00fatbol de Hait\u00ed (en , en ) \u00e9 o equipo representativo de Hait\u00ed nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Haitiana de F\u00fatbol (\"F\u00e9d\u00e9ration Ha\u00eftienne de Football\", \"Federasyon Foutb\u00f2l Ayisyen\"), pertencente a Confederaci\u00f3n de Norte, Centro Am\u00e9rica e Caribe de F\u00fatbol (CONCACAF). Os seus maiores \u00e9xitos son o campionato da Copa de Ouro da CONCACAF de 1973 e unha participaci\u00f3n na Copa do Mundo (Alema\u00f1a Federal 1974)."}
{"id": "501102", "revid": "5863", "url": "https://gl.wikipedia.org/wiki?curid=501102", "title": "Zalando", "text": "Zalando SE (antes Zalando GmbH) \u00e9 unha empresa europea de comercio electr\u00f3nico con sede en Berl\u00edn, en Alema\u00f1a, especializada en produtos de moda e estilo de vida (zapatos, roupa e outros accesorios). Foi creada en 2008 por Robert Gentz e David Schneider, ofrece o seu servizo de revenda en 17 estados de Europa.\nA compa\u00f1\u00eda cotiza na bolsa de Frankfurt desde 2014. A compa\u00f1\u00eda sueca Kinnevik \u00e9 a maior accionista de Zalando, cunha cota do 26%."}
