{"id": "535227", "revid": "88215", "url": "https://gl.wikipedia.org/wiki?curid=535227", "title": "Pablo Carnero", "text": "Pablo Alberto Carnero Llauger, nado en Vigo o 3 de xaneiro de 1988, \u00e9 un futbolista galego. Xoga de dianteiro no Ver\u00edn CF. \u00c9 fillo do exfutbolista e adestrador F\u00e9lix Carnero.\nTraxectoria.\nFormado nas categor\u00edas inferiores do Real Club Celta de Vigo, no 2007 entrou na canteira do Real Madrid. Xogou co Real Madrid C na Terceira Divisi\u00f3n e no 2010 fichou polo Real Oviedo B, da mesma categor\u00eda. Foi dianteiro titular ese ano no filial oviedista, co que marcou 12 goles, e debutou co primeiro equipo na Segunda B. \nNo ver\u00e1n de 2011 fichou polo Marino de Luanco, de Segunda B, onde xogou durante unha tempada. Na 2012/13 regresou a Galicia para xogar no R\u00e1pido de Bouzas, club no que tam\u00e9n xogara seu pai F\u00e9lix. Despois dun ano fichou polo Salamanca Athletic, club herdeiro da desaparecida Uni\u00f3n Deportiva Salamanca. Con todo, o novo club non conseguiu praza na Segunda Divisi\u00f3n B, e acabou por disolverse antes de xogar ning\u00fan partido oficial. \nPablo Carnero fichou ent\u00f3n polo Pontevedra, adestrado por Nando, onde foi titular durante case todos os partidos da tempada. Anotou 17 goles, o que o colocou como o segundo m\u00e1ximo goleador do Grupo I da Terceira, s\u00f3 por detr\u00e1s dos 23 de Jorge Cano, do Cerceda. Na tempada 2014/15 o seu equipo logrou o ascenso \u00e1 Segunda B con Luisito no banco, contribu\u00edndo Carnero con 19 goles, m\u00e1ximo goleador do Grupo I. Na tempada 2015/16 na categor\u00eda de bronce as s\u00faas cifras reduc\u00edronse, debido en parte a perder numerosos partidos por lesi\u00f3n. Ao remate da campa\u00f1a deixou o equipo e regresou ao R\u00e1pido de Bouzas.\nO equipo vigu\u00e9s logrou esa tempada o ascenso \u00e1 Segunda B con Patxi Salinas no banco e con Carnero como m\u00e1ximo goleador do equipo, con 16 tantos. A tempada 2017/18, con Borja Jim\u00e9nez como adestrador, foi a mellor da historia do R\u00e1pido de Bouzas, rematando qinto a s\u00f3 dous puntos dos postos da promoci\u00f3n de ascenso. Con todo, Carnero tivo pouca participaci\u00f3n no equipo, tanto nesa tempada como nas seguintes.\nEn 2020 fichou polo Cultural Areas, co que xogou un ano en Preferente, antes de pasar ao Ver\u00edn CF."}
{"id": "535230", "revid": "5863", "url": "https://gl.wikipedia.org/wiki?curid=535230", "title": "Agioi Theodoroi (Illas)", "text": ""}
{"id": "535231", "revid": "5132", "url": "https://gl.wikipedia.org/wiki?curid=535231", "title": "Surne Bilbao Basket", "text": ""}
{"id": "535233", "revid": "88215", "url": "https://gl.wikipedia.org/wiki?curid=535233", "title": "Pablo Alberto Carnero Llauguer", "text": ""}
{"id": "535234", "revid": "27155", "url": "https://gl.wikipedia.org/wiki?curid=535234", "title": "Aminaci\u00f3n", "text": "A aminaci\u00f3n \u00e9 o proceso polo cal se introduce un grupo amina nunha mol\u00e9cula org\u00e1nica. Este tipo de reacci\u00f3n \u00e9 moi importante dado o com\u00fans que son os compostos organonitroxenados. As reacci\u00f3ns de aminaci\u00f3n son levadas a cabo por encimas aminases. \nReacci\u00f3ns.\nEncimas aminases.\nOs encimas que catalizan as reacci\u00f3ns de aminaci\u00f3n son as aminases. A aminaci\u00f3n pode ocorrer de diversos modos inclu\u00edndo unha reacci\u00f3n co amon\u00edaco ou con outra amina, como unha alquilaci\u00f3n, unha aminaci\u00f3n redutiva ou unha reacci\u00f3n de Mannich. Por exemplo, -CO2H \u2192 -CONH2.\nHidroaminaci\u00f3n catalizada por \u00e1cido.\nMoitas alquil aminas prod\u00facense industrialmente pola aminaci\u00f3n de alcohois usando amon\u00edaco en presenza de catalizadores \u00e1cidos s\u00f3lidos (que non se disolven no medio de reacci\u00f3n). Un exemplo ilustrativo e a produci\u00f3n de \"ter\"-butilamina:\nReacci\u00f3n de Ritter.\nA reacci\u00f3n de Ritter do isobuteno co cianuro de hidr\u00f3xeno non \u00e9 \u00fatil neste caso porque produce demasiados residuos.\nNa aminaci\u00f3n electrofilica, a amina como nucle\u00f3filo reacciona con outro dos compostos org\u00e1nicos que fai de electr\u00f3filo. Este sentido de reactividade pode reverterse para algunhas aminas deficientes en electr\u00f3ns, como oxaziridinas, hidroxilaminas, oximas e outros substratos N\u2013O. Cando a amina se usa como electr\u00f3filo, a reacci\u00f3n ch\u00e1mase aminaci\u00f3n electrof\u00edlica. Entre os substratos org\u00e1nicos ricos en electr\u00f3ns que se poden usar como nucle\u00f3filos para este proceso est\u00e1n os carbani\u00f3ns e os enolatos.\nM\u00e9todos miscel\u00e1neos.\nOs alfa hidroxi\u00e1cidos poden ser convertidos en amino\u00e1cidos directamente usando unha soluci\u00f3n acuosa de amon\u00edaco, gas hidr\u00f3xeno e un catalizador de rutenio met\u00e1lico heterox\u00e9neo.\nHidroaminacion catalizada por metal.\nNa hidroaminaci\u00f3n, as aminas eng\u00e1dense a alquenos."}
{"id": "535235", "revid": "27155", "url": "https://gl.wikipedia.org/wiki?curid=535235", "title": "Amidaci\u00f3n", "text": ""}
{"id": "535236", "revid": "27155", "url": "https://gl.wikipedia.org/wiki?curid=535236", "title": "Aminase", "text": ""}
{"id": "535237", "revid": "25871", "url": "https://gl.wikipedia.org/wiki?curid=535237", "title": "\u00c1cido s\u00f3lido", "text": "Os \u00e1cidos s\u00f3lidos son \u00e1cidos que non se disolven no medio de reacci\u00f3n. Util\u00edzanse a mi\u00fado na cat\u00e1lise heterox\u00e9nea. \nExemplos.\nA maior\u00eda dos \u00e1cidos en estado solido son \u00e1cidos org\u00e1nicos, como o \u00e1cido ox\u00e1lico, \u00e1cido tart\u00e1rico, \u00e1cido c\u00edtrico, \u00e1cido maleico, etc. Exemplos inorg\u00e1nicos son os silico-aluminatos (ceolitas, al\u00famina, silico-alumino-fosfato), e circonia sulfatada. Moitos \u00f3xidos de metais de transici\u00f3n son \u00e1cidos, inclu\u00edndo os de titanio, circonio e niobio. Ditos \u00e1cidos son utilizados no cracking. Mitos \u00e1cidos de Br\u00f8nsted s\u00f3lidos tam\u00e9n se empregan industrialmente, como o polistireno sulfonado, o \u00e1cido fosf\u00f3rico s\u00f3lido, o \u00e1cido ni\u00f3bico e os heteropolioxometalatos.\nAplicaci\u00f3ns.\nOs \u00e1cido s\u00f3lidos \u00fasanse en cat\u00e1lises en moitos procesos qu\u00edmicos industriais, desde o cracking catal\u00edtico a larga escala no refinado do petr\u00f3leo para a s\u00edntese de varios compostos qu\u00edmicos valiosos.\nUnha aplicaci\u00f3n a larga escala \u00e9 a alquilaci\u00f3n, por exemplo, a combinaci\u00f3n de benceno e etileno para orixinar etilbenceno. Outra aplicaci\u00f3n \u00e9 o rearranxo da ciclohexanona oxima a caprolactama. Moitas alquilaminas prep\u00e1ranse por aminaci\u00f3n de alcohois, catalizada por \u00e1cidos s\u00f3lidos.\nOs \u00e1cidos s\u00f3lidos poden utilizarse como electr\u00f3litos nas c\u00e9lulas de combustible."}
{"id": "535238", "revid": "89787", "url": "https://gl.wikipedia.org/wiki?curid=535238", "title": "Armin Laschet", "text": "Armin Laschet, nado o 18 de febreiro de 1961 en Aquisgr\u00e1n (Renania do Norte-Westfalia, Alema\u00f1a), \u00e9 un xornalista e pol\u00edtico alem\u00e1n membro da Uni\u00f3n Dem\u00f3crata Cristi\u00e1 de Alema\u00f1a (CDU).\nMilitante da CDU dende os 18 anos, estudou Dereito antes de converterse en xornalista. Foi elixido, en 1989, concelleiro municipal da s\u00faa cidade natal, Aquisgr\u00e1n.\nConverteuse en deputado federal no Bundestag en 1994 mais non foi reelixido en 1998. Foi membro do Parlamento Europeo entre 1999 e xu\u00f1o de 2005, ano en que foi nomeado ministro de Renania do Norte-Westfalia.\nElixido en 2012 presidente da Uni\u00f3n Dem\u00f3crata Cristi\u00e1 de Renania do Norte-Westfalia logou unha vitoria inesperada nas elecci\u00f3ns rexionais de 2017. Grazas a isto foi investido ministro-presidente de Renania do Norte-Westfalia.\nEn xaneiro de 2021 foi electo presidente federal da CDU, sendo escollido tres meses despois como o candidato CDU/CSU \u00e1 chanceler\u00eda para as elecci\u00f3ns federais de setembro de 2021. Nelas, a CDU foi superada polo SPD e perdeu o goberno logo de 16 anos. Armin Laschet deixou a presidencia do partido en 2022.\nTraxectoria.\nMocidade.\nA familia de Armin Laschet \u00e9 orixinaria de Valonia (B\u00e9lxica) e de relixi\u00f3n cat\u00f3lica. O av\u00f3, Hubert Laschet (1899-1984), nado de Haine-Saint-Pierre, actualmente na cidade de La Louvi\u00e8re (provincia de Hainaut), mudouse cara a 1920 a Aquisgr\u00e1n logo de morar en Hergenrath (actual provincia de Liexa), unha aldea pr\u00f3xima a Aquisgr\u00e1n pero que fora anexionada a B\u00e9lxica en aplicaci\u00f3n do Tratado de Versalles. Al\u00ed casou con Hubertina Wetzels (1900-1979), nada en Aquisgr\u00e1n, pero cuxos pais proced\u00edan de Welkenraedt, un municipio de fala alem\u00e1 da provincia de Liexa, en B\u00e9lxica.\nA s\u00faa nai, nada Marcella Frings (1933-2013), era ama de casa, e o seu pai Heinrich ou Heinz Laschet (nacido en 1934) foi un capataz de minas en Alsdorf, logo director dunha escola primaria.\nArmin Laschet uniuse \u00e1 CDU con 18 anos, en 1979. Dous anos despois aprobou con \u00e9xito o bacharelato en Aquisgr\u00e1n. Logo matriculouse na Universidade Ludwig-Maximilians de M\u00fanic para estudar dereito. Continuou os seus estudos na Universidade de Bonn.\nEn 1985, casou con Susanne Malangr\u00e9, amiga dende que coincidiran durante a infancia no coro parroquial, e membro dunha relevante familia da burgues\u00eda industrial de Aquisgr\u00e1n, tam\u00e9n de orixe valoa. \nEn 1986 foi correspondente en Bonn (ent\u00f3n capital federal) da radio muniquesa Charivari 95.5 e tam\u00e9n traballou para a canle de televisi\u00f3n b\u00e1vara BR Fernsehen. A\u00ednda que en 1987 superou o primeiro exame para ser avogado, suspendeu o segundo, polo que continuou profesionalmente no exercicio do xornalismo. Entre 1991 e 1994 nome\u00e1rono redactor xefe do diario cat\u00f3lico, \"KirchenZeitung Aachen\" e, entre 1995 e 1999, director da editorial Einhard Verlag, tam\u00e9n vencellada \u00e1 bispado de Aquisgr\u00e1n. \nInicios na pol\u00edtica.\nCompatibilizando co xornalismo, traballa con Rita S\u00fcssmuth, presidenta do Bundestag, entre 1987 e 1994. En 1989 ga\u00f1ou o seu primeiro mandato electoral, como concelleiro de Aquisgr\u00e1n. Con 28 anos anos foi o membro m\u00e1is novo do corporaci\u00f3n municipal.\nEn 1994 foi o candidato nas elecci\u00f3ns federais no distrito Aquisgr\u00e1n I pola CDU. Resultou escollido co con 46,2% de votos emitidos, por diante da socialdem\u00f3crata Ulla Schmidt por volta dun 5 300 votos. Mant\u00edvose no cargo ata 1998, cando non logrou revalidar o posto sendo derrotado pola anterior por m\u00e1is de 6 500 votos. \nAscenso pol\u00edtico.\nObtivo un escano no Parlamento Europeo nas elecci\u00f3ns do 13 de xu\u00f1o de 1999, polo que renunciou \u00e1s s\u00faas funci\u00f3ns profesionais. Durante o seu primeiro quinquenio en Estrasburgo, foi membro do comit\u00e9 de orzamentos, do de asuntos exteriores as\u00ed como da delegaci\u00f3n parlamentaria UE-Roman\u00eda e UE-Estonia. Volveu resultar electo en 2004 formando parte do comit\u00e9 de asuntos exteriores e da delegaci\u00f3n parlamentaria da UE e as rep\u00fablicas do C\u00e1ucaso. \nRenuncia \u00e1 acta de eurodeputado en xu\u00f1o de 2005 para ser o ministro de Xeraci\u00f3ns, Familias, Mulleres e Integraci\u00f3n, sendo logo o de Asuntos federais, Europa e Comunicaci\u00f3n de Renania do Norte-Westfalia. Deste xeito, con 44 anos forma parte do executivo da coalici\u00f3n entre a CDU e a FDP (Partido Liberal Democr\u00e1tico) do ministro-presidente dem\u00f3crata-cristi\u00e1n J\u00fcrgen R\u00fcttgers. Co gallo das elecci\u00f3ns lexislativas rexionais do 9 de maio de 2010, \u00e9 elixido membro do Landtag, o lexislativo do estado federado. Con todo, nesas elecci\u00f3ns a CDU e o SPD quedaron nunha situaci\u00f3n de empate, non sendo quen, os democristi\u00e1ns, de formar goberno. Ruttgers dimitiu \u00e1 fronte da CDU do estado federado e a\u00ednda que Laschet intentou ser escollido como novo l\u00edder, finalmente imp\u00faxose Norbert R\u00f6ttgen, ministro federal de Medio Ambiente. \nA contundente derrota do partido nas elecci\u00f3ns anticipadas de 2012, cando a CDU perdeu m\u00e1is dun 8% do voto quedando a case 13 puntos dos socialdem\u00f3crtas, provocou a dimisi\u00f3n de R\u00f6ttgen e Laschet \u00e9 elixido l\u00edder da CDU en Renania do Norte-Westfalia. Deste xeito, en decembro de 2012, foi nomeado un dos vicepresidentes federais da Uni\u00f3n Dem\u00f3crata Cristi\u00e1, baixo a presidencia de Angela Merkel.\nMinistro-presidente de Renania do Norte-Westfalia.\nElecci\u00f3ns lexislativas de 2017.\nPara as elecci\u00f3ns do 14 de maio de 2017, lidera a campa\u00f1a da CDU contra o ministro-presidente de Renancia do Norte-Westfalia, a socialdem\u00f3crata Hannelore Kraft. Mentres as enquisas anunciaban unha vitoria para o SPD, as intenci\u00f3ns de voto trocaron na \u00faltima semana de campa\u00f1a. As\u00ed, os comicios foron ga\u00f1ados pola CDU co 32,96% dos votos emitidos e 72 deputados dos 199 do Landtag, o que significaba 147 500 votos e 1,7% por diante do SPD.\nUn pacto entre a CDU e o FDP lograr\u00eda 100 deputados, xusto no limiar preciso para a maior\u00eda absoluta, polo que apenas cinco d\u00edas despois das elecci\u00f3ns, Laschet e Christian Lindner, l\u00edder do Partido Liberal Democr\u00e1tico (FDP) iniciaron negociaci\u00f3ns. As discusi\u00f3ns centraranse principalmente na educaci\u00f3n, econom\u00eda e seguridade p\u00fablica. As partes chegaron a un acordo o 13 de xu\u00f1o, o que lle permitiu a Laschet presentarse \u00e1 investidura.\nInvestidura e goberno.\n0 27 de xu\u00f1o de 2017, o Landtag de Renania do Norte-Westfalia designou a Armin Laschet como ministro-presidente grazas ao voto favorable de 100 deputados fronte os 80 que votaron en contra. Como xefe do goberno do Estado forma un executivo integrado por 13 ministros da coaliaci\u00f3n \"negra-amarela\" que o sosti\u00f1a. \nDespois de que Angela Merkel anunciase o 29 de outubro de 2018 que non voler\u00eda a presentarse \u00e1 presidencia da CDU, c\u00edtase o nome de Laschet entre os seus potenciais sucesores, xunto coa secretario xeral Annegret Kramp-Karrenbauer e o ministro federal de Sanidade, Jens Spahn. Con todo, en febreiro de 2020, Annegret Kramp-Karrenbauer, discutida a nivel interno logo dunha serie de derrotas electorais en diferentes estados, anunciou que deixar\u00eda a presidencia do partido e a posibilidade de ser a candidata \u00e1 chancelar\u00eda federal. \nPresidente federal da CDU.\nO 16 de xaneiro de 2021, Armin Laschet, que representaba a continuidade coas pol\u00edticas de Angela Merkel, \u00e9 elixido presidente da CDU alem\u00e1 fronte a Friedrich Merz, ex deputado e empresario, representante da \u00e1 dereita do partido, e Norbert R\u00f6ttgen, presidente do Comit\u00e9 de Asuntos Exteriores Asuntos do Bundestag. \nPres\u00e9ntase como un \"europeo convencido, fervoroso defensor das pol\u00edticas de acollida e integraci\u00f3n de Angela Merkel\", o que lle valeu o alcume \"Armin o turco\". Dentro do partido, Laschet foi un dos poucos en apoiala plenamente logo da s\u00faa decisi\u00f3n de acoller a centos de miles de migrantes en 2015. Cara \u00e1s elecci\u00f3ns federais, Laschet tivo que facer fronte \u00e1 gran popularidade do ministro-presidente de Baviera e xefe da CSU, Markus S\u00f6der, considerado segundo as enquisas como un mellor candidato \u00e1 Chancelar\u00eda Federal.\nFinalmente, o 20 de abril de 2021, foi elixido como o candidato com\u00fan da CDU/CSU \u00e1 chancelar\u00eda nas elecci\u00f3ns federais do 26 de setembro: durante unha reuni\u00f3n do comit\u00e9 executivo da CDU, recolle 77,5% dos votos emitidos a favor, \u00e9 dicir, o apoio de 67% de membros do comit\u00e9 tendo en conta as abstenci\u00f3ns.\nPretende seguir a continuidade da chanceler Angela Merkel, en particular en cuesti\u00f3ns de ortodoxia orzamentaria. Oponse as\u00ed \u00e1 introduci\u00f3n dun imposto sobre a riqueza, prop\u00f3n abolir o imposto de solidariedade e reducilo en 30% a 25% de imposto m\u00e1ximo sobre os beneficios das empresas. Tam\u00e9n se comprometeu \u00e1 reduci\u00f3n da d\u00e9beda das administraci\u00f3ns p\u00fablicas como unha das prioridades do seu programa econ\u00f3mico. \nSe ben ata a primavera de 2021, Os Verdes lideraban as enquisas para as elecci\u00f3ns federais, a aposta centrista de Laschet permitiu trocar esta situaci\u00f3n e que a CDU recuperara a primeira posici\u00f3n \u00e1 fronte dos inqu\u00e9ritos. Mais, as catastr\u00f3ficas inundaci\u00f3ns de xullo de 2021 en Renania-Palatinado e Renania do Norte-Westfalia, axitaron o panorama pol\u00edtico alem\u00e1n. Ademais, nunha homenaxe \u00e1s v\u00edtimas, as c\u00e1maras retrataron a Armin Laschet rindo durante o discurso do presidente federal Frank-Walter Steinmeier. Malia a que se disculpou despois, Laschet foi moi criticado por este xesto. \nA s\u00faa campa\u00f1a ficou afectada por ese feito e nas semanas seguintes foi incapaz de frear o avance dos socialdem\u00f3cratas dirixidos por Olaf Scholz. Se ben as enquisas mostraban que o SPD part\u00eda da terceira posici\u00f3n, en poucas semanas adiantou a Os Verdes. A progresi\u00f3n socialdem\u00f3crata non parou e, a finais de agosto, consegu\u00eda igualar e superar \u00e1 CDU/CSU. Os dous primeiros debates electorais televisados non lle serviron a Laschet para relanzar a s\u00faa candidatura pois en ambos Scholz foi quen de impo\u00f1erse. \nO d\u00eda das elecci\u00f3ns, o 26 de setembro de 2021, Laschet protagonizou unha das an\u00e9cdotas da xornada pois, contravindo por erro as normas electorais, amosou o seu voto en p\u00fablico por dobrar inadecuadamente a papeleta. O escrutinio mostrou que a CDU/CSU conseguira un 24.1% dos votos, 8,9% menos que cinco anos antes, v\u00e9ndose superada a coalici\u00f3n polo SPD de Olaf Scholz. Na s\u00faa valoraci\u00f3n, Laschet non descartou formar un executivo se consegu\u00eda apoios, pois consideraba que o SPD non lograra un \"mandato claro\" para gobernar. Malia a s\u00faa confianza na chamada \"Coalici\u00f3n Xamaica\", \u00e9 dicir, de democristi\u00e1ns, verdes e liberais, a principios de outubro comunicou que estar\u00eda disposto a deixar a direcci\u00f3n da CDU e fomentar a s\u00faa renovaci\u00f3n.\nFinalmente, o 22 de xaneiro de 2022, a CDU escolleu como presidente federal do partido, e sucesor de Laschet, a Friedrich Merz con case o 95% dos votos dos delegados. "}
{"id": "535241", "revid": "89787", "url": "https://gl.wikipedia.org/wiki?curid=535241", "title": "Tenerife AB", "text": "O Tenerife Amigos del Baloncesto, co\u00f1ecido popularmente como Tenerife N\u00ba 1 por motivos de patrocinio, foi un club profesional de baloncesto espa\u00f1ol da cidade de Santa Cruz de Tenerife que existiu entre 1986 e 1994, per\u00edodo durante o cal conseguiu xogar d\u00faas temporadas na Liga ACB. En 1994 fusionouse co Canarias, nacendo o CB Tenerife Canarias, que desaparecer\u00eda definitivamente dous anos despois en 1996.\nHistoria.\nAo comezo da temporada 1986\u221287, o Real Club N\u00e1utico de Tenerife, que militaba na 1\u00aa Dvisi\u00f3n B, non puido continuar mantendo o orzamento dun equipo semiprofesional de baloncesto. Pensando no historial do club, Enrique Alfonso formou unha xunta directiva que cos dereitos cedidos e formou o Tenerife Asociaci\u00f3n de Baloncesto. Con Moncho Monsalve e Felipe Coello como adestradores e un elenco de xogadores locais xunto a un par de estadounidenses formado por Marty Embry e Lance Berwald conseguiu a permanencia ao obter o primeiro posto do Grupo B2. Con todo, o club sofre a desgraza da morte por accidente de tr\u00e1fico de tres xogadores do equipo: Juan Carlos Delgado, Carmelo Garc\u00eda Gonz\u00e1lez e Carmelo Javier Calero Mart\u00edn. Na temporada 1987\u221288, a\u00ednda con Moncho Monsalve de adestrador e a incorporaci\u00f3n de varios xogadores nacionais, conseguiuse o ascenso, por invitaci\u00f3n, \u00e1 Liga ACB, despois de ficar en terceiro lugar na liga regular e en sexto posto no playoff de clasificaci\u00f3n final.\nAs seguintes d\u00faas tempadas xogar\u00edaas na Liga ACB quedando na primeira dela na posici\u00f3n n\u00famero 22 e o segundo ano na posici\u00f3n 24. Este \u00faltimo ano o club descender\u00eda sendo o pechacancelas. Durante estas d\u00faas temporadas o equipo tinerfe\u00f1o coincidiu na m\u00e1xima competici\u00f3n nacional co Canarias e o Gran Canaria, sendo as temporadas con maior n\u00famero de equipos canarios no m\u00e1ximo nivel do baloncesto nacional e estando representadas o tres cidades m\u00e1is poboadas do arquip\u00e9lago: As Palmas de Gran Canaria, Santa Cruz de Tenerife e San Crist\u00f3bal de la Laguna. En 1993 compra a praza doutro club canario, o Club Baloncesto San Isidro de La Orotava para seguir competindo en 1\u00aa Nacional B, despois de perder a categor\u00eda ese ano na liga. O equipo desaparecer\u00eda en 1996 tras crear co Canarias e outros clubs da illa o Tenerife Club de Baloncesto."}
{"id": "535242", "revid": "5132", "url": "https://gl.wikipedia.org/wiki?curid=535242", "title": "Tenerife Amigos del Baloncesto", "text": ""}
{"id": "535243", "revid": "5132", "url": "https://gl.wikipedia.org/wiki?curid=535243", "title": "Tenerife Asociaci\u00f3n de Baloncesto", "text": ""}
{"id": "535244", "revid": "5132", "url": "https://gl.wikipedia.org/wiki?curid=535244", "title": "CB Tenerife Canarias", "text": ""}
{"id": "535245", "revid": "5132", "url": "https://gl.wikipedia.org/wiki?curid=535245", "title": "Club Baloncesto Tenerife Canarias", "text": ""}
{"id": "535246", "revid": "5132", "url": "https://gl.wikipedia.org/wiki?curid=535246", "title": "Tenerife N\u00ba1", "text": ""}
{"id": "535247", "revid": "5132", "url": "https://gl.wikipedia.org/wiki?curid=535247", "title": "Tenerife N\u00ba 1", "text": ""}
{"id": "535254", "revid": "5132", "url": "https://gl.wikipedia.org/wiki?curid=535254", "title": "CB Maristas de M\u00e1laga", "text": ""}
{"id": "535255", "revid": "98629", "url": "https://gl.wikipedia.org/wiki?curid=535255", "title": "Larry Micheaux", "text": "Larry Wayne Micheaux, nado o 24 de marzo de 1960 en Houston, Texas, \u00e9 un ex-xogador profesional de baloncesto estadounidense. Xogaba na pocisi\u00f3n de ala-pivote cunha altura de 2,06 m. Est\u00e1 considerado pola Liga ACB como un dos seus xogadores hist\u00f3ricos debido aos seus 2\u00a0729 rebotes atrapados en 269 enocntros. Foi o m\u00e1ximo reboteador da Liga ACB co Taugr\u00e9s Baskonia na temporada 1988\u221289."}
{"id": "535259", "revid": "1131", "url": "https://gl.wikipedia.org/wiki?curid=535259", "title": "Emma Gonz\u00e1lez", "text": "O nome Emma Gonz\u00e1lez pode referirse a:"}
{"id": "535265", "revid": "5132", "url": "https://gl.wikipedia.org/wiki?curid=535265", "title": "Montigal\u00e1 Joventut", "text": ""}
{"id": "535266", "revid": "5132", "url": "https://gl.wikipedia.org/wiki?curid=535266", "title": "BBV Collado Villalba", "text": ""}
{"id": "535267", "revid": "5863", "url": "https://gl.wikipedia.org/wiki?curid=535267", "title": "Neves Rodr\u00edguez", "text": "Mar\u00eda Neves Rodr\u00edguez Rom\u00e1n, nada en Donostia en 1969, \u00e9 unha actriz, comunicadora e presentadora de televisi\u00f3n galega, m\u00e1is co\u00f1ecida como Neves Rodr\u00edguez.\nTraxectoria.\nNeves Rodr\u00edguez naceu en Donostia, onde viviu os primeiros anos da s\u00faa vida, sendo adolescente a s\u00faa familia trasladouse a vivir a Tui, de onde \u00e9 orixinario seu pai.\nComezou na Radio televisi\u00f3n municipal de Tui a s\u00faa traxectoria profesional. Presentou o programa \"Luar\" en d\u00faas etapas (1993) e (2005-2009). Foi condutora do programa de TVE-Internacional \"Desde Galicia para el Mundo.\"\nNa s\u00faa traxectoria profesional est\u00e1 fundamentalemente ligada a televisi\u00f3n auton\u00f3mica galega a\u00ednda que tam\u00e9n traballou na televisi\u00f3n auton\u00f3mica da Rexi\u00f3n de Murcia (7RM) e para a Televisi\u00f3n Espa\u00f1ola (TVE).\nComo actriz participou en series de televisi\u00f3n como \"R\u00edas Baixas,\" \"Gondar\", \"Pazo de familia,\" \"Serramoura\", \"N\u00e9boa\" ou \"M\u00e9todo Criminal\". Tam\u00e9n presentou programas como \"Luar\" (en d\u00faas etapas, 1993 e 2003-2008) e \"Desde Galicia para el mundo ou Vin polo vento\".\nEntre os anos 2013 e 2018 presentou o podcast Metr\u00f3poles Delirantes, adicado \u00e1 Banda dese\u00f1ada.\nEntre 2017 e 2019 presidiu a Asociaci\u00f3n de Actores e Actrices de Galicia."}
{"id": "535268", "revid": "5132", "url": "https://gl.wikipedia.org/wiki?curid=535268", "title": "Liga ACB 1989-90", "text": "A temporada 1989\u201390 da Liga ACB, celebrada entre o 19 de setembro de 1989 e o 30 de maio de 1990, foi a s\u00e9tima temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta mantiv\u00e9ronse o n\u00famero de equipos, 24, e o formato de competici\u00f3n da edici\u00f3n anterior. Os 24 equipos foron divididos en dous grupos de 12. Ap\u00f3s xogar unha fase de liga, os 24 equipos foron divididos en tres grupos de 8 oito equipos. Os seis primeiros do Grupo A e os campi\u00f3ns do Grupo B e C xogaron polo t\u00edtulo, que finalmente ga\u00f1arou por cuarto ano consecutivo o FC Barcelona.\nPlayoffs.\nPlayoffs de clasificaci\u00f3n.\nOs ga\u00f1adores de cada eliminatoria xogar\u00e1n na Serie A1 na seguinte temporada.\nPlayoffs de permanencia.\nGran Canaria e Tenerife N\u00ba 1 perden a categor\u00eda."}
{"id": "535269", "revid": "5132", "url": "https://gl.wikipedia.org/wiki?curid=535269", "title": "Liga ACB 1989\u201390", "text": ""}
{"id": "535270", "revid": "12452", "url": "https://gl.wikipedia.org/wiki?curid=535270", "title": "Nieves Rodr\u00edguez Rom\u00e1n", "text": ""}
{"id": "535271", "revid": "12452", "url": "https://gl.wikipedia.org/wiki?curid=535271", "title": "Mar\u00eda de las Nieves Rodr\u00edguez Rom\u00e1n", "text": ""}
{"id": "535272", "revid": "5863", "url": "https://gl.wikipedia.org/wiki?curid=535272", "title": "Mar\u00eda Nieves Rodr\u00edguez Rom\u00e1n", "text": ""}
{"id": "535273", "revid": "89787", "url": "https://gl.wikipedia.org/wiki?curid=535273", "title": "Mary Isaura", "text": "Mar\u00eda Isaura Villaoz Pereira, nada na Estrada o 28 de outubro de 1897 e finada en Barcelona o 8 de maio de 1982, foi unha soprano galega, co\u00f1ecida artisticamente como Mary Isaura.\nTraxectoria.\nMary Isaura naceu na r\u00faa de San Paio na Estrada, filla do militar comandante de infanter\u00eda Vicente Villaoz Bola\u00f1os (ca. 1857-1898), nado en Regla, preto da Habana, e de Mar\u00eda del Pilar Pereira Soto (1870-1928), nada na Estrada. Vicente Villaoz e Pilar Pereira casaran nesa localidade o 14 de abril de 1883. Uns d\u00edas antes do nacemento de Mar\u00eda Isaura, o seu pai fora destinado a Cuba, de onde volveu para falecer en Santiago de Compostela enfermo de malaria o 5 de febreiro de 1898.\nQuedaron ent\u00f3n s\u00f3s a nai e os tres fillos, Eduardo (1889-1907), Mar\u00eda Lu\u00edsa (?-1969) e Mar\u00eda Isaura, en Santiago de Compostella. Mar\u00eda Isaura estudou no colexio de Mar\u00eda Cristina para orfos de infanter\u00eda e comezou os estudos musicais co compositor e profesor Antonio Garc\u00eda Jim\u00e9nez (ca. 1868-1955). Nos anos 1915 a 1917 recibiu unha bolsa da Deputaci\u00f3n de Pontevedra para estudar en Madrid, grazas \u00e1s xesti\u00f3ns do seu padri\u00f1o, o avogado e pol\u00edtico Augusto Gonz\u00e1lez Besada. A s\u00faa nai e mais ela marcharon vivir \u00e1 capital a mediados de 1914 (o seu irm\u00e1n Eduardo falecera en 1907 e a s\u00faa irm\u00e1 Mar\u00eda Lu\u00edsa estudara nun seminario do que sa\u00edra en 1905), onde Isaura estudou coa soprano Maria Galvany e con Luis Iribarne O'Connor. En 1915 adoptou o nome art\u00edstico de Mary Isaura, despois de asistir a un concerto que ofreceu a soprano Am\u00e0lia de Isaura. Debutou en Madrid, no Teatro de la Zarzuela, en 1916. Estudou tam\u00e9n no conservatorio do Liceu de Barcelona, co profesor Joaquim Vidal Nunell. Segundo algunhas fontes debutou no Teatre T\u00edvoli de Barcelona cantando a \u00f3pera \"Maruxa\" de Amadeu Vives. A primeira referencia que se pode considerar como debut en Catalu\u00f1a at\u00f3pase en agosto de 1918, cando cantou \"Il barbiere di Siviglia\" de Rossini no Teatre de la Lliga Comercial de Capellades, durante as festas maiores da localidade. A finais do mesmo ano presentouse co mesmo papel no Coliseu Pompeia de Barcelona, nunha funci\u00f3n de alumnos do profesor Vidal Nunell. O ano seguinte, 1919, contratada polo empresario Carles Mestres i Calvet (1869-1943), cantou no Teatre T\u00edvoli de Barcelona as \u00f3peras \"Il barbiere di Sivigla\" co tenor Juli\u00e1n Biel (anunciouse como a s\u00faa presentaci\u00f3n en Barcelona), \"Rigoletto\" de Verdi e \"Lucia di Lammermoor\" de Donizetti, todas no mes de novembro de 1919. Despois de cantar o paper de Rossina en \"Il barbiere\" o 16 de novembro de 1919, a cr\u00f3nica de \"La Veu de Catalunya\" indicaba que \"\u00e9 case unha nena para a s\u00faa idade\". Despois do \u00e9xito obtido con este papel, interpretou \"Rigoletto\" o 18 de novembro de 1919 e acabou as representaci\u00f3ns con \"Lucia di Lammermoor\" o 23 de novembro de 1919. Despois das s\u00faas actuaci\u00f3ns de novembro de 1919, a prensa anunciou que ti\u00f1a que marchar \"ao estranxeiro para cumprir compromisos contretados anteriormente\".\nO ano seguinte volveu a Madrid, onde se presentou no Teatro Reina Victoria e debutou no Teatro Real coa \u00f3pera \"Il barbiere di Siviglia\", anunci\u00e1ndose pouco despois que viaxar\u00eda a Italia. O 23 de setembro de 1921 reapareceu en Barcelona, no T\u00edvoli, interpretando a opereta \"La casta Susana\", versi\u00f3n en castel\u00e1n da opereta \"Die keusche Susanne\" con m\u00fasica do franc\u00e8s Jean Gilbert, e o 3 de outubro outra opereta adaptada, \"Una noche de baile\", orixinal do compositor Oscar Straus, continuando a temporada do T\u00edvoli con outras obras como \"El p\u00e1jaro azul\", zarzuela don m\u00fasica de Rafael Mill\u00e1n Picazo, estreada o 5 de marzo de mesmo ano no T\u00edvoli coa compa\u00f1\u00eda de Emili Sagi Barba e Llu\u00efsa Vela, cos que Isaura compartiu escenario en outubro de 1921, e \"La dogaresa\", do mesmo compositor, entre outras obras. Entre o repertorio cantado por Isaura estaba unha obra de Amadeu Vives, \"Bergamino el Lampo\", que Isaura estreou no T\u00edvoli o 21 de xaneiro de 1922. O compositor asistiu \u00e1 estrea acompa\u00f1ado dos autores do libreto, Eduardo Marquina e Gregorio Mart\u00ednez Sierra. A temporada do T\u00edvoli rematou en maio de 1922, con beneficio para a cantante. De Barcelona marchou a Madrid para participar na estrea no [[Teatro Circo Price, o 22 de setembro de 1922, da revista musical (\"revista c\u00f3mico-l\u00edrico-bailable en un acto y siete cuadros\") \"\u00a1Es mucho Madrid!\", con m\u00fasica de Juan Antonio Mart\u00ednez e un elenco que contaba con numerosos artistas.\nEn xullo de 1923 anunciouse que Amadeu vives contrataba a Mary Isaura para a s\u00faa compa\u00f1\u00eda. O 31 de agosto de 1923, a compa\u00f1\u00eda representou en Madrid a \u00f3pera \"Il barbiere di Siviglia\" de Rossini, co texto en castel\u00e1 e un grande \u00e9xito por parte de Mary Isaura. Vives estaba xa na recta final para a estrea da zarzuela \"[[Do\u00f1a Francisquita]]\", que foi interpretada por primeira vez no [[Teatro Apolo (Madrid)|Teatro Apolo]] de Madrid o 23 de outubro dese ano con Mary Isaura no papel protagonista, que d\u00e1 nome \u00e1 obra. Uns meses m\u00e1is tarde, en decembro de 1923, a compa\u00f1\u00eda chegou a Barcelona para a estrea da obra na capital catal\u00e1. Despois de moitas semanas en cartel en Barcelona, a compa\u00f1\u00eda sa\u00edu en diferentes xiras por [[Am\u00e9rica do Sur]], actuando na [[Arxentina]], o [[Uruguai]], [[Chile]], o [[Per\u00fa]] e m\u00e1is tarde en Cuba e na [[Cidade de M\u00e9xico]] na primavera de 1925. Naqueles momentos, Mary Isaura cantar xa m\u00e1is de catrocentas veces o papel de Do\u00f1a Francisquita. O 10 de xu\u00f1o de 1925 cantou por 500.\u00aa vez o papel, polo que foi homenaxeada no [[Teatre Circ Olympia|Teatre Olympia]] de Barcelona, onde estaba a representala desde hab\u00eda unhas semanas. Os seus compa\u00f1eiros de elenco foron ent\u00f3n [[Mar\u00eda Cora Mu\u00f1oz Raga|Cora Raga]], que cantara o papel de Aurora la Beltrana desde a estrea, [[Emili Vendrell i Ibars|Emili Vendrell]] e [[Pablo Gorg\u00e9 Samper|Pau Gorg\u00e9 Samper]]. A zarzuela continuou as xiras, mais Isaura xa non participou nelas. En xu\u00f1o de 1925 cantou \"[[Marina (Arrieta)|Marina]]\" de [[Emilio Arrieta]] no T\u00edvoli con [[Hip\u00f2lit L\u00e1zaro i Higueras|Hip\u00f2lit L\u00e1zaro]] (\"o primeiro tenor do mundo\" segundo anunciaba o T\u00edvoli), [[Frederic Caball\u00e9 i Pintaluba|Frederic Caball\u00e9]] e [[Gabriel Olaizola Gavarain|Gabriel Olaizola]]. En outubro de 1925 cantou no T\u00edvoli \"En Sevilla est\u00e1 el amor\", unha adaptaci\u00f3n \u00e1 zarzuela da \u00f3pera \"Il barbiere di Siviglia\" de Rossini, ademais da zarzuela \"Mar\u00eda Sol\" con m\u00fasica de [[Jacinto Guerrero]], estreada un mes antes no Teatro de la Zarzuela de Madrid, e a estrea absoluta de \"La mosquetera\" con m\u00fasica de [[Rafael Mart\u00ednez Valls]] (primeira obra s\u00faa estreada) tam\u00e9n no T\u00edvoli, con [[Gaietana Llur\u00f3 i Morcillo|Tana (Gaietana) Llur\u00f3]] e o tenor mexicano Ricardo C. Lara. O 25 de novembro de 1925 estreou no T\u00edvoli a zarzuela en dous actos \"Margariti\u00f1a\", de [[Joaquim Zamacois i Soler|Joaquim Zamacois]], con Tana Llur\u00f3 e Emili Sagi Barba. A temporada de estreas no T\u00edvoli continuou o 23 de decembro de 1925 con outra zarzuela de Rafael Mill\u00e1n, \"La severa\". Xunto con Isaura estiveron os grandes cantantes da temporada no T\u00edvoli, Emili Sagi Barba, Emili Vendrell i Tana Llur\u00f3, baixo a direcci\u00f3n do compositor.\nA comezos de 1926 Mary Isaura decidiur dar un xiro \u00e1 s\u00faa carreira e entrar no mundo das \"[[Revista (x\u00e9nero teatral)|variet\u00e9s]]\". Debutou no x\u00e9nero no [[Teatre Eldorado (Barcelona)|Teatre Eldorado]] de Barcelona, onde comezou a actuar o 17 de marzo de 1926, despois dunha estad\u00eda en [[Par\u00eds]], onde adquiriu vestiario para as s\u00faas actuaci\u00f3n como cantante de variedades. Traballou tam\u00e9n no Teatre Mercantil de [[Igualada]] e posteriormente no [[Cinema Bosque|Teatre del Bosc]] de Barcelona, ambos durante o mes de abril. Na festividade de San Xo\u00e1n estaba a cantar no [[Teatre Tarragona]]. O anuncio do concerto na prensa tarraconense indicaba que Isaura volv\u00eda dunha xira polo norte de Espa\u00f1a e por Par\u00eds. Antes de rematar o ano, Isaura retirouse dos escenarios, comezando unha etapa de gravaci\u00f3n de discos. En novembro de 1926 publicouse que recibira unha importante herdanza dun familiar apelidado Soto Torres, que segundo o testamento a obrigaba a retirarse dos escenarios durante un ano se quer\u00eda cobrala. O certo \u00e9 que Isaura non volveu subir a un escenario l\u00edrico. En maio de 1928 faleceu de cancro a s\u00faa nai na r\u00faa Salmer\u00f3n de Barcelona.\nA \u00faltima referencia en hemerotecas dunha actuaci\u00f3n d\u00faa foi o 18 de xaneiro de 1936, nun espect\u00e1culo do bailar\u00edn ruso nacionalizado espa\u00f1ol [[Sacha Goudine]].\nVida persoal.\nEn 1904 aparece censada en Barcelona, no piso principal da r\u00faa S\u00e8neca do barrio de Gr\u00e0cia, piso que mantivo ata a s\u00faa morta. Cando volveu a Catalu\u00f1a en 1925 despois da xira con \"Do\u00f1a Francisquita\" constru\u00edu unha casa de estilo modernista en [[Sant Vicen\u00e7 dels Horts]], obra do arquitecto [[Josep Dom\u00e8nech i Mansana]], que foi vendida despois da s\u00faa morte pola s\u00faa filla, Anna Maria Cant\u00ed i Villaoz.\nCasou o 2 de marzo de 1953 co empresario Dom\u00e8nec Cant\u00ed i Canals (ca. 1882-1963), presidente do consello de administraci\u00f3n das empresas Domingo Cant\u00ed SA e Perchas y Aprestos SA. Cant\u00ed morreu o 30 de maio de 1963 no domicilio familiar da r\u00faa S\u00e8neca. El enviuvara do seu primeiro matrimonio con \u00c0ngela Canals i Sibils, que falcera o 3 de febreiro de 1953, un mes antes do enlace con Isaura. A voda tivo lugar na m\u00e1xima intimidade debido a esta circunstancia. O novo matrimonio xa ti\u00f1a unha filla nese momento, Anna Maria Cant\u00ed i Villaoz.\nV\u00e9xase tam\u00e9n.\nBibliograf\u00eda.\n[[Categor\u00eda:Nados na Estrada]]\n[[Categor\u00eda:Nados en 1897]]\n[[Categor\u00eda:Finados en 1982]]\n[[Categor\u00eda:Sopranos de Galicia]]"}
{"id": "535274", "revid": "88215", "url": "https://gl.wikipedia.org/wiki?curid=535274", "title": "Jos\u00e9 Lu\u00eds M\u00e9ndez Garc\u00eda", "text": ""}
{"id": "535275", "revid": "47401", "url": "https://gl.wikipedia.org/wiki?curid=535275", "title": "Mar\u00eda Isaura Villaoz Pereira", "text": ""}
{"id": "535277", "revid": "1888", "url": "https://gl.wikipedia.org/wiki?curid=535277", "title": "Antonio S\u00e1nchez Veiras", "text": "Antonio S\u00e1nchez Veiras, Antonio de Varela, nado en Xanceda (Mes\u00eda) o 24 de decembro de 1909 e finado na Coru\u00f1a o 17 de novembro de 1985, foi un guerrilleiro antifranquista galego.\nTraxectoria.\nLabrego, foi presidente do Sindicato de Agricultores y Oficios Varios de Xanceda, da CNT. Foi nomeado concelleiro de Mes\u00eda en 1935. A principios dos anos corenta era membro do grupo de Benigno Andrade Garc\u00eda co que despois se integrou na IV Agrupaci\u00f3n do Ex\u00e9rcito Guerrilleiro de Galicia. Foi procesado polo Xulgado Militar da Coru\u00f1a por rebeli\u00f3n na causa 461/46 xunto con Antonio Villaverde Sanmart\u00edn. Exiliouse na Arxentina. Retornou a Galicia e finou na Coru\u00f1a o 17 de novembro de 1985.\nVida persoal.\nCasou con Mar\u00eda Lucia Gir\u00e1ldez San Rom\u00e1n e foi pai de Juan Antonio S\u00e1nchez Gir\u00e1ldez."}
{"id": "535278", "revid": "5132", "url": "https://gl.wikipedia.org/wiki?curid=535278", "title": "Club Deportivo Cajamadrid (baloncesto)", "text": ""}
{"id": "535289", "revid": "98629", "url": "https://gl.wikipedia.org/wiki?curid=535289", "title": "Heriberto II de Vermandois", "text": "Heriberto ou Herberto II, nado en 880 e finado o 23 de febreiro de 943, foi conde de Vermandois, Soissons e Meaux \u00e1 morte do seu pai Heriberto I entre 900 e 907. \nTraxectoria.\nAntes do 907, Heriberto II casara con Adela de Francia, filla de Roberto, marqu\u00e9s de Neustria e futuro rei de Francia co nome de Roberto I. Desta uni\u00f3n naceron:\nHerdou a propiedade do seu pai e aumentou o seu poder territorial cara a Vexin e Champa\u00f1a supostamente polo seu matrimonio coa condesa Adela de Meaux (filla de Roberto, marqu\u00e9s de Neustria (888-922), despois rei de Francia), sendo mencionado tam\u00e9n en 918 como conde de Mazerais. En 922 loitou xunto ao bispo Se\u00falfo de Reims contra os seus vasalos sublevados e participou na revolta dos grandes homes do reino contra o rei de Francia Occidental Carlos o Simple ao que capturou con traiz\u00f3n en 923 en Ch\u00e2teau-Thierry ao que m\u00e1is tarde levou a P\u00e9ronne. Gardouno preso e empregouno como medio de presi\u00f3n contra o rei Ra\u00fal, e en 925, \u00e1 morte do bispo Se\u00falfo, obtivo deste rei o bispado de Reims, cunha gran propiedade, para o seu segundo fillo Hugo de cinco anos. \nEn 926 apoderouse de Amiens e, \u00e1 morte do conde Roger I de Laon, pediu o condado para o seu fillo m\u00e1is vello e, a pesar da oposici\u00f3n do rei, ocupouno pola forza e finalmente Ra\u00fal tivo que transixir para evitar que Heriberto II liberase ao rei Carlos III (928); en Laon constru\u00edu unha cidadela (castelo de Gaillot). En 930 ocupou o castelo de Vitry no Perthois que pertenc\u00eda a Bos\u00f3n, irm\u00e1n do rei Ra\u00fal e este reuniu un ex\u00e9rcito coa axuda de Hugo o Grande, marqu\u00e9s de Neustria e no 931 conquistaron Reims onde instalaron un novo bispo na persoa de Artaud; ent\u00f3n as forzas do rei reconquistaron Vitry e Laon e entraron en Ch\u00e2teau-Thierry e Soissons; Heriberto a\u00ednda conservou a cidadela de Laon (ata 938). Ent\u00f3n o conde achegouse ao rei de Alema\u00f1a Henrique o Paxareiro (931), pero finalmente someteuse ao rei de Francia Occidental en 935 e, coa mediaci\u00f3n do rei Henrique de Alema\u00f1a, foi reposto en todos os seus dominios excepto Laon e Reims. O rei Lu\u00eds IV de Ultramar deu o condado de Laon en 941 a Roger II, fillo do conde Roger I, e isto provocou unha nova revolta de Heriberto II, aliado cos duques de Neustria e Normand\u00eda, Hugo o Grande e Guillerme Longa Espada; Heriberto entrou en Reims e restaurou ao seu fillo Hugo como bispo, e o bispo Artaud (ou Artald) foi feito prisioneiro; a mediaci\u00f3n de Ot\u00f3n I do Sacro Imperio Romano Germ\u00e1nico levou a unha transacci\u00f3n (Tratado de Vis\u00e9, preto de Liexa, en 942).\nSegundo Raoul Glaber e tam\u00e9n Dom Le Long, que menciona unha memoria local como fonte, foi presuntamente aforcado por orde de Lu\u00eds IV de Ultramar o 23 de febreiro de 943. Despois da s\u00faa morte e co fin de po\u00f1er fin ao poder de Vermandois, o seu cu\u00f1ado, Hugo o Grande, repartiu os seus bens entre os seus diversos fillos."}
{"id": "535295", "revid": "89787", "url": "https://gl.wikipedia.org/wiki?curid=535295", "title": "Llerena Perozo Porteiro", "text": "Mar\u00eda Llerena Perozo Porteiro, nada en Vigo o 13 de xaneiro de 1974, \u00e9 unha escritora galega.\nTraxectoria.\n\u00c9 filla de Mar\u00eda Xos\u00e9 Porteiro e Xos\u00e9 Antonio Perozo, irm\u00e1 de Ozo. Estudou Filolox\u00eda Inglesa na Universidade de Santiago de Compostela. Especial\u00edzouse en comunicaci\u00f3n, relacionada co x\u00e9nero e o medio ambiente. Traballou de asesora do conselleiro de medio ambiente e desenvolvemento sostible na Xunta de Galicia entre 2005 e 2009. Despois dirixiu d\u00faas empresas dedicadas \u00e1 comunicaci\u00f3n cultural. Impartiu obradoiros de comunicaci\u00f3n para mulleres desde a perspectiva de x\u00e9nero colaborou con organizaci\u00f3ns feministas e impartiu palestras sobre violencia de x\u00e9nero, ecofeminismo e comunicaci\u00f3n.\nColaborou en \"Praza\"."}
{"id": "535300", "revid": "89787", "url": "https://gl.wikipedia.org/wiki?curid=535300", "title": "Rogelio Rivas", "text": "Rogelio Rivas Abal, nado en Vigo o 7 de agosto de 1944, \u00e9 un ex-atleta galego. Foi tres veces campi\u00f3n de Espa\u00f1a dos 400 metros lisos, bateu varios r\u00e9cords nacionais e competiu na proba dos 100 metros lisos nos Xogos Ol\u00edmpicos de 1964.\nTraxectoria.\nComezou a practicar atletismo na s\u00faa cidade natal, nas filas da seccci\u00f3n atl\u00e9tica do Celta de Vigo. Adestrado por Alfonso Posada comezou a destacar rapidamente, e en 1961 correu os 100 metros en 10,9 segundos e os 400 en 22,3 segundos, o que supuxo senllos r\u00e9cords nacionais xuven\u00eds. Ese mesmo ano proclamouse campi\u00f3n de Espa\u00f1a xuvenil dos 100 e dos 200 m, t\u00edtulos que repetiu ao ano seguinte. Entrou en 1962 na Residencia Blume de Madrid, onde pasou a ser adestrador por Jos\u00e9 Luis Torres, e ese mesmo ano participou nos Xogos Iberoamericanos celebrados na capital espa\u00f1ola, obtendo o quinto posto nos 100 metros lisos, nunha carreira que ga\u00f1ou o venezolano Rafael Romero. Participou tam\u00e9n na proba de 4\u00d7100, xunto a Jos\u00e9 Luis S\u00e1nchez Para\u00edso, Jos\u00e9 Rodr\u00edguez Quinteiro e Melanio Asensio, quedando na cuarta posici\u00f3n e igualando o r\u00e9cord de Espa\u00f1a. Rematou o ano batendo o r\u00e9cord de Espa\u00f1a dos 200 metros nas pistas de Montjuic.\nEn abril de 1964 bateu en Madrid o r\u00e9cord de Espa\u00f1a dos 100 metros lisos, cun tempo de 10,4 segundos, unha d\u00e9cima m\u00e1is r\u00e1pido que o que fixera Melanio Asensio tres anos antes. Con esta marca conseguiu a clasificaci\u00f3n para os Xogos Ol\u00edmpicos de Toquio dese mesmo ano. No Estadio Ol\u00edmpico da capital xaponesa, sobre a pista enchoupada pola choiva, realizou unha mala sa\u00edda e cun tempo de 11,12 segundos quedou \u00faltimo dunha serie ga\u00f1ada polo cubano Enrique Figuerola, que na final se proclamar\u00eda subcampi\u00f3n ol\u00edmpico por detr\u00e1s de Bob Hayes.\nEn 1965 ga\u00f1ou o seu primeiro t\u00edtulo nacional absoluto, ao proclamarse campi\u00f3n de Espa\u00f1a dos 400 metros lisos, e ga\u00f1ou de novo en 1967 e 1970. Nos Xogos Mediterr\u00e1neos de 1967 en Tunes ga\u00f1ou d\u00faas medallas de prata, nos 400 e nos 4\u00d7400. Foi ademais seis veces campi\u00f3n de Galicia (3 veces en 200\u00a0m, 2 veces en 400\u00a0m e unha vez en 4\u00d7400\u00a0m).\nAparellador de profesi\u00f3n, nos seus \u00faltimos anos como atleta deixou o Celta para competir pola Universidade de Oviedo, entidade para a cal estaba realizando obras."}
{"id": "535301", "revid": "88215", "url": "https://gl.wikipedia.org/wiki?curid=535301", "title": "Rogelio Rivas Abal", "text": ""}
{"id": "535303", "revid": "88215", "url": "https://gl.wikipedia.org/wiki?curid=535303", "title": "Residencia Blume", "text": ""}
{"id": "535304", "revid": "1888", "url": "https://gl.wikipedia.org/wiki?curid=535304", "title": "Mar\u00eda Llerena Perozo Porteiro", "text": ""}
{"id": "535306", "revid": "89787", "url": "https://gl.wikipedia.org/wiki?curid=535306", "title": "Corneodesmosina", "text": "A corneodesmosina \u00e9 unha prote\u00edna que nos humanos est\u00e1 codificada no xene \"CDSN\".\nEste xene codifica unha prote\u00edna que se atopa nos corneodesmosomas, que se localizan na epiderme humana e noutros epitelios cornificados escamosos. Durante a matuduraci\u00f3n das capas cornificadas, a prote\u00edna sofre unha serie de clivaxes, que se pensa que son necesarios para que se produza a descamaci\u00f3n da pel. O xene est\u00e1 localizado na rexi\u00f3n do cromosoma 6 correspondente ao complexo maior de histocompatibilidade (MHC) de clase I."}
{"id": "535308", "revid": "5863", "url": "https://gl.wikipedia.org/wiki?curid=535308", "title": "Erupci\u00f3n volc\u00e1nica de La Palma de 2021", "text": "A erupci\u00f3n volc\u00e1nica de La Palma de 2021 iniciouse \u00e1s 14:12 (UTC) do 19 de setembro de 2021 na zona de Las Manchas, na illa de La Palma en Canarias (Espa\u00f1a). Tr\u00e1tase da \u00faltima erupci\u00f3n da illa logo da erupci\u00f3n de Tenegu\u00eda de 1971 e a \u00faltima producida no arquip\u00e9lago canario dende a erupci\u00f3n submarina de El Hierro de 2011.\nXeolox\u00eda da illa.\nComo o resto de illas do arquip\u00e9lago canario, a illa de La Palma \u00e9 de orixe volc\u00e1nica. A illa comezou a formarse baixo o mar hai catro mill\u00f3ns de anos e foi medrando co pulo das erupci\u00f3ns volc\u00e1nicas. Na actualidade La Palma nace a 3\u00a0000 metros baixo o mar e el\u00e9vase ata o 2\u00a0426 m sobre o nivel do mar en Roque de los Muchachos.\nSegundo o Instituto Xeol\u00f3xico de Espa\u00f1a, cando a illa emerxeu \"elev\u00e1ronse enormes megavolc\u00e1ns\", e as primeiras emisi\u00f3ns suba\u00e9reas corresponder\u00edan a un gran volc\u00e1n denominado Garaf\u00eda, que na actualidade permanece oculto a causa das fases volc\u00e1nicas posteriores. As emisi\u00f3ns do Garaf\u00eda foron maioritariamente bas\u00e1lticas e contribu\u00edron a que a illa ga\u00f1ara terreo, cunhas lavas cuantificadas polo Instituto Xeol\u00f3xigo de Espa\u00f1a de 400 metros de espesor e un di\u00e1metro de 23\u00a0km.\nA illa ten dous dominios volc\u00e1nicos diferenciados: o norte de forma redondeada, co\u00f1ecida como o dominio de Taburiente, e o dominio Dorsal, que se expande dende Taburiente ata o extremo sur da illa. \u00c9 precisamente a parte sur da illa na que o magma provoca a s\u00faa expansi\u00f3n, e na que xurdiron todos os volc\u00e1ns durante os \u00faltimos s\u00e9culos.\nNome.\nDende os primeiros d\u00edas da erupci\u00f3n existiu un debate en torno a como denominar o novo volc\u00e1n, xurdindo numerosos nomes como F\u00e1tima, Cumbre Nueva, Jedey, Tacande etc. Se ben os volc\u00e1ns son clasificados polas s\u00faas caracter\u00edsticas ou tipo de erupci\u00f3ns, os nomes de cada volc\u00e1n adoita ser local e non hai un mecanismo cient\u00edfico de nomenclatura.\nO nome co que inicialmente a poboaci\u00f3n, o mundo do xornalismo e o da ciencia se referiron ao volc\u00e1n de La Palma est\u00e1 relacionado co lugar no que xurdiu, en Cumbre Vieja, atravesado polo cami\u00f1o de Cabeza de Vaca, polo que o profesor da Universidade de Las Palmas Francisco Jos\u00e9 P\u00e9rez Torrado \"... pola zona na que sa\u00edu poder\u00eda ser Cabeza de Vaca\". Tam\u00e9n chegouse propo\u00f1er que fora a propia poboaci\u00f3n insular a que puxera nome ao novo volc\u00e1n.\nO xe\u00f3logo e paleont\u00f3logo tinerfe\u00f1o Francisco Garc\u00eda-Talavera expuxo en Twitter a opci\u00f3n de nomear o novo volc\u00e1n cun nome guanche, aludindo tam\u00e9n \u00e1 pr\u00e1ctica de nomear os volc\u00e1ns en relaci\u00f3n co lugar no que sa\u00edron, sinalando que:\nPola s\u00faa banda, o doutor en arqueolox\u00eda e xefe da Unidade de Patrimonio Hist\u00f3rico do Cabildo de La Palma, Jorge Pais, manifestou o seu desacordo co nome proposto por Garc\u00eda-Talavera ao coincidir cun barrio situado entre El Paso e Los Llanos de Aridane, situado m\u00e1is ao sur da erupci\u00f3n, e que poder\u00eda levar a confusi\u00f3n. Pais sinalou igualmente un nome guanche para o novo volc\u00e1n, Tacande. Para Pais este ser\u00eda o top\u00f3nimo m\u00e1is axeitado ao tratarse dunha \"voz ind\u00edxena que, ademais, fai referencia \u00e1 zona onde se produciu o nacemento\". Engade que as fontes etnohist\u00f3ricas:\nCon todo, Pais tam\u00e9n dar\u00eda por v\u00e1lidos outros nomes relacionados coa toponimia da zona, como Cabeza de Vaca ou Los Pelados.\nO martes 13 de outubro, o Instituto Volcanol\u00f3xico de Canarias (Involc\u00e1n) propuxo o nome Tajogaite para o volc\u00e1n. O motivo da escolla segundo a instituci\u00f3n ser\u00eda o legado aborixe, xa que esa ter\u00eda sido a denominaci\u00f3n coa que as primeiras persoas que poboaron a illa, os beneahoritas, designaban \u00e1 monta\u00f1a.\nAntecedentes.\nErupci\u00f3ns rexistradas en La Palma.\nLa Palma \u00e9 a illa do arquip\u00e9lago canario que m\u00e1is actividade volc\u00e1nica tivo dende o s\u00e9culo XV. Ata a erupci\u00f3n de 2021, a illa de La Palma ten rexistrado sete erupci\u00f3ns volc\u00e1nicas segundo o Instituto Xeol\u00f3xico Nacional (IXN).\nA primeira delas foi datada de xeito impreciso entre 1430\u00a0e 1440, e tivo lugar no volc\u00e1n Tacande ou Monta\u00f1a Quemada sen casar danos. Algo m\u00e1is d\u00fan s\u00e9culo despois, o 19 de maio de 1585 entrou en erupci\u00f3n o Tehuya logo dunha intensa actividade s\u00edsmica. A actividade no Tehuya prolongouse ata o 10 de agosto do mesmo ano e provocou a destruci\u00f3n de cultivos.\nXa no s\u00e9culo XVII produuc\u00edronse varias erupci\u00f3ns. Na primeira delas o volc\u00e1n Mart\u00edn afectou aos campos de Tigalete e Fuencaliente entre os d\u00edas 2 de outubro\u00a0e 21 de decembro\u00a0de 1646. Posteriormente a erupci\u00f3n do volc\u00e1n San Antonio entre os d\u00edas 12 de novembro\u00a0de 1667 e 21 de xaneiro\u00a0de 1678 provocou a morte de catro persoas, as\u00ed como danos en vivendas, cultivos e gando. No s\u00e9culo XVIII, entre o 9 de outubro e o 3 de decembro de 1712, tivo lugar a erupci\u00f3n do volc\u00e1n El Charco.\nO 24 de xu\u00f1o de 1949 produc\u00edase unha nova erupci\u00f3n volc\u00e1nica na illa de La Palma logo de 237 anos de calma despois da erupci\u00f3n de El Charco. A actividade volc\u00e1nica prolongouse ata o 4 de agosto, un total de 42 d\u00edas nos que a lava e os sismos destru\u00edron campos de cultivo vivendas, o que motivou a migraci\u00f3n cara a Venezuela\u00a0de moitas persoas que perderan todo na cat\u00e1strofe. A chegada da lava ao mar creou unha plataforma costeira de 6 por 3,5 quil\u00f3metros que posteriormente pasou a ser empregada para o cultivo.\nA \u00faltima erupci\u00f3n volc\u00e1nica rexistrada na illa de La Palma produc\u00edrase en 1971, coa erupci\u00f3n do Tenegu\u00eda o 26 de outubro de 1971, e que se prolongou ata o 18 de novembro dese mesmo ano. Nesa ocasi\u00f3n, debido \u00e1 situaci\u00f3n do Tenegu\u00eda no sur da illa, \u00e1 beira do mar, a lava vertese case na s\u00faa totalidade ao mar, provocando o crecemento da illa nos dous mill\u00f3ns de metros cadrados.\nActividade s\u00edsmica recente.\nDende a erupci\u00f3n do Tenegu\u00eda o subsolo da illa mantiv\u00e9rase sen actividade ata 2017, momento no que se iniciou a actividade s\u00edsmica con repetici\u00f3ns constantes pequenos sismos na zona de Cumbre Vieja, que culminou coa erupci\u00f3n en 2021. O ano seguinte rexistr\u00e1ronse na illa case 1\u00a0000 terremotos a algo m\u00e1is de 25 quil\u00f3metros de profundidade que deron paso a un per\u00edodo de escasa sismicidade.\nXa no ano 2021, o 25 de xu\u00f1o rexistr\u00e1ronse un total de 80 terremotos de pequena magnitude a unha profundidade de entre 18 e 34 quil\u00f3metros entre as 7:19 e as 18:09 (UTC), e localizados fundamentalmente pa zona sur de La Palma. O maior destes sismos foi de magnitude 2,2 na escala mbLg.\nO 9 de setembro de 2021 comezaron a rexistrarse unha serie de sismos de baixa intensidade, denominados enxame s\u00edsmico, en Fuencaliente e Mazo, ambos na parte sur da illa de La Palma. Os tremores, de magnitudes que oscilaron entre 0,8 e 2 na escala mbLg, rexistr\u00e1ronse a unha profundidade de entre 5 e 13 quil\u00f3metros. Entre ese d\u00eda e o domingo 12 de setembro a Rede de Vixilancia do Instituto Xeogr\u00e1fico Nacional (IXN) na illa rexistrou 31 sismos.\nO luns 13 acad\u00e1ronse os 1\u00a0500 movementos s\u00edsmicos na zona de Cumbre Vieja, nos municipios de Fuencaliente, Mazo e El Paso, o que levou a activar o m\u00e9rcores 15 a alerta da cor amarela (nivel de alerta 2 nunha escala de 4) no Plano Especial de Protecci\u00f3n Civil e Atenci\u00f3n a Emerxencias por Risco Volc\u00e1nico (Pevolca), por parte do Goberno das Canarias.\nO d\u00eda 16 o n\u00famero de pequenos sismos elev\u00e1rase xa ata m\u00e1is de 4\u00a0200, que vi\u00f1eron acompa\u00f1ados dunha deformaci\u00f3n do terreo, o que indicou que baixo o solo hab\u00eda magma inquedo, mais sen dar sinais claros dunha erupci\u00f3n inminente.\nErupci\u00f3n.\nPrimeira semana.\nO d\u00eda 19 de setembro rexistr\u00e1ronse 327 terremotos, salientando un de 3,8 mbLg que tivo lugar \u00e1s 11:16 (hora local), amplamente sentido na illa e cunha profundidade de 2 km. Pouco despois produciuse un de 4,2 na escala de Richter. Dende o inicio da actividade s\u00edsmica constatouse que a deformaci\u00f3n da illa debida \u00e1 presi\u00f3n que o magma exerce sobre a codia terrestre fixera elevarse a zona da posible erupci\u00f3n en torno a 15 cent\u00edmetros.\nMalia a esta situaci\u00f3n decidiuse non aumentar as medidas de precauci\u00f3n e s\u00f3 se decidiu por parte do Cabildo de La Palma comezar a evacuaci\u00f3n de canto menos 40 persoas con mobilidade reducida e parte do gando presente na zona.\nEse mesmo d\u00eda, 19 de setembro, \u00e1s 15:12 (hora local) entrou en erupci\u00f3n o volc\u00e1n en Monta\u00f1a Rajada, no municipio de El Paso. A erupci\u00f3n estivo precedida por un pequeno terremoto e unha grande explosi\u00f3n que deu paso a unha gran columna de fume e a expulsi\u00f3n de piroclastos. Inicialmente a erupci\u00f3n ti\u00f1a d\u00faas fisuras separadas 200 metros e d\u00faas bocas polas que sa\u00eda lava, que posteriormente se converteron en sete, e logo en oito. \u00c1s 17:00 (hora local) o nivel de emerxencia subiu ao nivel vermello, afectando aos municipios de Tazacorte, El Paso, Fuencaliente, Mazo e Los Llanos de Aridane, que re\u00fanen unha poboaci\u00f3n dunhas 35\u00a0000 persoas.\nO d\u00eda 20 de setembro a velocidade da lava no seu curso cara ao mar chegou a 700 metros por hora, polo que se pensou inicialmente que a lingua de lava poder\u00eda chegar ao mar ese mesmo d\u00eda. Nas primeiras 24 horas o volc\u00e1n emitira m\u00e1is de 20\u00a0000 toneladas de di\u00f3xido de xofre, se ben a ausencia de vento fixo posible manter a actividade aeroportuaria da illa. Esa mesma tarde xurdiu unha nova boca que se abriu en direcci\u00f3n norte, obrigando a evacuar \u00e1 poboaci\u00f3n da zona de Tacande, unha poboaci\u00f3n de 704 habitantes pertencente ao municipio de El Paso. Con todo, o movemento do fluxo de lava ralentizouse e a lava non chegou finalmente ao mar nese d\u00eda. Durante o d\u00eda a lava chegou \u00e1 principal \u00e1rea pesqueira da illa, Tazacorte, no seu curso cara ao mar que discorre precisamente entre Tazacorte e a zona de La Bombilla.\nO 21 de setembro Involcan deu a co\u00f1ecer a composici\u00f3n dunha primeira mostra de lava, que conter\u00eda fenocristais de plaxioclasa e piroxeno. Ese mesmo d\u00eda o oeste da illa pasou a ser considerado \"zona catastr\u00f3fica\". En torno \u00e1s 14:00 horas a colada principal de lava chegou \u00e1 localidade de Todoque, a m\u00e1is poboada da zona afectada con 1\u00a0200 habitantes, a unha velocidade duns 120 metros por hora. Neses momentos a lava avanzaba por d\u00faas linguas, unha das cales, a situada ao suroeste, en Las Manchas, ti\u00f1a \u00abun movemento m\u00ednimo\u00bb, apenas uns dous metros por hora, mentres que a segunda, alimentada pola nova boca foi a que alcanzou Todoque. A lava desta segunda boca \u00e9 m\u00e1is flu\u00edda e m\u00f3vese por riba da colada do cono principal, polo que avanza con maior facilidade. Nesa data a deformaci\u00f3n acumulada nas proximidades \u00e1 zona de erupci\u00f3n era de 25 cent\u00edmetros\n\u00c1s 8:14 do m\u00e9rcores 22 a \u00e1rea afectada pola erupci\u00f3n aumentara nun 50% respecto da medici\u00f3n das 19:50 do d\u00eda anterior, e na ma\u00f1\u00e1 dese mesmo d\u00eda deixara 153 hect\u00e1rea de terreo baixo as pedras, o lume e as cinzas, de acordo cos c\u00e1lculos do Instituto Volcanol\u00f3xico de Canarias. O avance da lava cara ao mar calculouse nesa ma\u00f1\u00e1 en 200 metros por hora, mentres que a deformaci\u00f3n do solo na \u00e1rea da erupci\u00f3n ascendera ata os 28 cent\u00edmetros. Daquela os expertos calculaban que a situaci\u00f3n poder\u00edase prolongar uns 55 d\u00edas, e as medici\u00f3ns de di\u00f3xido de xofre revelaban que cada d\u00eda o volc\u00e1n emit\u00edan \u00e1 atmosfera entre 6\u00a0140 e 11\u00a0500 toneladas deste gas \u00e1 atmosfera. Ao longo do d\u00eda, o director t\u00e9cnico do Pevolca, Miguel \u00c1ngel Morcuende, falou de per\u00edodo de \"mini estabilidade\" e a\u00ednda que o volc\u00e1n estaba a ser \"bastante explosivo\", as coladas de lava ralentiz\u00e1ranse e avanzaban con moita lentitude, a uns catro metros por hora. Ao mesmo tempo confirmou que exist\u00edan nove bocas, tendo catro activas nunha soa fisura.\nO 24 de setembro abr\u00edronse d\u00faas bocas m\u00e1is, creando d\u00faas coladas que se desprazaban ladeira abaixo a unha velocidade en torno aos 60-80 metros por hora. Pouco m\u00e1is tarde decretouse a evacuaci\u00f3n das poboaci\u00f3ns de Tajuya, Tacande de Abajo e a parte de Tacande de Arriba non desaloxada anteriormente. Ademais intensificouse a actividade explosiva e a emisi\u00f3n de cinzas, provocando a suspensi\u00f3n de todas as operaci\u00f3ns comerciais no Aeroporto de La Palma e do da Gomera debido \u00e1 presenza destas part\u00edculas no aire e a pouca visibilidade que produciu.\nDurante a ma\u00f1\u00e1 do s\u00e1bado 25 de setembro abriu unha nova boca eruptiva ao oeste do foco principal, co que pasaron a ser catro bocas. A abertura desta nova boca aumentou o risco de derrubamento do cono volc\u00e1nico, ben de xeito total ou parcial. Do mesmo xeito, a nube de cinza e pedras aumentou, obrigando ao peche a\u00e9reo da illa por motivos de seguridade. As autoridades recomendaron \u00e1 poboaci\u00f3n que non sa\u00edra das s\u00faas casas e, no caso de facelo, empregar elementos de protecci\u00f3n para os ollos e m\u00e1scara.\nA parte occidental do cono principal de cinzas volc\u00e1nicas sufriu un desmoronamento. A colada de lava que aparecera o venres, m\u00e1is flu\u00edda e r\u00e1pida que as primeiras da erupci\u00f3n, discorr\u00eda sobre a que sa\u00edra nos d\u00edas anteriores. A corrente orixinal de lava, con todo, segu\u00eda a avanzar, a\u00ednda que de xeito moi lento, a poucos metros por hora. A escasa velocidade deb\u00edase ao aumento da viscosidade nas partes inferiores a causa da diminuci\u00f3n da temperatura da lava, o que provocou un aumento na altura da colada.\nO ramal da colada que estaba en Todoque avanzo pouco. A deformaci\u00f3n do terreo non variou moito nos \u00faltimos tres d\u00edas, xa que o material que estaba a entrar na c\u00e1mara magm\u00e1tica estaba sendo compensado polo que estaba sendo expulsado. Ata ese d\u00eda foran expulsados pouco m\u00e1is de 25 mill\u00f3ns de metros c\u00fabicos de magma.\nA columna de fume e cinzas volc\u00e1nicas elevouse a unha altura de seis quil\u00f3metros, coa cinza alcanzando toda a illa de la Palma, e parte de La Gomera, mantendo o Aeroporto de La Palma inoperante. Os operadores mar\u00edtimos reforzaron as s\u00faas li\u00f1as cara \u00e1 illa de La Palma, produc\u00edndose, con todo, grandes filas de pasaxeiros no porto de Santa Cruz.\nSegunda semana.\n\u00c1s 17:55 do 26 de setembro, unha das coladas de lava provocou o colapso da igrexa de San Pio X, no centro urbano de Todoque, s\u00edmbolo dela comunidade. O acontecemento foi retransmitido en directo pola Radio Televisi\u00f3n Canaria, que acompa\u00f1aba o avance r\u00e1pido do r\u00edo de lava. A lava destru\u00edu ademais o centro de sa\u00fade e o recinto da Asociaci\u00f3n de Veci\u00f1os. O 21 de setembro, funcionarios do municipio cargaran en cami\u00f3ns todo o mobiliario que puideron retirar do interior da igrexa parroquial de San Pio X, inclu\u00edndo as imaxes, crucifixos, candelabros e cadros.\nSegundo Miguel \u00c1ngel Morcuende, Director T\u00e9cnico do Plano Especial de Protecci\u00f3n Civil e Atenci\u00f3n de Emerxencias por Risco Volc\u00e1nico das Canarias (Pevolca), cerca das 19:00 o principal r\u00edo de lava superou a estrada LP-213, \u00e1 altura de Todoque, encontr\u00e1ndose a cerca de 150 metros ao oeste do n\u00facleo de poboaci\u00f3n. \u00c1s 20:15, a fronte da colada encontr\u00e1base a cerca de 1\u00a0600 metros da costa, en li\u00f1a recta, en direcci\u00f3n Nordeste, rodeando a monta\u00f1a de Todoque. A situaci\u00f3n do avance r\u00e1pido da colada non xerou novos desaloxos, unha vez que a direcci\u00f3n da colada se mantivo dentro da zona de exclusi\u00f3n establecida, na que toda a poboaci\u00f3n fora evacuada. A lava proseguiu o curso da colada principal, cunha velocidade pr\u00f3xima aos 100 metros por hora, debido \u00e1 temperatura m\u00e1is alta ao emanar dunha profundidade maior do volc\u00e1n - cerca de dez quil\u00f3metros - facendo que aumente a s\u00faa fluidez. A fronte da lingua estaba a ser empurrada por nova lava, de xeito que a\u00ednda que a fronte de lava \u00eda arrefriando, o seu interior continuaba a estar a unha temperatura moi elevada, preto de 1\u00a0200 graos, fac\u00e9ndoa m\u00e1is flu\u00edda. A altura media da colada na s\u00faa fronte variaba entre os catro e os seis metros, cunha largura m\u00e1xima de 600 metros.\nCoa inminencia da chegada da lava ao mar, na zona costeira de Tazacorte, e na previsi\u00f3n de posibles emanaci\u00f3ns de gases nocivos para a sa\u00fade, a Pevolca ordenou o confinamento dos barrios de San Borond\u00f3n, Marina Alta, Marina Baja e La Condesa, tendo a poboaci\u00f3n que permanecer nos seus domicilios con portas e vent\u00e1s pechadas, ata a reavaliaci\u00f3n da situaci\u00f3n na ma\u00f1\u00e1 seguinte.\nLogo dunha noite de grande actividade explosiva, en torno \u00e1s 8:30 a actividade cesou subitamente durante aproximadamente d\u00faas horas, retomando de seguido. Durante a calma a actividade s\u00edsmica diminu\u00edu, cos enxames s\u00edsmicos despraz\u00e1ndose en direcci\u00f3n ao sur da illa, a profundidades pr\u00f3ximas aos 10 quil\u00f3metros, nunha localizaci\u00f3n semellante aos movementos que se detectaran unha semana antes da erupci\u00f3n, con 16 sismos localizados na zona norte de Fuencaliente de La Palma. Os peritos que monitorizaban a erupci\u00f3n clasificaron a parada da actividade como un \u201cproceso normal\u201d neste tipo de erupci\u00f3ns fisurais estrombolianas, nas cales se alternan continuidades e descontinuidades. Segundo Mar\u00eda Jos\u00e9 Blanco, directora do Instituto Xeogr\u00e1fico Nacional nas Canarias, este comportamento do volc\u00e1n pode deberse a unha mudanza no condutor que o alimenta, levando a unha diminuci\u00f3n do contido gasoso e a unha menor achega de material dispo\u00f1ible, podendo ser retomado en calquera momento, como efectivamente aconteceu. Non foi a primeira vez na historia do arquip\u00e9lago ne que un volc\u00e1n parou e volveu entrar en erupci\u00f3n uns d\u00edas despois, mesmo nun punto m\u00e1is distante. O precedente m\u00e1is inmediato foi o volc\u00e1n de San Juan, na mesma illa, en 1949.\nCo restablecemento da actividade o volc\u00e1n entrou nunha nova fase, volvendo xerar grandes explosi\u00f3ns de tipo estromboliano, e formando unha grande colada de lava que descendeu dende o cono principal polo cami\u00f1o aberto polas anteriores. A finais do d\u00eda 27, sen contar coa gran cantidade de lava expulsada esa noite, a erupci\u00f3n xa superara en tan s\u00f3 sete d\u00edas a \u00faltima ocorrida en La Palma, a do Tenegu\u00eda, en 1971, con 46,3 mill\u00f3ns de metros c\u00fabicos de materiais expulsados nunha semana, mentres que o Tenegu\u00eda expulsou 43 mill\u00f3ns en 24 d\u00edas. Ao longo deste d\u00eda, a lava cubriu 237,5 hect\u00e1reas, 27,5 m\u00e1is que o d\u00eda anterior en s\u00f3 24 horas.\nA Capitan\u00eda Mar\u00edtima de Santa Cruz de Tenerife, por recomendaci\u00f3n do Pevolca, decidiu trasladar a zona de exclusi\u00f3n de navegaci\u00f3n cara o norte, debido ao risco da ca\u00edda no mar de lava do novo volc\u00e1n, pasando a comprender desde La Bombilla ata 0,2 millas ao sur do porto de Tazacorte, estando tam\u00e9n restrinxida a manobra de entrada e sa\u00edda de barcos no porto na zona do final do dique, prev\u00e9ndose o peche do porto se a lava chegada ao mar a menos de 1,2 millas da entrada.\nAo final do d\u00eda, estim\u00e1base que faltar\u00edan 1\u00a0200 metros para que a lava chegase \u00e1 costa. A calidade do aire continuaba a ser boa, descart\u00e1ndose a aparici\u00f3n de chuvias \u00e1cidas nas seguintes 24 horas.\nSegundo David Calvo, portavoz do Instituto Vulcanol\u00f3xico de Canarias (Involcan), o novo volc\u00e1n de La Palma entrou nunha fase efusiva, con menos explosi\u00f3ns e menos protagonismo do cono principal. A nova lava era ent\u00f3n do tipo hawaiano, m\u00e1is flu\u00edda e con maior capacidade de desprazamento, sendo emitida por un cr\u00e1ter pequeno, fora do cono principal, a partir dunha boca que emit\u00eda menos cinza e menos piroclastos que o centro emisor principal. A\u00ednda que a penas forma o seu propio cono, emite un fluxo \"impresionante\" de lava. Esta boca sempre emitiu lava m\u00e1is flu\u00edda, tendo o fluxo aumentado consideravelmente ao final da tarde do d\u00eda 27. A maior fluidez desta lava permite unha maior capacidade de movemento e ocupaci\u00f3n de terreo, non formando as \"paredes\" da colada anterior, correndo sobre as coladas anteriores.\nEntre as 8:00 da ma\u00f1\u00e1 e as 20.00 horas da tarde, o volc\u00e1n tivo unha actividade m\u00e1is lixeira, confirmado pola cantidade de anh\u00eddrido sulfuroso emitido, moi baixa en relaci\u00f3n aos outros d\u00edas, alcanzando a crista m\u00e1is 4\u00a0000 metros. En total, o volc\u00e1n emitiu 10 mill\u00f3ns de metros c\u00fabicos de produtos volc\u00e1nicos. Entre as 8:00 e as 18:00 horas rexistrouse un descenso brusco da sismicidade. Logo das 18:15 produciuse a expulsi\u00f3n de vapor de auga e a emisi\u00f3n de cinzas, e logo das 19:15, a emisi\u00f3n de coladas polo flanco norte, con emisi\u00f3n significativa de lava.\nA morfolox\u00eda do cono volc\u00e1nico alterouse. A sismicidade continuaba a 10 quil\u00f3metros de profundidade, no lugar onde estaba ao redor do 11 de setembro, e os sismo segu\u00edanse producindo en torno ao centro de emisi\u00f3n. A emisi\u00f3n de di\u00f3xido de xofre baixou, encontr\u00e1ndose nas 567 tm diarias, e coas cincas chegando ata os 5\u00a0500 metros de altitude.\nEn consecuencia do aumento da actividade eruptiva explosiva, o Instituto Xeogr\u00e1fico Nacional (IXN) emitiu durante a ma\u00f1\u00e1 un novo aviso VONA (Volcano Observatory Notice for Aviation) para a aviaci\u00f3n civil, debido ao aumento da emisi\u00f3n de cinzas, as\u00ed como o aumento da altura das mesmas, que alcanzou os 7\u00a0000 metros. A compa\u00f1\u00eda a\u00e9rea canaria Binter cancelou os voos programados para e de La Palma ata as 13:00 horas do d\u00eda 28, debido \u00e1 nube de cinzas provocada pola erupci\u00f3n do volc\u00e1n.\nSegundo Miguel \u00c1ngel Morcuende, diretor t\u00e9cnico do Pevolca, o magma expelido ti\u00f1a nese momento a s\u00faa orixe en c\u00e1maras inferiores, sendo, por iso, m\u00e1is flu\u00eddo. O centro emisor de lava encontr\u00e1base por baixo do cr\u00e1ter, a 900 metros por riba do nivel do mar, con pendentes moi elevadas. A calor e as pendentes elevadas fac\u00edan que a lava avanzara a unha velocidade de arredor dos 300 metros por hora. Nos estadios iniciais a colada avanzaba moi r\u00e1pido, mais a medida que avanzaba, arrefriaba e encontraba obst\u00e1culos e acababa por sa\u00edr da \u00abv\u00eda r\u00e1pida\u00bb sobre a cal se deslizaba inicialmente, freando e causando un alargamento da propia colada. O fluxo que avanzaba neste punto \u00e9 o que ti\u00f1a a s\u00faa orixe no flanco norte do volc\u00e1n, correndo sobre coladas anteriores, o que permite un avance m\u00e1is r\u00e1pido.\n300 persoas encontr\u00e1banse nese momento en confinamento en catro localidades de Tazacorte, debido\u00b4\u00e1 probabilidade da produci\u00f3n de \u00e1cido clorh\u00eddrico cando a lava chegara \u00e1 auga do mar.\nCerca das 13:00, a lava encontr\u00e1base \u00e1 altura do cami\u00f1o do Plantillo, nunha zona de bananeiras, xerando unha pequena nube t\u00f3xica debido \u00e1 queima do pl\u00e1stico de invernadoiros e fertilizantes explosivos. A nube conti\u00f1a elementos t\u00f3xicos, como amon\u00edaco e cloruro de boro, que incid\u00edan nun raio pequeno dentro da zona de exclusi\u00f3n, que con todo, se foran dilu\u00edndo. Todas as vivendas dentro dun raio de cinco quil\u00f3metros estaban de sobreaviso, debido ao perigo de explosi\u00f3ns e quebra de vidros.\nO IXN localizou seis sismos na zona afectada pola reactivaci\u00f3n volc\u00e1nica, cunha magnitude m\u00e1xima rexistrada de 2,9 (mbLg) nun movemento s\u00edsmico a 10 quil\u00f3metros de profundidade. A amplitude media dos sismos volc\u00e1nicos mant\u00edvose en valores moi baixos para esta erupci\u00f3n ata as 15:00, e practicamente nulos entre as 15:00 e as 17:00. A partir dese momento comezou a aumentar de forma considerable, ata acadar unha faixa de valores medios \u00e1s 19.00 horas, estabiliz\u00e1ndose dende ent\u00f3n. A rede de estaci\u00f3ns permanentes GNSS da illa mostraba estabilidade nas deformaci\u00f3ns. Ao longo do d\u00eda, rexistr\u00e1ronse dous sismos de 3 graos, e sete de magnitude superior, continuando a sismicidade en cotas m\u00e1is superficiais, a\u00ednda que con menor incidencia.\nCerca das 20:00 a lava rodeou a monta\u00f1a de Todoque polo sul, seguindo en direcci\u00f3n \u00e1 costa de Tazacorte, tendo xa cruzado a Estrada da Costa, e sendo visible dende o mar. A destruci\u00f3n ocorre tivo lugar principalmente nas plantaci\u00f3ns de pl\u00e1tanos localizadas na zona, \u00faltimo obst\u00e1culo antes da costa mar\u00edtima.\nEn torno \u00e1s 23:00, o fluxo de lava chegou \u00e1 li\u00f1a de costa, logo de acelerar a velocidade nas tres horas anteriores, sen outro obst\u00e1culo que as plantaci\u00f3ns de pl\u00e1tanos, xerando unha gran columna de fume branco e negro ao chegar ao Oc\u00e9ano Atl\u00e1ntico. O contacto co mar tivo lugar en Los Palacios, na praia de La Galeria, unha pequena enseada ao norte da praia de Los Guirres. O contacto da lava coa auga foi recollido en imaxes polo barco do nav\u00edo oceanogr\u00e1fico Ram\u00f3n Margalef, as\u00ed como pola xornalista da televisi\u00f3n canaria no programa 'Una Hora menos'. A lava caeu en cascada por un cantil de 100 metros de altura, formando unha columna de 50 metros de alto, equivalente a un edificio de 15 andares, ao arrefriar rapidamente, logo do contacto coa auga.\nNo 11\u00ba d\u00eda da erupci\u00f3n, segundo os responsables do Pevolca, a erupci\u00f3n non se encontraba estabilizada, cunha din\u00e1mica que escapaba ao control e en constante monitorizaci\u00f3n. De acordo con Mar\u00eda Jos\u00e9 Blanco, directora do IXN nas Canarias, a erupci\u00f3n fisural continuaba a presentar un mecanismo estromboliano efusivo, mentres que o fluxo de lava, logo de superar a monta\u00f1a Todoque, entrou no mar cerca da praia de Los Guirres. En poucas horas, a lava amontoouse na base do cantil, formando un cono. A inclinaci\u00f3n suavizouse, sobre a cal ca\u00eda tranquilamente unha cascada de lava sobre o mar, formando un gran delta l\u00e1vico que se expand\u00eda continuamente en direcci\u00f3n ao sur e ao oeste, con m\u00e1is de 500 metros de largo.\nO contacto entre a lava e o mar formaba continuamente unha nube de gases t\u00f3xicos, limitada \u00e1 zona de contacto co mar e disip\u00e1ndose rapidamente, coa axuda do vento forte. A poboaci\u00f3n non foi afectada m\u00e1is al\u00f3 dos confinamentos impostos anterioriormente en catro bairros de Tazacorte, mant\u00e9ndose a zona de exclusi\u00f3n mar\u00edtima de d\u00faas millas. Observouse unha decoloraci\u00f3n do oc\u00e9ano, que se une a \u00e1reas en azul turquesa e outras casta\u00f1as, sobre todo na zona pr\u00f3xima \u00e1 lava. As alteraci\u00f3n de cor da auga en torno \u00e1 colada d\u00e9bense ao material volc\u00e1nico, como se observou anteriormente no volc\u00e1n Tagoro de El Hierro.\nO proceso eruptivo continuou, cos restantes r\u00edos de lava inactivos. O primeiro fluxo mant\u00ed\u00f1ase practicamente paralizado no n\u00facleo de Todoque, con alturas que superaban os 10 metros de altura. Esper\u00e1base que a actividade estromboliana continuara, podendo darse a modificaci\u00f3n do cono volc\u00e1nico. A altura da columna de fume chegou aos 3\u00a0500 metros de altitude. Na \u00e1rea pr\u00f3xima ao centro de erupci\u00f3n predominaban as brisas, e esper\u00e1base que a nube de cinzas e di\u00f3xido de xofre se desprazaran cara o noroeste do volc\u00e1n, chegando a El Hierro pola tarde ou noite.\nCoa mellora das condici\u00f3ns meteorol\u00f3xicas no aeroporto retom\u00e1ronse as conexi\u00f3ns a\u00e9reas con La Palma, inclu\u00edndo a compa\u00eda a\u00e9rea canaria Binter.\nNa zona de inicio do 11 de setembro, a sismicidade mant\u00ed\u00f1ase estable a 10 quil\u00f3metros de profundidade. As deformaci\u00f3ns na compo\u00f1ente horizontal continuaban cara o sur e o oeste, e segu\u00edan a crecer na vertical. En total emit\u00edranse 10\u00a0757 toneladas de gases dende o inicio da erupci\u00f3n. As \u00e1reas de exclusi\u00f3n continuaban dentro dos 2,5 quil\u00f3metros desde o centro de emisi\u00f3n, co fin de minimizar o impacto de piroclastos e gases, aconsell\u00e1ndose \u00e1s persoas a que permaneceran afastadas das vent\u00e1s nun raio de 5 quil\u00f3metros, debido ao perigo de posibles explosi\u00f3ns. A calidade do aire segu\u00eda a ser boa, a\u00ednda que recomendouse a utilizaci\u00f3n de m\u00e1scaras nas zonas de deposici\u00f3n de cinzas.\nLogo do anoitecer, Mar\u00eda Jos\u00e9 Blanco advertiu de que a calidade do aire superara o nivel diario de m\u00e1is de 50 microgramos por metro c\u00fabico na estaci\u00f3n m\u00f3bil de Los Llanos, un nivel de alerta que, a\u00ednda que dentro dos l\u00edmites estabelecidos pola normativa, requir\u00eda vixilancia e precauci\u00f3n. Na estaci\u00f3n de Tazacorte a media diaria de di\u00f3xido de xofre foi de 219 microgramos por metro c\u00fabico, sendo o m\u00e1ximo 125. Entre as 7 e as 10 da ma\u00f1\u00e1 alcanzouse un valor de 350, o triplo do m\u00e1ximo estabelecido. En Los Llanos, a media foi de 198 microgramos por metro c\u00fabico, rexistrando os \u00edndices m\u00e1is altos entre as d\u00faas e as catro da tarde. En ningunha das estaci\u00f3ns se detectou sulfuro de hidr\u00f3xeno. Segundo Blanco, a relaci\u00f3n de di\u00f3xido de carbono e di\u00f3xido de xofre na crista suxire que a lava provi\u00f1a dun sistema magm\u00e1tico profundo.\nDurante a ma\u00f1\u00e1 constatouse a existencia dun campo fumar\u00f3lico no flanco nordeste. O proceso eruptivo continuou a s\u00faa actividade, na que a lava seguiu de xeito relativamente estable pola colada principal, flu\u00edndo cara ao mar nun caudal continuo, desbordando nalg\u00fans puntos, mentres que os outros fluxos permanece\u00edan practicamente inativos. A sismicidade mant\u00edvose na mesma zona dos d\u00edas anteriores, a profundidades de m\u00e1is de dez quil\u00f3metros. Sent\u00edronse 18 sismos, un dos cales tivo unha magnitude de 3,3 e foi sentido con intensidade 2 como medici\u00f3n m\u00e1xima, as\u00ed como movementos m\u00e1is s\u00e1uperficiais en torno ao n\u00facleo da erupci\u00f3n. O tremor era estable, a\u00ednda que nalgunhas zonas pr\u00f3ximas ao cono volc\u00e2nico era de alta frecuencia; as deformaci\u00f3ns manti\u00f1an ent\u00f3n un patr\u00f3n estable.\nDurante a tarde rexistrouse un aumento da actividade volc\u00e1nica, con m\u00e1is explosi\u00f3ns. Tivo lugar tam\u00e9n un aumento da sismicidade, cun sismo de 5 graos rexistrado \u00e1s 21:31 en Fuencaliente. Ao final da tarde xurdiu un novo fluxo de lava con orixe na parte traseira do cono secundario.\nEse d\u00eda a principal preocupaci\u00f3n centr\u00e1base na calidade do aire, logo de que as medici\u00f3ns en Tazacorte revelaran que puntualmente se sobrepasaran os l\u00edmites de di\u00f3xido de xofre permitidos, recomend\u00e1ndose o uso de m\u00e1scarillas FPP2, e que se empregaran o menos posible os espazos abertos, sobre todo persoas vulnerables, embarazadas, nenos e anci\u00e1ns ou persoas con doenzas respiratorias. O penacho, a nube t\u00f3xica producida polos gases liberados pola entrada da lava no mar, desprazouse cara ao noroeste da illa.\nPermitiuse o acceso aos regantes das explotaci\u00f3ns agr\u00edcolas entre La Bombilla e El Remo, e ao norte da Montanha de La laguna. Tam\u00e9n se permitiu o acesso a vivendas por motivos urxentes, mais non para recoller de bens, e a\u00ednda estaba permitido \u00e1s persoas residentes a entrada en zonas a menos de dous quil\u00f3metros do volc\u00e1n para dar de comer aos animais.\nNa madrugada do 13\u00ba d\u00eda de erupci\u00f3n xurdiu unha nova boca, pasando o volc\u00e1n a contar con d\u00faas bocas activas, a uns 15 metros de distancia entre ambas, na cara noroeste do cono volc\u00e1nico, a unha distancia duns 600 metros do cr\u00e1ter. Dende as 2:30, estas bocas expulsaban correntes de lava moi flu\u00edda, avanzando en direcci\u00f3n ao fluxo de lava orizinal. A nova colada discor\u00eda a cerca de 450 metros de distancia ao noroeste da primeira e avanzaba de xeito moi r\u00e1pido coa axuda da topograf\u00eda. Contra as 10 da ma\u00f1\u00e1, o novo fluxo superara a estrada LP-212, no Valle de Aridane, tentando unirse co primeiro. O fluxo orixinal, que unha semana antes se bifurcara para rodear a monta\u00f1a de Todoque, co seu ramal do lado sur chegando ao mar, a\u00ednda que discorr\u00eda canalizado en case todo o seu traxecto, nalgunhas zonas alargouse, arrasando novas propiedades, o que fixo que o n\u00famero de edificaci\u00f3ns afectadas superara o millar. Ademais, no treito final volveu separarse, podendo desembocar no oc\u00e9ano a 200 metros do primeiro.\nCoas d\u00faas novas bocas, eran xa sete os centros emisores activos da erupci\u00f3n: exist\u00edan tres m\u00e1is no interior do cr\u00e1ter, de dous m\u00e1is no lateral do cono volc\u00e1nico. Ata este d\u00eda, o volc\u00e1n expulsara 80 mill\u00f3ns de metros c\u00fabicos de magma, o dobre que o Tenegu\u00eda en 1971, nun terzo do tempo.\nO tremor, tipo de sismo caracter\u00edstico dos volc\u00e1ns, aumentou a partir da madrugada deste d\u00eda, coa sismicidade permanecendo pr\u00f3xima \u00e1 zona dos primeiros d\u00edas. Nos \u00faltimos d\u00edas detectaronse decenas de sismos de intensidades dende os 3 aos 4 graos, co epicentro entre os dez e os quince quil\u00f3metros de profundidade, suxerindo unha gran actividade volc\u00e1nica. A erupci\u00f3n fisural continuaba, co cono a mudar constantemente a s\u00faa morfolox\u00eda.\nA columna de fume e gases que emanaba do volc\u00e1n alcanzaba os 6\u00a0000 metros de altitude, mil m\u00e1is que dous d\u00edas antes, cunha alta taxa de emisi\u00f3n de di\u00f3xido de xofre cara \u00e1 atmosfera, con 8\u00a0700 toneladas diarias. Os ventos variables e as condici\u00f3ns meteorol\u00f3xicas desfavorables provocaron un empioramento da calidade do aire no Valle de Aridane, rexistr\u00e1ndose valores altos de di\u00f3xido de xofre. Con todo, os picos de niveis t\u00f3xicos s\u00f3 se produciron en determinadas zonas, polo que non representaron un perigo para as persoas. As explosi\u00f3ns do novo volc\u00e1n lanzaron cinzas e pequenos fragmentos de escoura volc\u00e1nica, que chegaron ter un cent\u00edmetro de di\u00e1metro no miradoiro da igrexa de Tajuya, situado a m\u00e1is de tres quil\u00f3metros do centro eruptivo, localizado na zona de Cabeza de Vaca. A estaci\u00f3n de teledetecci\u00f3n instalada no Centro de Visitantes do Volc\u00e1n San Antonio, en Fuencaliente, observou un impresionante v\u00f3rtice da columna eruptiva do volc\u00e1n, que tam\u00e9n foi detectado por sat\u00e9lite.\nContra as 22:30, o Pevolca ordenou un novo confinamento que afectou a cerca de 3\u00a0500 persoas, como consecuencia das condici\u00f3ns meteorol\u00f3xicas existentes, cunha inversi\u00f3n t\u00e9rmica que impide a dispersi\u00f3n de gases e os mant\u00e9n en cotas baixas da atmosfera.\n\u00c1s 10:30 da mas\u00e1, Involcan informou de que se abrira un novo foco de emisi\u00f3n na fractura principal do volc\u00e1n, sum\u00e1ndose \u00e1s d\u00faas novas bocas que xurdiran na madrugada do d\u00eda anterior. Imaxes capturadas por dron mostraron como a nova boca xa estaba emitindo elementos l\u00edquidos e s\u00f3lidos, como magma e piroclastos, as\u00ed como gasosos. Entre tanto, o fluxo de lava que emerx\u00eda dende o d\u00eda anterior polas d\u00faas novas bocas fixo contacto co fluxo orixinal.\nEntre o mediod\u00eda do d\u00eda anterior, e o mediod\u00eda deste d\u00eda, rexistr\u00e1ronse 21 sismos en torno \u00e1 erupci\u00f3n, e dous deles foron sentidos pola poboaci\u00f3n, cunha magnitude m\u00e1xima de 3,6 (mbLg), correspondente ao sismo sentido con intensidade m\u00e1xima na zona epic\u00e9ntrica \u00e1s 14:13 do d\u00eda anterior. Tam\u00e9n se localizaron dous sismos a profundidades en torno aos 30 quil\u00f3metros, e un sismo superficial na zona pr\u00f3xima \u00e1 boca eruptiva. O tremor volc\u00e1nico mant\u00ed\u00f1ase estabilizado, en niveis semellantes aos dos d\u00edas anteriores, e as deformaci\u00f3ns estabiliz\u00e1ndose de novo.\nA Direcci\u00f3n Xeral de Seguridade e Emerxencias do Goberno de Canarias ordenou o levantamento do confinamento nos n\u00facleos de Tazacorte, El Paso e Los Llanos de Aridane, atendendo \u00e1 mellora da calidade do aire na zona.\nTerceira semana.\nNa noite do s\u00e1bado ao domingo, a rede de vixilancia volc\u00e1nica de seguimento 24 horas do IXN localizou nove sismos na contorna da zona de erupci\u00f3n do volc\u00e1n. \u00c1s 19:14, o IXN rexistrou un sismo de magnitude 3,7 localizado a unha profundidade de 12 quil\u00f3metros ao suroeste de Villa de Mazo, un dos m\u00e1is de 20 rexistrados nese d\u00eda nos municipios de Mazo e Fuencaliente. O sismo foi vinculado ao proceso eruptivo en curso, tendo sido descartada a probabilidade de producirse un novo foco eruptivo noutra zona da illa.\nNas \u00faltimas horas do d\u00eda o Pevolca detectou un aumento da actividade explosiva. O mesmo organismo ordenou a evacuaci\u00f3n de persoal cient\u00edfico e de varios servizos de emerxencia que se encontraban a traballar preto do fluxo de lava, logo dun empobrecemento da calidade do aire, a\u00ednda que restrinxido a esa zona e sen afectar os n\u00facleos de poboaci\u00f3n f\u00f3ra do per\u00edmetro de seguridade, fixado en 2,5 quil\u00f3metros do cono principal, onde a calidade do aire era boa.\nDende as 21:00 o caudal de lava continuou aumentando, seguindo sempre a mesma canle de sa\u00edda. A parte noroeste do cono volc\u00e1nico cedeu, e algunhas das bocas un\u00edronse. O desmoronamento provocou unha reacci\u00f3n equivalente \u00e1 rotura dunha presa, causando a ca\u00edda de bloques, parte da estrutura do cono, que foron arrastrados polo fluxo de lava, producindo tam\u00e9n unha gran cantidade de lava moi flu\u00edda. Tivo lugar tam\u00e9n un aumento dos picos da explosividade, dentro da pauta estabelecida para unha erupci\u00f3n estromboliana. A colada orixinada o 1 de outubro, separada do cono principal, continuou mostrando sinais de pouca actividade. Confirmouse a existencia de tubos volc\u00e1nicos pr\u00f3ximos \u00e1 costa que axudaban a levar o magma ao mar.\nNese momento hab\u00eda dificultades no abastecemento de auga potable e de regad\u00edo nos barrios dos municipios de El Paso e Los Llanos, ao sur da intersecci\u00f3n dos fluxos de lava.\nAo longo do d\u00eda rexistr\u00e1ronse 115 terremotos, dos cales 12 foron percibidos pola poboaci\u00f3n. Cerca das 00:00, o municipio de Fuencaliente de la Palma rexistrou unha sucesi\u00f3n de sismos, coincidindo cos cambios ocorridos no volc\u00e1n, e co aumento da s\u00faa actividade eruptiva, logo do desmoronamento dun dos seus conos. De acordo co IXN, entre as 22:30 do d\u00eda anterior, e as 8:00 do d\u00eda 4, Fuencaliente foi sacudida por 12 movementos s\u00edsmicos, catro deles con intensidade superior a 3. O m\u00e1is intenso tivo lugar \u00e1s 00:17, cunha intensidade de 3,7, resultando tam\u00e9n no rexistro m\u00e1is alto, igualado polo sentido en Villa de Mazo. Estes sismos estiveron localizados 30 e os 36 km de profundidade.\nA actividade explosiva e a frecuencia de detonaci\u00f3ns aumentou, ao mesmo tempo que as fisuras comezaron a lanzar bombas bas\u00e1lticas que chegaron ata os 800 metros de distancia. Dado que os proxect\u00eds ca\u00edan dentro do raio de exclusi\u00f3n, s\u00f3 representaban un perigo para o persoal cient\u00edfico e de emerxencia. Seguindo o \u00cdndice de Explosividade Volc\u00e1nica (VEI), nunha escala entre 0 e 8, a magnitude das detonaci\u00f3ns asociadas a esta erupci\u00f3n encontr\u00e1base no valor 2.\nDe acordo co xe\u00f3logo Jos\u00e9 Mangas, catedr\u00e1tico a Universidade de Las Palmas de Gran Canaria, a an\u00e1lise cient\u00edfica do magma revelou grandes cantidades de tefrita, un material evolucionado, o que indica unha permanencia e transformaci\u00f3n ao longo de milleiros de anos baixo a illa.\nAo mesmo tempo, produciuse un enxame s\u00edsmico de cerca de 40 sismos ao sur da illa, en Fuencaliente e Mazo, onde se rexistrou un sismo de magnitude 3,4 na escala de Richter. O Pevolca non atribu\u00edu grande importancia a estes sismos, xa que continuaban a producirse a grandes profundidades, en lugar de a un nivel m\u00e1is superficial, o que poder\u00eda significar unha maior presi\u00f3n do magma para chegar \u00e1 superficie. A altura da columna de fume chegou ata os 4\u00a0500 metros.\nNo mediod\u00eda do 5 de outubro, o director t\u00e9cnico do Pevolca, Miguel \u00c1ngel Morcuende, informou de que se descartara a aparici\u00f3n dun novo centro emisor de lava ao sur da illa, na \u00e1rea de Fuencaliente, sinalando que o enxame s\u00edsmico \"est\u00e1 moi centrado nas inmediaci\u00f3ns de onde estaban os primeiros d\u00edas, algo m\u00e1is ao sueste e por iso son m\u00e1is sentidos\". Sobre a profundidade na que te\u00f1en orixe os sismos foi calculada entre os 10 e os 15 km. Na mesma rolda de prensa, a directora do IXN en Canarias, Mar\u00eda Jos\u00e9 Blanco, sinalou que o nivel de explosividade do volc\u00e1n mant\u00ed\u00f1ase neses momentos igual que o d\u00eda anterior, mant\u00e9ndose activos os centros emisores no cr\u00e1ter centra, as\u00ed como nos laterais. Blanco sinalou que non se descartaba un novo centro emisor e constatou a aparici\u00f3n de tubos volc\u00e1nicos, as\u00ed como a apertura dunhas fisuras a aproximadamente 100 metros do punto de emisi\u00f3ns.\n\u00c1s 12:17 rexistrouse un terremoto de magnitude 4,3 mbLg, o m\u00e1is forte ata ese momento, localizado en Villa de Mazo a unha profundidade de 25 km. Tam\u00e9n se rexistraron outro de magnitude 3,8 a 36 quil\u00f3metros e outro de 3,4 en Fuencaliente de La Palma a nivel medio de 12 km. Ademais, o fluxo de lava principal dirixida cara o mar dividiuse \u00e1 altura da monta\u00f1a de Todoque, tomando unha nova direcci\u00f3n paralela \u00e1 principal e chegando \u00e1 costa na zona da praia de El Charc\u00f3n.\nAo longo da madrugada e a tarde do s\u00e1bado produc\u00edronse varios derrubamentos na ladeira norte do cr\u00e1ter, provocando que o fluxo de lava seguira varias direcci\u00f3ns e acelerara a s\u00faa velocidade. Canto menos tres r\u00edos de lava novos avanzaron cara o pol\u00edgono industrial de El Callej\u00f3n de la Gata. Por outra banda, a sismicidade aumentou levemente con sismos situados a uns 20 quil\u00f3metros de profundidade, o que, xunto coa estabilidade das deformaci\u00f3ns do terreo, levaron o Pevolca a descartar a curto prazo a aparici\u00f3n doutro centro emisor lonxe do cr\u00e1ter.\nCuarta semana.\nO 10 de outubro, grandes anacos de magma ao roxo vivo do tama\u00f1o de edificios de tres andares se derrubaron e un dos novos r\u00edos de lava chegou ao Callej\u00f3n de la Gata, un pol\u00edgono industrial de Los Llanos de Aridane, deste xeito, o novo fluxo de lava do volc\u00e1n sepultou os \u00faltimos edificios existentes en Todoque e destru\u00edu completamente a localidade.\nO s\u00e1bado 16 de outubro outro dos fluxos de lava se achegaba a un novo punto do litoral da illa. O Instituto Volcanol\u00f3xico de Canarias (Involcan) sinalaron que a lava flu\u00eda baixo a monta\u00f1a da La Laguna a 1,3 quil\u00f3metros por hora polo que, ao recibir unhas importantes achegas de lava, o equipo cient\u00edfico determinou que era probable que acadara o mar en poucas hora \u00e1 altura da punta de El Perdido.\nAo longo do d\u00eda se rexistraron 90 sismos, un deles de 4,6 mbLg, localizado ao suroeste de Villa de Mazo \u00e1s 5:41 a 37 quil\u00f3metros de profundidade e que foi sentido en case toda a illa. Este foi o terremoto de maior magnitude rexistrada dende que o volc\u00e1n entrara en erupci\u00f3n o 19 de setembro.\nQuinta semana.\nDurante a noite do 16 ao 17 de outubro a rede de vixilancia volc\u00e1nica de seguimento 24 do Instituto Xeogr\u00e1fico Nacional rexistrou 42 sismos asociados \u00e1 erupci\u00f3n, dos cales unha ducia tiveron unha magnitude superior a 3 (mbLg), cunha m\u00e1xima de 1,3 ao suroeste de Villa de Mazo \u00e1s 4:10 a unha profundidade de 35 quil\u00f3metros, e que se fixo sentir en varias poboaci\u00f3ns de toda a illa, a este se sumaron outros dous sismos de 3,2 e 3,4 \u00e1s 5:56 e \u00e1s 8:12 ao noroeste de Fuencaliente e Villa de Mazo, localizados a 11 e 12 quil\u00f3metros de profundidade.\nOs ramais situados m\u00e1is ao norte do primeiro fluxo de lava encontr\u00e1banse a 200 metros do cantil, ao que se dirix\u00edan a unha velocidade de 15 metros por hora, de acordo con Involcan. A chegada ao mar deste fluxo de lava poder\u00eda provocar poder\u00eda provocar novos confinamentos na zona. Pola s\u00faa banda, o fluxo primixenio segu\u00eda a ter unha achega de lava moi feble, mentres que as outras d\u00faas prosegu\u00edan lentamente o seu avance. A temperatura da lava ascend\u00eda ata os 1\u00a0270 graos.\nO s\u00e1bado 23 de outubro o Instituto Volcanol\u00f3xico de Canarias informou do derrubo parcial do cono principal do volc\u00e1n, o que provocou desbordamentos no noroeste. A lava do volc\u00e1n poder\u00eda estar a alimentar tanto o delta l\u00e1vico a trav\u00e9s de tubos l\u00e1vicos, como a colada 8, que neses momentos estaba a entrar no n\u00facleo urbano de La Laguna, e que se ben o seu paso estaba freado dende unhas 48 horas, segu\u00eda a ga\u00f1ar viscosidade e altura. Ata ese d\u00eda, a lava arrasara un total de 889 hect\u00e1reas segundo o sistema de sat\u00e9lites europeo Copernicus. A reconfiguraci\u00f3n do cono principal fixo que oo magma se redistribu\u00edra cara a outros puntos. Produciuse tam\u00e9n a aparici\u00f3n dun novo fluxo de lava cara ao sur, que foi denominada \"colada 10\", e se dirix\u00eda \u00e1 zona de Corazoncillo, se ben paralizouse a media tarde para posteriormente reactivarse, a\u00ednda que de xeito lento.\nDende as 00:00 ata as 6:30 rexistr\u00e1ronse en torno a 37 terremotos ao sur de Cumbre Vieja, inclu\u00edndo varios de magnitude 3,9 e Fuencaliente e Villa de Mazo, varios deles a profundidades de entre os once e os trece quil\u00f3metros. Carmen L\u00f3pez, directora do Observatorio Xeof\u00edsico Nacional, informou de que a sismicidade a niveis profundos se reducira, a\u00ednda que ese mesmo d\u00eda se rexistrou o maior sismo ata o momento dende que se iniciara a erupci\u00f3n, cunha magnitude de 4,9 e rexistrado a 38 quil\u00f3metros de profundidade. Se ben o descenso da actividade s\u00edsmica a niveis profundos fora o primeiro indicativo do final do proceso eruptivo na erupci\u00f3n submarina de El Hierro en 2011, L\u00f3pez sinalou que este descenso deb\u00eda converterse en \"tendencia\" co paso dos d\u00edas e que depend\u00eda doutros factores como a emisi\u00f3n de di\u00f3xido de xofre, cuxos valores segu\u00edan a ser altos nesa data.\nSexta semana.\nDurante a madrugada do domingo produciuse un aumento da sismicidade na \u00e1rea, que rexistrou 79 terremotos segundo o Instituto Xeogr\u00e1fico Nacional. Varios dos sismos tiveron unha magnitude de 3,9 e rexistr\u00e1ronse no municipio de Mazo. A sismicidade, con todo, mant\u00ed\u00f1ase estable con sismos de magnitudes entre os 2,4 e os 3,9 a profundidades medias e estables, se ben tampouco se descartaba que co paso dos d\u00edas os sismos puideran ga\u00f1ar intensidade ata chegar \u00e1 magnitude seis.\nNesta data hab\u00eda catro centros de emisi\u00f3n que alimentaban os diferentes r\u00edos de lava, cifrados en dez dende que comezara a erupci\u00f3n. A chamada \"colada 10\" discorr\u00eda de xeito paralelo ao r\u00edo de lava que no seu momento se dirix\u00eda cara o sur do centro de emisi\u00f3n inicial, e que neses intres semellaba querer unirse \u00e1 chamada \"colada 1\", a m\u00e1is pr\u00f3xima a ela, algo que de logralo poder\u00eda evitar que provocara m\u00e1is danos.\nEse d\u00eda, a responsable da rede de vixilancia volc\u00e1nica do Instituto Xeogr\u00e1fico Nacional, Carmen L\u00f3pez, sinalou que nas \u00faltimas 24 horas, o volc\u00e1n experimentara unha alternancia entres fases efusivas e episodios explosivos intensos. O fluxo principal, polo flanco norte, baixaba sobre os r\u00edos de lava previos, do mesmo xeito que na xornada anterior.\nNa xornada, a altura das cinzas e gases era de 3\u00a0200 metros, mentres que a nube de cinzas e di\u00f3xido de xofre estaba disposta en direcci\u00f3n oeste-noroeste, a\u00ednda que segundo as previsi\u00f3ns, os ventos a lelvar\u00edans ao suroeste dende o foco eruptivo.\nDurante o luns 25 de outubro continuou a reconfiguraci\u00f3n do cono cunha emisi\u00f3n de gran cantidade de lava, segundo informou o Director T\u00e9cnico do PEVOLCA Miguel \u00c1ngel Morcuende. \u00c1s 9:25 un colapso parcial do cono deixou ver unha gran fonte de lava. Este non ser\u00eda o \u00fanico colapso durante a xornada, xa que ontra as 17:00 o cono principal do volc\u00e1n sufr\u00eda outro pequeno colapso. Pouco antes deste episodio Involcan informaba de que se abrira unha nova fonte eruptiva no flanco da boca central. Os v\u00eddeos proporcionados pola entidade acosaban unha actividade \"moi violenta\" na boca central.\nO fluxo de lava de La Laguna non experimentou grandes mudanzas, mentres que o que discorre pr\u00f3ximo ao cantil cara \u00e1 praia do Perdido mant\u00ed\u00f1ase a uns 110 metros do mar. O gran volume de lava procedente do cono principal dirixiuse especialmente cara o oeste, sobre o fluxo principal e o que discorre por riba da monta\u00f1a de Todoque, enchendo algunhas zonas que permanec\u00edan como illa entre os fluxos de lava. As canles l\u00e1vicas mant\u00ed\u00f1anse activas e alimentaban tanto estes fluxos como o delta l\u00e1vico.\nReacci\u00f3ns.\nNos d\u00edas previos \u00e1 erupci\u00f3n, a prensa f\u00edxose eco do aumento da sismicidade da illa e reavivouse un hoax alimentado por un documental da BBC de que unha erupci\u00f3n volc\u00e1nica en La Palma poder\u00eda ocasionar un megatsunami que arrasar\u00eda toda a costa leste dos Estados Unidos. A nova foi completamente desmentida por Luis Gonz\u00e1lez de Vallejo, director da \u00c1rea de Risgos Xeol\u00f3xicos do Instituto Volcanol\u00f3xico de Canarias (Involcan).\nDo mesmo xeito, en Brasil difund\u00edronse rumores sobre un tsunami capaz de golpear seriamente a costa do pa\u00eds, especialmente a Rexi\u00f3n Nordeste. A Rede Sismogr\u00e1fica Brasileira (RSBR) e a Sociedade Brasileira de Xeolox\u00eda (SBG) clasificaron dita posibilidade como \"moi baixa\" e \"moi improbable\", respectivamente, sendo m\u00e1is probable que haxa resacas mar\u00edtimas na costa do pa\u00eds.\nO presidente do goberno espa\u00f1ol Pedro S\u00e1nchez acudiu ao arquip\u00e9lago para co\u00f1ecer de primeira man a situaci\u00f3n de La Palma, a coordinaci\u00f3n do dispositivo e os protocolos activados, pospo\u00f1endo unha viaxe a Nova York para acudir \u00e1 Asemblea Xeral das Naci\u00f3ns Unidas. Ademais do presidente do goberno, varios ministros e l\u00edderes de partidos pol\u00edticos de Espa\u00f1a manifestaron o seu apoio \u00e1 poboaci\u00f3n insular a trav\u00e9s das redes sociais.\nPola s\u00faa banda, o rei de Espa\u00f1a Filipe VI chamou ao presidente canario \u00c1ngel V\u00edctor Torres para informarse sobre a situaci\u00f3n e trasladar o seu apoio \u00e1 poboaci\u00f3n da illa, as\u00ed como \u00e1s persoas que traballan nos dispositivos especiais. Finalmente o xoves 23 os reis Felipe VI e Letizia visitaron a illa reun\u00edronse con algunhas persoas evacuadas polo desastre.\nA ministra de Industria, Comercio e Turismo, Reyes Maroto, declarou que \u201cA erupci\u00f3n de La Palma \u00e9 un reclamo tur\u00edstico que podemos aproveitar\u201d. As palabras da ministra foron duramente criticadas dende o Partido Popular, Cidad\u00e1ns e Coalici\u00f3n Canaria. Reyes Maroto matizou as s\u00faas primeiras declaraci\u00f3ns sinalando que \"hoxe estamos cos afectados e as v\u00edtimas e pensando en como recuperar esa normalidade que a natureza mudou\".\nAs mostras de apoio e solidariedade chegaron tam\u00e9n dende outros \u00e1mbitos como o mundo do deporte. O mesmo d\u00eda do inicio da erupci\u00f3n, antes do inicio do partido entre o Club Deportivo Tenerife e o Club Deportivo Mirand\u00e9s disputado no estadio Heliodoro Rodr\u00edguez L\u00f3pez de Tenerife proxect\u00e1ronse no videomarcador do estadio as imaxes do volc\u00e1n cos xogadores de ambos equipos no centro do campo ante o aplauso en p\u00e9 de todas as persoas presentes como mostra de solidariedade coa poboaci\u00f3n palmeira e as persoas que se encontran traballando na zona.\nO 20 de setembro, a Uni\u00f3n Europea activou o Programa Cop\u00e9rnico para monitorizar a erupci\u00f3n e a Presidenta da Comisi\u00f3n Europea, Ursula von der Leyen, anunciou v\u00eda Twitter \"soporte adicional, se fora preciso\" a disposici\u00f3n do goberno espa\u00f1ol.\nO m\u00e9rcores 22, o bispo de Tenerife Bernardo \u00c1lvarez Afonso, xunto con sacerdotes de La Palma, celebraron unha misa no Santuario de Nosa Se\u00f1ora das Neves para pedirlle \u00e1 patroa insular, Nosa Se\u00f1ora das Neves, \"o cesamento da erupci\u00f3n do volc\u00e1n\".\nO domingo 26 de setembro, o Papa Francisco adicou, durante a oraci\u00f3n \"Angelus\", algunhas palabras para mostrar a s\u00faa \"proximidade e \"solidariedade aos prexudicados pola erupci\u00f3no do volc\u00e1n na illa de La Palma, nas Illas Canarias\"\", convidando a rezar unha oraci\u00f3n a Nosa Se\u00f1ora das Neves, padroa da illa.\nO xoves 14 de outubro o presidente canario \u00c1ngel V\u00edctor Torres declarou que a erupci\u00f3n de Cumbre Vieja era a maior traxedia volc\u00e1nica en Europa nos \u00faltimos cen anos. Torres xa sinalara no Comit\u00e9 das Rexi\u00f3ns da UE o d\u00eda anterior que se trataba do \"maior desastre natural\" da historia do arquip\u00e9lago.\nConsecuencias.\nPersoas evacuadas.\nSegundo datos da Garda Civil, no primeiro d\u00eda de erupci\u00f3n foron evacuadas m\u00e1is de 5\u00a0000 persoas nas localidades de El Paso, Tazacorte e Los Llanos de Aridane dentro do plano de evacuaci\u00f3n dese\u00f1ado polo Plano de Emerxencias Volc\u00e1nicas de Canarias (Pevolca). O dispositivo p\u00faxose en marcha logo da erupci\u00f3n volc\u00e1nica. Ademais da evacuaci\u00f3n de residentes das zonas de risco, os servizos de bombeiros participaron no rescate de animais.\nO mesmo d\u00eda da erupci\u00f3n do volc\u00e1n, a Conseller\u00eda de Educaci\u00f3n, Universidades, Cultura e Deportes do Goberno das Canarias anunciou a suspensi\u00f3n das actividades lectivas en todos os centros dos municipios de El Paso, Los Llanos de Aridane e Tazacorte. A medida, adoptada en coordinaci\u00f3n co Cabildo de La Palma aplicouse inicialmente s\u00f3 \u00e1 xornada do d\u00eda 20 de setembro, \u00e1 espera da evoluci\u00f3n da situaci\u00f3n.\nA 15 de outubro un dos ramais do segundo e m\u00e1is novo dos dous fluxos de lava existentes obrigou a evacuar a 300 persoas m\u00e1is, elevando as\u00ed o n\u00famero de persoas evacuadas total en 6\u00a0800 segundo os datos do Goberno de Canarias, o Instituto Xeogr\u00e1fico Nacional e o Cabildo de La Palma.\nO 24 de outubro, logo das evacuaci\u00f3ns preventivas realizadas o d\u00eda 20 de outubro, a cifra de persoas evacuadas situ\u00e1base nas 6\u00a0600 persoas dende que comezara a crise volc\u00e1nica na illa. Destas persoas 439 estaban aloxadas en complexos hoteleiros, e 46 persoas dependentes se encontraban en centros sociosanitarios da illa.\nO 25 de outubro a prensa canaria anunciaba que o Goberno de Canarias estaba a xestionar a compra e instalaci\u00f3n dunhas 200 vivendas modulares prefabricadas. A cifra ser\u00eda practicamente id\u00e9ntica \u00e1 do n\u00famero de familias desaloxadas que perderan a s\u00faa \u00fanica vivenda polos efectos da erupci\u00f3n, 154 ata a data. O anuncio foi feito por Sebasti\u00e1n Franquis conselleiro de Obras P\u00fablicas, Transportes e Vivienda, sinalando que a instalaci\u00f3n das vivendas poder\u00eda comezar nas seguintes semanas nos municipios de El Paso, Los Llanos de Aridane e Tazacorte, e que ser\u00edan entregadas con car\u00e1cter provisional cando houbera dispo\u00f1ibilidade de solo. Finalizada a emerxencia as casas se desmontar\u00edan e trasladar\u00edan a outro lugar do arquip\u00e9lago onde foran necesarias.\nA mediados de outubro, a plataforma \"leales.org\" publicou que hab\u00eda ata seis cans atrapados cercados pola lava na \u00e1rea de Todoque, a\u00ednda que un poder\u00eda estar morto, a pesar de que se tentou alimentar aos cans con drons. A situaci\u00f3n dos animais acadou repercusi\u00f3n a nivel mundial e a empresa lalinense Aerocamaras preparou o rescate mediante drons, nunha operaci\u00f3n pioneira no mundo, mentres que empresas como Iberia Express e Pen\u00ednsula Petroleum colaboraron co traslado dos materiais e o persoal dende Pontevedra ata La Palma. Durante d\u00edas un equipo de enxe\u00f1eiros traballou no dese\u00f1o e fabricaci\u00f3n dun sistema seguro e efectivo para o transporte dos animais mediante unha rede cun cebo para capturar os cans. Inicialmente preparouse o rescate para o luns 18 de outubro, \u00e1 espera dos permisos do Cabildo de La Palma. O domingo 17 de outubro chegaron a Tenerife o CEO de Aerocamaras, Jaime Pereira, xunto con Borja Blanco, responsable de I+D da compa\u00f1\u00eda, e Daniel Romero, t\u00e9cnico de RPAS, e o d\u00eda seguiste se desprazar\u00edan en transbordador a La Palma para tentar rescatar os cans. Finalmente, o d\u00eda 19 de outubro, a empresa galega recibiu os permisos do Cabildo de La Palma para efectuar o rescate dos cans.\nAdemais das persoas evacuadas, a ameaza ante os gases t\u00f3xicos resultantes da interacci\u00f3n da lava coa auga do mar motivou o confinamento da poboaci\u00f3n en varias localidades da illa, polo cal as persoas dos barrios afectados deb\u00edan permanecer nos seus domicilios con portas e vent\u00e1s pechadas. O primeiro confinamento decretouse o domingo 26 de setembro. As autoridades insulares non permitiron a entrada para retirar obxectos nas zonas evacuadas nin confinadas \"ata ver a evoluci\u00f3n da emerxencia\".\nDanos a edificios.\nNas primeiras 24 horas de actividade volc\u00e1nica preto de 100 vivendas v\u00edronse afectadas pola lava. O m\u00e9rcores 21 de setembro a erupci\u00f3n xa afectara a unha superficie de 103 hect\u00e1reas o n\u00famero de vivendas afectadas elevouse ata as 190 e ameazaba ducias m\u00e1is de vivendas, granxas explotaci\u00f3ns agr\u00edcolas. Logo dos primeiros once d\u00edas da cat\u00e1strofe, o sat\u00e9lite Copernicuus revelaba que ata ao 29 de setembro eran xa 855 as edificaci\u00f3ns se viran danadas ou destru\u00eddas pola lava.\nO domingo 26 de setembro a Igrexa de San Pio X de Todoque colapsou ante o paso da lava. Os bombeiros do consorcio de Gran Canaria tentaron sen \u00e9xito salvar o templo, de case cen anos, cavando gabias ao seu redor. As tallas foran retiradas do interior a principios de semana no momento en que a vila foi evacuada. No mesmo n\u00facleo a escola, o consultorio m\u00e9dico e a asociaci\u00f3n de veci\u00f1as e veci\u00f1os tam\u00e9n foron derrubadas pola lava. O centro de Todoque sumouse as\u00ed a outros como o colexio p\u00fablico \"Los Campitos\", en Los Llanos de Aridane, un pequeno centro con en torno a 20 alumnas e alumnos de entre tres e doce anos que sucumbiu \u00e1 lava nos primeiros d\u00edas de erupci\u00f3n. O alumnado dos centros educativos afectados foi recolocado nas escolas de Las Manchas, Jedey, Todoque e no Mar\u00eda Milagros Acosta en Puerto Naos, ademais de en Los Campitos, para o que o goberno canario dispuxo de transporte para o alumnado (132 nenas e nenos).\nO d\u00eda 10 de outubro, logo de tres semanas de erupci\u00f3n a lava sepultara completamente o n\u00facleo de poboaci\u00f3n de Todoque e afectara a 525 hect\u00e1reas e a m\u00e1is de 1\u00a0200 edificaci\u00f3ns. Sete d\u00edas despois o n\u00famero se elevara ata as 1\u00a0835 edificaci\u00f3ns, de acordo co sat\u00e9lite europeo Copernicus, que situou en 753,8 hect\u00e1reas a superficie ocupada pola lava.\nA d\u00eda 23 de outubro, a lava destru\u00edra 2\u00a0129 edificaci\u00f3ns, con outras 134 posiblemente danadas, segundo a medici\u00f3n do sistema Copernicus das 12:18 dese mesmo d\u00eda. Con todo, o Plano de Emerxencias Volc\u00e1nicas de Canarias (Pevolca) cifraba o n\u00famero en pouco m\u00e1is dun milleiro de vivendas destru\u00eddas, mais sinalando a utilizaci\u00f3n das edificaci\u00f3ns afectadas (agr\u00edcola, p\u00fablico, de ocio e hostaler\u00eda, e outros usos).\nInfraestruturas e transportes.\nNos primeiros once d\u00edas de erupci\u00f3n, o fluxo de lava afectara a 22 km de estradas na \u00e1rea afectada.\nAta o 3 de outubro, contabiliz\u00e1banse 30,7 quil\u00f3metros de estradas destru\u00eddas polos fluxos de lava, dos cales 28,3 estaban completamente destru\u00eddos. Unha gran li\u00f1a de lava atravesa a illa no sentido norte-sur, practicamente dividindo a illa en 2. Entre a zona de Playa Nueva, en Tazacorte, e Puerto Naos, un traxecto de 8 quil\u00f3metros que normalmente se percorre en 20 minutos, nese momento s\u00f3 se pod\u00eda realizar rodeando toda a zona, cunha volta de m\u00e1is de hora e media de cami\u00f1o a trav\u00e9s dos cumes da illa.\nAs estradas destru\u00eddas:\nCo paso dos d\u00edas, a rede viaria da illa foise vendo m\u00e1is afectada, e o 23 de outubro a lava xa cubrira 64,9 quil\u00f3metros de estradas e se estimaba que 3,5 quil\u00f3metros m\u00e1is ter\u00edan alg\u00fan tipo de dano provocado pola erupci\u00f3n.\nTam\u00e9n quedaron arrasadas as redes de auga canalizada e electricidade. Procedeuse \u00e1 reparaci\u00f3n de emerxencia dunha das li\u00f1as de auga destru\u00eddas pola lava, conectando a li\u00f1a de Las Hoyas a Remo, de modo que se poida permitir aos agricultores que reguen as s\u00faas leiras.\nO 24 de setembro pechouse o tr\u00e1fico a\u00e9reo no aeroporto de La Palma\u00a0a causa da acumulaci\u00f3n de cinza volc\u00e1nica na pista e na plataforma, uns 250\u00a0000 metros cadrados de superficie afectada en total. O peche afectou a turistas, residentes e autoridades, como o ministro de Consumo, Alberto Garz\u00f3n, que tiveron que alterar os seus planos e viaxar en barco. Contra finais de outubro o aeroporto da illa encontr\u00e1base aberto e traballaba con normalidade.\nO 2 de outubro, a Federaci\u00f3n Espa\u00f1ola de Surf lamentou a destruci\u00f3n da prestixiosa zona surfista de Guirres, que se constitu\u00edu como unha instalaci\u00f3n deportiva natural, con grandes beneficios para a comunidade surfista. Segundo o presidente da federaci\u00f3n, a zona destru\u00edda ti\u00f1a unha gran cantidade de ondas, con m\u00faltiples picos, sendo \"un lugar m\u00e1xico\". Al\u00ed se disputaran cinco campionatos de surf, cunha vivencia das probas moi especial, pola implicaci\u00f3n da comunidade local.\nConsecuencias econ\u00f3micas.\nO d\u00eda seguinte \u00e1 erupci\u00f3n xa se fixeron notar as primeiras consecuencias no sector primario palmeiro. A Capitan\u00eda Mar\u00edtima de Santa Cruz de Tenerife da Direcci\u00f3n Xeral da Mari\u00f1a Mercante prohibiu a navegaci\u00f3n no litoral da zona sur-occidental da illa, imposibilitando deste xeito a pesca na \u00e1rea. As \u00e1reas agr\u00edcolas v\u00edronse igualmente afectadas ao encontrarse localizadas no percorrido da lava cara ao mar, e os servizos de emerxencia negaron o paso a moitos agricultores e xornaleiros que se dispu\u00f1an a acceder aos seus campos, co que moitos dos pl\u00e1tanos acabar\u00edan madurando no campo ser reportar ning\u00fan beneficio, mentres que outros quedar\u00edan sepultados baixo a lava. As perdas no sector agr\u00edcola supor\u00edan un duro golpe para a econom\u00eda da illa, xa que o cultivo do pl\u00e1tano sup\u00f3n o 50% do PIB de La Palma e na illa hai m\u00e1is 5\u00a0300 produtores e 10\u00a0000 familias que dependen directamente deste cultivo. Na ma\u00f1\u00e1 do 27 de setembro\u00a0o Cabildo de La Palma informou de que os agricultores de Puerto Naos, El Remo e Las Hoyas que o solicitaran poder\u00edan pasar aos terreos de cultivo para regar os seus cultivos.\nA produci\u00f3n de pl\u00e1tano viuse afectada non s\u00f3 pola destruci\u00f3n dos terreos de cultivo, sen\u00f3n tam\u00e9n pola destruci\u00f3n das conduci\u00f3ns de auga necesarias para o rego, e pola cinca do volc\u00e1n.\nO Xoves 14 de outubro chegou ao porto de Tazacorte un barco cisterna con capacidade para 7\u00a0500 metros c\u00fabicos. O barco, chamado \"Tomasso S\", foi cedido polo Ministerio para a Transici\u00f3n Ecol\u00f3xica e o Reto Demogr\u00e1fico para achegar auga de rego \u00e1s zonas de cultivo que quedaron sen subministraci\u00f3n ao ser destru\u00eddas pola lava as conduci\u00f3ns de auga que as abastec\u00edan. A auga do \"Tomasso S\" complementar\u00eda deste xeito \u00e1s desoladoras port\u00e1tiles que se estaban a instalar en Puerto Naos. Con todo, os problemas co bombeo da auga atrasaron a subministraci\u00f3n da auga procedente das desaladoras a d\u00eda 23 de outubro.\nNo primeiro mes de actividade, a lava do volc\u00e1n arrasara m\u00e1is de 200 hect\u00e1reas dedicadas \u00e1 agricultura, principalmente \u00e1 produci\u00f3n de pl\u00e1tanos.\nA declaraci\u00f3n de La Palma como \"zona catastr\u00f3fica\" permitir\u00eda que a illa puidera acollerse aos fondos de solidariedade da propia comunidade aut\u00f3noma, do goberno espa\u00f1ol e mesmo da Uni\u00f3n Europea. O presidente do goberno canario \u00c1ngel V\u00edctor Torres sinalou nos primeiros d\u00edas da cat\u00e1strofe que as perdas poder\u00edan elevarse canto menos aos 400 mill\u00f3ns de euros, e citou como prioridade a recuperaci\u00f3n de infraestruturas p\u00fablicas, escolas, e en conseguir aloxamentos para a poboaci\u00f3n evacuada.\nMedio ambiente.\nEstimouse a emisi\u00f3n \u00e1 atmosfera de di\u00f3xido de xofre (SO2) entre 6\u00a0140 e 11\u00a0500 toneladas diarias. O volc\u00e1n de La Palma \u00e9 actualmente o principal emisor mundial de SO2, xa que coas s\u00faas m\u00e1is de 10\u00a0000 toneladas diarias de SO2 incoloro que emite polos seus cr\u00e1teres, duplica as emisi\u00f3ns da industria m\u00e1is contaminante do planeta, a de extracci\u00f3n de metais na cidade rusa de Norilsk. A 29 de setembro, a nube t\u00f3xica de SO2 chegara a Svalbard, un arquip\u00e9lago noruegu\u00e9s situado no Oc\u00e9ano \u00c1rtico, nos l\u00edmites do C\u00edrculo Polar \u00c1rtico, segundo a rede de sat\u00e9lites Copernicus. A nube viaxa dende as illas Canarias en direcci\u00f3n ao norte de \u00c1frica, sur de Espa\u00f1a, Baleares, pa\u00edses mediterr\u00e1neos, as\u00ed como varias zonas de Europa Oriental e do \u00c1rtico. O r\u00e9xime de ventos fai que o impacto destes gases sexa menor nas operaci\u00f3ns a\u00e9reas.\nA expulsi\u00f3n de cinzas e po ata unha altura de 6\u00a0000 metros orixinou unha nube que se desprazaba cara o leste, caendo baixo a forma de area fina sobre a parte oriental da illa e sobre outras illas m\u00e1is afastadas, como Tenerife e Gran Canaria, obrigando a pechar os aeroportos de La Palma e La Gomera.\nCoa chegada da lava ao mar, o 29 de setembro, produciuse unha nube de t\u00f3xicos formada, fundamentalmente por \u00e1cido sulf\u00farico (H2SO4), \u00e1cido clorh\u00eddrico (HCl) e \u00e1cido fluorh\u00eddrico (HF). Provocou igualmente un aumento na temperatura da auga, ao recibir esta a lava a m\u00e1is de 1\u00a0000 graos cent\u00edgrados.\nDe acordo con Jos\u00e9 Carlos Hern\u00e1ndez, profesor de biolox\u00eda mari\u00f1a na Universidade de La Laguna, a lava do novo volc\u00e1n chega ao mar nunha zona na que a vida mari\u00f1a \u00e9 \u00abbastante pobre\u00bb, na cal xerar\u00e1 riqueza biol\u00f3xica, a\u00ednda que iso poida levar bastante tempo. Dende o punto de vista cient\u00edfico, unha vez que a lava arrefr\u00ede no mar xerar\u00e1 un novo arrecife rochoso, que os bi\u00f3logos mari\u00f1os consideran que poder\u00eda ser moi interesante na xeraci\u00f3n dun novo h\u00e1bitat para organismos mari\u00f1os, creando zonas intermareais, que poder\u00e1n albergar moitos recursos naturais, como lapas, caramuxos e polbos, e m\u00e1is adentro do oc\u00e9ano, un novo solo mari\u00f1o que substituir\u00e1 o solo areoso que exist\u00eda ata agora. En todo caso, segundo Carlos de Santisteban, xe\u00f3logo e profesor titular na Universidade de Valencia, calquera impacto sobre a vida mari\u00f1a estar\u00e1 sempre limitado \u00e1 zona de contacto da lava co oc\u00e9ano.\nO Instituto Geol\u00f3xico e Mineiro de Espa\u00f1a, en colaboraci\u00f3n co Grupo de Emerxencias e Salvamento do Goberno de Canarias, iniciaron unha avaliaci\u00f3n a\u00e9rea do grao de afectaci\u00f3n dos fluxos de lava no pi\u00f1eiro das Canarias de La Palma, visitando os equipos cient\u00edficos, a bordo dun helic\u00f3ptero, a zona pr\u00f3xima ao volc\u00e1n e o punto onde se uniron os diferentes r\u00edos de lava.\nDe acordo con Jos\u00e9 Antonio Valbuena, conselleiro da Transici\u00f3n Enerx\u00e9tica do Goberno canario, produc\u00edronse danos en d\u00faas zonas naturais. A recuperaci\u00f3n do novo malpa\u00eds poder\u00e1 levar uns 3\u00a0000 anos, tempo que os novos ecosistema tardan en ser colonizados.\nCrecemento da illa.\nO d\u00e9cimo d\u00eda de erupci\u00f3n, \u00e1s 23:00, o r\u00edo de lava chegou \u00e1 li\u00f1a de costa en Los Palacios, na praia de La Galeria, unha pequena enseada ao norte da praia de Los Guirres caendo en cascada por un cantil de 100 metros de altura. Formouse unha coluna de 50 metros de alto, equivalente a un edificio de 15 andares, debido ao r\u00e1pido arrefr\u00edamento logo do contacto coa auga. En poucas horas, a lava amontoouse na base do cantil, formando un cono. A inclinaci\u00f3n suavizouse, correndo sobre ela unha cascada de lava que ca\u00eda tranquilamente sobre o mar, formando na s\u00faa base un gran delta l\u00e1vico que se expande continuamente en direcci\u00f3n ao sur e ao oeste, con m\u00e1is de 500 metros de largo. \nA plataforma mar\u00edtima conquistada ao oc\u00e9ano pola formaci\u00f3n do delta l\u00e1vico, converteuse automaticamente en dom\u00ednio p\u00fablico mar\u00edtimo terrestre, sendo propiedade do Estado espa\u00f1ol. Esta \u00e9 a primeira vez que a illa de La Palma medra nos \u00faltimos 50 anos, despois de que o delta l\u00e1vico do volc\u00e1n Tenegu\u00eda se apoderara de 2 quil\u00f3metros cadrados antes ocupados polo oc\u00e9ano. O novo territorio ter\u00e1 posiblemente unha tipolox\u00eda semellante a outras plataformas volc\u00e1nicas xeradas por erupci\u00f3ns hist\u00f3ricas a pouca distancia desta, como \u00e9 o caso da zona costeira de La Bombilla, localizada un pouco m\u00e1is ao sur da praia de Los Guirres, xerada polo volc\u00e1n Hoyo Negro, durante a erupci\u00f3n do volc\u00e1n San Juan, en 1949, e a faixa costeira situada entre Puerto Naos e El Remo, orixinada na erupci\u00f3n do volc\u00e1n Tehuya, en 1585. Segundo Juan Carlos Carracedo, xe\u00f3logo e profesor xubilado do Consello Superior de Investigaci\u00f3ns Cient\u00edficas (CSIC), estas plataformas te\u00f1en sido creadas en case todas as erupci\u00f3ns hist\u00f3ricas de La Palma. Ocorreu co Tenegu\u00eda, na de 1712 de El Charco, e na de Tehuya, de 1585. Todas formaron este tipo de plataforma nesta parte da illa, tendo menor extensi\u00f3n nas zonas nas que o mar \u00e9 mais profundo. Na erupci\u00f3n do Hoyo Negro, en 1949, a colada de lava ao encontrar menor profundidade xerou unha plataforma m\u00e1is extensa. Con todo, Carracedo advertiu de que para que a lava poida continuar ga\u00f1ando terreo ao mar neste punto da costa de Tazacorte, ter\u00eda que acadar moita profundidade, xa que a plataforma mar\u00edtima de La Palma \u00e9 moi curta. A\u00ednda que medra ao longo, a plataforma ten o seu l\u00edmite en direcci\u00f3n ao mar, xa que o avance nesa direcci\u00f3n ser\u00e1 cada vez m\u00e1is custoso. A amplitude do delta ser\u00e1 igualmente determinada pola cantidade de lava emitida polo volc\u00e1n.\nO 30 de setembro, a nova faixa, continuamente alimentada polo magma da colada principal, alcanzaba a unha altura de 24 metros, dende a s\u00faa base ata ao nivel do mar.\nO 1 de outubro, a faixa acadara as 27,7 hect\u00e1reas de superficie, coun largo de 530 metros entrando 475 metros no oc\u00e9ano, cunha cota de 30 metros de profundidade, continuando en constante crecemento.\nO 3 de outubro, continuaba a crecer a bo ritmo, grazas \u00e1 alimentaci\u00f3n de lava das tres bocas do cono que rexistran actividade de tipo hawaiano, estend\u00e9ndose por unha superficie de case 30 hect\u00e1reas, cunha altura de 30 metros sobre o mar, e unha profundidade de 25 metros. A 4 de outubro, abrangu\u00eda xa 32,7 hect\u00e1reas."}
{"id": "535309", "revid": "23204", "url": "https://gl.wikipedia.org/wiki?curid=535309", "title": "Accepted", "text": "Accepted \u00e9 un filme estadounidense de 2006 dirixido por Steve Pink e escrito por Adam Cooper, Bill Collage e Mark Perez. Conta a historia dun grupo de estudantes de secundaria que crear unha facultade universitaria falsa logo de seren rexeitados en todas as universidades \u00e1s que aplicaron. A historia ten lugar en Wickliffe e nunha universidade ficticia chamada Harmon en Ohio. A rodaxe produciuse nos \u00c1nxeles e Orange, en California na Universidade Chapman."}
{"id": "535311", "revid": "5863", "url": "https://gl.wikipedia.org/wiki?curid=535311", "title": "Jacques Jean Barre", "text": "Jacques Jean Barre, nado en Par\u00eds o 3 de agosto de 1793 e finado na mesma cidade o 10 de xu\u00f1o de 1855, foi un medallista e gravador de selos postais, de billetes e de moedas franc\u00e9s. \nEn 1843 foi designado como 17\u00ba gravador xeral de moedas de Francia, posto no que foi o sucesor de Nicolas Pierre Tiolier e no que foi relevado en 1855 polo seu fillo, D\u00e9sir\u00e9 Albert Barre.\nTraxectoria.\nBarre naceu en Par\u00eds o 3 de agosto de 1793. A orde do seu primeiro e do seu segundo nome var\u00eda segundo as fontes, e adoita se \"Jean-Jacques\" nas publicaci\u00f3ns relacionadas coa numism\u00e1tica e \"Jacques Jean\" nas de orientaci\u00f3n filat\u00e9lica.\nCon 17 anos, en 1810, ingresou como gravador na \"Monnaie de Paris\", como aprendiz do gravador xeral Nicolas Pierre Tiolier. \nEn 1919 participou na exposici\u00f3n do Sal\u00f3n de Par\u00eds con grande \u00e9xito cun cadro de medallas. Posteriormente foi un asiduo participante nestes sal\u00f3ns entre 1822 e 1846, onde amosou as s\u00faas medallas, cu\u00f1os, retratos etc. Tam\u00e9n participou nas exposici\u00f3ns anuais de Belas Artes de Par\u00eds. A s\u00faa produci\u00f3n de medallas, varias delas de tem\u00e1tica mas\u00f3nica, foi constante durante o seu per\u00edodo de actividade. \nEn 1834 encomend\u00f3uselle o gravado dalgunhas probas para moedas a nome de Lu\u00eds Filipe I (1830-1848), que finalmente non foron adoptadas. Logo do falecemento en 1842 de Nicolas Pierre Tiolier, Barre foi designado para ocupar o seu posto como gravador xeral e, no exercicio do seu cargo, o rei Lu\u00eds Filipe I encargoulle, entre outros traballos, unha serie de grandes retratos de numerosos membros da familia real reproducidos en medall\u00f3ns de xeso. As\u00ed emsmo, encargouse do dese\u00f1o e a supervisi\u00f3n do gravado dun novo modelo de billetes de 500 e de 1.000 francos iniciado en 1842. \nXa baixo a II Rep\u00fablica (1848-1852), en 1848 foi o autor da matriz para unha nova versi\u00f3n do Gran Selo da Rep\u00fablica Francesa, e tam\u00e9n do da Asemblea Nacional. Do mesmo xeito, ese mesmo ano foi o encargado do dese\u00f1o e do gravado dos primeiros selos postais de Francia, coa efixie de Ceres, e posteriormente tam\u00e9n dos emitidos co busto de Napole\u00f3n III (1852-1870), que ser\u00edan logo impresos na Casa da Moeda de Par\u00eds por Anatole Hulot en 1876.\nLogo de se ter ocupado moi pouco das moedas durante a II Rep\u00fablica, ag\u00e1s a moeda de cinco francos retomada do tipo dese\u00f1ado por Augustin Dupr\u00e9, tivo que esperar \u00e1 elecci\u00f3n de Lu\u00eds Napole\u00f3n Bonaparte (futuro Napole\u00f3n III) como presidente da Rep\u00fablica, en decembro de 1848, para que se lle encomende o gravado de cu\u00f1os monetarios. Durante o curto per\u00edodo republicano antes do golpe de Estado do 2 de decembro de 1851, fixo o gravado das moedas de 5 francos e de 1 franco coa efixie espida de Lu\u00eds Napole\u00f3n, que levaban nas lendas dos seus reversos a menci\u00f3n . E despois, proclamado o Imperio en 1852, gravou as mesmas moedas pero esta volta coas lendas no anverso e no reverso.\nAdemais de moedas francesas, Barre gravou tam\u00e9n as moedas de 1 e de 2 c\u00e9ntimos de Su\u00edza que se cu\u00f1aron entre 1850 e 1946, sobre dese\u00f1os de Alexander Hutter.\nEn 1834, Jacques Jean Barre recibiu a cruz da Lexi\u00f3n de Honra.\nEn 1855, afectado por unha doenza, dimitiu das s\u00faas funci\u00f3ns como gravador xeral de Francia, posto no que foi sucedido primeiro polo seu fillo m\u00e1is novo D\u00e9sir\u00e9 Albert Barre e a continuaci\u00f3n polo seu fillo m\u00e1is vello, Jean Auguste Barre."}
{"id": "535312", "revid": "65337", "url": "https://gl.wikipedia.org/wiki?curid=535312", "title": "Jacques-Jean barre", "text": ""}
{"id": "535313", "revid": "65337", "url": "https://gl.wikipedia.org/wiki?curid=535313", "title": "Jean-Jacques Barre", "text": ""}
{"id": "535314", "revid": "65337", "url": "https://gl.wikipedia.org/wiki?curid=535314", "title": "Jean Jacques Barre", "text": ""}
{"id": "535315", "revid": "23204", "url": "https://gl.wikipedia.org/wiki?curid=535315", "title": "Holidate", "text": "Holidate \u00e9 un filme estadounidense de 2020 dirixido por John Whitesell, a partir dun gui\u00f3n de Tiffany Paulsen. Est\u00e1 protagonizado por Emma Roberts, Luke Bracey, Jake Manley, Jessica Capshaw, Andrew Bachelor, Frances Fisher, Manish Dayal e Kristin Chenoweth. O filme estreouse a trav\u00e9s de Netflix o 28 de outubro de 2020."}
{"id": "535316", "revid": "69467", "url": "https://gl.wikipedia.org/wiki?curid=535316", "title": "Alcibrai, Santa Cruz de Moeche, Moeche", "text": ""}
{"id": "535317", "revid": "5863", "url": "https://gl.wikipedia.org/wiki?curid=535317", "title": "Instituto oceanogr\u00e1fico de Vigo", "text": ""}
{"id": "535318", "revid": "5863", "url": "https://gl.wikipedia.org/wiki?curid=535318", "title": "Laboratorio Oceanogr\u00e1fico de Vigo", "text": ""}
{"id": "535319", "revid": "5863", "url": "https://gl.wikipedia.org/wiki?curid=535319", "title": "Instituto Oceanogr\u00e1fico de Vigo", "text": ""}
{"id": "535321", "revid": "1888", "url": "https://gl.wikipedia.org/wiki?curid=535321", "title": "Manuel Rodr\u00edguez P\u00e9rez", "text": "Manuel Rodr\u00edguez P\u00e9rez, Gal\u00e1n, nado en Porcar (Santa Cruz do Salto, Cabanas) en 1908 e finado en Venezuela, foi un guerrilleiro antifranquista galego.\nTraxectoria.\nCo golpe de Estado do 18 de xullo de 1936 participou na loita contra os sublevados que avanzaban de Ferrol a Pontedeume. Integouse no grupo liderado por Jos\u00e9 V\u00e1zquez Mauriz e Ramiro Mart\u00ednez L\u00f3pez que loitaba na bisbarra do Eume, sendo un experto no uso de explosivos. Logrou embarcar en decembro de 1946 rumbo a Francia na evasi\u00f3n do Santa Teresa. Exiliouse en Venezuela."}
{"id": "535323", "revid": "1888", "url": "https://gl.wikipedia.org/wiki?curid=535323", "title": "Juan Manuel Rodr\u00edguez Fern\u00e1ndez", "text": "Juan Manuel Rodr\u00edguez Fern\u00e1ndez, co\u00f1ecido como Chato ou Marrolo ou Barrolo, nado en Cabral (Vigo) en 1912 e finado en Tui o 8 de abril de 1942, foi un guerrilleiro antifranquista galego.\nTraxectoria.\nChofer e mec\u00e1nico. Dende 1939 integ\u00f3use nun grupo guerrilleiro que actuaba na bisbarra de Vigo con Enrique Cameselle Garc\u00eda, Jes\u00fas Lago Gonz\u00e1lez, Luciano Janeiro Valente, Jos\u00e9 Almeida Otero e Antonio Rodr\u00edguez Posada. Todos foron detidos e fusilados en Puxeiros o 24 de outubro de 1940, excepto Juan Manuel, que no momento de iniciarse a execuci\u00f3n logrou fuxir, pois era o \u00faltimo do pelot\u00f3n, non estaba atado e puido escapar correndo. O Xulgado Militar emitiu inmediatamente unha requisitoria que apareceu nos peri\u00f3dicos de Vigo o d\u00eda 26. Fuxido en Portugal, onde estivo traballando durante un tempo, foi detido pola polic\u00eda e devolto a Espa\u00f1a o 9 de marzo de 1942. Foi fusilado en Tui o 8 de abril de 1942 e soterrado no cemiterio de Puxeiros."}
{"id": "535325", "revid": "23204", "url": "https://gl.wikipedia.org/wiki?curid=535325", "title": "Emma Gonz\u00e1lez (activista)", "text": ""}
{"id": "535326", "revid": "98629", "url": "https://gl.wikipedia.org/wiki?curid=535326", "title": "Clickbait (miniserie)", "text": "Clickbait \u00e9 un miniserie estadounidense-australiana creada por Tony Ayres e Christian White. Ayres exerceu como promotor da serie, mentres que Brad Anderson, Emma Freeman, Ben Young e Laura Besley foron os directores. Estreouse en Netflix o 25 de agosto de 2021.\n\"Clickbait\" explora as maneiras nas que os impulsos perigosos e incontrolados medran na era das redes sociais e amosan as fracturas cada vez maiores entre as persoas virtuais e as da vida real. Est\u00e1 ambientada en Oakland, California, mais foi rodado principalmente en Melbourne, Australia."}
{"id": "535327", "revid": "23204", "url": "https://gl.wikipedia.org/wiki?curid=535327", "title": "The Last Dance (miniserie)", "text": "The Last Dance \u00e9 unha miniserie documental estadounidense de 2020 coproducida por ESPN Films e Netflix. Dirixida por Jason Hehir, a serie conta a historia da carreira deportiva de Michael Jordan, con especial interese na s\u00faa derradeira tempada cos Chicago Bulls. A serie conta con imaxes de arquivo e o equipo de rodaxe tivo acceso completo aos Bulls, e numerosas entrevistas a personalidades da NBA inclu\u00edndo ao propio Jordan, Scottie Pippen, Dennis Rodman, Steve Kerr e Phil Jackson.\nA serie estreouse na canle ESPN dende o 19 de abril at\u00e9 o 17 de maio de 2020 nos Estados Unidos, mentres que os seus episodios foron lanzados en Netflix internacionalmente o d\u00eda despois da s\u00faa emisi\u00f3n nos Estados Unidos; a partir do 23 de maio, transmit\u00edronse dous episodios consecutivos no socio corporativo de ESPN, ABC. ESPN2 emitiu unha versi\u00f3n alternativa da serie destinada \u00e1 visualizaci\u00f3n en familia, que eliminou a maior parte das blasfemias escoitadas nos episodios. Recibiu a aclamaci\u00f3n da cr\u00edtica, sendo especialmente eloxiadas a direcci\u00f3n e a edici\u00f3n."}
{"id": "535328", "revid": "55340", "url": "https://gl.wikipedia.org/wiki?curid=535328", "title": "Squid Game", "text": "Squid Game (en ; \"Ojingeo Geim\") \u00e9 unha serie de televisi\u00f3n surcoreana de 2021 escrita e dirixida por Hwang Dong-hyuk. A serie, composta de nove episodios, est\u00e1 protagonizada por Lee Jung-jae, Park Hae-soo e Wi Ha-joon, e conta a historia dun grupo de persoas que arriscan as s\u00faas vidas nun misterioso xogo de supervivencia cun premio de 45,6 bill\u00f3ns de wons. Estreouse internacionalmente o 17 de setembro de 2021 a trav\u00e9s de Netflix.\nSinopse.\n456 persoas, todas elas cunha dif\u00edcil situaci\u00f3n financeira, xogan nunha misteriosa competici\u00f3n de supervivencia. Todos eles compiten en seis probas que est\u00e1n baseadas en xogos infant\u00eds pero nos cales arriscan as s\u00faas vidas. O premio final, composto de 45,6 bill\u00f3ns de wons ser\u00e1 para o \u00fanico supervivente do xogo."}
{"id": "535329", "revid": "23204", "url": "https://gl.wikipedia.org/wiki?curid=535329", "title": "Ojingeo Geim", "text": ""}
{"id": "535330", "revid": "23204", "url": "https://gl.wikipedia.org/wiki?curid=535330", "title": "The History of The Hobbit", "text": "The History of The Hobbit \u00e9 un estudo de dous volumes de J. R. R. Tolkien sobre a novela de 1937 \"O hobbit\". Foi publicado por HarperCollins en maio e xu\u00f1o de 2007 no Reino Unido, e por Houghton Mifflin o 21 de setembro de 2007 nos Estados Unidos. O 26 de outubro de 2007 lanzouse unha caixa que combina \"O hobbit\" con \"The History of The Hobbit\". Unha edici\u00f3n nun \u00fanico volume foi publicada o 27 de outubro de 2011.\nO obra, composta de dous volumes, cont\u00e9n os borradores in\u00e9ditos de Tolkien sobre a novela, con comentarios de John D. Rateliff. Tam\u00e9n detalla as distintas revisi\u00f3ns de Tolkien ao \"Hobbit\", inclu\u00eddas as revisi\u00f3ns abandonadas para a terceira edici\u00f3n in\u00e9dita da obra, prevista para 1960, as\u00ed como mapas orixinais e ilustraci\u00f3ns in\u00e9ditas dese\u00f1adas polo propio Tolkien."}
{"id": "535331", "revid": "1131", "url": "https://gl.wikipedia.org/wiki?curid=535331", "title": "The Book of Lost Tales", "text": "The Book of Lost Tales \u00e9 unha colecci\u00f3n de historias do escritor ingl\u00e9s J. R. R. Tolkien, publicada como os primeiros dous volumes da serie de 12 volumes de Christopher Tolkien \"The History of Middle-earth\", no cal presenta e analiza os manuscritos daquelas historias, as cales forman a m\u00e1is antiga forma (comezou en 1917) da mitolox\u00eda ficticia que posteriormente formar\u00eda parte do \"\u200bSilmarillion\". A cada un dos contos s\u00e9guenlle notas e un comentario detallado de Christopher Tolkien.\nPara a publicaci\u00f3n do libro dividiuse o contido en dous volumes: \"The Book of Lost Tales 1\" (1983) e \"The Book of Lost Tales 2\" (1984), mais isto foi simplemente unha divisi\u00f3n editorial. \u00c1mbolos dous volumes est\u00e1n separados en diversos \"contos perdidos\"."}
{"id": "535332", "revid": "98629", "url": "https://gl.wikipedia.org/wiki?curid=535332", "title": "Jordi Puig Fabregat", "text": "Jordi Puig Fabregat, nado o 28 de abril de 1961 en Barcelona, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de base cunha altura de 1,97 m."}
{"id": "535339", "revid": "23204", "url": "https://gl.wikipedia.org/wiki?curid=535339", "title": "\u00c6lfwine (Tolkien)", "text": "\u00c6lfwine o mari\u00f1eiro \u00e9 un personaxe ficticio presente en varias versi\u00f3ns antigas do legendarium de J. R. R. Tolkien. Tolkien concibiu \u00c6lfwine como un anglosax\u00f3n que visitou e fixo amizade cos elfos e actuou como a fonte da mitolox\u00eda posterior. As\u00ed, na historia marco, \u00c6lfwine \u00e9 o autor declarado das varias traduci\u00f3ns en ingl\u00e9s antigo que aparecen no volume de doce de \"The History of Middle-earth\", editado por Christopher Tolkien."}
{"id": "535357", "revid": "5863", "url": "https://gl.wikipedia.org/wiki?curid=535357", "title": "C\u00f3nxuxe", "text": "En dereito, denom\u00ednase c\u00f3nxuxe a calquera das persoas f\u00edsicas que forman parte dun matrimonio. O termo \u00abc\u00f3nxuxe\u00bb \u00e9 de x\u00e9nero com\u00fan, \u00e9 dicir, p\u00f3dese usar para referirse a un home (\u00abo marido\u00bb ou \u00abo c\u00f3nxuxe\u00bb) ou a unha muller (\u00aba muller\u00bb ou \u00aba c\u00f3nxuxe\u00bb). Cando o sexo \u00e9 desco\u00f1ecido normalmente dise \u00abc\u00f3nxuxe\u00bb a\u00ednda que tam\u00e9n se pode dicir \u00abo ou a c\u00f3nxuxe\u00bb.\nComo sin\u00f3nimo de c\u00f3nxuxe ad\u00f3itase utilizar o termo \u00abesposo\u00bb ou \u00abesposa\u00bb (a orixe do termo \u00e9 o verbo latino \"spondeo\", que significa prometer solemnemente, comprometerse), a\u00ednda que tecnicamente non son equivalentes, pois son esposos quen celebraron esponsais, pero a\u00ednda non o matrimonio. \u00c9 sin\u00f3nimo de consorte.\nUsos do termo \"c\u00f3nxuxe\".\nO uso do termo \"c\u00f3nxuxe\" no canto de \"marido\", \"muller\", \"esposo\" ou \"esposa\", foise estendendo na \u00e1rea do dereito de familia por diversos motivos, entre os cales c\u00f3mpre salientar:"}
{"id": "535358", "revid": "1131", "url": "https://gl.wikipedia.org/wiki?curid=535358", "title": "The Lays of Beleriand", "text": "The Lays of Beleriand, publicado en 1985, \u00e9 o terceiro volume da serie de libros de 12 volumes de Christopher Tolkien, \"The History of Middle-earth\", nos cales analiza os manuscritos in\u00e9ditos do seu pai J. R. R. Tolkien.\nSecci\u00f3ns.\nO libro est\u00e1 dividido nas seguintes secci\u00f3n:"}
{"id": "535359", "revid": "89787", "url": "https://gl.wikipedia.org/wiki?curid=535359", "title": "The Lay of the Children of H\u00farin", "text": "The Lay of the Children of H\u00farin \u00e9 un longo poema \u00e9pico escrito por J. R. R. Tolkien e ambientado no seu mundo ficticio de fantas\u00eda, a Terra Media. Conta a vida e o destino de T\u00farin Turambar, o fillo de H\u00farin. Est\u00e1 escrito en verso aliterativo e existen diferentes versi\u00f3ns, mais nunca foi terminado. O poema foi publicado ap\u00f3s a morte do autor polo seu fillo Christopher Tolkien, quen en 1985 publicou \"The Lays of Beleriand\", o terceiro volume de \"The History of Middle-earth\"; posteriormente, publicou unha versi\u00f3n na forma dun libro aut\u00f3nomo en 2007, con \"The Children of H\u00farin\"."}
{"id": "535360", "revid": "89787", "url": "https://gl.wikipedia.org/wiki?curid=535360", "title": "The Lay of Leithian", "text": "The Lay of Leithian \u00e9 un poema inacabado escrito por J. R. R. Tolkien arredor do ano 1925. Conta a historia de Beren e L\u00fathien, baseada no amor entre o home mortal Beren e a elfa inmortal L\u00fathien. O poema consta de m\u00e1is de 4200 versos. Foi publicado ap\u00f3s a morte de Tolkien en \"The Lays of Beleriand\". Os seus precedentes at\u00f3panse no conto gal\u00e9s de \"Culhwch and Olwen\" e nos manuscritos do \"Libro Vermello de Hergest\" e do \"Libro Branco de Rhydderch\"."}
{"id": "535361", "revid": "23204", "url": "https://gl.wikipedia.org/wiki?curid=535361", "title": "The Shaping of Middle-earth", "text": "The Shaping of Middle-earth \u2013 The Quenta, The Ambarkanta and The Annals (1986) (tam\u00e9n co\u00f1ecido como The Shaping of Middle-earth) \u00e9 o cuarto volume da serie de 12 volumes de Christopher Tolkien \"The History of Middle-earth\", nos cales analiza os manuscritos in\u00e9ditos do seu pai J. R. R. Tolkien."}
{"id": "535362", "revid": "23204", "url": "https://gl.wikipedia.org/wiki?curid=535362", "title": "The Shaping of Middle-earth \u2013 The Quenta, The Ambarkanta and The Annals", "text": ""}
{"id": "535363", "revid": "1131", "url": "https://gl.wikipedia.org/wiki?curid=535363", "title": "The Lost Road and Other Writings", "text": "The Lost Road and Other Writings \u2013 Language and Legend before 'The Lord of the Rings (tam\u00e9n co\u00f1ecido como The Lost Road and Other Writings) \u00e9 o quinto volume da serie de libros de 12 volumes de Christopher Tolkien, \"The History of Middle-earth\", nos cales analiza os manuscritos in\u00e9ditos do seu pai J. R. R. Tolkien.\nContidos.\n\"The Lost Road and Other Writings\" cont\u00e9n as seguintes secci\u00f3ns:"}
{"id": "535364", "revid": "23204", "url": "https://gl.wikipedia.org/wiki?curid=535364", "title": "The Lost Road and Other Writings \u2013 Language and Legend before 'The Lord of the Rings'", "text": ""}
{"id": "535365", "revid": "1131", "url": "https://gl.wikipedia.org/wiki?curid=535365", "title": "The History of The Lord of the Rings", "text": "The History of The Lord of the Rings \u00e9 unha obra de catro volumes publicados por Christopher Tolkien entre 1988 e 1992 que documenta o proceso de escritura da obra \"O Se\u00f1or dos Aneis\" de J. R. R. Tolkien.\nContidos.\nOs volumes son:"}
{"id": "535366", "revid": "23204", "url": "https://gl.wikipedia.org/wiki?curid=535366", "title": "The Notion Club Papers", "text": "The Notion Club Papers \u00e9 unha novela abandonada por J. R. R. Tolkien, escrita durante 1945 e publicada postumamente en \"Sauron Defeated\", o noveno volume da colecci\u00f3n \"The History of Middle-earth\". \u00c9 unha historia de viaxe no tempo, escrita mentres se estaba a desenvolver \"O Se\u00f1or dos Aneis\". O Notion Club \u00e9 unha versi\u00f3n ficticia (e un xogo de palabras) do propio club de Tolkien, the Inklings.\nMalia que nunca foi rematado, o texto de \"The Notion Club Papers\" est\u00e1 presente en 120 p\u00e1xinas de \"Sauron Defeated\". Na historia est\u00e1n incorporadas as versi\u00f3ns de Tolkien das lendas europeas: \"King Sheave\" e \"The Death of St. Brendan\", un poema de tres p\u00e1xinas titulado 'Imram'. \"Sauron Defeated\" incl\u00fae unhas 40 p\u00e1xinas cos comentarios e apuntamentos de Christopher Tolkien sobre \"The Notion Club Papers\", e reproduce exemplos das p\u00e1xinas escritas a man polo seu pai."}
{"id": "535367", "revid": "23204", "url": "https://gl.wikipedia.org/wiki?curid=535367", "title": "Morgoth's Ring", "text": "Morgoth's Ring, publicado en 1993, \u00e9 o d\u00e9cimo volume da serie de libros de 12 volumes de Christopher Tolkien, \"The History of Middle-earth\", nos cales analiza os manuscritos in\u00e9ditos do seu pai J. R. R. Tolkien."}
{"id": "535368", "revid": "1131", "url": "https://gl.wikipedia.org/wiki?curid=535368", "title": "The War of the Jewels", "text": "The War of the Jewels, publicado en 1994, \u00e9 o d\u00e9cimo primeiro volume da serie de libros de 12 volumes de Christopher Tolkien, \"The History of Middle-earth\", nos cales analiza os manuscritos in\u00e9ditos do seu pai J. R. R. Tolkien. \u00c9 o segundo dos volumes, sendo o outro \"Morgoth's Ring\", en explorar os borradores da obra \"O Silmarillion\" (aqueles escritos rematados logo da creaci\u00f3n do \"Se\u00f1or dos Aneis\")."}
{"id": "535369", "revid": "5863", "url": "https://gl.wikipedia.org/wiki?curid=535369", "title": "Enrique de la Fuente", "text": "Enrique de la Fuente Santos, tam\u00e9n co\u00f1ecido como Quique de la Fuente, nado en Vigo o 11 de agosto de 1975, \u00e9 un ex xogador galego de voleibol. Foi internacional coa selecci\u00f3n espa\u00f1ola de voleibol, coa que ga\u00f1ou o Campionato Europeo e a Liga Europea en 2007. Tam\u00e9n participou nos Xogos Ol\u00edmpicos de 2000.\nTraxectoria.\nComezou a s\u00faa carreira no Club Vigo da s\u00faa cidade natal, onde militou dende as categor\u00edas inferiores ata o primeiro equipo. Polo medio, estivo concentrado tres anos en Palencia coa selecci\u00f3n espa\u00f1ola j\u00fanior. En 1992 foi recuperado polo Vigo e ese mesmo ano debutou co equipo na liga ACEVOL, m\u00e1xima categor\u00eda do voleibol espa\u00f1ol. Militou no equipo vigu\u00e9s ata 1995, xogando xunto a xogadores como Fernando Bustamante, Xi\u00e1n Parga ou os seus propios irm\u00e1ns Jorge e Rafael de la Fuente, e participando nos maiores \u00e9xitos da historia do club, disputando finais de Copa do Rei, acadando o cuarto posto na liga e clasific\u00e1ndose por primeira vez para unha competici\u00f3n europea, a Challenge Cup.\nEn 1995 deixou o equipo vigu\u00e9s para xogar exclusivamente na selecci\u00f3n espa\u00f1ola. En 1997 fichou polo Cannes, da liga francesa, onde militou durante dous anos ata que en 1999 se trasladou a Italia para fichar polo Mezzolombardo, na provincia de Trento. Na s\u00faa primeira tempada acabou quinto da Serie A2 e ao ano seguinte o club adquiriu os dereitos do Porto Ravenna na Serie A1, cambiando a s\u00faa sede \u00e1 capital de provincia, Trento. Tras conseguir a salvaci\u00f3n, no 2001 fichou polo Pallavolo Piacenza, da Serie A2, co que logrou o ascenso \u00e1 m\u00e1xima categor\u00eda na s\u00faa primeira tempada. Xogou un ano no club piacentino e en 2003 pasou ao Perugia, no que militou tres tempadas na m\u00e1xima categor\u00eda. Rematou a s\u00faa andanza italiana no Gabeca Pallavolo na tempada 2006/07.\nEn 2007 marchou a Palma, onde se integrou nas filas do Club Voleibol P\u00f2rtol, co que ga\u00f1ou ese ano a Superliga. Ao ano seguinte fichou polo Galatasaray turco, onde xogou un ano, e a continuaci\u00f3n pasou polo tam\u00e9n turco Arkas, antes de recalar na tempada 2010/11 no Trefl Gda\u0144sk polaco.\nEn 2011 regresou a Vigo, para xogar unha \u00faltima tempada e pechar a s\u00faa carreira no mesmo club no que a empezara d\u00faas d\u00e9cadas antes.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola xuvenil nun cento de ocasi\u00f3ns, e proclamouse con esta subcampi\u00f3n de Europa xuvenil en 1992, perdendo contra Italia a final disputada en Polonia. \nEn 1993, con s\u00f3 17 anos, foi convocado por primeira vez pola selecci\u00f3n espa\u00f1ola absoluta. Foi case 400 veces internacional coa absoluta, coa que ga\u00f1ou o Campionato Europeo e a Liga Europea en 2007. Antes participara nos Xogos Ol\u00edmpicos de 2000 en Sydney, onde o equipo espa\u00f1ol non puido pasar da fase de grupos.\nVida persoal.\nA s\u00faa muller \u00e9 a xogadora de voleibol franco-polaca Kinga Maculewicz, \u00e1 que co\u00f1eceu mentres xogaba no Cannes. Durante as s\u00faas carreiras no voleibol buscaron xogar en clubs da mesma cidade."}
{"id": "535370", "revid": "25871", "url": "https://gl.wikipedia.org/wiki?curid=535370", "title": "San Miguel de Lillo", "text": "San Miguel de Lillo (en ) \u00e9 unha igrexa prerrom\u00e1nica dedicada a San Miguel Arcanxo, constru\u00edda polo rei Ramiro I no monte Naranco, nos arredores de Oviedo (Asturias). At\u00f3pase a escasos metros da igrexa de Santa Mar\u00eda do Naranco. Posibelmente \u00e9 a que, segundo a cr\u00f3nica Albeldense, este monarca mandou constru\u00edr xunto aos seus palacios, con funci\u00f3n de igrexa palatina. En principio, puido estar dedicada a Santa Mar\u00eda e San Miguel.\nDeclarada pola UNESCO Patrimonio da Humanidade en 1985. En xaneiro de 2009, advertiuse un inminente derrumbamento da estrutura e dunha deterioraci\u00f3n case irreparable en xeral das pinturas por mor da gran humidade que a asola. No ano 2011 lev\u00e1ronse a cabo unhas obras de restauraci\u00f3n.\nArquitectura.\nOrixinalmente tivo planta basilical de tres naves, pero s\u00f3 se conserva unha terceira parte da s\u00faa lonxitude, porque durante o s\u00e9culo XIII ou comezos do XIV arruinouse a causa das malas condici\u00f3ns do chan. Cons\u00e9rvase unicamente o vest\u00edbulo e o arrnque das s\u00faas tres naves. Sobre o primeiro at\u00f3pase a tribuna real, franqueada a ambos os lados por d\u00faas pequenas estancias. \nA cuberta est\u00e1 abovedada, mediante un sistema complexo de b\u00f3vedas de medio can\u00f3n. As naves est\u00e1n separadas por arcos que descansan en columnas, feito inusitado na arte asturiana, xa que o habitual era o uso do piar como soporte. Estas columnas ap\u00f3ianse en altas basas cadradas que acollen decoraci\u00f3n escult\u00f3rica de arcos que encadran figuras. \nEst\u00e1 realizada na s\u00faa meirande parte de perpia\u00f1o. As vent\u00e1s presentan belas celos\u00edas talladas en pedra. A construci\u00f3n resulta esvelta e amosa certo interese do seu autor polas proporci\u00f3ns, posto que a s\u00faa altura \u00e9 o triplo da anchura das s\u00faas naves. \nDecoraci\u00f3n escult\u00f3rica.\nMoi destac\u00e1bel \u00e9 a decoraci\u00f3n escult\u00f3rica en relevo; especialmente a das xambas da porta de entrada, posibelmente inspirada nun d\u00edptico consular bizantino do s\u00e9culo VI, pertencente ao c\u00f3nsul Areobindo, que se conserva no Museo de San Petersburgo.\nToda a decoraci\u00f3n escult\u00f3rica en xambas, basas e capiteis denota unha forte influencia bizantina, oriental e incluso lombarda, presentando un certo encanto primitivista e antinaturalista.\nDecoraci\u00f3n pict\u00f3rica.\nQuedan restos da decoraci\u00f3n pict\u00f3rica mural na que se poden distinguir dous tipos; a decorativa imita \u00e1 da \u00e9poca de Afonso II vis\u00edbel en San Xi\u00e1n dos Prados, pero existen outras totalmente novidosas coa figura humana como tema principal. Estas pinturas son vis\u00edbeis no muro sur da nave sur e no muro leste da mesma nave."}
{"id": "535371", "revid": "1131", "url": "https://gl.wikipedia.org/wiki?curid=535371", "title": "The Peoples of Middle-earth", "text": "The Peoples of Middle-earth, publicado en 1996, \u00e9 o d\u00e9cimo segundo e derradeiro volume da serie de libros de 12 volumes de Christopher Tolkien, \"The History of Middle-earth\", nos cales analiza os manuscritos in\u00e9ditos do seu pai J. R. R. Tolkien. Alg\u00fans personaxes (como Anair\u00eb, a muller de Fingolfin) s\u00f3 aparecen nesta obra, do mesmo xeito que algunhas outras obras que non cab\u00edan en ning\u00fan outro lugar."}
{"id": "535372", "revid": "25871", "url": "https://gl.wikipedia.org/wiki?curid=535372", "title": "Samiguel de Lli\u00f1o", "text": ""}
{"id": "535378", "revid": "72012", "url": "https://gl.wikipedia.org/wiki?curid=535378", "title": "Erupci\u00f3n volc\u00e1nica da Palma de 2021", "text": ""}
{"id": "535379", "revid": "72012", "url": "https://gl.wikipedia.org/wiki?curid=535379", "title": "San Miguel de La Palma", "text": ""}
{"id": "535380", "revid": "98629", "url": "https://gl.wikipedia.org/wiki?curid=535380", "title": "Dairis Bert\u0101ns", "text": "Dairis Bert\u0101ns, nado o 9 de setembro de 1989 en Valmiera, \u00e9 un xogador profesional de baloncesto let\u00f3n que actualmente xoga para o Coosur Real Betis da Liga ACB. \u00c9 o irm\u00e1n m\u00e1is vello do tam\u00e9n xogador de baloncesto D\u0101vis Bert\u0101ns.\nTraxectoria.\nEn xu\u00f1o de 2013, Bert\u0101ns asinou un contrato de tres anos co Bilbao Basket da Liga ACB.\nO 2 de marzo de 2019, Bert\u0101ns asinou cos New Orleans Pelicans. Oito d\u00edas m\u00e1is tarde, Bert\u0101ns debutou na NBA, facendo unha asistencia en seis minutos de xogo, na derrota dos Pelicans por 128\u2013116 contra os Atlanta Hawks. O 7 de xullo de 2019, foi cortado polos Pelicans.\nO 27 de xullo de 2021, Bert\u0101ns asinou co Real Betis da Liga ACB. O 20 de xullo de 2022, Bert\u0101ns renovou o seu contrato co Betis por d\u00faas tempadas m\u00e1is."}
{"id": "535381", "revid": "7523", "url": "https://gl.wikipedia.org/wiki?curid=535381", "title": "Dairis Bertans", "text": ""}
{"id": "535383", "revid": "23204", "url": "https://gl.wikipedia.org/wiki?curid=535383", "title": "The Nature of Middle-earth", "text": "The Nature of Middle-earth \u00e9 un libro publicado no ano 2021 que recolle material in\u00e9dito do legendarium de J. R. R. Tolkien, recompilado e editado polo estudoso Carl F. Hostetter. Alg\u00fans ensaios public\u00e1ronse previamente na revista de ling\u00fc\u00edstica elfica \"Vinyar Tengwar\", onde Hostetter \u00e9 editor dende hai moito tempo.\nLibro.\nPublicaci\u00f3n.\nO libro foi publicado por HarperCollins e Mariner Books en 2021. Cont\u00e9n unha escolma de ensaios e anacos de historias de J. R. R. Tolkien, editados por Carl F. Hostetter, sobre cuesti\u00f3ns relacionadas co funcionamento do seu mundo de fantas\u00eda, a Terra Media. \nO editor do libro, Carl F. Hostetter, declarou nunha entrevista antes da aparici\u00f3n do libro que \"empezara o traballo do que se converter\u00eda en \"The Nature of Middle-earth\" hai case 25 anos, cando recib\u00edn un feixe de fotocopias \u00e1s que Christopher Tolkien se refer\u00eda como \"ensaios filol\u00f3xicos tard\u00edos\".\""}
{"id": "535384", "revid": "23204", "url": "https://gl.wikipedia.org/wiki?curid=535384", "title": "Historia de Arda", "text": "No legendarium de J. R. R. Tolkien, a historia de Arda, tam\u00e9n chamou a historia da Terra Media, empezou cando os Ainur entraron en Arda, seguindo os acontecementos de creaci\u00f3n en Ainulindal\u00eb e longas idades de traballo ao longo E\u00e4, o universo ficticio. Dende ese punto, o tempo \u00e9 medido usando Anos Valianos, a\u00ednda que a historia posterior de Arda dividiuse en tres per\u00edodos de tempo empregando anos diferentes, co\u00f1ecidos como os Anos das L\u00e1mpadas, os Anos das \u00c1rbores e os Anos do Sol. Unha cronolox\u00eda separada e solapada divide a historia en \"Idades dos fillos de Il\u00favatar\". A Primeira Idade deste tipo comezou co espertar dos elfos durante os Anos das \u00c1rbores e continuou durante os primeiros seis s\u00e9culos dos Anos do Sol. Todas as idades posteriores tiveron lugar durante os Anos do Sol. A maior\u00eda das historias da Terra Media te\u00f1en lugar nas tres primeiras Idades dos Fillos de Il\u00favatar.\nArda \u00e9, como sinalaron os cr\u00edticos, \"a nosa propia Terra verde e s\u00f3lida nalgunha \u00e9poca bastante remota do pasado.\" Como tal, non s\u00f3 ten unha historia inmediata sen\u00f3n unha historia, e todo \u00e9 unha \"prehistoria imaxinada\" da Terra como \u00e9 agora."}
{"id": "535385", "revid": "23204", "url": "https://gl.wikipedia.org/wiki?curid=535385", "title": "Historia da Terra Media", "text": ""}
{"id": "535387", "revid": "98629", "url": "https://gl.wikipedia.org/wiki?curid=535387", "title": "Pobos da Terra Media", "text": "Os pobos e razas ficticios que aparecen no mundo de fantas\u00eda de J. R. R. Tolkien, a Terra Media, incl\u00faen os sete recollidos no Ap\u00e9ndice F da obra \"O Se\u00f1or dos Aneis\": elfos, homes, ananos, hobbits, ents, orcos e troles, as\u00ed como diversos esp\u00edritos como os Valar e os Maiar. Outros seres da Terra Media son de natureza pouco clara como Tom Bombadil e a s\u00faa esposa Bagadouro.\nAinur.\nOs Ainur son esp\u00edritos anxelicais creados por Eru Il\u00favatar no Comezo. Os Ainur que posteriormente entraron no mundo f\u00edsico da Terra Media foron os Valar (\"poderes\"), a\u00ednda que ese termo chegou a referirse principalmente aos m\u00e1is poderosos entre eles. Os esp\u00edritos menores cham\u00e1banse Maiar. A maior\u00eda dos Valar e Maiar retir\u00e1ronse da Terra Media \u00e1s Terras Imperecedoiras de Valinor, a\u00ednda que alg\u00fans dos Maiar asumiron formas mortais para axudar ou dificultar aos pobos da Terra Media, como os Istari (Magos), Melian, Balrogs e o Se\u00f1or Escuro Sauron.\nMagos.\nOs magos da Terra Media eran Maiar: esp\u00edritos da mesma orde que os Valar, pero menos poderosos. Exteriormente parec\u00edan homes pero posu\u00edndo moito maior poder f\u00edsico e mental, sendo chamados Istari (do quenya para \"sabios\") polos elfos. Foron enviados polos Valar para axudar \u00e1 xente da Terra Media a derrotar a Sauron. Os tres primeiros destes cinco magos eran co\u00f1ecidos nas linguas dos homes do \"Se\u00f1or dos Aneis\" como Saruman \"home h\u00e1bil\" (roh\u00edrrico), Gandalf \"elfo do bast\u00f3n\" (homes do norte) e Radagast \"o coidador das bestas\" (posiblemente fala com\u00fan). Tolkien nunca proporcionou nomes non \u00e9lficos para os outros dous; unha tradici\u00f3n d\u00e1 os seus nomes en Valinor como Alatar e Pallando, e outra como Morinehtar e R\u00f3mest\u00e1mo na Terra Media. Cada mago ti\u00f1a t\u00fanicas dunha cor caracter\u00edstica: branco para Saruman (o xefe e o m\u00e1is poderoso dos cinco), gris para Gandalf, marr\u00f3n para Radagast, e azul mari\u00f1o para os dous restantes, co\u00f1ecidos en consecuencia como os magos azuis. Gandalf e Saruman xogaron importantes papeis nos eventos do \"Se\u00f1or dos Aneis\", mentres que Radagast aparece s\u00f3 brevemente, axudando inocentemente a Saruman a enganar a Gandalf, quen cre a Radagast, xa que \u00e9 honesto e alertou fortuitamente a Gwaihir para rescatar de novo a Gandalf. Os magos azuis non aparecen na historia, xa que se di que viaxaron moito cara ao leste despois da s\u00faa chegada \u00e1 Terra Media.\nComo os Istari eran Maiar, cada un serv\u00eda un Vala dalg\u00fan xeito. Saruman era servo e axudante de Aul\u00eb, e aprendeu moito na arte da artesan\u00eda, da mec\u00e1nica e do traballo do metal, como se viu posteriormente na Terceira Idade. Gandalf era servo de Manw\u00eb ou Varda, pero era un amante dos xard\u00edns de L\u00f3rien, e as\u00ed sab\u00eda moitas das esperanzas e so\u00f1os de homes e elfos. Radagast era servo de Yavanna, amante das cousas da natureza, tanto animais como plantas. Como cada un destes Istari aprendeu do seu Vala, da mesma maneira actuaron na Terra Media.\nBalrogs.\nOs Balrogs eran Maiar ca\u00eddos, criaturas demon\u00edacas de lume e sombra leais ao seu primeiro se\u00f1or escuro, Morgoth. Participaron nas guerras da Primeira Idade da Terra Media pero case todos foron destru\u00eddos durante a guerra da Ira que rematou coa Primeira Idade. Na Terceira Idade, o \u00fanico Balrog que quedaba era a \"Ru\u00edna de Durin\", o Balrog de Moria, asasinado por Gandalf.\nPobos libres.\nOs Pobos Libres da Terra Media foron as catro razas que nunca caeran baixo o dominio dos se\u00f1ores escuros Morgoth ou Sauron: os elfos, os homes, os ananos e os ents. Falando estritamente, entre os homes, s\u00f3 os homes do oeste formaban parte dos pobos libres, en particular os descendentes dos d\u00fanedain da illa de N\u00famenor, xa que moitos dos homes do leste e do sur foron servos de Morgoth e Sauron ao longo das idades. O ent B\u00e1rbore cita os pobos libres nunhas li\u00f1as dun texto tradicional, enumer\u00e1ndoos:\nDespois de atoparse cos hobbits Merri e Pipin, B\u00e1rbore acepta que os hobbits son un quinto pobo libre, engadindo unha nova li\u00f1a: \"Os hobbits medianos que viven en buratos\".\nAnanos.\nA raza dos ananos vive en monta\u00f1as e covas, establec\u00e9ndose en lugares como Erebor (a Monta\u00f1a Solitaria), os Outeiros de Ferro, as Monta\u00f1as Azuis e Moria (Khazad-d\u00fbm) nas Monta\u00f1as Bretemosas. Aul\u00eb o Ferreiro creou os ananos; tam\u00e9n creou a s\u00faa lingua, co\u00f1ecida como khuzdul. Os ananos extra\u00edan e traballaban metais preciosos en todas as monta\u00f1as da Terra Media. Os sete grupos diferentes de ananos orixin\u00e1ronse nos lugares onde os Sete Pais dos Ananos espertaron antes da Primeira Idade.\nElfos.\nOs elfos foron os primeiros fillos de Eru en espertar. Nados baixo as estrelas antes da ascensi\u00f3n da L\u00faa e do Sol, conservan un amor especial pola luz e un esp\u00edrito interior dotado de agasallos \u00fanicos. Ch\u00e1manse as\u00ed mesmos \"Quendi\", ou \"falantes\", porque foron os primeiros en pronunciar palabras; e, a\u00ednda agora, ningunha raza entende a linguaxe e a canci\u00f3n como o elfos. Destacados, brillantes e orgullosos, inmortais e fortes, altos e \u00e1xiles, son o m\u00e1is bendicido dos Pobos Libres. Poden ver baixo a luz da L\u00faa ou das estrelas tan ben como un home \u00e1 luz do d\u00eda. Non poden enfermar nin ter cicatrices, pero se un elfo morre, por violencia ou por unha pena que lle quita a vontade de vivir, o seu esp\u00edrito vai aos sal\u00f3ns de Mandos e, como est\u00e1n ligados a Arda, non pode marchar ata que o mundo sexa roto e refeito. A habilidade e axilidade dos elfos \u00e9 lendaria: por exemplo, cami\u00f1an sobre neve recentemente ca\u00edda sen deixar rastro do seu paso. Nun d\u00eda despexado poden ver dez millas con claridade perfecta, e distinguir detalles ata 100 millas. Non obstante, estes dons te\u00f1en un gran custo: est\u00e1n fortemente ligados ao destino (v\u00e9xase Mandos) e foron odiados por Morgoth. Ningunha outra raza foi bendita e maldita m\u00e1is que os Quendi.\nOs Quendi foron separados despois do espertar e apareceron moitos subgrupos. A primeira divisi\u00f3n ocorreu cando alg\u00fans deixaron a Terra Media para vivir no bendito reino de Valinor, mentres que outros quedaron atr\u00e1s. Isto produciu aos Eldar, que aceptaron a chamada para vir a Valinor, e aos Avari que rexeitaron a gran viaxe. Os elfos que quedaron na Terra Media e nunca viron a luz das \u00e1rbores co\u00f1ec\u00e9ronse como Moriquendi ou \"Elfos escuros\". Isto non implicaba que os elfos escuros fosen malvados, simplemente nunca viron a luz das \u00e1rbores.\nNa viaxe a Valinor, alg\u00fans dos Teleri (\"Os que se demoraron\") abandonaron o grupo principal e os que non se mesturaron cos Moriquendi convert\u00e9ronse en Laiquendi (elfos verdes), en Sindar (elfos grises) e Nandor. Estes elfos da gran viaxe que quedaron na Terra Media foron chamados ent\u00f3n \u00damanyar (Os reticentes). Os Eldar que chegaron a Valinor divid\u00edronse finalmente en tres grupos distintos: Vanyar, Noldor e Teleri. Estes tres grupos co\u00f1ec\u00e9ronse como os Calaquendi ou \"elfos da luz\" porque viran a luz das D\u00faas \u00c1rbores de Valinor. M\u00e1is tarde alg\u00fans dos Noldor volveron \u00e1 Terra Media na s\u00faa procura dos Silmaril, mentres os Vanyar permaneceron en Valinor.\nOs elfos silvanos, de Nandor e Avari, habitaron no Bosque Escuro e Lothl\u00f3rien.\nHomes.\nDurante os eventos relatados na obra \"O Se\u00f1or dos Aneis\", os homes da Terra Media estaban presentes en diferentes lugares, estando o maior grupo de homes libres nos reinos de Gondor e Rohan. Cando afundiu a illa de N\u00famenor, s\u00f3 os fieis escaparon e fundaron os reinos xemelgos de Gondor e Arnor. Os fieis eran co\u00f1ecidos na Terra Media como os d\u00fanedain, e como l\u00edderes destes reinos, puideron liderar a resistencia a Sauron e preservar aos homes do oeste como Pobo Libre. Tam\u00e9n hab\u00eda homes libres na vila de Prebe, en Esgaroth, no bosque de Dr\u00faadan (fogar dos \"homes salvaxes\" co\u00f1ecidos como Dr\u00faedain ou Woses), e nas rexi\u00f3ns xeadas de Forochel. Os que serviron aos poderes malignos, como os homes de Dunland, Rh\u00fbn, Harad e Umbar, non se consideraban homes libres. Os homes levan o chamado don dos homes, a mortalidade.\nEntre os desdencentes dos D\u00fanedain tam\u00e9n se incl\u00faen aos Montes\u00edos do Norte e aos Montes\u00edos de Ithilien.\nDr\u00faedain.\nOs dr\u00faedain, unha das primeiras variedades de homes, viv\u00eda en pequeno n\u00famero, a mi\u00fado en tribos. Eran pequenos, m\u00e1is baixos que os ananos, pero m\u00e1is altos que os hobbits. Eran co\u00f1ecidos pola s\u00faa maxia vud\u00fa, os seus ollos negros (que brillan vermellos cando est\u00e1n enfadados) e a s\u00faa capacidade para sentar durante horas e d\u00edas sen moverse nin pestanexar. Ti\u00f1an pouco pelo, ag\u00e1s o da cabeza e \u00e1s veces pequenos mech\u00f3ns nos queixos. Eran baixos e robustos, e non eran aprezados polos outros homes polas s\u00faas voces duras e \u00e1speras. A s\u00faa risa, con todo, estaba chea de alegr\u00eda. Dise que a s\u00faa habilidade na canter\u00eda rivalizaba cos ananos. Os Drughu non eran malos. Eran inimigos mortais de orcos, defendendo as casas dos seus veci\u00f1os humanos coas s\u00faas propias vidas e coa axuda das s\u00faas m\u00e1xicas Pedras de vix\u00eda. Os elfos de Beleriand desenvolveron un agarimo especial por eles e valoraban a s\u00faa habilidade para loitar contra orcos.\nEnts.\nOs ents eran unha antiga raza de criaturas parecidas \u00e1s \u00e1rbores, convert\u00e9ndose en \"pastores de \u00e1rbores\". Foron creados por Yavanna, e Il\u00favatar deulles vida. Na Terceira Idade, eran unha raza minguante, xa hab\u00eda tempo que perderan \u00e1s s\u00faas compa\u00f1eiras, as Entmulleres.\nHuorns.\nParentes pr\u00f3ximos dos Ents, os Huorns eran \u00e1rbores animadas que posu\u00edan sensibilidade. Dic\u00edan que ti\u00f1an voces pero s\u00f3 pod\u00edan ser entendidas polos ents, e non polos outros pobos da Terra Media. Non est\u00e1 claro se os huorns eran simplemente \u00e1rbores que espertaron ou ents que se fixeron m\u00e1is \"arb\u00f3reos\" co paso do tempo (cr\u00edase que exist\u00edan ambas variedades). Os huorns est\u00e1n presentes en bosque de Fangorn e posiblemente no Bosque Vello, preto de Gamoedo. Legolas menciona que os elfos axudaron a espertar as \u00e1rbores. Os huorns foron decisivos na batalla do Abismo de Helmo, destru\u00edndo o ex\u00e9rcito de orcos de Saruman.\nHobbits.\nOs hobbits son unha raza da Terra Media, tam\u00e9n co\u00f1ecidos como 'medianos' pola s\u00faa baixa estatura, aproximadamente a metade do tama\u00f1o dos homes. Caracter\u00edzanse polo pelo rizado na cabeza e os p\u00e9s cori\u00e1ceos que te\u00f1en empe\u00f1os peludos, polo cal non levan zapatos. Moitos hobbits viven Comarca as\u00ed como en Prebe, e ourora viviron nos vales do r\u00edo Anduin. G\u00fastalles unha vida sen aventuras, dedicados \u00e1 agricultura, a comer e socializar. Existen tres tipos de hobbits: os Pepeludos eran os m\u00e1is numerosos. Os Rexos ti\u00f1an afinidade pola auga, os botes e nadar; os Nidios eran os m\u00e1is aventureiros. A orixe dos hobbits non est\u00e1 clara, pero de todas as razas te\u00f1en unha afinidade m\u00e1is pr\u00f3xima cos homes, e no Pr\u00f3logo da obra \"O Se\u00f1or dos Aneis\" Tolkien ch\u00e1malles parentes de homes.\nPobos escravizados.\nOs pobos escravizados eran aquelas razas que caeron baixo o dominio dos Se\u00f1ores Escuros Morgoth e Sauron, tam\u00e9n co\u00f1ecidos polos Pobos Libres como \"Servos do Inimigo\". Inclu\u00edan orcos, troles e homes. A orixe de orcos e troles non est\u00e1 clara, pero eran razas que foron tomadas por Morgoth e corrompidas por bruxer\u00eda ata adquirir a s\u00faa natureza e aparencia malvadas. Os homes raramente foron corrompidos por Morgoth ou Sauron do mesmo xeito. Pola contra, os seus coraz\u00f3ns e mentes estaban corrompidos polo poder e os impulsos malignos, mentres conservaban o aspecto f\u00edsico dos homes. Non obstante, o servizo prolongado a Sauron converteu aos portadores dos Aneis do Poder dos Homes nos Nazg\u00fbl, como espectros. Os homes que serv\u00edan a Morgoth ou Sauron proced\u00edan na s\u00faa maior\u00eda do leste e do sur da Terra Media.\nHomes.\nNon todos os homes estaban do lado do ben; os homes que viv\u00edan no leste e no sur estaban baixo o dominio de Sauron. Inclu\u00edan aos \"haradrim\" ou sure\u00f1os e os n\u00famenoreanos negros (e os posteriores corsarios de Umbar) que prometeron a s\u00faa fidelidade a Mordor, as\u00ed como moitos pobos orientais, como os Balchoth, os Wainriders e os homes de Khand, que atacaron Gondor e Rohan en numerosas ocasi\u00f3ns. Os homes de Bruna serviron de axentes ao traidor mago Saruman. Na Primeira Idade, alg\u00fans orientais estaban baixo o dominio de Morgoth.\nNazg\u00fbl.\nOs espectros do anel (tam\u00e9n co\u00f1ecidos como Nazg\u00fbl ou Xinetes negros) foron outrora grandes homes aos que lles foron dados Aneis de Poder por Sauron. \nEstes foron corrompidos gradualmente ata converterse en escravos da vontade do Se\u00f1or Escuro. Vestidos de escuros mantos con carapucha e montados en corceis demon\u00edacos ou voando \"bestas aladas\", os Nazg\u00fbl buscaron constantemente o Anel \u00danico para devolverllo ao seu amo.\nOs mortos.\nTam\u00e9n co\u00f1ecidos como pantasmas ou sombras, eran esp\u00edritos de homes incapaces de pasar ao m\u00e1is al\u00e1. Os esp\u00edritos estaban presentes en varias rexi\u00f3ns da Terra Media, sobre todo nas Bra\u00f1as Mortas e nos Cami\u00f1os dos Mortos, que estaban custodiadas polos Mortos de Dunharrow.\nOrcos.\nOs orcos foron unha raza creada por primeira vez por Morgoth, que viv\u00edan principalmente en covas de monta\u00f1a e non lle gustaba a luz solar. Moitos deles viv\u00edan nas Monta\u00f1as Bretemosas, mentres que outros viv\u00edan en Mordor. Tam\u00e9n se co\u00f1ecen como trasnos. Os orcos non foron creados, xa que \"o mal non pode crear, s\u00f3 se corrompe\" na perspectiva filos\u00f3fica de Tolkien. Unha versi\u00f3n da s\u00faa orixe, moi co\u00f1ecida en parte debido ao seu uso nos filmes de Peter Jackson, postula que eran elfos corrompidos e cuxa aparencia cambiou co paso do tempo. Non obstante, Tolkien tam\u00e9n escribiu outros relatos sobre a s\u00faa orixe.\nSauron e Saruman o mago crearon un tipo de orco infrecuentemente grande e poderoso, os Uruk-hai. A\u00ednda que \u00e1 maior\u00eda dos orcos non lles gustaba o sol e non soportaban estar nel, os Uruk-hai pod\u00edan aguantar a luz do d\u00eda. Tam\u00e9n exist\u00edan deformes semiorcos, un cruzamento entre orcos e homes.\nTolkien usa o termo \"goblin\" de maneira indistinta co termo orco, a\u00ednda que nalgunhas ocasi\u00f3ns, na obra \"O hobbit\", o termo \u00fasase exclusivamente para as sub-razas menores de orcos orixinarios das Monta\u00f1as Bretemosas.\nTroles.\nOs troles foron creados por Morgoth \"en burla\" dos ents. Non lles gustaba o sol e algunhas clases de troles convert\u00edanse en pedra se estaban expostos \u00e1 luz solar. Os troles habitaban nas Monta\u00f1as Bretemosas, as\u00ed como en Mordor. Sauron creou tam\u00e9n os Olog-hai: grandes, intelixentes e resistente ao sol.\nCriaturas das Antas.\nAs criaturas das Antas eran esp\u00edritos escuros enviados polo Rei Bruxo de Angmar para posu\u00edr e animar os corpos e \u00f3sos dos antigos reis dos D\u00fanedain. Estes montros non mortos habitaban nas Lombas das Antas preto da vila de Prebe.\nOutros seres.\nTom Bombadil.\nTom Bombadil non pertence a ning\u00fan dos pobos da Terra Media; Tolkien ch\u00e1malle o esp\u00edrito do campo. A diferenza das outras razas, aparentemente non se ve afectado polo Anel \u00danico e parece ser anterior aos Fillos de Il\u00favatar (elfos e homes). En canto \u00e1 natureza de Bombadil, o propio Tolkien dixo que algunhas cousas deber\u00edan permanecer misteriosas en calquera mitolox\u00eda, \"especialmente se realmente existe unha explicaci\u00f3n\".\nTom tam\u00e9n \u00e9 co\u00f1ecido como \"O primeiro\", \"Mestre Tom\", \"Vello Tom\", \"Iarwain Ben-adar\" (un nome en sindarin que quere dicir \"O m\u00e1is vello sen pai\"). Os Noldor cham\u00e1rono \"Orald\" que quere dicir \"moi vello\", e os ananos co\u00f1ec\u00edano como \"Forn\" (que quere dicir o antigo).\nEsp\u00edritos do r\u00edo.\nSon esp\u00edritos da natureza ligados a r\u00edos e cursos de auga. S\u00f3 dous son mencionados por Tolkien: Bagadouro, a muller de Tom Bombadil, e a s\u00faa nai, a muller do r\u00edo. Desco\u00f1\u00e9cese se estes seres eran \u00fanicos, formaban parte dunha raza m\u00e1is grande ou eran unha forma de Maiar.\nXigantes.\nTolkien tam\u00e9n fai referencia a outros xigantes ademais dos ents. Dise que os xigantes de pedra das Monta\u00f1as Bretemosas guindan pedras a Thorin e compa\u00f1\u00eda no \"Hobbit\", a\u00ednda que se mencionan bastante vagamente. A adaptaci\u00f3n cinemtogr\u00e1fica \"\" (2012) de Peter Jackson representa a estes xigantes como parte das propias Monta\u00f1as Bretemosas.\nDrag\u00f3ns.\nOs drag\u00f3ns est\u00e1n presentes dende \"The Book of Lost Tales\". Tolkien estaba fascinado cos drag\u00f3ns desde a infancia, e nomeou catro drag\u00f3ns nos seus escritos da Terra Media. Ao igual que o drag\u00f3n n\u00f3rdico Fafnir, eran quen de falar, e pod\u00edan ser sut\u00eds na fala.\nGlaurung, na obra \"O Silmarillion\", \u00e9 o Pai dos Drag\u00f3ns no legendarium de Tolkien, o primeiro dos drag\u00f3ns de lume de Angband. Tolkien escribiu que Glaurung ti\u00f1a catro patas mais non ti\u00f1a \u00e1s e polo tanto non pod\u00eda voar, e enxendrou a prole de Urul\u00f3ki, os drag\u00f3ns sen \u00e1s que botan lume. Foi criado por Morgoth a partir dalgunha li\u00f1axe desco\u00f1ecida e foi o primeiro drag\u00f3n que apareceu f\u00f3ra de Angband. Glaurung \u00e9 o principal antagonista de \"The Children of H\u00farin\", e as s\u00faas acci\u00f3ns enganosas levaron aos suicidios dos seus personaxes principais, T\u00farin Turambar e Ni\u00ebnor N\u00edniel.\nAncalagon o Negro (en sindarin: \"mand\u00edbulas apresuradas\" de \"anc\" 'mand\u00edbula', \"alag\" 'impetuoso') foi o primeiro dos drag\u00f3ns de lume alados e o meirande de todos os drag\u00f3ns, criado por Morgoth durante a Primeira Idade, segundo se relata naa obra \"O Silmarillion\". Ancalagon era tan grande que o seu corpo esmagou \"as torres de Thangorodrim\" cando caeu sobre elas despois de ser asasinado por E\u00e4rendil. \nScatha era un poderoso \"verme longo\" das Monta\u00f1as Grises. Foi asasinado por Fram nos primeiros d\u00edas dos \u00c9oth\u00e9od. Despois de matar a Scatha, a propiedade de Fram sobre o seu tesouro recuperado foi disputada polos ananos desa rexi\u00f3n. Fram reprobou esta afirmaci\u00f3n e envioulles os dentes de Scatha coas palabras: \"Xoias coma estas non coincidir\u00e1s nos teus tesouros, porque son dif\u00edciles de conseguir\". Isto levouno \u00e1 morte nunha loita cos ananos. Os \u00c9oth\u00e9od conservaron polo menos parte do tesouro e troux\u00e9rono ao sur canda eles cando se instalaron en Rohan. O corno de prata que \u00c9owyn lle d\u00e1 a Meriadoc Brandigamo despois da guerra do Anel, crucial no cap\u00edtulo \"Limpando a Comarca\", prov\u00e9n dese tesouro.\nSmaug de Erebor, a Monta\u00f1a Solitaria, foi asasinado por Bard o Arqueiro en Dale, tal como se conta na obra \"O hobbit\". Smaug foi o principal antagonista de Thorin e compa\u00f1\u00eda, os cales pretenden recuperar o reino anano de Erebor que tomara Smaug."}
{"id": "535390", "revid": "72012", "url": "https://gl.wikipedia.org/wiki?curid=535390", "title": "Los Twist", "text": "Los Twist foi unha banda arxentina de rock. \u00c9 unha das m\u00e1is ic\u00f3nicas, movemento do rock arxentino de inicios dos anos 80 que revitalizou a escena nacional."}
{"id": "535393", "revid": "98629", "url": "https://gl.wikipedia.org/wiki?curid=535393", "title": "Steve Wright", "text": "Steven Darnell Wright, nado o 10 de maio de 1965 en Syracuse, Nova York, \u00e9 un ex-xogador profesional de baloncesto estadounidense. Formado na Universidade de Alabama, xogaba na posici\u00f3n de pivote cunha altura de 2,06 metros. Foi o primeiro xogador estadounidense en xogar na liga rusa de baloncesto."}
{"id": "535394", "revid": "5132", "url": "https://gl.wikipedia.org/wiki?curid=535394", "title": "Steven Wright", "text": ""}
{"id": "535395", "revid": "85894", "url": "https://gl.wikipedia.org/wiki?curid=535395", "title": "Fabiana Cantilo", "text": "Fabiana Cantilo, nada en Bos Aires o 3 de marzo de 1959, \u00e9 unha int\u00e9rprete, compositora de rock e pop e actriz arxentina. \u00c9 considerada unha das voces femininas m\u00e1is importantes do rock arxentino."}
{"id": "535396", "revid": "88215", "url": "https://gl.wikipedia.org/wiki?curid=535396", "title": "Enrique de la Fuente Santos", "text": ""}
{"id": "535397", "revid": "88215", "url": "https://gl.wikipedia.org/wiki?curid=535397", "title": "Quique de la Fuente", "text": ""}
{"id": "535406", "revid": "15490", "url": "https://gl.wikipedia.org/wiki?curid=535406", "title": "Nicolas Pierre Tiolier", "text": "Nicolas Pierre Tiolier, nado en Par\u00eds o 9 de maio de 1784 e finado na mesma cidade o 25 de setembro de 1843, foi un escultor, medallista e gravador de moedas e de xemas franc\u00e9s. \nEn 1816 substitu\u00edu o seu pai, Pierre Joseph Tiolier, como d\u00e9cimo sexto gravador xeral de moedas de Francia e exerceu este cargo ata o 1 de xaneiro de 1843, cando tomou posesi\u00f3n del Jacques Jean Barre.\nTraxectoria.\nNicolas Pierre era fillo do tam\u00e9n gravador e medallista Pierre Joseph Tiolier (1763-1819). Na s\u00faa xuventude foi alumno do seu pai, as\u00ed como do gravador Romain Vincent Jeuffroy (1749-1826) e do escultor Claude Dejoux (1732-1816).\nNicolas Pierre Tiolier obtivo en 1805 o primeiro Premio de Roma de gravado de medalla e pedra fina (unha bolsa do Esatdo franc\u00e9s para estudantes de Arte), pola s\u00faa obra \"Le G\u00e9nie de la gravure pr\u00e9sente un cachet \u00e0 l'Empereur qui lui donne une couronner\". Como ga\u00f1ador deste premio, residiu en \"Villa Medici\", en Roma, entre 1806 e 1811. \nEn 1816 herdou do seu pai o cargo de gravador xeral de moedas de Francia. No exercicio desta responsabilidade foi o dese\u00f1ador e gravador dos cu\u00f1os dunha gran cantidade de medallas e dalgunhas das moedas m\u00e1is sobranceiras cu\u00f1adas na \"Monnaie de Paris\" a nome de Napole\u00f3n I (1804-1815), Lu\u00eds XVIII (1814-1824), Carlos X (1824-1830), Lu\u00eds Filipe I (1830-1848).\nA Tiolier d\u00e9beselle tam\u00e9n o dese\u00f1o dos selos estatais de Napole\u00f3n I, de Lu\u00eds XVIII e de Carlos X.\nFoi un asiduo participante nos Sal\u00f3ns de Par\u00eds, onde expuxo as s\u00faas obras desde 1812 ata 1831, e na edici\u00f3n de 1824 acadou unha medalla de segunda clase.\nA s\u00faa sinatura nas moedas e medallas que dese\u00f1ou ou que gravou \u00e9, habitualmente: ou .\nO 23 de abril de 1821 recibiu o t\u00edtulo de cabaleiro e o 31 de xullo de 1825 o de oficial da Lexi\u00f3n de Honra.\nTiolier morreu en Par\u00eds o 25 de setembro de 1843 e foi soterrado no cemiterio \"P\u00e8re Lachaise\", de Par\u00eds."}
{"id": "535412", "revid": "5863", "url": "https://gl.wikipedia.org/wiki?curid=535412", "title": "Miguel \u00c1ngel \u00c1lvarez Villar", "text": "Miguel \u00c1ngel \u00c1lvarez Villar, nado en Vigo o 10 de febreiro de 1971, \u00e9 un ex-remeiro galego. Foi campi\u00f3n de Espa\u00f1a e competiu na proba de dobre scull nos Xogos Ol\u00edmpicos de 1992 en Barcelona, conseguindo un diploma ol\u00edmpico.\nTraxectoria.\nComezou a practicar remo no Club Remo Chapela, e en 1989 quedou cuarto no Campionato do Mundo de Remo Xuvenil disputado no Lago de Bled, en Iugoslavia, na proba de scull individual. Ao ano seguinte participou no seu primeiro Mundial absoluto, na illa de Tasmania, na mesma modalidade. En 1992 conseguiu a medalla de ouro na Copa das Naci\u00f3ns (antigo nome do Mundial sub-23), na modalidade de dobre scull, remando xunto a Jos\u00e9 Antonio Mer\u00edn.\nParticipou con Mer\u00edn na proba de dobre scull dos Xogos Ol\u00edmpicos de 1992 en Barcelona, e logrou meterse na final, na que participaban seis embarcaci\u00f3ns. Rematou finalmente no sexto posto, obtendo as\u00ed un diploma ol\u00edmpico. En 1994 foi campi\u00f3n de Espa\u00f1a no dobre scull xunto a Jos\u00e9 Ignacio Bugar\u00edn e quedou noveno no Campionato do Mundo celebrado en Indian\u00e1polis, na proba de cu\u00e1druplo scull."}
{"id": "535413", "revid": "5863", "url": "https://gl.wikipedia.org/wiki?curid=535413", "title": "Wells Fargo Center", "text": ""}
{"id": "535416", "revid": "5863", "url": "https://gl.wikipedia.org/wiki?curid=535416", "title": "OECD", "text": ""}
{"id": "535417", "revid": "5863", "url": "https://gl.wikipedia.org/wiki?curid=535417", "title": "Organisation for Economic Co-operation and Development", "text": ""}
{"id": "535418", "revid": "5863", "url": "https://gl.wikipedia.org/wiki?curid=535418", "title": "Organisation de coop\u00e9ration et de d\u00e9veloppement \u00e9conomiques", "text": ""}
{"id": "535420", "revid": "17467", "url": "https://gl.wikipedia.org/wiki?curid=535420", "title": "Sociedade para as Telecomunicaci\u00f3ns Financeiras Interbancarias Mundiais", "text": ""}
{"id": "535422", "revid": "1888", "url": "https://gl.wikipedia.org/wiki?curid=535422", "title": "Arturo Reguera", "text": "Arturo Reguera L\u00f3pez, nado en Lugo en 1945, \u00e9 un profesor e editor galego.\nTraxectoria.\nEstudante na Universidade de Santiago de Compostela, foi sancionado coa perda de curso en 1968. Licenciado en Ciencias econ\u00f3micas. Foi profesor de Inform\u00e1tica no Instituto San Clemente de Santiago de Compostela ata a s\u00faa xubilaci\u00f3n en 2011. Foi coordinador da Gran Enciclopedia Gallega e director da Editorial S\u00e1lvora. Dirixiu o proxecto do \"Atlas de Galicia\" (1982), biling\u00fce, de Ediciones NOS. En 2016 editou o libro \"Castrelo de Mi\u00f1o, loita, represi\u00f3n, espolio, desastre ecol\u00f3xico, desastre humano\". Vive en Gr\u00e2ndola (Portugal)."}
{"id": "535423", "revid": "1888", "url": "https://gl.wikipedia.org/wiki?curid=535423", "title": "Arturo Reguera L\u00f3pez", "text": ""}
{"id": "535425", "revid": "5132", "url": "https://gl.wikipedia.org/wiki?curid=535425", "title": "Hapoel Holon", "text": "O Hapoel Holon (en hebreo: \u05d4\u05e4\u05d5\u05e2\u05dc \u05d7\u05d5\u05dc\u05d5\u05df\u200e\u200e) \u00e9 un equipo profesional de baloncesto israel\u00ed con sede na cidade de Holon. O club xoga na Ligat ha'Al, m\u00e1xima competici\u00f3n israel\u00ed. O equipo xoga os seus partidos como local no pavill\u00f3n Holon Toto Hall con capacidade para 5\u00a0500 espectadores.\nT\u00edtulos.\nLiga de Israel\nCopa de Israel\nLiga Balc\u00e1nica"}
{"id": "535426", "revid": "98629", "url": "https://gl.wikipedia.org/wiki?curid=535426", "title": "Mauro Fern\u00e1ndez Dabouza", "text": "Mauro Fern\u00e1ndez Dabouza, nado en Doz\u00f3n en 1962, \u00e9 un inform\u00e1tico e funcionario galego.\nTraxectoria.\nT\u00e9cnico Superior diplomado en Inform\u00e1tica da Xunta, fixo o Curso Superior en Direcci\u00f3n de Sistemas e Tecnolox\u00edas da Informaci\u00f3n (FEGAS). Foi director do Centro Inform\u00e1tico para a Xesti\u00f3n Tributaria, Econ\u00f3mica e Contable (Cixtec) da Conseller\u00eda de Facenda, e encargado dos servizos tecnol\u00f3xicos do Sergas. Dende novembro de 2018 at\u00e9 febreiro do ano 2022 foi director do Centro de Supercomputaci\u00f3n de Galicia."}
{"id": "535440", "revid": "89787", "url": "https://gl.wikipedia.org/wiki?curid=535440", "title": "Alberto Luis D\u00edaz", "text": "Alberto Luis D\u00edaz \u00c1lvarez, nado o 31 de outubro de 1966 en Oviedo, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de pivote cunha altura de 2,02 m. Foi o segundo xogador asturiano en debutar na Liga ACB, despois de Antonio Campoamor."}
{"id": "535441", "revid": "25871", "url": "https://gl.wikipedia.org/wiki?curid=535441", "title": "Alberto D\u00edaz", "text": "Alberto D\u00edaz pode referirse a:"}
{"id": "535442", "revid": "5132", "url": "https://gl.wikipedia.org/wiki?curid=535442", "title": "Alberto Luis D\u00edaz \u00c1lvarez", "text": ""}
{"id": "535444", "revid": "98629", "url": "https://gl.wikipedia.org/wiki?curid=535444", "title": "Monstros de Tolkien", "text": "Os monstros de Tolkien son todos os seres ficticios do mal, como os orcos, os troles e as ara\u00f1as xigantes, os cales se opuxeron e en ocasi\u00f3ns loitaron contra os protagonistas do legendarium da Terra Media, obra do autor ingl\u00e9s J. R. R. Tolkien. \nTolkien era un experto en ingl\u00e9s antigo, especialmente do poema \"Beowulf\", e varios dos seus monstros comparten aspectos cos monstros de \"Beowulf\"; os seus troles te\u00f1en puntos en com\u00fan con Grendel, o nome dos orcos rem\u00f3ntase \u00e1s orcneas do poema, e ao drag\u00f3n Smaug ten m\u00faltiples atributos do drag\u00f3n de \"Beowulf\".\nA tradici\u00f3n medieval europea dos monstros fainos humanoides pero distorsionados ou coma bestas salvaxes, pero moi grandes e mal\u00e9volos; Tolkien segue esa tradici\u00f3n con monstros como os orcos no primeiro tipo e cos lobos de Isengarda no segundo tipo. Alg\u00fans eruditos engaden \u00e1 lista os inmensamente poderosos Se\u00f1ores Escuros Morgoth e Sauron de Tolkien como inimigos monstruosos no esp\u00edrito e no corpo.\nOs estudosos observaron que a natureza malvada dos monstros reflicte o catolicismo romano de Tolkien, unha relixi\u00f3n que ten unha marcada concepci\u00f3n do ben e do mal."}
{"id": "535445", "revid": "23204", "url": "https://gl.wikipedia.org/wiki?curid=535445", "title": "Provincia eclesi\u00e1stica de Santiago de Compostela", "text": "A provincia eclesi\u00e1stica de Santiago de Compostela constit\u00fae unha das 14 provincias eclesi\u00e1sticas en Espa\u00f1a. Constitu\u00edda pola arquidiocese de Santiago de Compostela e as s\u00faas catro dioceses sufrag\u00e1neas: as dioceses de Mondo\u00f1edo-Ferrol, Lugo, Ourense e Tui-Vigo.\nHistoria.\nA diocese de Compostela foi erixida o 5 de decembro de 1095 mediante a bula \"Veterum sinodalia\" do papa Urbano II, mediante a cal decl\u00e1raa herdeira absoluta da diocese de Iria Flavia. Ademais do cambio de nome e da s\u00e9, Urbano II ex\u00edmea da s\u00faa condici\u00f3n de sufrag\u00e1nea da diocese de Braga, pasando a selo unicamente da Santa S\u00e9.\nTras o auxe cada vez maior da sede compostel\u00e1, o 27 de febreiro de 1120, o papa Calisto II mediante a bula \"Onmipotentis dispositione\" executada o 25 de xullo dese mesmo ano, converte a diocese de Compostela en \"Arquidiocese Metropolitana de Santiago de Compostela;\" traslad\u00e1ndolle a esta os dereitos e privilexios de M\u00e9rida, desaparecida como igrexa metropolitana tras a invasi\u00f3n dos b\u00e9rberes.\nDeclarada capital da Lusitania, somet\u00e9ronselle como sufrag\u00e1neas as sedes de Beja, Lisboa, Ossobona (Faro), Ida\u00f1a (Guarda), Co\u00edmbra, Viseu, Lamego, Cidade Rodrigo, Salamanca, \u00c1vila, \u00c9vora e Coria. \nIsto motivar\u00eda unha longa contenda, por parte dalg\u00fans bispos portugueses do sur do Douro, entre as arquidioceses de Braga e a de Compostela; po\u00f1\u00e9ndolle fin o papa Inocencio III no ano 1199, ao atribu\u00edr a Braga as dioceses de Co\u00edmbra e Viseu.\nNo ano 1393, o papa Bonifacio IX mediante a bula \"\u00abIn eminentissimae dignitatis\u00bb\" eleva a diocese de Lisboa a metr\u00f3pole eclesi\u00e1stica, pasando a ser sufrag\u00e1neas desta as dioceses de \u00c9vora, Guarda, Lamego e Silves (Faro). Segregando as\u00ed por completo as dioceses portuguesas de Santiago. \nDous anos m\u00e1is tarde (1395) durante o Cisma de Occidente as igrexas de Portugal prestaron obediencia a Roma. En cambio as de Galicia, o mesmo que as de Castela, somet\u00e9ronse ao papa de Avi\u00f1\u00f3n, e pasaron a ser sufrag\u00e1neas de Compostela. \nEn 1851 o estado espa\u00f1ol firma un concordato coa Santa S\u00e9 que implicar\u00eda, entre outras cousas, unha reorganizaci\u00f3n territorial das dioceses espa\u00f1olas, onde nese mesmo ano a diocese de Coria pasar\u00eda a ser sufrag\u00e1nea da arquidiocese de Toledo e en 1857 crear\u00edase a Provincia Eclesi\u00e1stica de Valladolid mediante a bula \"\u00abVicariam Potestatem\u00bb\" do papa Pio IX, pasando a formar parte dela as dioceses de Ciudad Rodrigo, Salamanca e \u00c1vila. \nTras o concordato de 1953 modific\u00e1nse os l\u00edmites das dioceses de Espa\u00f1a para \"evitar, en lo posible, que las di\u00f3cesis abarquen territorios pertenecientes a diversas provincias civiles\". Produc\u00edndose as\u00ed unha serie de agregaci\u00f3ns e segregaci\u00f3ns entre as dioceses de Oviedo, Astorga, Mondo\u00f1edo - Ferrol, Lugo e Ourense para que en cada unha delas non houbese territorios dunha comunidade aut\u00f3noma distinta \u00e1 das s\u00faas sedes; a excepci\u00f3n dos arciprestazgos de R\u00faa e Barco de Valdeorras, que sendo da provincia de Ourense mantiv\u00e9ronse na diocese de Astorga. \nOrganizaci\u00f3n territorial.\nA provincia eclesi\u00e1stica de Santiago de Compostela f\u00f3rmana a Arquidiocese de Santiago de Compostela -que \u00e9 a sede metropolitana- e as dioceses sufrag\u00e1neas de Mondo\u00f1edo-Ferrol, Lugo, Ourense e Tui-Vigo. Ademais, o arcebispo de Santiago de Compostela \u00e9 o metropolitano da provincia e ten autoridade limitada sobre as dioceses sufrag\u00e1neas.\nAdemais das cinco catedrais as dioceses de Mondo\u00f1edo-Ferrol e Tui-Vigo pos\u00faen as seguintes concatedrais:\nActualmente, a provincia ten ao redor de 3645 parroquias, abarca uns ____ km\u00b2 en onde habitan aproximadamente 2.669.768 de persoas das cales el ____% son cat\u00f3licos.\nArciprestazgos.\nAs dioceses da provincia eclesi\u00e1stica de Santiago de Compostela subdiv\u00eddense nun total de 84 arciprestazgos, repartidos do seguinte xeito:"}
{"id": "535446", "revid": "23204", "url": "https://gl.wikipedia.org/wiki?curid=535446", "title": "Pierre Simon Benjamin Duvivier", "text": "Pierre Simon Benjamin Duvivier, nado en Par\u00eds o 5 de novembro de 1730 e finado na mesma cidade o 10 de xullo de 1819, foi un medallista e dese\u00f1ador de moeda franc\u00e9s, o d\u00e9cimo terceiro en ocupar o posto de gravador xeral de moedas de Francia.\nTraxectoria.\nOrixes e formaci\u00f3n.\nPierre Simon Benjamin Duvivier naceu o 5 de novembro de 1730 en Par\u00eds, un dos dezasete fillos do gravador Jean Duvivier (1687-1761), medallista oficial de Lu\u00eds XV (1715-1774) e de Marie-Louise Vignon (finada en 1756), unha familia proveniente de Liexa. Un dos seus irm\u00e1ns foi o pintor e gravador Thomas Germain Joseph Duvivier. A s\u00faa irm\u00e1 Jeanne Louise Fran\u00e7oise casou co tam\u00e9n gravador Jacques Nicolas Tardieu (1716-1791).\nBenjamin Duvivier ingresou no \"Coll\u00e8ge des Quatre-Nations\", da antiga Universidade de Par\u00eds, para estudar Humanidades e Filosof\u00eda, e al\u00ed co\u00f1eceu e estableceu amizade con Abraham Hyacinthe Anquetil-Duperron e con Nicolas Louis de Lacaille, o futuro astr\u00f3nomo. Chegou a planear unha viaxe de exploraci\u00f3n con Anquetil-Duperron, que se viu obrigado a cancelar por motivos de sa\u00fade.\nA decisi\u00f3n de Benjamin de seguir unha carreira art\u00edstica atopouse coa oposici\u00f3n dr\u00e1stica do seu pai. A ra\u00edz deste conflito abandonou o fogar familiar e instalouse coa s\u00faa irm\u00e1 e o seu cu\u00f1ado, Tardieu, quen contribu\u00edu na s\u00faa formaci\u00f3n como gravador.\nO 25 de setembro de 1756 ga\u00f1ou unha medalla concedida pola Academia Real de Pintura e Escultura, cun gravado dunha escena da natureza.\nCarreira como gravador.\nJean Duvivier, o seu pai, finou o 30 de abril de 1761, e ent\u00f3n Benjamin solicitoulle ao rei poder continuar co posto que aquel ocupaba nas galer\u00edas do Louvre. Esta solicitude foille concedida o 7 de xu\u00f1o de 1762 e Benjamin asumiu o antigo cargo do seu pai de medallista real. O 24 de novembro de 1764 foi admitido como membro da Real Academia de Pintura e Escultura, que o recibiu o 28 de decembro de 1776 e da que foi nomeado conselleiro en 1792. O 13 de febreiro de 1765 logrou do rei o seu permiso para pasar un ano en Italia. O 21 de agosto de 1774 acadou o posto de gravador xeral de moedas de Francia, logo de lle adquirir os dereitos do posto a Joseph Charles Ro\u00ebttiers, que o ti\u00f1a na s\u00faa posesi\u00f3n logo da morte do seu fillo, Charles Norbert Ro\u00ebttiers.\nDuvivier foi autor de diversos retratos de membros da familia real durante os reinados de Lu\u00eds XV e de Lu\u00eds XVI (1774-1792). Entre 1765 e 1798 tivo unha presenza asidua nos Sal\u00f3ns de Par\u00eds, onde expu\u00f1a as s\u00faas obras. No Sal\u00f3n de 1773 amosouse unha comparativa entre unha medalla s\u00faa na honra de Federico III, duque de Saxonia-Gotha-Altemburgo, e o retrato deste elaborado polo seu amigo Jean Antoine Houdon. \nEn 1788 pasou a figurar como asociado estranxeiro da Academia de Ciencia e Artes de Richmond, Virxinia, nos Estados Unidos. Entre as s\u00faas medallas m\u00e1is salientables figuran a de George Washington (1776) e a de Gilbert du Motier, Marqu\u00e9s de Lafayette (1791).\nDuvivier foi mestre doutro dos seus cu\u00f1ados, Pierre Joseph Tiolier (1763-1819), que chegou tam\u00e9n a ser gravador xeral, en 1803. Durante a Revoluci\u00f3n Francesa, o 11 de xullo de 1791 o posto que ocupaba Duvivier foi amortizado e este foi substitu\u00eddo no seu traballo por un antigo disc\u00edpulo seu, Augustin Dupr\u00e9. No entanto, continuou exercendo como creador de novas medallas e moedas, logo da s\u00faa destituci\u00f3n, ata 1801, data da s\u00faa derradeira medalla co\u00f1ecida.\nAs sinaturas de Benjamin Duvivier nas medallas e nas moedas nas que participou como dese\u00f1ador ou como gravador son as seguintes: ou antes da morte do seu pai en 1791, e ou ou ou , logo do falecemento daquel. \nEn 1806 Duvivier foi designado membro da secci\u00f3n de gravado da Escola de Belas Artes do Instituto de Francia, logo do pasamento de Rambert Dumarest. \nPierre Simon Benjamin Duvivier morreu en Par\u00eds o 10 de xullo de 1819. "}
{"id": "535449", "revid": "23204", "url": "https://gl.wikipedia.org/wiki?curid=535449", "title": "Semielfo", "text": "Un semielfo \u00e9 un ser ficticio ou mitol\u00f3xico, a prole dun elfo e un humano. A mi\u00fado repres\u00e9ntanse como moi fermosos e dotados de poderes m\u00e1xicos. Os semielfos son \nco\u00f1ecidos principalmente polos escritos de J. R. R. Tolkien sobre o mundo imaxinario da Terra Media, mais as s\u00faas orixes rem\u00f3ntanse \u00e1 mitolox\u00eda n\u00f3rdica. \nNa Terra Media, os semielfos son os fillos mestizos da raza dos elfos e a dos homes, e poden escoller a inmortalidade elfica ou a vida mortal dos homes. As damas elfas L\u00fathien e Arwen das obras de Tolkien escollen as d\u00faas a mortalidade. Os estudosos consideraron o significado das elecci\u00f3ns tomadas por L\u00fathien e Arwen, que combinan amor e morte, lealdade familiar, inmortalidade, destino e fe de que, deixando pasar, p\u00f3dese chegar \u00e1 luz, mentres que manter, a\u00ednda que \u00e9 natural, \u00e9 realmente unha insensatez."}
{"id": "535452", "revid": "98629", "url": "https://gl.wikipedia.org/wiki?curid=535452", "title": "Noldor", "text": "Nas obras de J. R. R. Tolkien, os Noldor (tam\u00e9n soletreado \u00d1oldor, que quere dicir \"aqueles con co\u00f1ecemento\" en quenya) son os parentes dos altos elfos que inicialmente migraron a Valinor dende a Terra Media e viviron en Eldamar, a rexi\u00f3n litoral de Aman, un continente que se atopa ao oeste da Terra Media. A maior\u00eda dos Noldor regresaron \u00e1 Terra Media despois do asasinato do seu primeiro l\u00edder Finw\u00eb a mans do Se\u00f1or Escuro Morgoth, por instigaci\u00f3n do fillo m\u00e1is vello de Finw\u00eb, F\u00ebanor. Eran o segundo clan dos elfos por orde e tama\u00f1o, sendo os outros clans os Vanyar e os Teleri.\nEntre os elfos, os Noldor mostraron os maiores talentos para as actividades intelectuais, habilidades t\u00e9cnicas e forza f\u00edsica, pero tam\u00e9n eran propensos a unha ambici\u00f3n incontrolada e un comportamento orgulloso. Normalmente te\u00f1en os ollos grises e o pelo escuro, a\u00ednda que se poden atopar trazos f\u00edsicos diverxentes entre alg\u00fans individuos. Varios personaxes de Noldorin xogaron un papel fundamental no desenvolvemento e na tradici\u00f3n das obras principais de Tolkien, en particular \"O Se\u00f1or dos Aneis\", as\u00ed como na obra p\u00f3stuma \"O Silmarillion\"."}
{"id": "535453", "revid": "1888", "url": "https://gl.wikipedia.org/wiki?curid=535453", "title": "Delmiro Barreiro Cubeiro", "text": "Delmiro Barreiro Cubeiro, nado en Vigo cara a 1910, foi un guerrilleiro antifranquista galego.\nTraxectoria.\nChofer e membro do Sindicato de choferes. Cando se produciu o golpe de Estado do 18 de xullo de 1936 estaba cumplindo o servizo militar. Desertou. Foi xulgado en Vigo por deserci\u00f3n e declarado en rebeld\u00eda. Fuxido con Manuel Rodr\u00edguez Fern\u00e1ndez e Guillermo Santos Caride, en 1939 present\u00e1ronse ao gobernador civil de Pontevedra Manuel G\u00f3mez Cantos, pero fuxiron novamente ao saber que \u00edan ser detidos. Membro do grupo de Jos\u00e9 Garc\u00eda Morales e o seu irm\u00e1n. Decidiu vender aos seus antigos compa\u00f1eiros, caendo pola s\u00faa delaci\u00f3n Julio Guill\u00e9n Biel e Jes\u00fas Lago Gonz\u00e1lez en setembro de 1940."}
{"id": "535454", "revid": "98629", "url": "https://gl.wikipedia.org/wiki?curid=535454", "title": "Nelson Carrero", "text": "Nelson Jos\u00e9 Carrero Hera, nado en Caracas o 8 de febreiro de 1953, \u00e9 un exfutbolista e adestrador venezolano. Xogaba como dianteiro e foi internacional coa selecci\u00f3n venezolana.\nTraxectoria.\nMilitou no Deportivo Galicia, no ULA, no Deportivo Italia, no CS Mar\u00edtimo de Venezuela e no Caracas FC. Trala s\u00faa retirada foi adestrador do UA Maracaibo e directivo da Federaci\u00f3n Venezolana de F\u00fatbol.\nSelecci\u00f3n venezolana.\nFoi internacional coa selecci\u00f3n de Venezuela en 21 ocasi\u00f3ns entre 1981 e 1985 e participou con esta nas Copas Am\u00e9rica de 1983 e 1987. Tam\u00e9n representou a Venezuela nos Xogos Ol\u00edmpicos de 1980 en Moscova, onde o seu equipo foi eliminado na primeira fase.\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "535455", "revid": "23204", "url": "https://gl.wikipedia.org/wiki?curid=535455", "title": "Beorn", "text": "Beorn \u00e9 un personaxe ficticio creado por J. R. R. Tolkien como parte do seu legendarium da Terra Media. Aparece na obra \"O hobbit\" como \"cambiapeles\", un home que pode asumir a forma dun enorme oso de cor negra. Os seus descendentes ou parentes, un grupo de homes co\u00f1ecidos como beornings, viven nos vales superiores do r\u00edo Anduin, entre o Bosque Escuro e as Monta\u00f1as Bretemosas, e c\u00f3ntanse entre os Pobos Libres da Terra Media que se opo\u00f1en \u00e1s forzas de Sauron durante a guerra do Anel."}
{"id": "535456", "revid": "23204", "url": "https://gl.wikipedia.org/wiki?curid=535456", "title": "Beornings", "text": ""}
{"id": "535458", "revid": "88215", "url": "https://gl.wikipedia.org/wiki?curid=535458", "title": "Nelson Jos\u00e9 Carrero", "text": ""}
{"id": "535459", "revid": "88215", "url": "https://gl.wikipedia.org/wiki?curid=535459", "title": "Nelson Jos\u00e9 Carrero Hera", "text": ""}
{"id": "535460", "revid": "23204", "url": "https://gl.wikipedia.org/wiki?curid=535460", "title": "Raza fant\u00e1stica", "text": "Unha \"raza fant\u00e1stica\" \u00e9 un grupo de seres m\u00e1is ou menos fant\u00e1sticos mencionados normalmente nos universos imaxinarios da fantas\u00eda heroica, a ciencia ficci\u00f3n e os xogos de rol. O termo pode referirse a grupos \u00e9tnicos, especies, nacionalidades ou grupos sociais. Nos xogos de rol a \"raza\" ref\u00edrese a calquera especie que poida usarse como personaxe xogador ou non.\nO uso deste concepto foi popularizado polo escritor brit\u00e1nico J. R. R. Tolkien a partir das s\u00faas obras \"O hobbit\" (1937) e \"O Se\u00f1or dos Aneis\" (1954-55), e posteriormente foi adaptado e difundido polo xogo de rol \"Dungeons &amp; Dragons\" (1974).\nHai centos de razas fant\u00e1sticas, algunhas completamente inventadas e posteriormente reutilizadas por outros autores, como os hobbits de Tolkien, e outras adaptadas de criaturas mitol\u00f3xicas preexistentes pero \"revisitadas\", como elfos, trasnos ou drag\u00f3ns. Moitas veces, estas razas est\u00e1n relacionadas, desenvolv\u00e9ndose con influencia m\u00e1xica dunha especie base (normalmente elfos ou humanos)."}
{"id": "535461", "revid": "5863", "url": "https://gl.wikipedia.org/wiki?curid=535461", "title": "Juan Caride", "text": "Juan Antonio Caride Grandal, nado en Vigo o 13 de decembro de 1965, \u00e9 un ex-loitador galego. Foi d\u00faas veces campi\u00f3n de Espa\u00f1a de loita libre e competiu nos Xogos Ol\u00edmpicos de 1988.\nTraxectoria.\nComezou a practicar loita libre no Club Sambo de Vigo, con Manuel Roca como adestrador, e foi campi\u00f3n de Espa\u00f1a en categor\u00edas inferiores. En 1987 ga\u00f1ou o seu primeiro t\u00edtulo de campi\u00f3n de Espa\u00f1a absoluto, en menos de 62 kg, e ao ano seguinte foi seleccionado para competir nos Xogos Ol\u00edmpicos de Se\u00fal 1988. Participou na categor\u00eda de menos de 68 kg, perdendo os seus dous combates, o primeiro deles contra o finland\u00e9s Jukka Rauhala, medallista nos \u00c1nxeles 1984, e o segundo contra o sovi\u00e9tico Arsen Fadzaev, que acabou levando a medalla de ouro.\nEn 1993 ga\u00f1ou o seu segundo campionato de Espa\u00f1a, esta vez en menos de 68 kg."}
{"id": "535462", "revid": "88215", "url": "https://gl.wikipedia.org/wiki?curid=535462", "title": "Juan Antonio Caride", "text": ""}
{"id": "535463", "revid": "88215", "url": "https://gl.wikipedia.org/wiki?curid=535463", "title": "Juan Antonio Caride Grandal", "text": ""}
{"id": "535464", "revid": "23204", "url": "https://gl.wikipedia.org/wiki?curid=535464", "title": "Dr\u00faedain", "text": "Os dr\u00faedain son unha raza ficticia de homes que viven no bosque de Dr\u00faadan, que forman parte do legendarium da Terra Media creado polo autor ingl\u00e9s J. R. R. Tolkien. C\u00f3ntanse entre os Edain que viaxaron a Beleriand na Primeira Idade e se fixeron amigos dos elfos. Na obra \"O Se\u00f1or dos Aneis\", axudan aos caballeiros de Rohan a evitar unha envoscada na s\u00faa viaxea cara \u00e1 batalla dos Campos de Pelennor.\nOs dr\u00faedain est\u00e1n baseados nos homes salvaxes mitol\u00f3xicos, que segundo as lendas viv\u00edan nos bosques de Gran Breta\u00f1a e Europa; de feito, os cabaleiros de Rohan ch\u00e1manlles woses. "}
{"id": "535467", "revid": "23204", "url": "https://gl.wikipedia.org/wiki?curid=535467", "title": "Edain", "text": ""}
{"id": "535468", "revid": "23204", "url": "https://gl.wikipedia.org/wiki?curid=535468", "title": "Erebor", "text": "No legendarium da Terra Media creado polo autor ingl\u00e9s J. R. R. Tolkien, a Monta\u00f1a Solitaria \u00e9 unha monta\u00f1a ficticia que se atopa ao nordeste do Bosque Escuro. \u00c9 o fogar do Reino baixo a Monta\u00f1a dos ananos. A cidade de Dale at\u00f3pase nun val nas s\u00faas ladeiras do sur.\nNa obra \"O Se\u00f1or dos Aneis\", a monta\u00f1a \u00e9 mencionada co seu nome en sindarin, Erebor. A Monta\u00f1a Solitaria \u00e9 o obxectivo dos protagonistas da obra \"O hobbit\", e o escenario do cl\u00edmax da historia.\nA Monta\u00f1a Solitaria \u00e9 un s\u00edmbolo da aventura en \"O hobbit\", e da maduraci\u00f3n do protagonista, Bilbo Bulseiro, como individuo."}
{"id": "535469", "revid": "23204", "url": "https://gl.wikipedia.org/wiki?curid=535469", "title": "Monta\u00f1a Solitaria", "text": ""}
{"id": "535470", "revid": "23204", "url": "https://gl.wikipedia.org/wiki?curid=535470", "title": "Personaxes da Terra Media", "text": "A seguinte \u00e9 unha lista dos personaxes not\u00e1beis do legendarium da Terra Media do autor ingl\u00e9s J. R. R. Tolkien. A lista \u00e9 s\u00f3 para os personaxes das obras de Tolkien.\nOs hobbits aparecen clasificados polos seus nomes familiares, non polos seus nomes propios (por exemplo, Frodo Bulseiro \u00e9 baixo Bulseiro, Frodo)."}
{"id": "535472", "revid": "23204", "url": "https://gl.wikipedia.org/wiki?curid=535472", "title": "Noldorin", "text": ""}
{"id": "535473", "revid": "23204", "url": "https://gl.wikipedia.org/wiki?curid=535473", "title": "E\u00e4rendil e Elwing", "text": ""}
{"id": "535474", "revid": "47401", "url": "https://gl.wikipedia.org/wiki?curid=535474", "title": "Igrexa de Santa Luc\u00eda da Coru\u00f1a", "text": "A igrexa de Santa Luc\u00eda \u00e9 un templo relixioso da Coru\u00f1a, situado na praza de Lugo do Ensanche.\nDescrici\u00f3n.\nA igrexa foi constru\u00edda en cemento e pedra en estilo ecl\u00e9ctico con detalles neorrom\u00e1nicos e modernistas segundo o proxecto de Manuel Hern\u00e1ndez y \u00c1lvarez Reyero. A torre, con elementos renacentistas, remata nun chapitel piramidal.\nO interior ten unha soa nave de 50 metros en forma de cruz latina con oito capelas laterais.\nHistoria.\nA poboaci\u00f3n do barrio de Santa Luc\u00eda pertenc\u00eda \u00e1 parroquia de San Xurxo e era atendida na capela hom\u00f3nima desde 1777. Esta capela reconstru\u00eduse despois do cerco de Drake. Desde 1930 a 1964 foi a sede provisional da nova parroquia de San Pedro de Mezonzo antes de ser demolida en 1969 polos desmontes que se realizaron para constru\u00edr a ronda de Nelle e a avenida da Vedra.\nPor\u00e9n, o aumento da poboaci\u00f3n fixo que se solicitase a creaci\u00f3n dunha nova parroquia xa en 1867. Finalmente a construci\u00f3n dun novo templo, decisi\u00f3n que tomou o cardeal Jos\u00e9 Mar\u00eda Mart\u00edn de Herrera, non chegou ata o 1 de xullo de 1890.\nA construci\u00f3n iniciouse o 20 de agosto de 1899 e rematouse o 28 de marzo de 1913. O interior continuou a modificarse ata a d\u00e9cada de 1950.\nEn 1965 acaroouse un edificio destinado aos locais parroquiais."}
{"id": "535482", "revid": "5132", "url": "https://gl.wikipedia.org/wiki?curid=535482", "title": "Sporting CP (baloncesto)", "text": ""}
{"id": "535483", "revid": "5863", "url": "https://gl.wikipedia.org/wiki?curid=535483", "title": "Alfredo Marcu\u00f1o", "text": "Alfredo Marcu\u00f1o Mart\u00ednez, nado en Vigo o 9 de febreiro de 1961, \u00e9 un ex-loitador galego. Foi 17 veces campi\u00f3n de Espa\u00f1a e competiu nos Xogos Ol\u00edmpicos de 1988.\nTraxectoria.\nComezou a practicar loita libre no Club Sambo de Vigo, con Manuel Roca como adestrador, e en 1981 conquistou os seus primeiros campionatos de Espa\u00f1a, ao proclamarse na categor\u00eda de menos de 48 kg campi\u00f3n tanto de loita libre como de loita grecorromana. Repetiu t\u00edtulo en loita libre nas edici\u00f3ns de 1982, 1983, 1985, 1986, 1987 e 1989, e en loita grecorromana en 1982, 1983, 1985, 1986, 1990 e 1991. Ademais foi campi\u00f3n de Espa\u00f1a de sambo en 1985, 1986 e 1990.\nCompetiu nos Xogos Ol\u00edmpicos de 1988 en loita libre, na categor\u00eda de menos de 48 kg. Perdeu os seus dous combates, celebrados en Seongnam, o primeiro deles contra o estadounidense Tim Vanni e o segundo contra o sirio Mohamed El-Messouti."}
{"id": "535484", "revid": "88215", "url": "https://gl.wikipedia.org/wiki?curid=535484", "title": "Alfredo Marcu\u00f1o Mart\u00ednez", "text": ""}
{"id": "535485", "revid": "98629", "url": "https://gl.wikipedia.org/wiki?curid=535485", "title": "Raleigh Choice", "text": "Raleigh James Choice, tam\u00e9n co\u00f1ecido como Ronny Choice, nado o 8 de xullo de 1963 no estado de Xeorxia, \u00e9 un ex-xogador profesional de baloncesto estadounidense. Formado na Universidade de Florida State, xogaba na posici\u00f3n de pivote cunha altura de 2,05 metros.\nTraxectoria.\nClubs.\nTam\u00e9n xogou en Su\u00edza, Grecia, Italia, o Xap\u00f3n e Suram\u00e9rica.\nPalmar\u00e9s.\nCampi\u00f3n da Superta\u00e7a de Portugal (1): 1996 "}
{"id": "535486", "revid": "5132", "url": "https://gl.wikipedia.org/wiki?curid=535486", "title": "Ronny Choice", "text": ""}
{"id": "535488", "revid": "23204", "url": "https://gl.wikipedia.org/wiki?curid=535488", "title": "Bagadouro", "text": "Bagadouro (no orixinal en ) \u00e9 un personaxe presente nas obras do autor J. R. R. Tolkien. Apareceu por primeira vez no poema de 1934 \"The Adventures of Tom Bombadil\", onde aparece como a esposa do personaxe Tom Bombadil. Tam\u00e9n \u00e9 co\u00f1ecida como a \"filla da Muller R\u00edo\", e \u00e9 descrita como unha muller fermosa e xuvenil de pelo dourado. \u00c9 m\u00e1is co\u00f1ecida pola s\u00faa aparici\u00f3n como personaxe secundario na epopea de fantas\u00eda de Tolkien \"O Se\u00f1or dos Aneis\", publicada por primeira vez en 1954 e 1955.\nComo o seu marido, a orixe e o papel de Bagadouro son enigm\u00e1ticos e obxecto de debate por parte dos estudosos. Entre as s\u00faas posibles orixes, os acad\u00e9micos compar\u00e1rona cun personaxe do conto de fadas de 1867 de George MacDonald, \"The Golden Key\", e co personaxe ep\u00f3nimo no poema \"The Maid of the Moor\". A s\u00faa caracterizaci\u00f3n foi descrita como unha mestura do dom\u00e9stico e o sobrenatural, conectado dalg\u00fan xeito co r\u00edo Curvimbio (Withywindle en ingl\u00e9s) no Bosque Vello da Terra Media. Alg\u00fans suxeriron que pode ser un ser divino na mitolox\u00eda de Tolkien; outros, que lembra \u00e1 b\u00edblica Eva, unha mostra da creaci\u00f3n non ca\u00edda; e unha encarnaci\u00f3n da alegr\u00eda, servindo, xunto con Tom Bombadil, como modelo do sacramento do matrimonio.\nTanto Bombadil como Bagadouro foron omitidos na trilox\u00eda cinematogr\u00e1fica de Peter Jackson, mais si foron inclu\u00eddos na obra de televisi\u00f3n rusa de 1991 \"Khraniteli\"."}
{"id": "535489", "revid": "23204", "url": "https://gl.wikipedia.org/wiki?curid=535489", "title": "Goldberry", "text": ""}
{"id": "535490", "revid": "72012", "url": "https://gl.wikipedia.org/wiki?curid=535490", "title": "Ser\u00fa Gir\u00e1n", "text": "Ser\u00fa Gir\u00e1n foi unha banda de rock arxentino. \u00c9 considerado como unha das mellores bandas do seu pa\u00eds na s\u00faa \u00e9poca."}
{"id": "535491", "revid": "839", "url": "https://gl.wikipedia.org/wiki?curid=535491", "title": "Le\u00f3n Gieco", "text": "Ra\u00fal Alberto Antonio Gieco, co\u00f1ecido popularmente como Le\u00f3n Gieco, nado en Ca\u00f1ada Rosqu\u00edn o 20 de novembro de 1951, \u00e9 un m\u00fasico e cantante popular arxentino. \u00c9 considerado un dos m\u00e1is importantes da Arxentina."}
{"id": "535492", "revid": "89787", "url": "https://gl.wikipedia.org/wiki?curid=535492", "title": "Elisardo de la Torre", "text": "Elisardo de la Torre Allariz, nado en Mar\u00edn o 10 de outubro de 1971, \u00e9 un ex-atleta galego. Foi campi\u00f3n de Espa\u00f1a dos 3000 metros obst\u00e1culos en 1996, cinco veces campi\u00f3n galego e competiu nesa mesma proba nos Xogos Ol\u00edmpicos de 1996, nos que tam\u00e9n competiu o seu irm\u00e1n Carlos.\nTraxectoria.\nNaceu en Mar\u00edn, nunha familia de atletas, pois tres dos catro irm\u00e1ns practicaron o atletismo: Carlos, Elisardo e Daniel. Iniciouse neste deporte con Carlos Land\u00edn como adestrador, e militou nos clubs San Miguel de Oia, Sociedad Gimn\u00e1stica de Pontevedra e Universidad de Oviedo. En 1992 ga\u00f1ou o primeiro dos seus cinco campionatos galegos dos 3000 metros obst\u00e1culos, e revalidou o t\u00edtulo nos anos 1993, 1994, 1995 e 1998.\nEn 1994 quedou terceiro no Campionato de Espa\u00f1a e participou no Campionato de Europa en Helsinqui, onde non puido meterse na final. O seu mellor ano deportivo foi 1996, cando se proclamou campi\u00f3n de Espa\u00f1a en M\u00e1laga despois de remontar contra Juan Ram\u00f3n Moya na final, e logrou a clasificaci\u00f3n para os Xogos Ol\u00edmpicos de Atlanta. Na cita ol\u00edmpica participou tam\u00e9n o seu irm\u00e1n Carlos, nos 10 000 metros, convert\u00e9ndose as\u00ed na segunda parella de irm\u00e1ns galegos en participar nuns Xogos Ol\u00edmpicos, despois de que en Barcelona 1992 o fixesen os xemelgos Leopoldo e Jes\u00fas Centeno. Correu a s\u00faa serie nun tempo de 8'42\"75, moito m\u00e1is lento que as s\u00faas mellores marcas, entrando na meta no noveno lugar, polo que quedou eliminado e non puido avanzar nin \u00e1s semifinais. O ouro acabou sendo para o kenyata Joseph Keter.\nDestacou especialmente nos Campionatos de Espa\u00f1a Universitarios, onde se coroou campi\u00f3n ata en oito ocasi\u00f3ns (1993, 1994, 1995, 1996, 1997, 1999, 2000 e 2001). Participou na Univers\u00edada de 1995 e bateu o r\u00e9cord de Espa\u00f1a universitario en 1996, cun tempo de 8'29\"97. Instalado en Oviedo, estudou Fisioterapia na Universidade de Oviedo, e trala s\u00faa retirada montou unha cl\u00ednica na cidade. Ademais traballou como fisioterapeuta en varios clubs cant\u00e1bricos como o Langreo, o Caudal, o Lealtad ou o Racing de Santander."}
{"id": "535493", "revid": "89787", "url": "https://gl.wikipedia.org/wiki?curid=535493", "title": "Carlos de la Torre", "text": "\u00a0\nCarlos de la Torre Allariz, nado en Mar\u00edn o 18 de maio de 1966, \u00e9 un ex-atleta galego, que estaba especializado en probas de longa distancia. Foi campi\u00f3n de Espa\u00f1a dos 10 000 metros e competiu nos Xogos Ol\u00edmpicos de 1992 e 1996, participando nestes \u00faltimos tam\u00e9n o seu irm\u00e1n Elisardo.\nTraxectoria.\nNaceu en Mar\u00edn, nunha familia de atletas, pois tres dos catro irm\u00e1ns practicaron o atletismo: Carlos, Elisardo e Daniel. Militou no Club Atletismo San Miguel de Oia, e en 1988 proclamouse campi\u00f3n galego dos 10.000 metros, t\u00edtulo que revalidou ao ano seguinte. En 1990 proclamouse campi\u00f3n de Espa\u00f1a de 10.000 metros, cun tempo de 28'50\"91, sucedendo no palmar\u00e9s ao tam\u00e9n galego Alejandro G\u00f3mez. Ese mesmo ano ga\u00f1ou a medalla de bronce nos Campionatos Iberoamericanos de Manaus, onde cruzou a meta por detr\u00e1s do arxentino Antonio Silio e do espa\u00f1ol Juan Carlos Pa\u00fal. En 1992 foi subcampi\u00f3n de Espa\u00f1a, por detr\u00e1s de Antonio Prieto e por diante de Jos\u00e9 Carlos Ad\u00e1n, e participou por primeira vez no Campionato Mundial de Campo a Trav\u00e9s, en Boston, onde acabou no posto 37\u00ba.\nEse mesmo ano disputou os seus primeiros Xogos Ol\u00edmpicos, os de Barcelona 1992. O seu rendemento foi peor do esperado, pois correu a s\u00faa serie no Estadio Ol\u00edmpico de Montju\u00efc en 28'55\"47, o seu peor rexistro do ano, entrando na meta no posto 15\u00ba e polo tanto sen poder clasificarse para a final na que o ouro foi para Khalid Skah. En 1994 participou no Campionato de Europa en Helsinqui, onde conseguiu un oitavo posto en 10 000, e tam\u00e9n no Mundial de Campo a Trav\u00e9s de Budapest, rematando 27\u00ba. Ademais foi subcampi\u00f3n de Espa\u00f1a de campo a trav\u00e9s, sendo superado s\u00f3 por Jos\u00e9 Carlos Ad\u00e1n.\nFoi campi\u00f3n galego dos 5 000 metros en 1994 e 1995, e en 1996 acadou o seu segundo subcampionato de Espa\u00f1a dos 10 000, por detr\u00e1s de Alejandro G\u00f3mez e por diante de Abel Ant\u00f3n, conseguindo a s\u00faa mellor marca persoal, cun tempo de 27'49\"17. Participou nos Xogos Ol\u00edmpicos de 1996 en Atlanta, nos que competiu tam\u00e9n o seu irm\u00e1n Elisardo, convert\u00e9ndose as\u00ed na segunda parella de irma\u0144s galegos en participar nuns Xogos, despois de que en Barcelona o fixesen os xemelgos Leopoldo e Jes\u00fas Centeno. Conseguiu desta vez o pase \u00e1 final, grazas a un tempo de 28'04\"14 na s\u00faa serie. A final que coroou a Haile Gebrselassie como campi\u00f3n ol\u00edmpico, estivo dominada polos atletas africanos, que ocuparon as oito primeiras prazas, rematando Carlos de la Torre no posto 14\u00ba, cun tempo de 28'32\"11. Dous meses despois dos Xogos participou no Campionato Mundial de Media Marat\u00f3n en Palma, onde cruzou a meta na cuarta posici\u00f3n cun tempo de 1h02'03\", s\u00f3 por detr\u00e1s de Stefano Baldini, Josephat Kiprono e Tendai Chimusasa. Conseguiu a prata por equipos por detr\u00e1s de Italia, xunto a Alejandro G\u00f3mez (8\u00ba) e Jos\u00e9 Manuel Garc\u00eda (23\u00ba).\nEn 1997 disp\u00faxose a afrontar os Mundiais de Campo a Trav\u00e9s, Atletismo e Media Marat\u00f3n. No primeiro deles, disputado en marzo en Tur\u00edn, non puido efectuar a sa\u00edda por problemas f\u00edsicos antes da proba. En agosto, nos Mundiais de Atletismo de Atenas correu a s\u00faa serie en 28'20\"50, quedando e menos de medio segundo de meterse na final que ga\u00f1ar\u00eda Gebrselassie. En outubro participou no Mundial de Media Marat\u00f3n en Ko\u0161ice, onde non puido repetir o bo resultado do ano anterior, acabando desta vez 32\u00ba. Ademais foi terceiro nos 10 000 metros do Campionato de Espa\u00f1a, superado s\u00f3 por Julio Rey e Alberto Juzdado."}
{"id": "535497", "revid": "72012", "url": "https://gl.wikipedia.org/wiki?curid=535497", "title": "Soledad Pastorutti", "text": "Soledad Pastorutti, co\u00f1ecida simplemente como Soledad ou polo seu alcume La Sole, nada en Arequito o 12 de outubro de 1980, \u00e9 unha cantante, compositora, actriz e presentadora arxentina."}
{"id": "535498", "revid": "98629", "url": "https://gl.wikipedia.org/wiki?curid=535498", "title": "Carlos Mart\u00ednez Seijo", "text": "Carlos Mart\u00ednez Seijo, nado en Betanzos o 4 de outubro de 1970, \u00e9 un ex-xogador e profesional de baloncesto galego. Cunha altura de 1,92 m, xogaba na posici\u00f3n de ala. Chegou a xogar na Liga ACB da man do Club Baloncesto Breog\u00e1n."}
{"id": "535499", "revid": "89787", "url": "https://gl.wikipedia.org/wiki?curid=535499", "title": "Virtus Porto San Giorgio", "text": "O Virtus Porto San Giorgio \u00e9 un equipo de baloncesto profesional italiano da localidade de Porto San Giorgio (Fermo, As Marcas). Foi fundada en 1932. O equipo compite na Serie C regionale, quinta categor\u00eda do baloncesto transalpino. O equipo chegou a xogar na m\u00e1xima categor\u00eda na d\u00e9cada de 1940 e na Serie A2, segunda divisi\u00f3n, na d\u00e9cada de 1980."}
{"id": "535500", "revid": "5132", "url": "https://gl.wikipedia.org/wiki?curid=535500", "title": "Unione Sportiva Sangiorgese", "text": ""}
{"id": "535501", "revid": "5863", "url": "https://gl.wikipedia.org/wiki?curid=535501", "title": "Consorte", "text": ""}
{"id": "535502", "revid": "5132", "url": "https://gl.wikipedia.org/wiki?curid=535502", "title": "Sabelli Porto San Giorgio", "text": ""}
{"id": "535503", "revid": "5132", "url": "https://gl.wikipedia.org/wiki?curid=535503", "title": "Sabelli P.S. Giorgio", "text": ""}
{"id": "535507", "revid": "23204", "url": "https://gl.wikipedia.org/wiki?curid=535507", "title": "Celebrimbor", "text": "Celebrimbor \u00e9 un personaxe ficticio que forma parte do legendarium do escritor J. R. R. Tolkien. O seu nome quere dicir \"pu\u00f1o de prata\" ou \"man de prata\" en sindarin (tam\u00e9n chamado \"Telperinquar\" en quenya e \"Telperimpar\" en telerin). Nas historias de Tolkien, Celebrimbor \u00e9 un elfo ferreiro que foi manipulado para forxar os Aneis de Poder polo se\u00f1or escuro Sauron disfrazado, quen despois crea en segredo o Anel \u00danico para ga\u00f1ar o control sobre os outros aneis e dominar a Terra Media, po\u00f1endo en marcha os acontecementos do \"Se\u00f1or dos Aneis\". F\u00f3ra do legendarium de Tolkien, o personaxe foi adaptado como un dos personaxes principais do videoxogo de 2014 \"\" e a s\u00faa , onde a s\u00faa voz \u00e9 a do actor Alastair Duncan.\nNarrativa da Terra Media.\nCelebrimbor \u00e9 o fillo de Curufin, quinto fillo de F\u00ebanor e Nerdanel, e o \u00fanico neto co\u00f1ecido de F\u00ebanor. F\u00ebanor foi o artes\u00e1n m\u00e1is h\u00e1bil da Primeira Idade, forxando os tres Silmarils para capturar algo da luz das D\u00faas \u00c1rbores de Valinor.\nNon se indica onde nin cando naceu Celebrimbor. Durante a Segunda Idade, Celebrimbor vive no reino elfo de Eregion e funda unha confrar\u00eda de xoieiros.\nAmigo dos ananos.\nDende os primeiros d\u00edas de Eregion, Celebrimbor fomenta a relaci\u00f3n con Khazad-d\u00fbm, o reino anano veci\u00f1o. Faise amigo de Narvi, un grande artes\u00e1n anano, e xuntos fan a porta oeste de Khazad-d\u00fbm. A contribuci\u00f3n especial de Celebrimbor son as inscrici\u00f3ns na porta de entrada."}
{"id": "535508", "revid": "23204", "url": "https://gl.wikipedia.org/wiki?curid=535508", "title": "Khazad-d\u00fbm", "text": ""}
{"id": "535509", "revid": "98629", "url": "https://gl.wikipedia.org/wiki?curid=535509", "title": "Finrod", "text": "Finrod Felagund \u00e9 un personaxe ficiticio do mundo de fantas\u00eda da Terra Media, creado polo autor ingl\u00e9s J. R. R. Tolkien. \u00c9 un elfo Noldorin, o fillo m\u00e1is vello de Finarfin e E\u00e4rwen de Alqualond\u00eb en Aman. Aparece na obra \"O Silmarillion\", no poema \u00e9pico \"The Lay of Leithian\" e nos Grey Annals, as\u00ed como noutros materiais. \u00c9 o rei de Nargothrond na Primeira Idade da Terra Media antes da s\u00faa morte. A li\u00f1axe do personaxe e os seus descendentes sufriron unha serie de cambios entre as publicaci\u00f3ns p\u00f3stumas de Tolkien; alg\u00fans deles foron decisi\u00f3ns editoriais tomadas polo seu fillo Christopher Tolkien que seguiu editando a obra inacabada do seu pai. Os estudosos de Tolkien analizaron o papel do personaxe."}
{"id": "535510", "revid": "23204", "url": "https://gl.wikipedia.org/wiki?curid=535510", "title": "Finrod Felagund", "text": ""}
{"id": "535512", "revid": "23204", "url": "https://gl.wikipedia.org/wiki?curid=535512", "title": "Grey Annals", "text": ""}
{"id": "535513", "revid": "23204", "url": "https://gl.wikipedia.org/wiki?curid=535513", "title": "Finw\u00eb", "text": "Finw\u00eb e M\u00edriel son personaxes ficticios presentes no legendarium de J. R. R. Tolkien. Finw\u00eb, \u00e1s veces alcumado Nold\u00f3ran, \u00e9 o primeiro rei dos Noldor que liderou ao seu pobo na viaxe dende a Terra Media at\u00e9 Valinor, no reino de Aman. M\u00edriel foi a primeira esposa de Finw\u00eb, quen morreu cando daba a luz ao seu \u00fanico fillo F\u00ebanor, creador dos Silmarils; o seu esp\u00edrito servir\u00eda m\u00e1is tarde \u00e1 ra\u00ed\u00f1a Vala Vair\u00eb como historiadora.\nA historia de Finw\u00eb e M\u00edriel foi descrito como un elemento extraordinariamente importante da mitolox\u00eda de Tolkien. \"O Silmarillion\", editado por Christopher Tolkien a partir dos escritos in\u00e9ditos do seu pai, s\u00f3 menciona brevemente o conto, a\u00ednda que algunhas fontes suxiren que Tolkien ti\u00f1a a intenci\u00f3n de incorporar unha versi\u00f3n m\u00e1is completa."}
{"id": "535514", "revid": "23204", "url": "https://gl.wikipedia.org/wiki?curid=535514", "title": "Finw\u00eb e M\u00edriel", "text": ""}
{"id": "535515", "revid": "23204", "url": "https://gl.wikipedia.org/wiki?curid=535515", "title": "M\u00edriel", "text": ""}
{"id": "535516", "revid": "23204", "url": "https://gl.wikipedia.org/wiki?curid=535516", "title": "Glorfindel", "text": "Glorfindel \u00e9 un personaxe ficticio do legendarium da Terra Media creado polo autor ingl\u00e9s J. R. R. Tolkien. \u00c9 un elfo Noldor, un dos tres grupos nos que se dividen os Calaquendi ou altos elfos. O personaxe e o seu nome, que quere dicir \"loiro\" ou \"cabelo dourado\", foron dos primeiros creados por Tolkien do que despois ser\u00eda o seu legendarium da Terra Media en 1916\u201317, comezando polo borrador inicial de \"The Fall of Gondolin\". O seu nome indica o seu pelo como marca da s\u00faa distinci\u00f3n, xa que os Noldor ti\u00f1an polo xeral o cabelo negro. Un personaxe co mesmo nome aparece no primeiro libro da obra \"O Se\u00f1or dos Aneis\", \"A Irmandade do Anel\", que ten lugar na Terceira Idade da Terra Media. Dentro da historia, \u00e9 representado como un poderoso se\u00f1or elfo que poder\u00eda enfrontarse aos Nazg\u00fbl, servidores de Sauron, parecidos a fantasmas, e consegue defenderse contra alg\u00fans deles el s\u00f3. Glorfindel, e unha versi\u00f3n da historia da ca\u00edda de Gondolin, aparecen na obra \"O Silmarillion\", publicada a t\u00edtulo p\u00f3stumo en 1977.\nEn escritos posteriores, Tolkien explorou a historia de fondo de Glorfindel en diversos materiais relacionados coa Primeira Idade da Terra Media e descubriu como os dous personaxes chamados Glorfindel son o mesmo, xa que isto non era evidente nas versi\u00f3ns publicadas iniciais do \"Silmarillion\" e \"O Se\u00f1or dos Aneis\". Os estudantes analizaron os cambios incrementais feitos no personaxe de Glorfindel, sobre todo coa introduci\u00f3n do tema da reencarnaci\u00f3n como parte do desenvolvemento en curso do legendarium de Tolkien."}
{"id": "535517", "revid": "23204", "url": "https://gl.wikipedia.org/wiki?curid=535517", "title": "L\u00fathien", "text": "L\u00fathien e Beren son personaxes do mundo de fantas\u00eda da Terra Media, creados polo autor ingl\u00e9s J. R. R. Tolkien. L\u00fathien \u00e9 unha elfa, filla de Thingol e Melian. Beren \u00e9 un home mortal. A complexa historia do seu amor mutuo, e a busca \u00e1 que se ven obrigados a seguir, triunfando contra as probabilidades abafadoras pero rematando en traxedia, aparece na obra \"O Silmarillion\", no poema \u00e9pico \"The Lay of Leithian\", nos Grey Annals de \"The War of the Jewels\" e noutros textos do legandarium de Tolkien, onde xogan un papel central. A historia tam\u00e9n \u00e9 narrada por Aragorn a Frodo na obra \"O Se\u00f1or dos Aneis\".\nA historia de Beren e L\u00fathien, a dama elfa inmortal que casa cun home mortal e que escolle a mortalidade para ela mesma, ten o seu eco na obra de Tolkien \"The Tale of Aragorn and Arwen\". Os nomes de L\u00fathien e Beren aparecen gravados na tumba de Tolkien e da s\u00faa esposa Edith."}
{"id": "535518", "revid": "23204", "url": "https://gl.wikipedia.org/wiki?curid=535518", "title": "L\u00fathien e Beren", "text": ""}
{"id": "535519", "revid": "23204", "url": "https://gl.wikipedia.org/wiki?curid=535519", "title": "Beren", "text": ""}
{"id": "535520", "revid": "98629", "url": "https://gl.wikipedia.org/wiki?curid=535520", "title": "Ilo (c\u00f3nsul)", "text": "Ilo (en grego, \u0399\u03bb\u03bb\u03cc\u03c2 ou \u0399\u03bb\u03bb\u03bf\u03c5\u03c2; en lat\u00edn \"Illus\", \"Ellus\" ou \"Hyllus\"), finado no 488, foi un xeneral bizantino que tivo un papel importante no reinado dos emperadores Zen\u00f3n e Basilisco. Apoiou a revolta de Basilisco contra Zen\u00f3n e despois mudou de bando, apoiando o retorno de Zen\u00f3n (segundo reinado: 475-476). Dende ese momento, tornouse nun fiel xeneral do emperador, derrotando o usurpador Marciano. As\u00ed e todo, acabou enfront\u00e1ndose \u00e1 emperatriz-consorte Elia Verina, o que o levou a apoia-la fracasada revolta de Leoncio, pero esta fracasou e Ilo foi executado.\nTraxectoria.\nIlo era un isaurio, mais a data e o lugar do seu nacemento son desco\u00f1ecidos. Ti\u00f1a un irm\u00e1n chamado Apalio Ilo Trocundo. Crese que pasou por diversos cargos importantes canda o emperador Le\u00f3n I, o Tracio (reinado 457-474) e que era un amigo \u00edntimo de Zen\u00f3n, antes de se converter, este, en emperador. A\u00ednda que Xo\u00e1n Malalas afirmou que era t\u00edo de Zen\u00f3n, na s\u00faa primeira aparici\u00f3n no reinado de Zen\u00f3n amosou unha conduta de hostilidade cara ao emperador.\nBaixo Basilisco.\nBasilisco, irm\u00e1n da emperatriz-consorte Elia Verina, vi\u00fava de Le\u00f3n expulsou a Zen\u00f3n de Constantinopla no 475 e enviou un ex\u00e9rcito para perseguilo baixo o mando de Ilo e de seu irm\u00e1n Trocundo at\u00e9 Isauria, onde Zen\u00f3n estaba agochado. Os irm\u00e1ns derrotaron o emperador fuxitivo (xullo de 476) e o cercaron nun outeiro, ironicamente, chamado polos habitantes locais como \"Constantinopla\". Ilo tam\u00e9n capturou o irm\u00e1n de Zen\u00f3n, Longinus, como forma de ter controlado a Zen\u00f3n.\nDurante o cerco, Ilo e Trocundo foron convencidos polo senado para apoiar a Zen\u00f3n contra Basilisco, con quen a relaci\u00f3n se convertera en odio e desprezo. O propio Ilo estaba tam\u00e9n descontento co usurpador por permitir, este, o masacre dos isaurios que permaneceran na capital trala fuxida de Zen\u00f3n. Polo tanto, entre as promesas e os agasallos de Zen\u00f3n, mudaron de bando, iniciando o retorno \u00e1 capital. Preto de Nicea, en Bitinia, atoparon as forzas de Basilisco mandadas polo seu sobri\u00f1o o xeneral Armato. Tras ser este, tam\u00e9n, derrotado, Basilisco foi abandonado polos seus partidarios e, finalmente, foi deposto e executado no 477, e Zen\u00f3n accedeu \u00f3 trono.\nBaixo Zen\u00f3n e contra Marciano.\nIlo foi nomeado como \u00fanico c\u00f3nsul no 478 e, no 479, e foi o encargado de esmaga-la perigosa revolta de Marciano, neto do emperador Marciano, e fillo de Antemio tam\u00e9n emperador de Occidente. \nMarciano casara con Leoncia, filla do falecido emperador Le\u00f3n e de Verina, e irm\u00e1 de Elia Ariadna, esposa de Zen\u00f3n. A s\u00faa revolta comezou en Constantinopla onde derrotou as tropas de Zen\u00f3n co apoio da poboaci\u00f3n da capital e cercouno no palacio. Durante unha temporada, Ilo perdeu a confianza, mais esta falta de coraxe foi temporal e recuperouna tras consultar con Pamprepio, un vidente exipcio que estaba baixo a s\u00faa protecci\u00f3bn. As forzas de Marciano foron subornadas por Ilo e, o propio Marciano, cos seus irm\u00e1ns Procopio e R\u00f3mulo, foron capturados. A\u00ednda que os irm\u00e1ns conseguiron escapar, Marciano foi enviado a Tarso -onde foi obrigado a se converter en sacerdote- ou para o monte Papurio ou Papirio, unha fortaleza en Isauria que se empregaba como prisi\u00f3n estatal.\nTrocundo, o irm\u00e1n de Ilo, foi c\u00f3nsul no 482 mentres que o propio Ilo recibiu os t\u00edtulos de patricio e \"Magister officiorum\" por empregara ben o seu poder e influencia e por prestar bos servizos ao estado, na paz e na guerra. Tam\u00e9n, era un amante das artes e da ciencia.\nPatrocinio de Pamprepio e o conflito con Verina.\nQuizais por mor das s\u00faas afecci\u00f3ns literarias, converteuse en amigo e protector de Pamprepio, que recib\u00eda un salario a costa do erario p\u00fablico e unha mesada ao seu cargo. Pamprepio, nativo de Tebas ou, de acordo con outras fontes, de Pan\u00f3polis, en Exipto, era un pag\u00e1n ac\u00e9rrimo, un eminente poeta, gram\u00e1tico e, especialmente, un habilidoso vidente. \nPamprepio era detestado tanto por Zen\u00f3n como pola emperatriz-nai Verina e, durante a ausencia de Ilo, que partira para unha viaxe de negocios a Isauria, eles proscrib\u00edrono baixo a acusaci\u00f3n de tentar adivi\u00f1ar eventos futuros a prol de Ilo e contra o emperador. Ilo, co\u00f1ecedor de que a s\u00faa amizade era causa de desgusto no palacio real, recibiuno na s\u00faa casa e, ao tornar \u00e1 capital, levouno con el. A data destes feitos \u00e9 dubidosa, \u00e9 pos\u00edbel que ocorresen antes da revolta de Marciano, por\u00e9n unha data posterior \u00e9 m\u00e1is probable.\nComo o car\u00e1cter de Zen\u00f3n o fac\u00eda celoso de todos os que ti\u00f1an influencia e talento, non \u00e9 de estra\u00f1ar que a posici\u00f3n de poder de Ilo e o apoio popular que recibiu o fixeran sospeitoso e que o emperador intentase, de varias maneiras, desfacerse del. A ambiciosa Elia Verina, a Nai Emperatriz, tam\u00e9n foi a s\u00faa inimiga e artellou un intento contra \u00e1 s\u00faa vida. Hai noticia de que un asasino alano empregado por ela o ferira, pero este ataque \u00e9 dubidoso pois o m\u00e1is seguro \u00e9 que os historiadores da \u00e9poca confundisen este ataque con outro posterior planeado pola s\u00faa filla Elia Ariadna. En calquera caso, o intento de Verina fracasou e Zen\u00f3n, igualmente celoso dela, desterrouna a petici\u00f3n de Ilo e encerrouna no forte de Papurio. Tam\u00e9n hai d\u00fabidas sobre o momento en que se produciron estes feitos. C\u00e1ndido (PG 85) data o desterro de Verina antes da revolta de Marciano e Teodoro o Lector di que a causa foi a s\u00faa participaci\u00f3n na revolta do Basilisco. De feito, non \u00e9 improbable que esta impetuosa muller fose desterrada d\u00faas veces, unha vez antes da revolta marciana pola s\u00faa relaci\u00f3n con Basilisco e outra vez despois da revolta polo seu fracasado intento de asasinar a Ilo. Desde a s\u00faa prisi\u00f3n, convenceu \u00e1 s\u00faa filla Ariadna, a muller de Zen\u00f3n, para que a axudase e intentou que a liberasen, primeiro de Zen\u00f3n e logo de Ilo. Ilo non s\u00f3 rexeitou a petici\u00f3n, sen\u00f3n que acusou a Verina de intentar colocar a outra persoa no trono do marido de Ariadna, o que enfureceu \u00e1 emperatriz. Ela, como a s\u00faa nai antes, intentou asasinar a Ilo. Xordanes, con todo, afirma que o odio de Ariadna ti\u00f1a outra causa: di que Ilo enchera a cabeza de Zen\u00f3n de sospeitas, o que causar\u00eda conflitos co emperador. O asasino empregado por ela tam\u00e9n fallou, pero logrou cortarlle unha orella antes de que fose arrestado. Zen\u00f3n, que parec\u00eda saber sobre o caso, non puido impedir que o executasen.\nGolpe de Leoncio e a morte de Ilo.\nIlo e seu amigo Pamprepio, agora xubilado da corte, foron primeiro para Nicea e, despois, coa desculpa dun cambio de aires para curar unha enfermidade, para oriente, onde foi feito xeneral de t\u00f3dolos ex\u00e9rcitos co poder de nomear os oficiais provinciais. Marso, un oficial isaurio de certa reputaci\u00f3n e mailo patricio Leoncio, outro co\u00f1ecido oficial de orixe siria ou ben o acompa\u00f1aron na viaxe ou ben se xuntaron con el en oriente. O irm\u00e1n de Ilo, Trocundo, probabelmente tam\u00e9n foi para al\u00f3. \nEles comezaron unha revolta no 483 ou no 484 na que atravesaron Asia Menor. Ilo declarou a Leoncio emperador e derrotou o ex\u00e9rcito de Zen\u00f3n preto de Antioqu\u00eda e, despois de conseguir o apoio dos isauros e de conquistar Papurio, en Isauria, soltou a Elia Verina e a convenceu para coroar a Leoncio en Tarso. Elia tam\u00e9n enviou unha circular ao oficiais en Antioqu\u00eda, en Exipto e no Oriente que os convenceu para un\u00edrense a Ilo. Este importante servizo, por\u00e9n, non evitou que ela fose, de novo, enviada a Papurio, onde morreu pouco tempo despois.\nNo 485, Zen\u00f3n enviou un novo ex\u00e9rcito contra os rebeldes, composto de macedonios e escitas (a\u00ednda que segundo Tillemont, hab\u00edan ser ostrogodos) baixo o mando de Xo\u00e1n o Escita e Teodorico, o Amalo, quen daquela era c\u00f3nsul. Xo\u00e1n, derrotou aos rebeldes preto de Seleucia (mais non est\u00e1 claro cal das cidades que te\u00f1en ese nome ser\u00eda, e a convenci\u00f3n dec\u00eddese por Seleucia Isaura) e os empurrou de volta para Papurio, onde os rebeldes foron cercados. Trocundo intentou escapar e unir forzas para liberalos, pero foi arrestado e executado. Ilo e Leoncio non sab\u00edan o que pasara e, alentados por Pamprepio, qune estaba seguro do retorno e da vitoria final de Trocundo, resistiron o cerco con moito tes\u00f3n durante m\u00e1is de tres anos. No cuarto, Ilo descubriu que Pamprepio pretend\u00eda traizoalos para salvarse e, en novembro do 484 matouno. Outros autores, afirman que era falso que Pamprepio quisese traizoa-lo seu patr\u00f3n, pero que o fracaso dos seus plans e a morte de Trocundo foron interpretados como un engano polos homes de Ilo e este o mandou matar.\nAos poucos, a fortaleza foi pronto tomada a causa da traiz\u00f3n do cu\u00f1ado de Trocundo e Ilo, o cal fora enviado con este prop\u00f3sito desde Constantinopla por Zen\u00f3n; e tanto Ilo como Leoncio foron decapitados (488) e as s\u00faas cabezas enviadas ao emperador."}
{"id": "535521", "revid": "23204", "url": "https://gl.wikipedia.org/wiki?curid=535521", "title": "Maedhros", "text": "Maedhros \u00e9 un personaxe ficticio que forma parte do legendarium de J. R. R. Tolkien. \u00c9 un dos personaxes principais na obra \"O Silmarillion\", e tam\u00e9n \u00e9 mencionado en \"Unfinished Tales\" e \"The Children of H\u00farin\". Nos libros, Maedhros foi o primeiro fillo de F\u00ebanor, o creador dos Silmarils que foron esenciais no argumento e no desenvolvemento da historia da Terra Media. Despois de que o seu pai xurara recuperar os Silmarils de calquera que os tomase e os mantivese, dirixiu ao seu pobo, os Noldor na s\u00faa guerra contra Morgoth, conseguindo a s\u00faa propia ru\u00edna e a dos seus irm\u00e1ns. Maedhros foi obxecto de obras de arte de artistas como Jenny Dolfen e Alan Lee."}
{"id": "535524", "revid": "23204", "url": "https://gl.wikipedia.org/wiki?curid=535524", "title": "Thingol", "text": "Elu Thingol ou Elw\u00eb Singollo \u00e9 un personaxe ficticio do legendarium da Terra Media de J.R.R. Tolkien. Aparece nas obras \"O Silmarillion\", \"The Lays of Beleriand\" e \"The Children of H\u00farin\" e en numerosas historias de \"The History of Middle-earth\". \u00c9 o rei de Doriath, rei dos elfos Sindar, Alto Rei e Se\u00f1or de Beleriand, e \u00e9 un dos personaxes principais da Primeira Idade da Terra Media e unha parte esencial do antecedente rom\u00e1ntico entre Aragorn e Arwen na obra \"O Se\u00f1or dos Aneis\".\nS\u00f3 entre os elfos, casou cunha Maia, Melian."}
{"id": "535526", "revid": "88215", "url": "https://gl.wikipedia.org/wiki?curid=535526", "title": "Carlos de la Torre Allariz", "text": ""}
{"id": "535527", "revid": "23204", "url": "https://gl.wikipedia.org/wiki?curid=535527", "title": "Elu Thingol", "text": ""}
{"id": "535528", "revid": "23204", "url": "https://gl.wikipedia.org/wiki?curid=535528", "title": "Tom Bombadil", "text": "Tom Bombadil \u00e9 un personaxe do legendarium de J. R. R. Tolkien. Apareceu por primeira vez no poema de 1934 titulado \"The Adventures of Tom Bombadil\", que tam\u00e9n conta cos personaxes da obra \"O Se\u00f1or dos Aneis\" como Bagadouro (a muller de Tom), o vello Home Salgueiro (unha \u00e1rbore malvada do Bosque Vello) e as Criaturas das Antas, das cales Tom rescata os hobbits. Daquela non formaban parte expl\u00edcita das lendas m\u00e1is antigas que se converter\u00edan no \"Silmarillion\", e non \u00e9 mencionado no \"Hobbit\".\nBombadil \u00e9 co\u00f1ecido pola s\u00faa aparici\u00f3n como personaxe secundario na obra \u00e9pica e de fantas\u00eda de Tolkien \"O Se\u00f1or dos Aneis\", publicada en 1954 e 1955. No primeiro volume, \"A Irmandade do Anel\", Frodo Bulseiro e compa\u00f1\u00eda co\u00f1ecen a Bombadil no Bosque Vello. Esta idea e a aparici\u00f3n do vello Home Salgueiro e das Criaturas das Antas inclu\u00edronse nalgunhas das primeiras notas de Tolkien fixo para unha secuela d' \"O Hobbit\". Bombadil \u00e9 mencionado mais non \u00e9 visto preto do final d' \"O Regreso do Rei\", con Gandalf planeando facerlle unha longa visita.\nBombadil foi omitido na trilox\u00eda cinematogr\u00e1fica de Peter Jackson, no filme de 1978 e nas adaptaci\u00f3ns radiof\u00f3nicas, xa que non \u00e9 unha parte esencial da historia. Os comentaristas debateron sobre o papel e as orixes de Tom Bombadil. Unha fonte probable \u00e9 o semideus V\u00e4in\u00e4m\u00f6inen do poema \u00e9pico finland\u00e9s de 1849 \"Kalevala\", con moitos puntos de semellanza. Os eruditos observaron que el \u00e9 o esp\u00edrito dun lugar, un \"genius loci\"."}
{"id": "535530", "revid": "89787", "url": "https://gl.wikipedia.org/wiki?curid=535530", "title": "Toulouse Basket Club", "text": "O Toulouse Basket Club \u00e9 un club de baloncesto profesional franc\u00e9s con sede na cidade de Tolosa, Occitania. O equipo compite actualmente na Nationale masculine 1, a terceira categor\u00eda do baloncesto galo. O seu pavill\u00f3n como local \u00e9 o Gymnase Compans-Caffarelli, con capacidade para 1\u00a0860 espectadores."}
{"id": "535531", "revid": "23204", "url": "https://gl.wikipedia.org/wiki?curid=535531", "title": "Tuor", "text": "Tuor Eladar e Idril Celebrindal son personaxes ficticios do legendarium da Terra Media do autor ingl\u00e9s J. R. R. Tolkien. Son os pais de E\u00e4rendil e av\u00f3s do semielfo Elrond. A trav\u00e9s da s\u00faa descendencia, convert\u00e9ronse nos devanceiros dos n\u00famenoreanos e do rei Aragorn do Reino Unificado. Ambos personaxes xogan un papel fundamental en \"The Fall of Gondolin\", unha das primeiras historias de Tolkien que constitu\u00edu a base dunha secci\u00f3n na s\u00faa obra posterior, \"O Silmarillion\", e m\u00e1is tarde expandiuse e lanzouse como publicaci\u00f3n aut\u00f3noma en 2018. \nTuor e Idril formaron unha das tres \u00fanicas uni\u00f3ns matrimoniais entre homes e elfos segundo os escritos de Tolkien. Os estudosos da obra de Tolkien analizaron as s\u00faas representaci\u00f3ns na narrativa: fix\u00e9ronse comparaci\u00f3ns con algunhas das principais figuras da guerra de Troia na mitolox\u00eda grega, as\u00ed como preguntas sobre a noci\u00f3n de morte e inmortalidade dentro da doutrina relixiosa cristi\u00e1."}
{"id": "535533", "revid": "23204", "url": "https://gl.wikipedia.org/wiki?curid=535533", "title": "Tuor e Idril", "text": ""}
{"id": "535534", "revid": "23204", "url": "https://gl.wikipedia.org/wiki?curid=535534", "title": "Tuor Eladar", "text": ""}
{"id": "535535", "revid": "23204", "url": "https://gl.wikipedia.org/wiki?curid=535535", "title": "Idril Celebrindal", "text": ""}
{"id": "535536", "revid": "27155", "url": "https://gl.wikipedia.org/wiki?curid=535536", "title": "Cariograma", "text": ""}
{"id": "535537", "revid": "23204", "url": "https://gl.wikipedia.org/wiki?curid=535537", "title": "T\u00farin Turambar", "text": "T\u00farin Turambar \u00e9 un personaxe ficticio do legendarium da Terra Media creado polo autor ingl\u00e9s J. R. R. Tolkien. \"Turambar and the Foal\u00f3k\u00eb\", relato de 1917, \u00e9 a primeira aparici\u00f3n de T\u00farin no legendarium. J. R. R. Tolkien baseou conscientemente a historia no relato medieval de Kullervo, extra\u00eddo do poema da mitolox\u00eda finlandesa \"Kalevala\", compillado Elias L\u00f6nnrot. Arredor disto, Tolkien dixo que era \"un intento de reorganizar ... o conto de Kullervo o desgraciado, nunha forma propia\". Tam\u00e9n chamado \"\"The Tale of Grief\", \"Narn i Ch\u00een H\u00farin\"\" ou \"The Narn\", conta o destino tr\u00e1xico dos fillos de H\u00farin, especialmente do seu fillo T\u00farin (Turambar) e da s\u00faa filla Nienor. Ao longo dos anos public\u00e1ronse anacos da historia nas obras \"O Silmarillion\" (prosa), \"Unfinished Tales\" (prosa), \"The Book of Lost Tales\" Parte II (prosa), \"The Lays of Beleriand\" (verso en li\u00f1as longas aliterativas) e no ano 1994 en \"The War of the Jewels\" (prosa), esta \u00faltima, como parte da serie \"The History of Middle-earth\".\nT\u00farin Turambar \u00e9 o principal protagonista e heroe tr\u00e1xico da novela \"The Children of H\u00farin\", publicada ap\u00f3s a morte de Tolkien polo seu fillo Christopher Tolkien e que bebe de moitas das fontes anteriores para finalmente presentar unha narraci\u00f3n completa. O seu t\u00edtulo, \"Turambar\", significa amo do destino. M\u00e1is tarde, na s\u00faa l\u00e1pida, escribiuse: \"...Mestre do destino, pero polo destino dominado,\" conclu\u00edndo a s\u00faa traxedia e amosando finalmente o seu fracaso no logro dos seus obxectivos de escapar da maldici\u00f3n do mal destino que Morgoth lanzara sobre el.\nNos libros, T\u00farin era un home da Primeira Idade da Terra Media, cuxa familia fora maldita polo ser malvado do legendarium, Morgoth. Durante os seus intentos infrutuosos de desafiar a maldici\u00f3n, T\u00farin causou a ru\u00edna a varios basti\u00f3ns dos homes e dos elfos, as\u00ed como a s\u00faa propia ru\u00edna e a da s\u00faa irm\u00e1 Ni\u00ebnor N\u00edniel. A s\u00faa historia rexistrouse no \"Tale of the Children of H\u00farin\" ou \"Narn i Ch\u00een H\u00farin\", que Tolkien afirmou que era a fonte \u00faltima dos escritos publicados.\nT\u00farin \u00e9 mencionado brevemente na obra \"A Irmandade do Anel\", pero pouco m\u00e1is se di al\u00e9n de que era un dos \"antigos e poderosos amigos dos elfos\". Na obra \"As D\u00faas Torres\", o seu nome \u00e9 mencionado brevemente como un forte guerreiro."}
{"id": "535538", "revid": "23204", "url": "https://gl.wikipedia.org/wiki?curid=535538", "title": "T\u00farin", "text": ""}
{"id": "535539", "revid": "98629", "url": "https://gl.wikipedia.org/wiki?curid=535539", "title": "Xeograf\u00eda da Terra Media", "text": "A xeograf\u00eda da Terra Media abrangue a xeograf\u00eda f\u00edsica, pol\u00edtica e moral do mundo ficticio da Terra Media creado polo autor ingl\u00e9s J. R. R. Tolkien. A Terra Media \u00e9 estritamente un continente do planeta Arda, pero tam\u00e9n \u00e9 amplamente considerada como o mundo f\u00edsico, e o termo \"E\u00e4\" fai referencia a toda a creaci\u00f3n, as\u00ed como a todos os escritos sobre ela. Arda foi creado como un mundo chan, cun continente occidental, Aman, que se converteu no fogar dos divinos Valar, as\u00ed como a Terra Media. A finais da Primeira Idade, a parte occidental da Terra Media, Beleriand, afundiu durante a guerra da Ira. Na Segunda Idade, a illa de N\u00famenor, foi creada no Gran Mar, Belegaer, entre o continente de Aman e o da Terra Media; a illa foi destru\u00edda nun cataclismo a finais da Segunda Idade, no cal Arda foi refeito como un mundo esf\u00e9rico, e Aman foi removido de maneira que os homes non puidesen alcanzalo.\nNa obra \"O Se\u00f1or dos Aneis\", descr\u00edbese a Terra Media a finais da Terceira Idade como un mundo de pobos libres no oeste, principalmente homes, hobbits, elfos e ananos, oposto aos pobos baixo o control do Se\u00f1or Escuro Sauron no leste. Alg\u00fans estudosos da obra de Tolkien viron isto como unha xeograf\u00eda moral da Terra Media.\nCosmolox\u00eda.\nA Terra Media de Tolkien formou parte do seu mundo creado, Arda. Era un mundo plano rodeado de oc\u00e9ano. Inclu\u00eda as Terras Imperecedoiras de Aman e Eress\u00eba, que formaban parte da creaci\u00f3n m\u00e1is ampla, E\u00e4. Aman e a Terra Media estaban separados entre si polo Gran Mar Belegaer, an\u00e1logo do oc\u00e9ano Atl\u00e1ntico. O continente occidental, Aman, era o fogar dos Valar, e os elfos cham\u00e1bano Eldar.\nNun principio, a parte occidental da Terra Media era o subcontinente de Beleriand, que foi engulido polo oc\u00e9ano a finais da Primeira Idade.\nDespois da destruci\u00f3n de N\u00famenor a finais da Segunda Idade, Arda foi recreada como un mundo redondo, e Aman foi removido de Arda para que os homes non puidesen chegar a el. S\u00f3 os elfos poder\u00edan chegar al\u00ed s\u00f3 polo \"cami\u00f1o estreito\" en barcos capaces de pasar f\u00f3ra da esfera da Terra. Ent\u00f3n, Tolkien equiparou Arda, composto tanto polo planeta da Terra Media como polo celeste de Aman, co Sistema Solar, sendo o Sol e a L\u00faa obxectos celestes por si mesmos, que xa non orbitan arredor da Terra.\nXeograf\u00eda f\u00edsica.\nOs eventos relatados nas obras \"O hobbit\" e \"O Se\u00f1or dos Aneis\" te\u00f1en lugar no noroeste do continente da Terra Media. \u00c1mbalas d\u00faas aventuras comezan na Comarca, viaxan ao leste a trav\u00e9s da natureza de Eriador at\u00e9 Valfendido e despois atravesan as Monta\u00f1as Bretemosas, implican m\u00e1is viaxes nas terras de Rhovanion, ao leste desas monta\u00f1as, e concl\u00faen co regreso a casa at\u00e9 A Comarca.\nBeleriand, Lindon.\nO extremo oeste da Terra Media durante a Primeira Idade era Beleriand. Beleriand e Eriador estaban separados en gran parte do sur da Terra Media polo Gran Golfo. Beleriand foi destru\u00eddo nun cataclismo da guerra da Ira, deixando s\u00f3 unha chaira costeira remanente, Lindon, xusto ao oeste de Ered Luin (tam\u00e9n chamado Ered Lindon ou as Monta\u00f1as Azuis). O cataclismo dividiu Ered Luin e Lindon polo creado Golfo of Lh\u00fbn; a parte norte \u00e9 Forlindon e a sur Harlindon.\nEriador.\nNo noroeste da Terra Media, Eriador era a rexi\u00f3n entre Ered Luin e as Monta\u00f1as Bretemosas. Na Segunda Idade, o reino norte\u00f1o de Arnor fundado por Elendil ocupaba gran parte da rexi\u00f3n. Despois do colapso do reino, gran parte de Eriador volveuse salvaxe. Na Terceira Idade, unha pequena parte da rexi\u00f3n foi ocupada por hobbits para formar A Comarca. Ao noroeste estaba o Lago Tardefosca, outrora chamado Nenuial polos elfos. Un resto do antigo bosque de Eriador sobreviviu ao longo da Terceira Idade xusto ao leste da Comarca, o Bosque Vello, o dominio de Tom Bombadil. Ao nordeste at\u00f3pase Prebe, o \u00fanico lugar onde hobbits e homes conviven xuntos. M\u00e1is ao leste de al\u00ed est\u00e1 o outeiro do Cumio do Vento, coa antiga fortaleza de Amon Sul, e despois Valfendido, o fogar de Elrond. Ao sur de al\u00ed est\u00e1 a antiga terra de Acevedo, unha vez a terra \u00e9lfica de Eregion onde se forxaron os Aneis de Poder.\nNos Portos Grises (Mithlond), situados no Golfo de Lh\u00fbn, o elfo C\u00edrdan constr\u00fae os barcos nos que os elfos parten da Terra Media cara a Valinor.\nMonta\u00f1as Bretemosas.\nAs Monta\u00f1as Bretemosas foron guindadas por Melkor na Primeira Idade para estorbar a Orom\u00eb, un dos Valar que percorr\u00eda a mi\u00fado a Terra Media de caza. O reino anano de Moria foi constru\u00eddo na Primeira Idade debaixo do punto medio da cordilleira. Os dous pasos principais a trav\u00e9s das monta\u00f1as eran o paso alto ou paso de Imladris, preto de Valfendido, cun percorrido m\u00e1is alto e outro m\u00e1is baixo, e a Porta do Cornovermello situada m\u00e1is ao sur, preto de Moria.\nRhovanion.\nAo leste das Monta\u00f1as Bretemosas, o r\u00edo Anduin (ou o Gran R\u00edo) fl\u00fae cara ao sur, co Bosque Escuro ao leste. Na s\u00faa marxe oeste, fronte ao extremo sur do Bosque Escuro est\u00e1 o reino \u00e9lfico de Lothl\u00f3rien. M\u00e1is ao sur, cara \u00e1s Monta\u00f1as Bretemosas, at\u00f3pase o bosque de Fangorn, fogar das \u00e1rbores xigantes, os ents. Nun val situado no extremo sur das Monta\u00f1as Brememosas est\u00e1 Isengarda, fogar do mago Saruman.\nTerras no sur.\nXusto ao sur de Fangorn e Isengarda at\u00f3pase a ampla terra herbosa dos cabaleiros Rohan, que proporcionan cabalar\u00eda ao seu veci\u00f1o do sur, Gondor. O r\u00edo Anduin pasa polos outeiros de Emyn Muil e as enormes estatuas rupestres dos Argonath, flu\u00edndo a trav\u00e9s dos perigosos r\u00e1pidos de Sarn Gebir e sobre as cataratas de Rauros ata Gondor. A fronteira de Gondor con Rohan \u00e9 a cadea de Ered Nimrais, as Monta\u00f1as Brancas, que van de leste a oeste dende o mar ata un punto pr\u00f3ximo ao Anduin; nese lugar at\u00f3pase a capital de Gondor, Minas Tirith.\nDo outro lado do r\u00edo ao leste est\u00e1 a terra de Mordor. Limita ao norte con Ered Lithui (as Monta\u00f1as de Cinza); polo oeste con Ephel Duath (as Monta\u00f1as de Sombra). Entre esas d\u00faas cordilleiras, no extremo noroeste de Mordor, son as portas negras de Morannon. No \u00e1ngulo entre as d\u00faas serras est\u00e1 a Meseta volc\u00e1nica de Gorgoroth, co alto volc\u00e1n de Orodruin ou Monte do Destino, onde o Se\u00f1or Escuro Sauron forxou o Anel \u00danico no seu centro. Ao leste da monta\u00f1a est\u00e1 a Torre Escura de Sauron, Barad-d\u00fbr.\nAo sur de Gondor e Mordor at\u00f3pase Harad e Khand.\nTerras no leste.\nAo leste de Rhovanion e ao norte de Mordor at\u00f3pase o mar de Rh\u00fbn, fogar dos orientais. Ao norte dese lugar est\u00e1n os Outeiros de Ferro dos ananos liderados por Dain; entre os Outeiros de Ferro e o Bosque Escuro at\u00f3pase Erebor, a Monta\u00f1a Solitaria, outrora fogar de Smaug o drag\u00f3n, e porteriormente foi recuperado polos ananos de Thorin. \nAs grandes terras ao leste de Rh\u00fbn e ao sur e leste de Harad non se describen nas historias, que te\u00f1en lugar na parte noroeste da Terra Media.\nXeograf\u00eda pol\u00edtica.\nA finais da Terceira Idade, gran parte do noroeste da Terra Media \u00e9 salvaxe, con restos aqu\u00ed e acol\u00e1 de cidades e fortalezas en ru\u00ednas de civilizaci\u00f3ns anteriores entre as monta\u00f1as, os r\u00edos, os bosques, os outeiros, as chairas e as marismas. Os principais reinos que aparecen na obra \"O Se\u00f1or dos Aneis\" son Rohan e Gondor na facci\u00f3n dos Pobos Libres, e Mordor e o seu aliado Harad na facci\u00f3n do Se\u00f1or Escuro. Gondor, outrora poderoso, ten nese momento moi reducido o seu poder e perdeu o control de Ithilien (fronteira con Mordor) e o sur de Gondor (fronteira con Harad).\nOs orientais da rexi\u00f3n de Rh\u00fbn, apenas descritos, contrib\u00faen cun ex\u00e9rcito substancial ao bando de Mordor.\nEsquecida pola maior parte do resto do mundo est\u00e1 A Comarca, unha pequena rexi\u00f3n no noroeste da Terra Media habitada por hobbits entre as terras abandonadas de Eriador.\nXeograf\u00eda moral.\nCos seus sure\u00f1os de Harad, Tolkien constru\u00edu (segundo o punto de vista de John Magoun na s\u00faa obra \"J.R.R. Tolkien Encyclopedia\") unha \"xeograf\u00eda moral plenamente expresada\", dende a casa dos hobbits no noroeste, pasando polo mal no leste e a \"sofisticaci\u00f3n e decadencia imperial\" no sur. Magoun explica que Gondor \u00e9 virtuoso, sendo occidental, mais ten problemas por ser do sur; Mordor no sueste \u00e9 infernal, mentres que Harad no extremo sur \"regresa a un estado de salvaxismo\".\nOutros eruditos como Walter Scheps e Isabel G. MacCaffrey observaron as \"dimensi\u00f3ns morais espaciais\" da Terra Media, a\u00ednda que non de xeito id\u00e9ntico \u00e1 interpretaci\u00f3n de Magoun. Na s\u00faa opini\u00f3n, o norte e oeste son xeralmente bos, o sur e o leste son malos. Iso sit\u00faa \u00e1 Comarca e os elfos dos Portos Grises no noroeste como certamente bos, e Mordor no sueste como certamente o mal; na s\u00faa opini\u00f3n, Gondor no suroeste \u00e9 moralmente ambivalente, coincidindo cos personaxes de Boromir e Denethor. Observan ademais que os catro cuadrantes ou \u00abCadernas\u00bb da Comarca serven como \"microcosmos\" da xeograf\u00eda moral da Terra Media no seu conxunto: as\u00ed, o malvados xinetes negros aparecen primeiro na Caderna Leste, mentres que os outrora bos pero corruptos homes de Saruman chegan \u00e1 Caderna Sur.\nOrixes.\nMoitas caracter\u00edsticas da Terra Media p\u00f3dense buscar en fontes literarias ou lugares do mundo real. Moitos ref\u00edrense especialmente \u00e1 poes\u00eda do ingl\u00e9s antigo \"Beowulf\", do cal Tolkien era un experto.\nOs elfos estiveron ligados \u00e1 mitolox\u00eda celta. \nA batalla dos Campos de Pelennor ten paralelismos coa batalla dos Campos Catal\u00e1unicos\nAs Monta\u00f1as Bretemosas derivan da \"Edda po\u00e9tica\", onde o protagonista de \"Sk\u00edrnism\u00e1l\" observa que a s\u00faa busca implicar\u00e1 monta\u00f1as bretemosas habitadas por orcos e xigantes, mentres que o car\u00e1cter das monta\u00f1as inspirouse en parte nas viaxes de Tolkien polos Alpes su\u00edzos en 1911.\nO Bosque Escuro bas\u00e9ase en \"Myrkvi\u00f0r\", a visi\u00f3n rom\u00e1ntica dos bosques escuros do norte.\nN\u00famenor faise eco da m\u00edtica Atl\u00e1ntida descrita por Plat\u00f3n. \nSobre as orixes da s\u00faa narraci\u00f3n e o lugar da cartograf\u00eda dentro dela, Tolkien afirmou nunha carta:\nEscribindo para \"Mythlore\", Jefferson P. Swycaffer suxeriu que as situaci\u00f3ns pol\u00edticas e estrat\u00e9xicas de Gondor e Mordor no asedio de Gondor eran \"an\u00e1logas a Constantinopla fronte \u00e1 forma de caixa de Asia Menor\"; que \"Dol Amroth \u00e9 unha referencia a Venecia\"; que os rohirrim e as s\u00faas pradar\u00edas son comparables \u00e1 \"Hungr\u00eda dos maxiares, que eran d\u00e9biles aliados da Constantinopla bizantina\"; e que os corsarios de Umbar parec\u00edanse aos piratas berberiscos que serviron a Mehmed o Conquistador.\nO ling\u00fcista David Salo escribe que Gondor lembra a \"unha especie de Bizancio en descomposici\u00f3n\"; o seu inimigo pirata Umbar como o mar\u00edtimo Cartago; os sure\u00f1os (de Harad) como os \"\u00e1rabes\"; e os orientais \"suxer\u00edan aos s\u00e1rmatas, aos hunos e aos \u00e1varos\"."}
{"id": "535543", "revid": "25871", "url": "https://gl.wikipedia.org/wiki?curid=535543", "title": "Alberto D\u00edaz Guti\u00e9rrez", "text": ""}
{"id": "535545", "revid": "88215", "url": "https://gl.wikipedia.org/wiki?curid=535545", "title": "Eduardo Viso Abella", "text": ""}
{"id": "535547", "revid": "25871", "url": "https://gl.wikipedia.org/wiki?curid=535547", "title": "Ceilandia", "text": ""}
{"id": "535549", "revid": "23204", "url": "https://gl.wikipedia.org/wiki?curid=535549", "title": "Asedio de Gondor", "text": ""}
{"id": "535550", "revid": "25871", "url": "https://gl.wikipedia.org/wiki?curid=535550", "title": "San Xi\u00e1n dos Prados", "text": "A bas\u00edlica de San Xi\u00e1n dos Prados (en ) \u00e9 unha igrexa prerrom\u00e1nica de comezos do s\u00e9culo IX que se atopa en Oviedo (Asturias), sendo unha das principais mostras da arte asturiana. A igrexa est\u00e1 baixo a advocaci\u00f3n dos santos m\u00e1rtires Xi\u00e1n e Basilisa.\nFoi declarada Monumento Hist\u00f3rico Art\u00edstico en xu\u00f1o de 1917 e Patrimonio da Humanidade o 2 de decembro de 1998.\nConstruci\u00f3n.\nA data exacta da s\u00faa construci\u00f3n non chegou aos nosos d\u00edas, pero s\u00e1bese que a s\u00faa construci\u00f3n foi ordenada por Afonso II O templo est\u00e1 dedicado aos santos m\u00e1rtires exipcios Xi\u00e1n e Basilisa e f\u00edxose arredor do s\u00e9culo IX.\nArquitectura.\n\u00c9 un templo espazoso que presenta claramente definidos os caracteres propios deste estilo. Ten planta basilical de tres naves, separadas por piares cadrados que soste\u00f1en arcos de medio punto e presenta un transepto cun alzado remarcado. O iconostasio, que separa a parte reservada ao clero, do resto da templo, presenta unha remarc\u00e1bel similitude cun arco triunfal.\nDestaca deste templo a s\u00faa grandiosidade e a s\u00faa orixinalidade que se aparta de modelos visigodos. Pero sen d\u00fabida, o que m\u00e1is atrae deste templo \u00e9 a s\u00faa decoraci\u00f3n pict\u00f3rica, con pinturas ao fresco seguindo a t\u00e9cnica bizantina, en tres corpos superpostos, anic\u00f3nicas, con decoraci\u00f3n arquitect\u00f3nica, de clara influencia romana. Tratar\u00edase m\u00e1is ben dun templo mon\u00e1stico e non palatino, a\u00ednda que se reservaba para o rei unha tribuna no transepto.\nDas tres entradas ao templo, hoxe en d\u00eda d\u00faas est\u00e1n tapiadas.\nDecoraci\u00f3n.\nEscult\u00f3rica.\nA decoraci\u00f3n escult\u00f3rica que chegou aos nosos d\u00edas red\u00facese aos capiteis de m\u00e1rmore nos que descansan os arcos de medio punto. Existen tam\u00e9n d\u00faas lousas de m\u00e1rmore labradas con figuras xeom\u00e9tricas de forma hexagonal e motivos florais que hoxe en d\u00eda se atopan na capela central.\nPict\u00f3rica.\nA decoraci\u00f3n pict\u00f3rica \u00e9 o elemento de maior importancia que se pode ver na igrexa. Tr\u00e1tase sen d\u00fabida da m\u00e1is importante, tanto en extensi\u00f3n, conservaci\u00f3n, como variedade de iconas representadas da s\u00faa \u00e9poca en toda Europa Occidental.\nIconograf\u00eda.\nNestas pinturas ao fresco apl\u00edcase unha t\u00e9cnica de tradici\u00f3n romana (sobre capas de morteiro de cal e area apl\u00edcanse os pigmentos, como unha derivaci\u00f3n da t\u00e9cnica romana, para crear os motivos decorativos). O programa iconogr\u00e1fico at\u00f3pase na nave central e no transepto.\nAparece un concepto anic\u00f3nico da pintura no que non hai representaci\u00f3ns figuradas e a decoraci\u00f3n corresponde ao gusto do comitente ou mecenas.\nManuel G\u00f3mez-Moreno relacionou este aspecto anic\u00f3nico co rexeitamento \u00e1s representaci\u00f3ns figuradas, xa que a partir do IV concilio de Elvira Espa\u00f1a se declara anic\u00f3nica."}
{"id": "535551", "revid": "23204", "url": "https://gl.wikipedia.org/wiki?curid=535551", "title": "Tres Aneis", "text": "Na mitolox\u00eda de Tolkien, os Tres Aneis son artefactos m\u00e1xicos forxados polos elfos de Eregion. Despois do Anel \u00danico, eran os m\u00e1is poderosos dos Aneis de Poder. Os Tres Aneis foron creados por Celebrimbor despois de que Sauron, disfrazado de \"Annatar\", marchase de Eregion. Estes estaban libres da influencia de Sauron, xa que non participou na s\u00faa creaci\u00f3n. Por\u00e9n, foron forxados por Celebrimbor coas artes que lle ensinou Sauron e, polo tanto, a\u00ednda estaban ligados ao Anel \u00danico. Ao percibir a intenci\u00f3n de Sauron, os elfos ocult\u00e1ron os Tres. Foron levados dende a Terra Media ao benaventurado reino de Valinor a finais da Terceira Idade, despois da destruci\u00f3n do Anel \u00danico.\nOs estudosos da obra de Tolkien observaron que os Tres Aneis permitiron aos elfos deter o paso do tempo dentro dos seus reinos, especialmente en Lothl\u00f3rien, onde Galadriel esgrim\u00eda o anel Nenya. Outros observaron que o seu poder era benevolente, en forte contraste co Anel \u00danico, e pod\u00edan usarse para protexer e curar; e que Tolkien usa os Tres Aneis para elaborar os aspectos anxelical e de sacrificio dos elfos na batalla entre o ben e o mal na guerra do Anel."}
{"id": "535553", "revid": "1131", "url": "https://gl.wikipedia.org/wiki?curid=535553", "title": "Armas e armaduras da Terra Media", "text": "As armas e armaduras da Terra Media son aquelas presentes nos escritos sobre o mundo ficticio da Terra Media, entre eles \"O hobbit\", \"O Se\u00f1or dos Aneis\" e \"O Silmarillion,\" obra do autor ingl\u00e9s J. R. R. Tolkien.\nTolkien modelou a s\u00faa guerra de ficci\u00f3n nos per\u00edodos da historia antiga e medieval. A s\u00faa representaci\u00f3n de armas e armaduras reflicte particularmente a cultura do norte de Europa, a influencia do poema \u00e9pico \"Beowulf\", as sagas n\u00f3rdicas e outras obras semellantes. Tolkien estabeleceu esta relaci\u00f3n en \"The Fall of Gondolin\", a primeira obra do \"legendarium\" en ser escrita. Nesta historia, os elfos de Gondolin usan cota de malla, espadas, escudos, lanzas, machadas e arcos propios da guerra do norte de Europa. Nos escritos de Tolkien, este tipo de armas e armaduras son usadas polos distintos pobos e razas ficticios, inclu\u00edndo elfos, ananos, homes, hobbits eorcos.\nSegundo as s\u00faas fontes, as armas de Tolkien moitas veces te\u00f1en nomes, en ocasi\u00f3ns con inscrici\u00f3ns r\u00fanicas para demostrar que son m\u00e1xicas e te\u00f1en a s\u00faa propia historia e poder."}
{"id": "535554", "revid": "23204", "url": "https://gl.wikipedia.org/wiki?curid=535554", "title": "Prebe (O Se\u00f1or dos Aneis)", "text": ""}
{"id": "535555", "revid": "23204", "url": "https://gl.wikipedia.org/wiki?curid=535555", "title": "Tribunal de Arbitraxe Internacional de Londres", "text": "O Tribunal de Arbitraxe Internacional de Londres (, LCIA) \u00e9 unha instituci\u00f3n con sede en Londres, Reino Unido, que proporciona servizos de arbitraxe internacional.\nA sede da administraci\u00f3n central do LCIA est\u00e1 en Londres. O LCIA \u00e9 unha instituci\u00f3n internacional que proporciona un foro para procedementos de resoluci\u00f3n de conflitos para todas as partes, sen importar a s\u00faa localizaci\u00f3n ou sistema legal. A pesar de que a arbitraxe e os tribunais de arbitraxe formais provisionais son a s\u00faa principal actividade, o LCIA tam\u00e9n realiza mediaci\u00f3ns, unha forma alternativa de resoluci\u00f3n de conflitos (MARC).\nHistoria.\nO 5 de abril de 1883 o Tribunal do Consello Comunal da Cidade de Londres organizou un comit\u00e9 para elaborar propostas para o establecemento dun tribunal para a arbitraxe de disputas comerciais nacionais e, en particular, internacionais que ti\u00f1an lugar no \u00e1mbito da City.\nA \"Law Quaterly Review\" escribiu na inauguraci\u00f3n do tribunal: \"Esta Sala ter\u00e1 todas as virtudes das que a lei carece. Ser\u00e1 expeditiva cando a lei \u00e9 lenta, barata onde a lei \u00e9 onerosa, sinxela onde a lei \u00e9 t\u00e9cnica, conciliadora en troques de axitadora.\"\nEn 1884, o comit\u00e9 entregou o seu plan para un tribunal que estar\u00eda administrado pola Corporaci\u00f3n da Cidade de Londres coa colaboraci\u00f3n da C\u00e1mara de Comercio e Industria de Londres. A pesar de que o plan xurdira dunha necesidade real e urxente tivo que quedar en suspenso ata a aprobaci\u00f3n da Lei Inglesa de Arbitraxe en 1889.\nEn abril de 1891, o proxecto foi finalmente adoptado e o novo tribunal foi nomeado C\u00e1mara de Arbitraxe da Cidade de Londres. Estaba situada no Guildhall, na City, baixo o mando administrativo dun comit\u00e9 de arbitraxe formado por membros da C\u00e1mara de Londres e da Corporaci\u00f3n da Cidade.\nA C\u00e1mara foi formalmente inaugurada o 23 de novembro de 1892, en presenza de abundante e distinguido p\u00fablico, entre o que se atopaba o Presidente da Xunta de Comercio. O interese era consider\u00e1bel na prensa e en c\u00edrculos legais e mercant\u00eds.\nEn abril de 1903, o tribunal foi rebautizado como Tribunal de Arbitraxe de Londres e, dous anos m\u00e1is tarde, o Tribunal mudouse do Guildhall \u00e1s oficinas pr\u00f3ximas da C\u00e1mara de Comercio de Londres. A estrutura administrativa do Tribunal permanecer\u00eda sen grandes cambios durante os seguintes setenta anos.\nEn 1975, o Instituto de \u00c1rbitros (m\u00e1is tarde Instituto Colexiado) xuntouse aos outros dous corpos administrativos e o anterior comit\u00e9 de arbitraxe deveu no Comit\u00e9 de Xesti\u00f3n Conxunta, reducindo o tama\u00f1o dos vinte e catro membros orixinais a dezaoito; seis representantes para cada unha das tres organizaci\u00f3ns. O Director do Instituto de \u00c1rbitros pasou a ser o Secretario do Tribunal de Arbitraxe de Londres.\nEn 1981 o nome do Tribunal mudou a Tribunal de Arbitraxe Internacional de Londres, para reflectir a natureza do seu traballo, que era naquela altura maioritariamente internacional.\nOperaci\u00f3ns actuais e administraci\u00f3n.\nO LCIA segue a ser unha das maiores instituci\u00f3ns permanentes de arbitraxe internacional a d\u00eda de hoxe. Dita as s\u00faas propias regras e procedementos, que con frecuencia son adoptados en arbitraxes \"ad hoc\" nas que o LCIA non est\u00e1 implicado.\nO LCIA funciona como unha sociedade limitada por garant\u00eda sen \u00e1nimo de lucro. O consello de administraci\u00f3n (formado en gran parte por prominentes profesionais da arbitraxe de Londres) oc\u00fapase do funcionamento e desenvolvemento das actividades do LCIA e de que estas cumpran coas lexislaci\u00f3n de sociedades aplic\u00e1bel.\nO consello de administraci\u00f3n non ten un papel activo nos procedementos de resoluci\u00f3n de conflitos, a\u00ednda que se preocupa do funcionamento administrativo do LCIA.\nA Corte do LCIA \u00e9 a autoridade final para a aplicaci\u00f3n axeitada do Regulamento do LCIA. As s\u00faas funci\u00f3ns principais son designar tribunais, resolver recusaci\u00f3ns de \u00e1rbitros e controlar os custos.\nA pesar de que a Corte do LCIA re\u00fanese regularmente en sesi\u00f3n plenaria, a maior\u00eda das funci\u00f3ns que deber\u00eda realizar segundo as regras e procedementos do LCIA son levadas a cabo, no seu lugar, polo Presidente, por un Vicepresidente ou por un Comit\u00e9 do Tribunal.\nA Corte est\u00e1 formada por at\u00e9 trinta e cinco membros, seleccionados para proporcionar e manter un equilibrio de destacados profesionais en arbitraxe comercial, das principais \u00e1reas comerciais do mundo e dos que non m\u00e1is de seis poden ser de nacionalidade brit\u00e1nica.\nSecretariado.\nEncabezado polo Secretario, o Secretariado do LCIA ten a s\u00faa sede no Centro Internacional de Resoluci\u00f3n de Disputas, en Londres, e \u00e9 o responsable para a administraci\u00f3n no d\u00eda a d\u00eda de todas as disputas remitidas ao LCIA.\nA administraci\u00f3n dos casos do LCIA \u00e9 moi flex\u00edbel. Cada caso ten o seu propio computador, copias f\u00edsicas dos arquivos e libros cont\u00e1beis informatizados. Cada caso \u00e9 monitorizado por computador, pero o nivel de apoio administrativo ad\u00e1ptase \u00e1s necesidades e desexos das partes e do tribunal (ou formas alternativas de resoluci\u00f3n de conflitos), e \u00e1s circunstancias de cada caso.\nDebido \u00e1s leis de confidencialidade, o LCIA non publica datos ou estat\u00edsticas sobre os asuntos que xulga."}
{"id": "535556", "revid": "23204", "url": "https://gl.wikipedia.org/wiki?curid=535556", "title": "Armas con nome da Terra Media", "text": "As armas con nome da Terra Media son as espadas e outras poderosas armas creadas por J. R. R. Tolkien como parte do seu legendarium e unha parte importante na s\u00faa mitolox\u00eda. O nomeamento das armas deriva da \u00e9poca medieval, estando presente na mitolox\u00eda n\u00f3rdica e no poema en ingl\u00e9s antigo \"Beowulf\". Entre as moitas armas nomeadas por Tolkien est\u00e1n \"Orcrist\" e \"Glamdring\" na obra \"O hobbit\", e \"Narsil / And\u00faril\" na obra \"The Lord of the Rings\".\nExisten m\u00faltiples paralelismos entre o uso que fai Tolkien dos nomes das armas nos seus escritos da Terra Media e a \u00e9pica medieval. Estes incl\u00faen a s\u00faa transmisi\u00f3n como herdanzas, \u00e1s veces reais; o seu redescubrimento en antigos tesouros; o seu adorno con inscrici\u00f3n r\u00fanicas; e a s\u00faa vinculaci\u00f3n coa vida dos seus propietarios.\nNa Terra Media.\nArmas de poder.\nTolkien nomeou moitas armas nos seus escritos da Terra Media, principalmente espadas, mais tam\u00e9n nomeou a Aeglos, a lanza do rei elfo Gil-galad, Belthronding, o arco de Beleg, Dramborleg, a machada de Tuor e Grond, o nome do malvado ariete de Minas Morgul, e da maza do primeiro Se\u00f1or Escuro, Morgoth. Dezaoito destas armas foron listadas por Anthony Burdge e Jessica Burke en J. R. R. Tolkien Encyclopedia. Como nas \u00e9picas medievais, a espada en particular simbolizaba o hero\u00edsmo e a posici\u00f3n do seu dono. O estudoso da obra de Tolkien Verlyn Flieger sinalou que a espada \"proclama a aparici\u00f3n do heroe\"; ademais que \"os destinos da espada e do home est\u00e1n unidos e a destruci\u00f3n dun sinala o final do outro\".\nTales temas p\u00f3dense ver claramente coa espada And\u00faril de Aragorn, pero ocorren de xeito similar noutros relatos de Tolkien polas moitas armas nomeadas. As espadas Glamdring e Orcrist mencionadas no \"Hobbit\" encaixan en d\u00faas das caracter\u00edsticas do patr\u00f3n medieval, xa que ambas son antigas, forxadas na Primeira Idade, e foron recuperadas dun tesouro, sendo gardadas polos tres troles na s\u00faa cova. \nForxar de novo a arma ou redescubrila transmite efectivamente o vello poder \u00e1 nova arma e ao seu novo dono, e renovan ese poder.\nGlamdring e Orcrist, e o coitelo de Bilbo usado como espada, que el chamou Aguill\u00f3n, relocen cando hai orcos preto; as antigas espadas aterrorizan aos orcos e son reco\u00f1ecidas por eles; de feito, os orcos te\u00f1en os seus propios alcumes para as d\u00faas famosas espadas, Biter e Beater. Estas armas te\u00f1en numerosas conexi\u00f3ns coas famosas espadas da mitolox\u00eda medieval, inclu\u00edndo, segundo os eruditos de Tolkien K. S. Whetter e R. Andrew McDonald, o estilo e o contido dos seus nomes, que recordan os nomes de espadas na mitolox\u00eda n\u00f3rdica como \"Fotbitr\" e \"Dragvandil\" (\"Mordedora de pernas\" e \"Cortadora\"). De feito, no \"Hobbit\", cando a compa\u00f1\u00eda de Bilbo chega a Valfendido, Elrond le as inscrici\u00f3ns r\u00fanicas das espadas e describe a historia heroica e a estirpe das armas recuperadas:"}
{"id": "535557", "revid": "98629", "url": "https://gl.wikipedia.org/wiki?curid=535557", "title": "Tribunal Internacional de Arbitraxe", "text": "O Tribunal Internacional de Arbitraxe (ICC, polas s\u00faas siglas en ingl\u00e9s) \u00e9 unha instituci\u00f3n para a resoluci\u00f3n de disputas comerciais internacionais. Opera baixo os auspicios da C\u00e1mara de Comercio Internacional e consiste en m\u00e1is de 100 \u00e1rbitros de preto de 90 pa\u00edses.\nAo contrario do que suxire o seu nome, o ICC non realiza xu\u00edzos formais. Polo contra, proporciona \"supervisi\u00f3n xudicial de procedementos de arbitraxe.\"\nAs linguas oficiais de traballo do tribunal son o ingl\u00e9s e o franc\u00e9s. Con todo, os casos poden ser administrados en calquera lingua. A sede central do ICC est\u00e1 en Par\u00eds, Francia.\nA 9 de xaneiro de 2020, o tribunal levaba rexistrados 25 000 casos dende a s\u00faa creaci\u00f3n. Tam\u00e9n viu un n\u00famero recorde de casos rexistrados en 2019, unha mostra dos esforzos do ICC para expandir os seus servizos nos \u00faltimos anos.\nAntecedentes.\nO Tribunal foi fundado en 1923 baixo o liderado do primeiro presidente do ICC, o socialista radical \u00c9tienne Cl\u00e9mentel, exministro franc\u00e9s de Finanzas.\nOs membros do Tribunal do ICC son designados por per\u00edodos de tres anos polo Consello Mundial do ICC seguindo as recomendaci\u00f3ns dos grupos ou \"comit\u00e9s nacionais\" do ICC. Nas xurisdici\u00f3ns nas que non hai grupo ou comit\u00e9 nacional, os membros son recomendados polo Presidente do Tribunal. Os membros suplentes son designados polo Consello Mundial seguindo as recomendaci\u00f3ns da Corte do Presidente.\nA Presidenta do Tribunal de ICC \u00e9 a estadounidense Claudia Salomon."}
{"id": "535558", "revid": "47401", "url": "https://gl.wikipedia.org/wiki?curid=535558", "title": "C\u00e1mara de v\u00eddeo", "text": "Unha c\u00e1mara de v\u00eddeo ou videoc\u00e1mara \u00e9 unha c\u00e1mara empregada para tomar imaxes electr\u00f3nicas en movemento (en oposici\u00f3n a unha c\u00e1mara de cinema, que grava imaxes en pel\u00edcula), desenvolvida inicialmente para a industria da televisi\u00f3n, mais agora tam\u00e9n com\u00fan noutras aplicaci\u00f3ns.\nAs c\u00e1maras de v\u00eddeo \u00fasanse principalmente de dous xeitos. O primeiro, caracter\u00edstico dunha emisi\u00f3n moi temper\u00e1, \u00e9 a televisi\u00f3n en directo, onde a c\u00e1mara transmite imaxes en tempo real directamente a unha pantalla para a s\u00faa visi\u00f3n inmediata. Algunhas c\u00e1maras seguen a producir televisi\u00f3n en directo, mais a maior\u00eda das conexi\u00f3ns en directo son para operaci\u00f3ns de seguridade, militares/t\u00e1cticas e industriais onde se require unha visi\u00f3n subrepticia ou remota. No segundo xeito, as imaxes gr\u00e1vanse nun dispositivo de almacenamento para o seu arquivo ou posterior procesamento; durante moitos anos, a cinta de v\u00eddeo foi o formato principal empregado para este prop\u00f3sito, mais foi substitu\u00edndose gradualmente polo disco \u00f3ptico, o disco duro e a memoria flash. O v\u00eddeo gravado \u00fasase na produci\u00f3n televisiva e, m\u00e1is a mi\u00fado, en tarefas de vixilancia en que c\u00f3mpre a gravaci\u00f3n dunha situaci\u00f3n para unha an\u00e1lise posterior.\nTipos e usos.\nAs c\u00e1maras de v\u00eddeo modernas te\u00f1en diferentes dese\u00f1os e uso:\nHistoria.\nAs primeiras c\u00e1maras de v\u00eddeo estaban baseadas no disco mec\u00e1nico de Nipkow e us\u00e1ronse en transmisi\u00f3ns experimentais durante os anos 1910-1930. Os dese\u00f1os totalmente electr\u00f3nicos baseados no tubo da c\u00e1mara de v\u00eddeo, como o iconoscopio de Vladimir Zworykin e o disector de imaxe de Philo Farnsworth, substitu\u00edron o sistema Nipkow nos anos 30. Estes mantiveron un amplo uso ata os anos 80, cando as c\u00e1maras baseadas en sensores de imaxe de estado s\u00f3lido como o dispositivo acoplado \u00e1 carga (CCD) e m\u00e1is tarde o sensor de p\u00edxeles activos CMOS eliminaron problemas com\u00fans coa tecnolox\u00eda de tubos como a queima de imaxe e fixeron m\u00e1is pr\u00e1ctico o fluxo de traballo de v\u00eddeo dixital, xa que a sa\u00edda do sensor \u00e9 dixital polo que non precisa a conversi\u00f3n do anal\u00f3xico.\nA base dos sensores de imaxe de estado s\u00f3lido \u00e9 a tecnolox\u00eda de semicondutores de \u00f3xido de metal (MOS), que se orixina coa invenci\u00f3n do MOSFET (transistor de efecto de campo MOS) en Bell Labs en 1959. Isto levou ao desenvolvemento de sensores de imaxe semicondutores, inclu\u00eddo o CCD e m\u00e1is tarde o sensor CMOS de p\u00edxeles activos. O primeiro sensor de imaxe semicondutor foi o dispositivo acoplado a carga, inventado en Bell Labs en 1969, baseado na tecnolox\u00eda de condensadores MOS. O sensor de p\u00edxeles activos NMOS foi inventado m\u00e1is tarde en Olympus en 1985, o que levou ao desenvolvemento do sensor de p\u00edxeles activos CMOS no Jet Propulsion Laboratory da NASA en 1993.\nAs c\u00e1maras de v\u00eddeo dixitais pr\u00e1cticas tam\u00e9n se conseguiron grazas aos avances na compresi\u00f3n de v\u00eddeo, debido aos poucos requirimentos de memoria e largo de banda do v\u00eddeo non comprimido. O algoritmo de compresi\u00f3n m\u00e1is importante a este respecto \u00e9 a transformada discreta do coseno (DCT), unha t\u00e9cnica de compresi\u00f3n con perdas que se propuxo por primeira vez en 1972. Estas c\u00e1maras de v\u00eddeo dixitais logr\u00e1ronse por est\u00e1ndares de compresi\u00f3n de v\u00eddeo baseados en DCT, inclu\u00eddos os est\u00e1ndares de codificaci\u00f3n de v\u00eddeo H.26x e MPEG introducidos a partir de 1988.\nA transici\u00f3n \u00e1 televisi\u00f3n dixital deu pulo \u00e1s c\u00e1maras de v\u00eddeo dixitais. A principios do s\u00e9culo XXI, a maior\u00eda das c\u00e1maras de v\u00eddeo eran c\u00e1maras dixitais.\nCoa chegada da captura de v\u00eddeo dixital, a distinci\u00f3n entre c\u00e1maras de v\u00eddeo profesionais e c\u00e1maras de cinema desapareceu xa que o mecanismo intermitente converteuse no mesmo. Hoxe en d\u00eda, as c\u00e1maras de gama media empregadas exclusivamente para a televisi\u00f3n e outros traballos diferentes dos filmes denom\u00ednanse c\u00e1maras de v\u00eddeo profesionais."}
{"id": "535559", "revid": "47401", "url": "https://gl.wikipedia.org/wiki?curid=535559", "title": "Videoc\u00e1mara", "text": ""}
{"id": "535560", "revid": "1888", "url": "https://gl.wikipedia.org/wiki?curid=535560", "title": "Amador Garc\u00eda Coco", "text": "Amador Garc\u00eda Coco, finado en Vigo o 25 de outubro de 1940, foi un guerrilleiro antifranquista.\nTraxectoria.\nVeci\u00f1o de Lavadores. Co golpe de Estado do 18 de xullo de 1936 fuxiu. O seu irm\u00e1n Juan de la Cruz Garc\u00eda Coco foi asasinado polos franquistas na praia de Alcabre o 22 de decembro de 1936. Foi detido en 1940 e procesado en xullo por rebeli\u00f3n militar na causa 357/40 do Xulgado Militar de Vigo con Guillermo Santos Caride e Manuel Rodr\u00edguez Fern\u00e1ndez, acusados dun atraco na estrada da Ramallosa a Baiona. Xulgado en consello de guerra, foi condenado a morte. Foi fusilado en Vigo o 25 de outubro de 1940. En agosto de 1941 abr\u00edronlle expediente de responsabilidades pol\u00edticas."}
{"id": "535561", "revid": "72012", "url": "https://gl.wikipedia.org/wiki?curid=535561", "title": "Manuel Rodr\u00edguez Fern\u00e1ndez", "text": "Manuel Rodr\u00edguez Fern\u00e1ndez, co\u00f1ecido como Coxo de Cabral ou Manolo de Cabral, nado 1914, foi un guerrilleiro antifranquista galego.\nTraxectoria.\nCo golpe de Estado do 18 de xullo de 1936 foi chamado a filas e desertou e estivo fuxido. Membro do grupo de Jos\u00e9 Garc\u00eda Morales e o seu irm\u00e1n. Fuxido con Delmiro Barreiro Cubeiro e Guillermo Santos Caride, en 1939 present\u00e1ronse ao gobernador civil de Pontevedra Manuel G\u00f3mez Cantos, pero fuxiron novamente ao saber que \u00edan ser detidos. En xullo de 1940 foi procesado por atraco e roubo con Amador Garc\u00eda Coco e Guillermo Santos Caride. Nese ano presentouse novamente ante a Garda Civil e vendeu aos seus antigos compa\u00f1eiros, caendo pola s\u00faa delaci\u00f3n Julio Guill\u00e9n Biel e Jes\u00fas Lago Gonz\u00e1lez. Pronto foi liberado"}
{"id": "535562", "revid": "23204", "url": "https://gl.wikipedia.org/wiki?curid=535562", "title": "Joseph Charles Ro\u00ebttiers", "text": "Joseph Charles Ro\u00ebttiers, nado en Par\u00eds o 13 de abril de 1691 (ou 1692) e finado na mesma cidade o 14 de marzo de 1779, foi un gravador de moeda e medallista franc\u00e9s, o und\u00e9cimo en ocupar o posto de gravador xeral de moedas de Francia.\nTraxectoria.\nJoseph Charles pertenc\u00eda a unha ampla familia de gravadores, prateiros e ourives franceses, de orixe flamenga. Era fillo de Joseph Ro\u00ebttiers (1635-1703) e de H\u00e9l\u00e8ne Stonehouse. Tanto o seu pai como o seu curm\u00e1n, Norbert Ro\u00ebttiers (1666-1727), foron antecesores seus no cargo de gravador xeral e amos\u00e1ronlle a arte do gravado da medalla. Pola s\u00faa banda, o seu fillo Charles Norbert Ro\u00ebttiers (1720-1772) sucedeuno como gravador xeral.\nXa en 1711, Joseph Charles Ro\u00ebttiers acadou o segundo Premio de Roma de Escultura, outorgado polas academias francesas, e o 31 de decembro de 1717 ingresou na Real Academia de Pintura e Escultura, da que foi conselleiro en 1748.\nAntes de ser designado como gravador xeral de moedas de Francia o 18 de xu\u00f1o de 1727, xa fora nomeado en 1715 como gravador de moedas do rei e en 1720 como gravador particular de moedas e medallas do rei, con residencia na Casa da Moeda. Ocupou o posto de gravador xeral ata que en 1753 llo cedeu ao seu fillo Charles Norbert, a\u00ednda que entre 1772 e 1774 volveu ocupalo interinamente logo do falecemento do fillo e ata o nomeamento do seu sucesor definitivo, Pierre Simon Benjamin Duvivier.\nJoseph Charles Ro\u00ebttiers foi un asiduo participante nos Sal\u00f3ns de Par\u00eds entre 1737 e 1775, onde expu\u00f1a as s\u00faas medallas e outros traballos, como proxectos e retratos de personalidades. \nAs sinaturas coas que Ro\u00ebttiers marcaba adoito as moedas e medallas da s\u00faa creaci\u00f3n foron: \"J. C. Roettiers. f.\" ou \"C. Roettiers\" ou \"\" ou ou ou ou .\nVida familiar.\nEn 1715 casou coa s\u00faa primeira esposa, Catherine H\u00e9rault (finada en 1753), con quen tivo d\u00faas fillas e dous fillos, entre eles o gravador Charles Norbert Ro\u00ebttiers. Logo do falecemento desta, casou en segundas nupcias en 1753 coa s\u00faa parente Jeanne Hermant."}
{"id": "535563", "revid": "65337", "url": "https://gl.wikipedia.org/wiki?curid=535563", "title": "Joseph-Charles Ro\u00ebttiers", "text": ""}
{"id": "535564", "revid": "65337", "url": "https://gl.wikipedia.org/wiki?curid=535564", "title": "Joseph Charles Roettiers", "text": ""}
{"id": "535565", "revid": "65337", "url": "https://gl.wikipedia.org/wiki?curid=535565", "title": "Joseph-Charles Roettiers", "text": ""}
{"id": "535566", "revid": "5863", "url": "https://gl.wikipedia.org/wiki?curid=535566", "title": "Deputaci\u00f3n Coru\u00f1esa", "text": ""}
{"id": "535567", "revid": "15490", "url": "https://gl.wikipedia.org/wiki?curid=535567", "title": "Elia Gala Placidia", "text": ""}
{"id": "535569", "revid": "98629", "url": "https://gl.wikipedia.org/wiki?curid=535569", "title": "Ricardo Hevia", "text": "Ricardo Hevia \u00c1lvarez, nado en Mieres (Asturias) o 16 de setembro de 1940 e finado o 8 de xaneiro de 2022 en Lugo, foi un adestrador profesional de baloncesto espa\u00f1ol. A s\u00faa carreira como adestrador incl\u00fae clubs como CB Breog\u00e1n, OAR Ferrol, Club Ourense Baloncesto ou CB Murcia. Tras a s\u00faa retirada como adestrador, residiu en Lugo onde traballou en La Voz de Galicia escribindo sobre o Breog\u00e1n.\nTraxectoria.\nClubs.\nRicardo Hevia adestrou aos seguintes equipos:\nFalecemento.\nEn decembro de 2021 someteuse a unha operaci\u00f3n cir\u00farxica en Lugo que evolucionou a unha situaci\u00f3n de extrema gravidade. Finalmente, faleceu o 8 de xaneiro de 2022 aos 81 anos."}
{"id": "535570", "revid": "5132", "url": "https://gl.wikipedia.org/wiki?curid=535570", "title": "CB Murcia Airtel", "text": ""}
{"id": "535571", "revid": "5132", "url": "https://gl.wikipedia.org/wiki?curid=535571", "title": "Ourense Xacobeo 99", "text": ""}
{"id": "535572", "revid": "1888", "url": "https://gl.wikipedia.org/wiki?curid=535572", "title": "Antonio Barredo Rodr\u00edguez", "text": "Antonio Barredo Rodr\u00edguez, nado en Monforte de Lemos cara a 1894 e finado en Alcabre (Vigo) o 22 de decembro de 1936, foi un pol\u00edtico galego.\nTraxectoria.\nNado en Monforte de Lemos. Mozo de tren, veci\u00f1o do Montecelo (Teis). Co golpe de Estado do 18 de xullo de 1936 foi detido. Foi asasinado polos franquistas na praia de Alcabre o 22 de decembro de 1936 con Joaqu\u00edn \u00c1lvarez Pi\u00f1a, Eloy Fern\u00e1ndez Alonso, Constantino P\u00e9rez Dur\u00e1n, Mat\u00edas Gonz\u00e1lez Montero, Jos\u00e9 Moralejo Santos e Juan de la Cruz Garc\u00eda Coco."}
{"id": "535573", "revid": "5863", "url": "https://gl.wikipedia.org/wiki?curid=535573", "title": "Volc\u00e1n de Cumbre Vieja", "text": ""}
{"id": "535574", "revid": "5863", "url": "https://gl.wikipedia.org/wiki?curid=535574", "title": "Erupci\u00f3ns en La Palma en 2021", "text": ""}
{"id": "535575", "revid": "5863", "url": "https://gl.wikipedia.org/wiki?curid=535575", "title": "Erupci\u00f3n de La Palma de 2021", "text": ""}
{"id": "535576", "revid": "5863", "url": "https://gl.wikipedia.org/wiki?curid=535576", "title": "Volc\u00e1n de La Palma de 2021", "text": ""}
{"id": "535577", "revid": "89787", "url": "https://gl.wikipedia.org/wiki?curid=535577", "title": "Koleka Putuma", "text": "Koleka Putuma, nada en Gqeberha o 22 de marzo de 1993, \u00e9 unha poeta e dramaturga queer surafricana. Foi nomeada en 2019 por Okay Africa como unha das mulleres m\u00e1is influentes de dito continente.\nTraxectoria.\nPutuma naceu en Gqeberha (Cabo Oriental, Sur\u00e1frica) en 1993. Cursou estudos de teatro na Universidade de Cidade do Cabo. En 2016 recibiu o premio literario PEN na categor\u00eda de estudante polo poema 'Water' (Auga). Este poema util\u00edzase acot\u00edo nas escolas, pois reflicte que o acceso \u00e1 auga ten connotaci\u00f3ns pol\u00edticas, hist\u00f3ricas e raciais.\nOs temas m\u00e1is habituais na obra de Putuma son o amor, o feito queer, a loita decolonial e o legado do apartheid, as\u00ed como a influencia do patriarcado sobre estas ideas e identidades. Traballa como produtora de teatro para \"Design Indaba\" e actualmente reside en Cidade do Cabo.\n\"Collective Amnesia\".\nPutuma deuse a co\u00f1ecer a nivel global coa s\u00faa obra po\u00e9tica \"Collective Amnesia\" (en galego, \"Amnesia Colectiva\"), publicada polo selo po\u00e9tico surafricano uHlanga en 2017. Foi complementada con fotograf\u00edas de Andy Mkosi, fot\u00f3grafo tam\u00e9n afincado en Cidade do Cabo. Nos tres primeiros meses da s\u00faa publicaci\u00f3n vend\u00e9ronse 2000 exemplares, foi presentado en 17 cidades do pa\u00eds e formou parte do plan de estudos de d\u00faas universidades. Oito meses despois xa vendera m\u00e1is de 5000 exemplares e Putuma fixera actuaci\u00f3ns relacionadas en tres continentes.\n\"Collective Amnesia\" caracter\u00edzase polo uso repetido e \u00e1 mantenta da palabra \"womxn\" para inclu\u00edr mulleres racializadas e trans.\nAcollida.\nBongani Madondo, da \"Johannesburg Review of Books,\" cualificou a Putuma como \"xenia\" na s\u00faa recensi\u00f3n de \"Collective Amnesia\". \"Collective Amnesia\" converteuse rapidamente nun texto fundamental para entender a Sur\u00e1frica poscolonial, particularmente por centrarse nos corpos das mulleres negras e nas identidades queer. Haith afirma que se trata tanto dunha obra literaria coma dun 'obxecto cultural' da Sur\u00e1frica contempor\u00e1nea. Burger, na s\u00faa cr\u00edtica, califica o uso da auga que fai Putuma como un recurso literario, dentro do contexto doutras voces l\u00edricas surafricanas, como Ronelda S Kamfer. O poema 'Water' constitu\u00eduse nun texto esencial nas an\u00e1lises literarias sobre o chamado \"hidrocolonialismo\". Pieterse salienta o tratamento literario de Putuma do colectivo das mulleres de raza negra, xunto co poeta Sindiswa Busuku-Mathese.\nMalia ser a poes\u00eda o x\u00e9nero que deu a co\u00f1ecer a Putuma, o seu traballo como dramaturga sobre aspectos da pol\u00edtica actual tam\u00e9n tivo boa acollida pola cr\u00edtica. A obra \"No Easter Sunday for Queers\" deu a co\u00f1ecer a brutal discriminaci\u00f3n \u00e1s mulleres lesbianas en Sur\u00e1frica. \"Mbuzeni,\" sobre a crise orfa, \u00e9 narrada por cinco mulleres novas, quen ao mesmo tempo bromean sobre a morte. Boehmer incl\u00fae a Putuma dentro dun canon m\u00e1is amplo de poes\u00eda postcolonial e escritura de relatos curtos, os cales poden provocar ao lelos unha \"chamada \u00e1 acci\u00f3n\"."}
{"id": "535582", "revid": "15490", "url": "https://gl.wikipedia.org/wiki?curid=535582", "title": "International Court of Arbitration", "text": ""}
{"id": "535583", "revid": "149", "url": "https://gl.wikipedia.org/wiki?curid=535583", "title": "ICC", "text": "As siglas ICC poden referirse a:"}
{"id": "535584", "revid": "5132", "url": "https://gl.wikipedia.org/wiki?curid=535584", "title": "CD Collado Villalba", "text": ""}
{"id": "535585", "revid": "23204", "url": "https://gl.wikipedia.org/wiki?curid=535585", "title": "Red Book of Westmarch", "text": "O Red Book of Westmarch (\u00e1s veces chamado Red Book of the Periannath e The Downfall of the Lord of the Rings, as\u00ed como o Thain's Book) \u00e9 un manuscrito ficticio escrito polos hobbits, un concepto do autor J. R. R. Tolkien para explicar a fonte dos seus escritos de fantas\u00eda.\nO libro \u00e9 supostamente unha escolma de escritos sobre os eventos relatados nas obras \"O hobbit\" e \"O Se\u00f1or dos Aneis\" contados polos propios personaxes, e a partir do cal Tolkien supostamente derivou estas e outras obras.\nNa ficci\u00f3n, o nome do libro prov\u00e9n da s\u00faa encadernaci\u00f3n e carcasa de cor vermella, e de estar na Caderna Oeste, unha rexi\u00f3n da Terra Media xunto \u00e1 Comarca. En realidade, Tolkien baseou o nome do artefacto ficticio no \"Libro Vermello de Hergest\"."}
{"id": "535586", "revid": "23204", "url": "https://gl.wikipedia.org/wiki?curid=535586", "title": "Red Book of the Periannath", "text": ""}
{"id": "535587", "revid": "23204", "url": "https://gl.wikipedia.org/wiki?curid=535587", "title": "The Downfall of the Lord of the Rings", "text": ""}
{"id": "535588", "revid": "23204", "url": "https://gl.wikipedia.org/wiki?curid=535588", "title": "Thain's Book", "text": ""}
{"id": "535589", "revid": "89787", "url": "https://gl.wikipedia.org/wiki?curid=535589", "title": "Jenny Dolfen", "text": "Jenny Dolfen, nada en Bremerhaven en 1975, \u00e9 unha ilustradora e mestra alem\u00e1.\nTraxectoria.\nNada en Bremerhaven, no ano 2001 gradouse en ingl\u00e9s e lat\u00edn pola Universidade de Colonia. Dolfen vive preto de Aquisgr\u00e1n co seu marido e os seus dous fillos.\nDolfen fixo ilustraci\u00f3ns art\u00edsticas para varios xogos de rol, inclu\u00edndo \"Quest Cards\" de Fuller Flippers, \"Realms of Wonder\" de Action Studios, \"The World of Erien\" de Final Sword Productions e \"Das Schwarze Auge\".\n\u00c9 co\u00f1ecida pola s\u00faa arte baseada nas obras de J. R. R. Tolkien (principalmente \"O Silmarillion\") e George R. R. Martin (\"A Song of Ice and Fire\").\nDolfen ga\u00f1ou o premio inaugural da Tolkien Society na categor\u00eda de \"mellor obra de arte\" no ano 2014, pola s\u00faa acuarela de \"E\u00e4rendil o mari\u00f1eiro\".\nA obra \"The Art of George R.R. Martin's A Song of Ice and Fire\" (2005) incl\u00fae pezas da s\u00faa arte."}
{"id": "535592", "revid": "23204", "url": "https://gl.wikipedia.org/wiki?curid=535592", "title": "Ted Nasmith", "text": "Ted Nasmith, nado en 1956, \u00e9 un artista, illustrator e dese\u00f1ador arquitect\u00f3nico canadense. \u00c9 m\u00e1is co\u00f1ecido por ser un dos ilustradores das obras de J. R. R. Tolkien, principalmente \"O hobbit\", \"O Se\u00f1or dos Aneis\" e \"O Silmarillion\".\nTraxectoria.\nDende pequeno debuxou por afecci\u00f3n, mais ao entrar no instituto inscribiuse nun programa de arte comercial. Foi tres anos despois cando leu \"O Se\u00f1or dos Aneis\" por recomendaci\u00f3n da s\u00faa irm\u00e1 e dende ent\u00f3n centrou a s\u00faa atenci\u00f3n nesta obra. Entre as s\u00faas influencias \u00e1 hora de ilustrar as obras de Tolkien, Nasmith reco\u00f1eceu aos autores rom\u00e1nticos dos s\u00e9culos XIX e XX, filmes ou arquivos pict\u00f3ricos das bibliotecas p\u00fablicas."}
{"id": "535593", "revid": "23204", "url": "https://gl.wikipedia.org/wiki?curid=535593", "title": "Temas do Se\u00f1or dos Aneis", "text": "Os estudosos e os cr\u00edticos da obra \"O Se\u00f1or dos Aneis\", a novela de fantas\u00eda escrita por J. R. R. Tolkien, identificaron moitos temas no seu contido, inclu\u00edndo unha procura inversa, a loita entre o ben e o mal, a morte e a inmortalidade, o destino e o libre albedr\u00edo, o perigo do poder e diversos aspectos do cristianismo, como a presenza das tres figuras de Cristo, como profeta, sacerdote e rei, as\u00ed como elementos como a esperanza e o sufrimento redentor. Hai tam\u00e9n unha forte conexi\u00f3n ao longo do traballo coa linguaxe, o seu son e a s\u00faa relaci\u00f3n cos pobos e os lugares, xunto coa moralizaci\u00f3n a partir das descrici\u00f3ns da paisaxe. Destes temas, Tolkien afirmou que o tema central \u00e9 a morte e a inmortalidade.\nAdemais, alg\u00fans estudosos criticaron a Tolkien por supostos erros na obra \"O Se\u00f1or dos Aneis\", como non inclu\u00edr mulleres significativas, non ser relevantes para os habitantes das cidades, non mostrar abertamente ningunha relixi\u00f3n, e por racismo, a\u00ednda que outros defenderon a Tolkien contra todas estas cr\u00edticas.\nProcura invertida.\nO cr\u00edtico da obra de Tolkien, Richard C. West, escribiu que a obra \"O Se\u00f1or dos Aneis\" \u00e9 sinxela: a misi\u00f3n do hobbit Frodo Bulseiro \u00e9 levar o Anel \u00danico do Se\u00f1or Escuro Sauron at\u00e9 o Monte do Destino para destru\u00edlo. El considera esta misi\u00f3n como \"primaria\", xunto coa guerra contra Sauron. O cr\u00edtico David M. Miller concorda en que a procura \u00e9 o \"recurso narrativo m\u00e1is importante\" do libro, pero engade que se inverte da estrutura convencional: o heroe non busca un tesouro, sen\u00f3n que espera destru\u00edlo. Observa que dende o punto de vista de Sauron, o conto \u00e9 realmente unha procura, e os seus malvados Xinetes Negros substit\u00faen aos tradicionais \"cabaleiros errantes que buscan o Santo Graal\", mentres a Irmandade mant\u00e9n o Anel arredado del para que non poida usalo. Desta maneira obs\u00e9rvanse varias inversi\u00f3ns. O cr\u00edtico Tom Shippey coincide en que \u00e9 \"unha anti-procura\", unha historia de renuncia. Escribe que Tolkien vivira d\u00faas guerras mundiais, o \"bombardeo coti\u00e1n de civ\u00eds\", o uso da fame para obter beneficios pol\u00edticos, os campos de concentraci\u00f3n, o xenocidio, e o desenvolvemento e uso de armas qu\u00edmicas e nucleares. Shippey afirma que o libro suscita a cuesti\u00f3n de que, se a capacidade dos humanos para producir ese tipo de mal puidese dalg\u00fan xeito destru\u00edrse, mesmo a costa de sacrificar algo, pagar\u00eda a pena facelo."}
{"id": "535594", "revid": "23204", "url": "https://gl.wikipedia.org/wiki?curid=535594", "title": "Tem\u00e1tica do Se\u00f1or dos Aneis", "text": ""}
{"id": "535595", "revid": "72012", "url": "https://gl.wikipedia.org/wiki?curid=535595", "title": "Isabelle de Charri\u00e8re", "text": "Isabelle de Charri\u00e8re, nada o 20 de outubro de 1740 e finada o 27 de decembro de 1805, co\u00f1ecida como Belle van Zuylen nos Pa\u00edses Baixos, e nada como Isabella Agneta Elisabeth van Tuyll van Serooskerken, foi unha escritora e m\u00fasica neerlandesa. \nRealizou a s\u00faa produci\u00f3n literaria en franc\u00e9s. Viviu de preto a Revoluci\u00f3n francesa, a cal reflectiu na s\u00faa obra. Nos seus escritos interroga sobre a situaci\u00f3n das mulleres e a posici\u00f3n que a ideolox\u00eda dominante lles reserva. Defendeu a educaci\u00f3n das mulleres, cuestionando o determinismo da natureza defendido por Jean-Jacques Rousseau e sostivo que as desigualdades entre homes e mulleres non se deb\u00edan \u00e1 natureza sen\u00f3n \u00e1s desigualdades sociais que acaban marcando os roles diferentes."}
{"id": "535596", "revid": "23204", "url": "https://gl.wikipedia.org/wiki?curid=535596", "title": "Belle van Zuylen", "text": ""}
{"id": "535597", "revid": "23204", "url": "https://gl.wikipedia.org/wiki?curid=535597", "title": "Isabella Agneta Elisabeth van Tuyll van Serooskerken", "text": ""}
{"id": "535598", "revid": "1131", "url": "https://gl.wikipedia.org/wiki?curid=535598", "title": "The Atlas of Middle-earth", "text": "The Atlas of Middle-earth \u00e9 un atlas creado por Karen Wynn Fonstad para o mundo ficticio da Terra Media, creado por J. R. R. Tolkien. Foi publicado en 1981, despois da morte de Tolkien e da publicaci\u00f3n das s\u00faas obras m\u00e1is importantes, \"O hobbit\", \"O Se\u00f1or dos Aneis\" e \"O Silmarillion\".\n\"The Atlas\" incl\u00fae moitos mapas detallados das terras descritas nas obras de Tolkien. Unha versi\u00f3n revisada e actualizada do libro foi publicada en 1991, logo da publicaci\u00f3n de oito volumes de \"The History of Middle-earth\", editados por Christopher Tolkien logo da morte do seu pai. No ano 2001 publicouse unha reedici\u00f3n.\nOs mapas tr\u00e1tanse coma se fosen de paisaxes reais, debuxados segundo as regras dun atlas real. Para cada zona tense en conta a historia da terra, as\u00ed como a xeograf\u00eda a maior escala e a partir de a\u00ed deb\u00faxanse mapas. O contido incl\u00fae suxesti\u00f3ns sobre a xeolox\u00eda que poder\u00edan explicar varias formaci\u00f3ns e puntos contraditorios entre varias fontes.\nOs mapas das cidades e dos andares dos edificios importantes tam\u00e9n est\u00e1n inclu\u00eddos.\nKaren Wynn Fonstad obtivo un m\u00e1ster en Xeograf\u00eda, especializado en cartograf\u00eda, na Universidade de Oklahoma, e traballou como Directora de Servizos Cartogr\u00e1ficos na Universidade de Wisconsin-Oshkosh antes de que se concentrase na crianza de nenos e escribir atlas de mundos de ficci\u00f3n."}
{"id": "535599", "revid": "88215", "url": "https://gl.wikipedia.org/wiki?curid=535599", "title": "Olaya Pazo", "text": "Olaya P\u00e9rez Pazo, nada en Caracas o 7 de xu\u00f1o de 1983, \u00e9 unha xogadora de voleibol e voleibol praia galego-venezolana. Competiu nos Xogos Ol\u00edmpicos de 2016.\nTraxectoria.\nNaceu en Caracas, sendo filla dunha parella de emigrantes galegos con orixe en Canaval, Sober. Seu pai Francisco fora futbolista en Galicia e xogou nas categor\u00edas inferiores do Celta de Vigo e no Arenteiro, ata que unha lesi\u00f3n o fixo abandonar o f\u00fatbol e emigrar a Venezuela.\nXunto \u00e1 s\u00faa irm\u00e1 xemelga Rebeca, estudou nos Estados Unidos, onde formou parte dos equipos de voleibol da Universidade de Texas en Arlington e da Universidad Rice. En 2006 instalouse en Monforte, onde xogou durante d\u00faas tempadas co AD A Pinguela, e na tempada 2008/09 militou no Club Voleibol Albacete.\nPosteriormente pasou a competir en voleibol praia e formou parella coa viguesa Alejandra Sim\u00f3n, coa que disputou a Liga Mundial e coa que se proclamou campioa de Espa\u00f1a en 2010. Representou a Venezuela nos Xogos Ol\u00edmpicos de 2016, formando parella con Norisbeth Agudo, pero sen conseguir meterse na fase eliminatoria, despois de obter unha vitoria e d\u00faas derrotas no seu grupo e de perder a repesca contra a parella alem\u00e1 B\u00fcthe-Borger."}
{"id": "535600", "revid": "23204", "url": "https://gl.wikipedia.org/wiki?curid=535600", "title": "American Arbitration Association", "text": ""}
{"id": "535601", "revid": "82922", "url": "https://gl.wikipedia.org/wiki?curid=535601", "title": "Pandeira", "text": "Unha pandeira, chamada tam\u00e9n pandeiro redondo no caso de non levar ferre\u00f1as, \u00e9 un instrumento musical de percusi\u00f3n similar \u00e1 pandeireta, pero de maior tama\u00f1o.\nCaracter\u00edsticas.\nA pandeira \u00e9 o resultado de retirar a rede dunha peneira ou cribo, cubrir un dos lados cun parche feito coa pel dun animal e engadir ferre\u00f1as no marco de madeira. Existen diferentes t\u00e9cnicas para tocalas, sendo o m\u00e1is habitual sostelas verticalmente coa man esquerda, co polgar introducido nun furado circular existente no marco, mentres se percute cos dedos da man dereita sobre a pel. \nAt\u00e9 finais do s\u00e9culo XIX estes instrumentos abundaron en moitos lugares de Galiza, esmorecendo o seu uso coa aparici\u00f3n da pandeireta na m\u00fasica popular. A comezos do s\u00e9culo XX, o seu emprego estaba extinguido no pa\u00eds, ag\u00e1s nas zonas monta\u00f1osas dos Ancares. Neste lugar, concretamente na aldea de Piornedo, cel\u00e9brase desde 2006 a Festa da pandeira, un evento que congrega as tocadoras do instrumento das comarcas galegas, asturianas e leonesas pr\u00f3ximas \u00e1 serra de Ancares."}
{"id": "535602", "revid": "82922", "url": "https://gl.wikipedia.org/wiki?curid=535602", "title": "Pandeiro redondo", "text": ""}
{"id": "535603", "revid": "25871", "url": "https://gl.wikipedia.org/wiki?curid=535603", "title": "Asociaci\u00f3n Americana de Arbitraxe", "text": "A Asociaci\u00f3n Americana de Arbitraxe (, AAA) \u00e9 unha organizaci\u00f3n sen \u00e1nimo de lucro no eido dos mecanismos alternativos de resoluci\u00f3n de conflitos (MARC) que proporciona servizos a individuos e organizaci\u00f3ns que desexan resolver conflitos f\u00f3ra dos tribunais, e unha das moitas organizaci\u00f3ns de arbitraxe que realiza procedementos de arbitraxe. A AAA tam\u00e9n realiza mediaci\u00f3ns a trav\u00e9s da s\u00faa p\u00e1xina web espec\u00edfica e outros mecanismos alternativos de resoluci\u00f3n de conflitos. Ten a s\u00faa sede central en Nova York, con oficinas rexionais en Atlanta, Boston, Charlotte, Chicago, Dallas, Denver, Detroit, East Providence, Fresno, Houston, Los \u00c1ngeles, Miami, Minneapolis, Nova York, Filadelfia, Phoenix, San Antonio, San Diego, San Francisco, Seattle, Somerset e Washington, DC.\nO Centro Internacional para Resoluci\u00f3n de Disputas (, ICDR), fundado en 1996 pola AAA, realiza procedementos de arbitraxe internacional iniciados seguindo as normas da instituci\u00f3n. En 2018, o ICDR ti\u00f1a oficinas en Bahrein, Cidade de M\u00e9xico, Nova York e Singapur .\nHistoria.\nA AAA foi fundada en 1926 da uni\u00f3n da Sociedade de Arbitraxe de Am\u00e9rica () e a Fundaci\u00f3n de Arbitraxe () para proporcionar soluci\u00f3n a conflitos e evitar a v\u00eda xudicial.\nMoitos contratos nos EUA incl\u00faen unha cl\u00e1usula arbitral na que se designa \u00e1 AAA como a organizaci\u00f3n que administrar\u00e1 arbitraxe entre as partes. A AAA non arbitra directamente os conflitos, sen\u00f3n que proporciona apoio administrativo \u00e1s arbitraxes antes da designaci\u00f3n dun \u00e1rbitro ou un tribunal de tres \u00e1rbitros. Os \u00e1rbitros esc\u00f3llense de acordo coas partes, ou, se as partes non chega a un acordo, esc\u00f3llense seguindo as normas da AAA.\nA funci\u00f3n da AAA no proceso de resoluci\u00f3n de conflitos \u00e9 a de xestionar os casos dende a apertura ata a finalizaci\u00f3n. A AAA proporciona servizos administrativos nos EUA, as\u00ed como no estranxeiro a trav\u00e9s do ICDR. Os servizos administrativos da AAA e do ICDR incl\u00faen asistencia na designaci\u00f3n de mediadores e \u00e1rbitros, fixando audiencias, levando casos segundo o Regulamento de Arbitraxe da Comisi\u00f3n das Naci\u00f3ns Unidas para o Dereito Mercantil Internacional (UNCITRAL, polas s\u00faas siglas en ingl\u00e9s), e albergando audiencias no seu centro de audiencias. Tanto a AAA como o ICDR proporcionan aos usuarios informaci\u00f3n sobre as distintas opci\u00f3ns en resoluci\u00f3n de conflitos, inclu\u00eddos os acordos a trav\u00e9s da mediaci\u00f3n. O obxectivo da AAA e o ICDR \u00e9 levar os casos de arbitraxe ou mediaci\u00f3n dun xeito xusto e imparcial at\u00e9 a conclusi\u00f3n dos mesmos.\nOutros servizos da AAA incl\u00faen o dese\u00f1o e desenvolvemento de sistemas de resoluci\u00f3n alternativa de conflitos para empresas, sindicatos, axencias gobernamentais, despachos de avogados e tribunais. A Asociaci\u00f3n tam\u00e9n proporciona servizos electorais, as\u00ed como formaci\u00f3n, pr\u00e1cticas e publicaci\u00f3ns para aqueles que buscan informaci\u00f3n sobre resoluci\u00f3n alternativa de conflitos.\nEn xullo de 2009, a AAA deixou de aceptar casos de cobro de d\u00e9bedas de consumidores despois de que o Foro Nacional de Arbitraxe fora obrigado a deixar de aceptalos despois da aparici\u00f3n de d\u00fabidas sobre a imparcialidade dos seus procesos.\nEn abril de 2013, o Departamento de Servizos Financeiros do Estado de Nova York contratou \u00e1 AAA para celebrar sesi\u00f3ns de mediaci\u00f3n entre compa\u00f1\u00edas de seguros e afectados do Furac\u00e1n Sandy.\nA AAA promove de forma activa por todo o mundo o uso da mediaci\u00f3n, inclu\u00edndo a s\u00faa participaci\u00f3n como co-fundadora en 2007 e membro da xunta directiva do Instituto de Mediaci\u00f3n Internacional, con sede nos Pa\u00edses Baixos."}
{"id": "535604", "revid": "89787", "url": "https://gl.wikipedia.org/wiki?curid=535604", "title": "Milena Agus", "text": "Milena Agus, nada en X\u00e9nova, 1959, \u00e9 unha escritora e profesora italiana expo\u00f1ente da nova literatura sarda.\nTraxectoria.\nNada en X\u00e9nova de pais sardos, vive en Cagliari, onde ensinou italiano e historia no Instituto Profesional \"Meucci\": actualmente traballa na escola de arte \"Foiso Fois\" de Cagliari. A s\u00faa primeira novela, \"Mentre dorme il pescecane\" (Nottetempo, 2005) tivo d\u00faas reedici\u00f3ns en poucos meses, mais foi \"Mal di Pietre\" a que a revelou ao gran p\u00fablico (traducida a cinco idiomas, estaba na parte superior das listas en Francia, de onde ascendeu \u00e1 fama internacional). \"Mal di pietra\" foi finalista do premio Strega, do premio Campiello e do premio Stresa di Narrativa.\nTam\u00e9n de \"Mal di pietre\", en 2016 a directora francesa Nicole Garc\u00eda supervisou a adaptaci\u00f3n cinematogr\u00e1fica, elixindo a actriz Marion Cotillard como protagonista."}
{"id": "535605", "revid": "72012", "url": "https://gl.wikipedia.org/wiki?curid=535605", "title": "Polimorfismos dun s\u00f3 nucle\u00f3tido", "text": ""}
{"id": "535624", "revid": "88215", "url": "https://gl.wikipedia.org/wiki?curid=535624", "title": "Olaya P\u00e9rez Pazo", "text": ""}
{"id": "535625", "revid": "23204", "url": "https://gl.wikipedia.org/wiki?curid=535625", "title": "Charles Norbert Ro\u00ebttiers", "text": "Charles Norbert Ro\u00ebttiers, nado en Par\u00eds o 15 de agosto de 1720 e finado na mesma cidade o 19 de novembro de 1772, foi un medallista e dese\u00f1ador de moeda franc\u00e9s, o d\u00e9cimo segundo en ocupar o posto de gravador xeral de moeda de Francia.\nTraxectoria.\nCharles Robert Ro\u00ebttiers pertenc\u00eda a unha ampla familia de gravadores, prateiros e ourives franceses, de orixe flamenga. Era fillo de Joseph Charles Ro\u00ebttiers (1691-1779), de quen aprendeu a arte do gravado da medalla e a moeda, e neto de Joseph Ro\u00ebttiers (1635-1703).\nEn 1753 foi nomeado gravador xeral de moedas de Francia, posto no que foi o sucesor do seu pai. No entanto, logo do falecemento de Charles Norbert en 1772, foi novamente o seu pai quen reasumiu o posto interinamente, ata 1774, cando lle foi cedido a un novo titular, Pierre Simon Benjamin Duvivier.\nDesde 1759 ata a s\u00faa morte foi tam\u00e9n gravador particular de moedas e medallas do rei na \"Monnaie de Par\u00eds.\"\nCharles Robert foi un asiduo participante nos Sal\u00f3ns de Par\u00eds, onde amosou as s\u00faas medallas e outras creaci\u00f3ns, nas edici\u00f3ns de 1753, 1761, 1765, 1769 e 1771.\nAs formas m\u00e1is habituais de asinar as s\u00faas moedas e medallas foron: ou ou ou ou ou ou ou .\nCharles Robert Ro\u00ebttiers foi admitido como membro da Real Academia de Pintura e Escultura o 31 de decembro de 1764, en reco\u00f1ecemento a unha medalla da s\u00faa creaci\u00f3n que representaba a fraternidade entre ambas as artes, coa lenda ."}
{"id": "535626", "revid": "65337", "url": "https://gl.wikipedia.org/wiki?curid=535626", "title": "Charles-Norbert Ro\u00ebttiers", "text": ""}
{"id": "535627", "revid": "65337", "url": "https://gl.wikipedia.org/wiki?curid=535627", "title": "Charles-Norbert Roettiers", "text": ""}
{"id": "535628", "revid": "65337", "url": "https://gl.wikipedia.org/wiki?curid=535628", "title": "Charles Norbert Roettiers", "text": ""}
{"id": "535629", "revid": "5312", "url": "https://gl.wikipedia.org/wiki?curid=535629", "title": "Leoa", "text": ""}
{"id": "535630", "revid": "98629", "url": "https://gl.wikipedia.org/wiki?curid=535630", "title": "Javier Falag\u00e1n", "text": "Francisco Javier Falag\u00e1n Hern\u00e1ndez, nado en Valladolid o 4 de outubro de 1969, \u00e9 un adestrador e exfutbolista espa\u00f1ol que xogaba de porteiro. Destacou especialmente no H\u00e9rcules, club do que \u00e9 o segundo porteiro con m\u00e1is partidos disputados da s\u00faa historia, e no Compostela, co que xogou 61 encontros na Primeira Divisi\u00f3n. Dende 2019 \u00e9 adestrador de porteiros do Guangzhou FC chin\u00e9s.\nTraxectoria.\nComezos.\nFormouse nas categor\u00edas inferiores do Real Valladolid e en 1986 instalouse en Galicia, onde fichou polo Coruxo, de Terceira Divisi\u00f3n. Disputou s\u00f3 uns poucos encontros co equipo verde pois recibiu a chamada doutro equipo vigu\u00e9s: o Celta de Vigo. Rematou a s\u00faa formaci\u00f3n no equipo xuvenil celeste e f\u00edxose co posto de titular no Gran Pe\u00f1a, tam\u00e9n na Terceira Divisi\u00f3n. Debutou co primeiro equipo do Celta nun partido amigable e cando xa adestraba a diario co primeiro equipo tivo que marchar para realizar o servizo militar. \nDestinado en Xetafe, fichou polo Sevilla, e este cedeuno ao Getafe CF, que militaba na Segunda Divisi\u00f3n B. Compaxinou o servizo militar co club madrile\u00f1o e debutou tam\u00e9n co Sevilla Atl\u00e9tico, filial do Sevilla. Na tempada 1990/91 foi cedido ao Fuengirola, tam\u00e9n de Segunda B, onde foi o gardameta titular durante case toda a tempada.\nH\u00e9rcules.\nEn 1991 fichou polo H\u00e9rcules, da mesma categor\u00eda, onde se fixo co posto de titular rapidamente. Na tempada 1992/93, con Quique Hern\u00e1ndez no banco, o equipo logrou o ascenso a Segunda Divisi\u00f3n, e ao remate da campa\u00f1a Falag\u00e1n foi fichado polo Valencia. Na tempada seguinte volveu ao H\u00e9rcules, en calidade de cedido, e o equipo acabou s\u00e9timo na categor\u00eda de prata, sendo Falag\u00e1n o terceiro porteiro menos goleado da liga.\nCompostela.\nEn 1994 fichou polo Compostela, que vi\u00f1a de lograr un hist\u00f3rico ascenso \u00e1 Primeira Divisi\u00f3n. Debutou co equipo de Castro Santos nun partido amigable contra o Lemos, pero non chegou a xogar ning\u00fan encontro oficial esa tempada, na que sufriu varias lesi\u00f3ns e na que o gardameta titular foi Iru. Trala marcha deste ao M\u00e9rida, Falag\u00e1n f\u00edxose coa titularidade na porter\u00eda santiaguesa por diante do outro porteiro, Fernando. O adestrador Fernando V\u00e1zquez colocouno baixo os paus nos 42 partidos de liga, na que foi a mellor tempada da historia do club, subcampi\u00f3n de inverno e 10\u00ba ao final da competici\u00f3n. Na tempada seguinte xogou significativamente menos, pero a\u00ednda as\u00ed foi o porteiro con m\u00e1is minutos do equipo, conseguindo o equipo galego a permanencia.\nM\u00e9rida.\nEn 1997 fichou polo M\u00e9rida, que o cedeu ao H\u00e9rcules. Na s\u00faa nova etapa no equipo alacantino converteuse no porteiro con m\u00e1is partidos oficiais na historia do club, 154, cifra que foi superada en 2018 por Ismael Falc\u00f3n. Foi titular durante case toda a campa\u00f1a, na que os adestradores foron Quique Hern\u00e1ndez e o galego David Vidal. Regresou ao M\u00e9rida no ver\u00e1n de 1998, pero en setembro sufriu unha grave lesi\u00f3n nun xeonllo, que o afastou para sempre dos terreos de xogo e pola que pasou a cobrar unha pensi\u00f3n de invalidez.\nAdestrador.\nTrala s\u00faa retirada e de pasar m\u00e1is dunha d\u00e9cada afastado do f\u00fatbol, comezou a traballar como adestrador de porteiros. Iniciouse na tempada 2010/11 no Coruxo, equipo no que xa militara como xogador m\u00e1is de d\u00faas d\u00e9cadas antes. Ademais adestrou o Caselas en Preferente e en xaneiro de 2018 recibiu unha oferta para ser o novo adestrador do Boiro, club de Terceira Divisi\u00f3n que pasaba por unha dif\u00edcil situaci\u00f3n. Con todo, foi cesado s\u00f3 un mes despois polo presidente David Places.\nEn xullo de 2018 chegou ao Extremadura UD como adestrador de porteiros, acompa\u00f1ando ao t\u00e9cnico Juan Sabas. Deixou o club estreme\u00f1o trala destituci\u00f3n de Sabas ese mesmo ano e en 2019 marchou ao f\u00fatbol chin\u00e9s, como adestrador de porteiros do Guangzhou FC."}
{"id": "535631", "revid": "23204", "url": "https://gl.wikipedia.org/wiki?curid=535631", "title": "Journeys of Frodo", "text": "Journeys of Frodo: An Atlas of J. R. R. Tolkien's The Lord of the Rings \u00e9 un atlas realizado por Barbara Strachey baseado no mundo ficticio da Terra Media, o cal traza as viaxes emprendidas polos personaxes da obra \"O Se\u00f1or dos Aneis\" do autor ingl\u00e9s Tolkien."}
{"id": "535633", "revid": "23204", "url": "https://gl.wikipedia.org/wiki?curid=535633", "title": "A Map of Middle-earth", "text": "\"A Map of Middle-earth\" \u00e9 o nome de dous p\u00f3sters a cor de diferentes artistas, publicados en 1965 e 1970 polas editoriais brit\u00e1nica e estadounidense da obra de J. R. R. Tolkien \"O Se\u00f1or dos Aneis\". \u00c1mbolos dous carteis est\u00e1n baseados nos mapas de Tolkien e no traballo do seu fillo Christopher para representar a ficticia Terra Media. Ning\u00fan destes mapas abrangue todo o continente da Terra Media; no seu lugar retratan a parte noroccidental do continente, onde ten lugar a historia do \"Se\u00f1or dos Aneis\". O mapa dese\u00f1ado por Pauline Baynes foi descrito como \"ic\u00f3nico\"."}
{"id": "535634", "revid": "98629", "url": "https://gl.wikipedia.org/wiki?curid=535634", "title": "A columna rota", "text": "A columna rota \u00e9 unha pintura ao \u00f3leo sobre masonita (taboleiro aglomerado) da artista mexicana Frida Kahlo, pintado en 1944, despois de se someter a unha operaci\u00f3n cir\u00farxica na columna para corrixir problemas recorrentes por mor dun grave accidente de circulaci\u00f3n cando a pintora ti\u00f1a dezaoito anos. O orixinal est\u00e1 exposto no Museo Dolores Olmedo, en Xochimilco, na Cidade de M\u00e9xico.\nDescrici\u00f3n.\nComo con moitos dos autorretratos de Kahlo, a dor e o sufrimento son o foco do traballo, mais, ao contrario de moitos dos seus outros traballos, que incl\u00faen papagaios, cans, macacos e outras persoas, neste cadro aparece ela completamente soa. A s\u00faa presenza en solitario nunha paisaxe rota e \u00e1rida simboliza tanto o seu illamento como as forzas externas que afectaron \u00e1 s\u00faa vida: de igual xeito que un sismo racha e fende a paisaxe, o accidente de Kahlo crebou o seu corpo.\nNo cadro, o torso espido de Kahlo div\u00eddese, reproducindo a terra desolada detr\u00e1s dela e revelando unha columna x\u00f3nica fracturada no lugar da s\u00faa columna vertebral, e que d\u00e1 t\u00edtulo \u00e1 obra. O seu rostro est\u00e1 a ollar cara a adiante con firmeza mentres as b\u00e1goas est\u00e1n a correr polas meixelas. A\u00ednda que o seu corpo est\u00e1 roto, a s\u00faa sensualidade externa est\u00e1 contaminada con cravos perforando o corpo o que suxire a iconograf\u00eda do martirio. O pano que se envolve na parte inferior do corpo e que ten nas mans, non \u00e9 un signo de modestia, sen\u00f3n que reflicte unha iconograf\u00eda cristi\u00e1, igual que os cravos do rostro e do corpo.\nO xustillo de metal, que representa un aparello contra a poliomielite, non un aparello cir\u00farxico, pode referirse \u00e1 s\u00faa historia de poliomielite ou simbolizar as limitaci\u00f3ns f\u00edsicas e sociais na vida de Kahlo. En 1944, os m\u00e9dicos de Kahlo recomend\u00e1ronlle que levase un xustillo de aceiro no canto dos moldes de xeso que usara con anterioridade. A faixa da foto \u00e9 unha das moitas que realmente levou ao longo da s\u00faa vida, agora aloxada na s\u00faa casa e museo, a Casa Azul. Na \"Columna rota,\" este xustillo mant\u00e9n unido o corpo danado de Kahlo.\nKahlo como m\u00e1rtir.\nP\u00f3dese realizar unha comparaci\u00f3n ou trazar paralelismo entre o retrato de Kahlo e o \"martirio de san Sebasti\u00e1n\". Na lenda referida ao santo, descobreuse que el era cristi\u00e1n e, por iso, foi amarrado a unha \u00e1rbore e usado como un branco do tiro con arco. Pesie a ser abandonado para que morrese, conseguiu sobrevivir, para perecer a mans do imperio romano pola s\u00faa relixi\u00f3n. A mi\u00fado, \u00e9 retratado amarrado \u00e1 \u00e1rbore co corpo cheo de frechas.\nUn poeta estadounidense chamado Bruce Bond explica que \"a dor \u00e9 unha frecha que cravou un corpo no \u00f3so\" nun poema de 2013 que leva o nome do Santo. Frida ali\u00f1ouse visualmente co m\u00e1rtir e, sendo criada nun fogar cat\u00f3lico, estar\u00eda familiarizada co patr\u00f3n dos soldados. Tam\u00e9n, Desmond O'Neill, un m\u00e9dico, describe o cadro de Frida como unha ferramenta vital para comprender a dor nos pacientes. O doutor eloxia a capacidade de Frida para retratar a sensaci\u00f3n intanxible de dor cr\u00f3nica. Deste xeito conv\u00e9rtese en m\u00e1rtir para os que sofren esa doenza. Na s\u00faa disposici\u00f3n a expo-la s\u00faa alma ao espectador, permite unha maior comprensi\u00f3n do que significa vivir cunha dor constante e intensa. A\u00ednda que a dor est\u00e1 ao noso redor, carecemos da capacidade de \"comprendela ou expresala\", Frida Kahlo \u00e9 a excepci\u00f3n ao problema de representar a dor."}
{"id": "535635", "revid": "89787", "url": "https://gl.wikipedia.org/wiki?curid=535635", "title": "Cinta de v\u00eddeo", "text": "Unha cinta de v\u00eddeo ou fita de v\u00eddeo \u00e9 un medio de almacenamento de imaxes de v\u00eddeo acompa\u00f1adas con son nunha fita magn\u00e9tica mediante unha m\u00e1quina co\u00f1ecida como magnetoscopio.\nA cinta de v\u00eddeo \u00e9 unha parte integral da tecnolox\u00eda do v\u00eddeo que impactou fondamente a industria audiovisual. Primeiro, foi controlada pola industria da televisi\u00f3n e despois expandiuse a todos os sectores do mercado, xa que constitu\u00edu un novo xeito de distribu\u00edr a informaci\u00f3n e unha nova forma de entretemento.\nFuncionamento.\nEn practicamente todos os casos, empr\u00e9gase o m\u00e9todo de gravaci\u00f3n por exploraci\u00f3n helicoidal onde un cabezal de v\u00eddeo rota contra o movemento da fita para gravar a informaci\u00f3n. Debido a que os sinais de v\u00eddeo te\u00f1en unha frecuencia alta, a velocidade relativa fita-cabezal debe ser tam\u00e9n moi elevada polo que os cabezais est\u00e1ticos requir\u00edan que a fita correse a velocidade moi alta.\nEste tipo de cintas se empregaban para almacenar filmes e gravaci\u00f3ns. En moitos casos, un cabezal helicoidal realiza unha rotaci\u00f3n na cinta en movemento para gravar os datos en d\u00faas dimensi\u00f3ns. Ao ter os sinais de v\u00eddeo un alto largo de banda, os cabezais est\u00e1ticos requiren altas velocidades de gravaci\u00f3n.\nHistoria.\nA divisi\u00f3n de electr\u00f3nica da compa\u00f1\u00eda de produci\u00f3n do cantante e empresario estadounidense Bing Crosby, Bing Crosby Enterprises, presentou a primeira demostraci\u00f3n dunha gravaci\u00f3n de v\u00eddeo nos \u00c1nxeles o 11 de novembro de 1951. Desenvolvido polos estadounidenses John Thomas Mullin e Wayne R. Johnson desde 1950, o dispositivo proporcionou imaxes descritas como \"borrosas e indistintas\" utilizando unha gravadora de cinta Ampex Modelo 200 modificada e unha fita de son est\u00e1ndar dun cuarto de polgada de largo (0,6\u00a0cm) que se mov\u00eda a 360 polgadas (9,1\u00a0m) por segundo. Un ano despois, unha versi\u00f3n mellorada con fita magn\u00e9tica dunha polgada de largo (2,54\u00a0cm) foi mostrada perante a prensa, que segundo os informes expresou asombro pola calidade das imaxes, a\u00ednda que ti\u00f1an unha \"calidade granulada persistente que parec\u00eda un filme en movemento\". En xeral, a calidade de imaxe a\u00ednda se consideraba inferior \u00e1s mellores filmaci\u00f3ns realizadas mediante o kinescopio en fita de cinema, que se empregaron para apoiar programas de televisi\u00f3n. Bing Crosby Enterprises agardaba ter unha versi\u00f3n comercial dispo\u00f1ible en 1954, mais non apareceu ningunha.\nAsemade, no Reino Unido, enxe\u00f1eiros e t\u00e9cnicos da rede estatal de difusi\u00f3n BBC experimentaron desde 1952 ata 1958 cun sistema de cinta de v\u00eddeo lineal de alta velocidade chamado VERA, mais isto foi inviable en \u00faltima instancia. Este sistema empregaba cinta de media polgada (1,27\u00a0cm) subministrada en carretes de 20 polgadas de di\u00e1metro e que se mov\u00eda a 200 polgadas (5,08\u00a0m) por segundo.\nPola s\u00faa parte, a empresa estadounidense RCA demostrou a gravaci\u00f3n en fita magn\u00e9tica de programas de televisi\u00f3n en branco e negro e en cor nos seus laboratorios de Princeton o 1 de decembro de 1953. O sistema de fita lonxitudinal de alta velocidade, chamado Simplex, que estaba en desenvolvemento desde 1951, pod\u00eda gravar e reproducir s\u00f3 uns minutos dun programa de televisi\u00f3n. O sistema de codificaci\u00f3n de cor NTSC uso cintas de media polgada (1,3\u00a0cm) en carretes de 10,5 polgadas para gravar cinco pistas, unha para cada unha das cores primarias (vermello, azul e verde), unha para sinais de sincronizaci\u00f3n e outra para o sinal de son. O sistema en branco e negro utilizaba cinta dun cuarto de polgada (0,6\u00a0cm) que tam\u00e9n estaba provista de carretes de 10,5 polgadas de di\u00e1metro con d\u00faas pistas, unha para v\u00eddeo e outra para son. Ambos os sistemas transportaban a cinta a 360 polgadas (9,1\u00a0m) por segundo e os carretes estaban provistos con 2500 p\u00e9s de cinta. A cadea estadounidense de televisi\u00f3n NBC, propiedade de RCA, empregouno por primeira vez no seu programa \"The Jonathan Winters Show\" o 23 de outubro de 1956 cando unha secuencia en cor de canci\u00f3ns pregravada pola cantante Dorothy Collins se inclu\u00edu no programa de televisi\u00f3n en vivo.\nEn 1953, o inventor xapon\u00e9s Dr. Norikazu Sawazaki, da empresa Tokyo Shibaura Electric Company (Toshiba), iniciou no seu pa\u00eds o desenvolvemento dun prototipo de fita de v\u00eddeo de exploraci\u00f3n helicoidal, despois de ler sobre a demostraci\u00f3n de RCA.\nBing Crosby Enterprises demostrou un sistema de gravaci\u00f3n de v\u00eddeo en cor en febreiro de 1955 empregando unha gravaci\u00f3n lonxitudinal en fita de media polgada de largo (1,3\u00a0cm). CBS, o competidor de RCA, estaba a punto de adquirir m\u00e1quinas a Bing Crosby Enterprises, cando Ampex introduciu o sistema Quadruplex, de calidade superior. Bing Crosby Enterprises foi adquirida pola multinacional estadounidense 3M Company en 1956.\nO 2 de marzo de 1955, o Dr. Sawazaki solicitou unha patente para o desenvolvemento que vi\u00f1a realizando desde 1953 e que se emitiu o d\u00eda 26 de maio de 1959. Ese ano, Toshiba lanzou a primeira gravadora de cinta de v\u00eddeo de exploraci\u00f3n helicoidal comercial para uso profesional."}
{"id": "535636", "revid": "47401", "url": "https://gl.wikipedia.org/wiki?curid=535636", "title": "Fita de v\u00eddeo", "text": ""}
{"id": "535637", "revid": "47401", "url": "https://gl.wikipedia.org/wiki?curid=535637", "title": "Videocinta", "text": ""}
{"id": "535638", "revid": "47401", "url": "https://gl.wikipedia.org/wiki?curid=535638", "title": "Videofita", "text": ""}
{"id": "535640", "revid": "1131", "url": "https://gl.wikipedia.org/wiki?curid=535640", "title": "Rimas (B\u00e9cquer)", "text": "As Rimas de B\u00e9cquer \u00e9 o conxunto de poemas deste escritor sevillano do \u2018tardorromanticismo espa\u00f1ol\u2019. Foron publicadas trala s\u00faa morte con ese t\u00edtulo. A obra \u00e9 universalmente reco\u00f1ecida como \u00aba m\u00e1is fonda e fina poes\u00eda do s\u00e9culo XIX, en ton menor\u00bb, malia que as opini\u00f3ns sobre ela foron moi variadas. Foi ridiculizada por N\u00fa\u00f1ez de Arce, m\u00e1is tam\u00e9n eloxiada por Antonio Machado, Rafael Alberti e Federico Garc\u00eda Lorca, e homenaxeada por Rub\u00e9n Dar\u00edo e Juan Ram\u00f3n Jim\u00e9nez. A primeira edici\u00f3n reun\u00eda 76 poemas breves, mentres que algunhas edici\u00f3ns posteriores incl\u00faen at\u00e9 96 pezas po\u00e9ticas. Entre os estudos cl\u00e1sicos realizados sobre a obra destacan os de Rafael Montesinos, Jos\u00e9 Lu\u00eds Cano ou Luis Cernuda. Nos aspectos formais, resulta innovadora a abundancia da rima asonante e os versos libres.\n\"Libro de los gorriones\".\nB\u00e9cquer deixou composto o manuscrito titulado \"Libro de los gorriones: colecci\u00f3n de argumentos, ideas y planes de cosas diferentes que se concluir\u00e1n o no seg\u00fan sople el viento\", asinado en 1868 como \u00abGustavo Adolfo Claudio D. B\u00e9cquer\u00bb, conforme o antedito documento, que se conserva na Colecci\u00f3n de Obras Maestras de la Literatura da Biblioteca Nacional de Espa\u00f1a, en Madrid. \nTrala morte do poeta, ao parecer, sen co\u00f1ecemento do manuscrito, os seus amigos Narciso Campillo e Augusto Ferr\u00e1n recompilaron a obra de B\u00e9cquer \u2013que ordenaron e revisaron con diversa, discutible e discutida fortuna\u2013, e public\u00e1ronna nunha primeira edici\u00f3n titulada \"Obras\" en 1870. En 1871, f\u00edxose unha nova edici\u00f3n (cun pr\u00f3logo de Rodr\u00edguez Correa) en dous volumes. Inclu\u00edan, baixo o t\u00edtulo de \"Rimas,\" os 76 poemas recompilados, xuntamente coas s\u00faas \"Leyendas\", co fin de axudar \u00e1 vi\u00fava e mais \u00e1 s\u00faa descendencia.\nEn 1914, o hispanista Franz Schneider, tralas s\u00faas pescudas na Bibli\"o\"teca Nacional de Madrid, deu a co\u00f1ecer o manuscrito do \"Libro de los Gorriones\". Tratouse dun achado documental que implicar\u00eda unha nova revisi\u00f3n das \"Rimas\". Isto d\u00e9bese \u00e1 \u00abaparici\u00f3n de poemas non publicados na edici\u00f3n de 1871, a s\u00faa distinta ordenaci\u00f3n e a autor\u00eda das numerosas correcci\u00f3ns do texto\u00bb. Desco\u00f1\u00e9cese o paradoiro do manuscrito entre 1868 e 1896, ano no que a Biblioteca Nacional llo comprou a Consuelo B. de Ortiz por vinte e cinco pesetas.\nDetalles t\u00e9cnicos.\nO \"Libro de los gorriones\" foi escrito nun caderno de pauta, datado o 17 de xu\u00f1o de 1868. No interior aparece a \"Introducci\u00f3n sinf\u00f3nica\" e o ensaio incompleto sobre \"La mujer de piedra\". Despois de cincocentas p\u00e1xinas en branco, a partir da 529, B\u00e9cquer reescribe de cor as \"Rimas.\" O motivo foi que o libro orixinal, confiado ao seu protector, o ministro da Uni\u00f3n Liberal, Lu\u00eds Gonz\u00e1lez Bravo, perdeuse no saqueo \u00e1 s\u00faa casa durante os disturbios revolucionarios de 1868. O manuscrito incl\u00fae nos rexistros 529 a 531 o \u00edndice das \"Rimas\", e no rexistro n\u00famero 537, setenta e nove \"rimas\" precedidas do t\u00edtulo: \u00abPoes\u00edas que recuerdo del libro perdido\u00bb.\nRafael Montesinos, na s\u00faa edici\u00f3n revisada de 1995, presentou o corpo \"definitivo\" das \"Rimas\" e inclu\u00edu a \"Introducci\u00f3n Sinf\u00f3nica\" escrita por B\u00e9cquer, seguida de 76 \"rimas\". Como ap\u00e9ndices, achega \u00abLas tres rimas rechazadas por B\u00e9cquer\u00bb, amais de \u00abCuatro poes\u00edas publicadas por Ram\u00f3n Rodr\u00edguez Correa, fuera del contexto de las \"Rimas\", en la cuarta edici\u00f3n de las \"Obras\" (1885)\u00bb, e unha \u00abPoes\u00eda que no figura en las ediciones de Fernando F\u00e9\u00bb (a titulada \"La gota de roc\u00edo\"). Montesinos engade outros dous ap\u00e9ndices, un co poema \"Lejos, y entre los \u00e1rboles\", e outro cos \u00abVersos ap\u00f3crifos de Ferr\u00e1n y Campillo para la 1\u00aa ed. (1871)\u00bb.\nContexto e estilo.\nManuel Altolaguirre considerou a poes\u00eda de B\u00e9cquer como a m\u00e1is humana do Romanticismo espa\u00f1ol. Situado no nacemento da poes\u00eda moderna en termos cronol\u00f3xicos e estil\u00edsticos, semella que B\u00e9cquer intu\u00edu dalg\u00fan xeito a gran repercusi\u00f3n popular que \u00edan adquirir os seus versos co paso do tempo cando escribiu: \u00aba poes\u00eda popular \u00e9 a s\u00edntese da poes\u00eda\u00bb.\nO 20 de xaneiro de 1861, nunha an\u00e1lise publicada en \"El Contempor\u00e1neo\", sobre a obra \"La Soledad\", de Augusto Ferr\u00e1n, poeta e amigo do sevillano, B\u00e9cquer escribe:\nMax Aub pres\u00e9ntao como herdeiro de san Xo\u00e1n da Cruz na loita contra \u00aba imposibilidade de expresar os sentimentos\u00bb. Lembra, amais, a influencia do \u00abelemento feminino de Heinrich Heine\u00bb (que xa fora descuberto por Emilia Pardo Baz\u00e1n e explicado por D\u00edez-Canedo), que o sevillano talvez co\u00f1eceu a trav\u00e9s das traduci\u00f3ns que Eulogio Florentino Sanz realizara sobre a poes\u00eda de Heine. Aub tam\u00e9n o enfronta ao seu contempor\u00e1neo Arthur Rimbaud. En efecto, responde as preguntas que o franc\u00e9s deixou sen contestar na s\u00faa carreira por ir al\u00e9n na innovaci\u00f3n po\u00e9tica \u00abno nacemento da poes\u00eda moderna\u00bb. Finalmente, Max Aub relaci\u00f3nao tam\u00e9n con Lord Byron, e percibe na poes\u00eda de Luis Cernuda a suma deste e mais do de Sevilla.\nAs\u00ed mesmo, os diferentes estudos cr\u00edticos destacan a depuraci\u00f3n do Romanticismo feita por B\u00e9cquer, e despos\u00faen a expresi\u00f3n do ampuloso ou histri\u00f3nico. Deste xeito, \u00e1brese un novo estilo po\u00e9tico, evocado por poetas posteriores como Antonio Machado, Jos\u00e9 Mart\u00ed ou Pablo Neruda.\nDe entre os numerosos estudos e investigaci\u00f3ns, c\u00f3mpre mencionar, ademais, os de Dionisio Gamallo Fierros (1948), de Jes\u00fas Dom\u00ednguez Bordona e dos hispanistas norteamericanos Russell P. Sebold (1994) e W. S. Hendrix.\nTem\u00e1tica.\nMalia supo\u00f1er unha not\u00e1bel simplificaci\u00f3n do conxunto de motivos po\u00e9ticos inclu\u00eddos nas \"Rimas\", poder\u00edan destacar, en trazos xerais, catro temas ou bloques: \nTam\u00e9n se sinala a insistencia no binomio \u00abamor/traiz\u00f3n\u00bb e a s\u00faa \u00abaparente sinxeleza expresiva\u00bb. Como indicaba Aub, foxe da rima rica e consegue unha musicalidade interna nova no verso.\nPrincipais edici\u00f3ns.\nA partir da selecta bibliograf\u00eda reunida por Montesinos en 1995, poden seleccionarse como edici\u00f3ns capitais das \"Rimas\" \u2013ou dos conxuntos de poemas de B\u00e9cquer as\u00ed titulados\u2013, os seguintes libros:"}
{"id": "535641", "revid": "72012", "url": "https://gl.wikipedia.org/wiki?curid=535641", "title": "Rata Blanca", "text": "Rata Blanca \u00e9 unha banda de heavy metal, hard rock e metal neocl\u00e1sico arxentino. Consid\u00e9rase como unha das m\u00e1is importantes e influentes do hard rock e heavy metal."}
{"id": "535644", "revid": "89787", "url": "https://gl.wikipedia.org/wiki?curid=535644", "title": "Nacionalismo circasiano", "text": "O nacionalismo circasiano (en ; \"Ad\u0131g\u0259 tl\u0259pq\u0131ps\u0259\", \"Ad\u0131g\u0259 natsianalizm\") \u00e9 un movemento pol\u00edtico entre os circasianos en todo o mundo por preservar a s\u00faa cultura, salvar as s\u00faas linguas da extinci\u00f3n, conseguir o reco\u00f1ecemento internacional do xenocidio circasiano, regresar ao seu fogar, Circasia, e estabelecer un estado circasiano unificado totalmente independente ou altamente aut\u00f3nomo e restaurar as s\u00faas fronteiras anteriores \u00e1 invasi\u00f3n rusa total ou parcialmente."}
{"id": "535649", "revid": "72012", "url": "https://gl.wikipedia.org/wiki?curid=535649", "title": "Enanitos Verdes", "text": "Enanitos Verdes \u00e9 unha banda arxentina formada en 1979 na cidade de Mendoza. Est\u00e1 considerada unha das bandas m\u00e1is importantes do rock arxentino."}
{"id": "535651", "revid": "88215", "url": "https://gl.wikipedia.org/wiki?curid=535651", "title": "Francisco Javier Falag\u00e1n Hern\u00e1ndez", "text": ""}
{"id": "535652", "revid": "88215", "url": "https://gl.wikipedia.org/wiki?curid=535652", "title": "Jos\u00e9 Vigo", "text": "Jos\u00e9 Vigo Remu\u00f1ana, nado en Buenos Aires o 22 de novembro de 1929, \u00e9 un ex futbolista arxentino, de ascendencia galega, que xogaba de dianteiro. Destacou no Club Atl\u00e9tico Hurac\u00e1n e tras xogar en varios equipos m\u00e1is da Arxentina e Colombia, instalouse en Galicia, onde foi un dos poucos futbolistas en vestir tanto a camiseta do Celta de Vigo como a do Deportivo da Coru\u00f1a.\nTraxectoria.\nNaceu en Buenos Aires, sendo fillo dun matrimonio de emigrantes galegos, naturais da provincia da Coru\u00f1a. Comezou a s\u00faa carreira en 1946 xogando en Hurac\u00e1n, pasando logo por Gimnasia de La Plata e Ferro Carril Oeste, onde militou ata 1953. En total marcou 40 goles en 113 partidos na Primeira Divisi\u00f3n da Arxentina. En 1954 trasladouse a Colombia para xogar dous anos no C\u00facuta Deportivo e un en Bucaramanga. \nEn 1957 instalouse en Galicia, onde fichou polo Celta de Vigo. Debutou co equipo celeste na Primeira Divisi\u00f3n na xornada 13 da tempada 1957/58, nunha vitoria por 2-1 contra o Real Madrid en Bala\u00eddos, anotando o gol da vitoria fronte ao gardameta Rogelio Antonio Dom\u00ednguez, tam\u00e9n nacido en Buenos Aires. Na xornada 19 marcou dous goles contra o Las Palmas e acabou a tempada con catro goles en nove partidos.\nEn xullo de 1958 xogou nas filas do Deportivo da Coru\u00f1a un partido amigable contra o Nacional de Montevideo en Riazor, cedido polo Celta de Vigo. O partido acabou 3-4 para os uruguaios, e a actuaci\u00f3n de Vigo, autor do primeiro gol coru\u00f1\u00e9s, agradou ao novo adestrador deportivista, Ernesto Pons, polo que o club acabou pagando o seu traspaso unhas semanas despois. Debutou en partido oficial na primeira xornada da tempada 1958/59 de Segunda Divisi\u00f3n, contra o Basconia, marcando o \u00fanico gol galego (1-1), e xogou case todos os partidos da tempada, marcando 18 goles. Foi o segundo m\u00e1ximo goleador do campionato de liga, s\u00f3 superado por Emilio Moroll\u00f3n, do Valladolid, e empatado con Miguel Jones. Na s\u00faa segunda tempada na Coru\u00f1a, as s\u00faas cifras goleadoras reduc\u00edronse, marcando s\u00f3 4 goles.\nEn 1961 regresou \u00e1 Arxentina, onde xogou ata 1962 no San Telmo, da Primera B."}
{"id": "535653", "revid": "1888", "url": "https://gl.wikipedia.org/wiki?curid=535653", "title": "Joaqu\u00edn \u00c1lvarez Pi\u00f1a", "text": "Joaqu\u00edn \u00c1lvarez Pi\u00f1a, nado en Arbo cara a 1891 e finado en Alcabre (Vigo) o 22 de decembro de 1936, foi un sindicalista galego.\nTraxectoria.\nMaquinista do ferrocarril, veci\u00f1o de Vigo. Foi vogal do Consejo Obrero Ferroviario del Oeste. Co golpe de Estado do 18 de xullo de 1936 foi detido. Foi asasinado polos franquistas na praia de Alcabre o 22 de decembro de 1936 con Antonio Barredo Rodr\u00edguez, Juan de la Cruz Garc\u00eda Coco, Eloy Fern\u00e1ndez Alonso, Constantino P\u00e9rez Dur\u00e1n, Mat\u00edas Gonz\u00e1lez Montero e Jos\u00e9 Moralejo Santos."}
{"id": "535654", "revid": "1888", "url": "https://gl.wikipedia.org/wiki?curid=535654", "title": "Constantino P\u00e9rez Dur\u00e1n", "text": "Constantino P\u00e9rez Dur\u00e1n, nado en Caldas de Reis cara a 1905 e finado en Alcabre (Vigo) o 22 de decembro de 1936, foi un pol\u00edtico galego.\nTraxectoria.\nFerroviario, veci\u00f1o de Vigo. Foi vogal do Consejo Obrero Ferroviario del Oeste. Co golpe de Estado do 18 de xullo de 1936 foi detido. Foi asasinado polos franquistas na praia de Alcabre o 22 de decembro de 1936 con Antonio Barredo Rodr\u00edguez, Juan de la Cruz Garc\u00eda Coco, Eloy Fern\u00e1ndez Alonso, Joaqu\u00edn \u00c1lvarez Pi\u00f1a, Mat\u00edas Gonz\u00e1lez Montero e Jos\u00e9 Moralejo Santos.\nVida persoal.\nCasou en Coia con Concepci\u00f3n P\u00e9rez Borrajo en xu\u00f1o de 1934."}
{"id": "535655", "revid": "72012", "url": "https://gl.wikipedia.org/wiki?curid=535655", "title": "Miguel Rodr\u00edguez Monteavaro", "text": "Miguel Rodr\u00edguez Monteavaro, nado en Boal (Asturias) en 1990, \u00e9 un fil\u00f3logo, escritor e m\u00fasico asturiano, profesor da Universidade de Oviedo, ga\u00f1ador do Premio Asturias Joven de Poes\u00eda en 2019 e integrante de formaci\u00f3ns como Caldo y Os Rabizos, Mez\u00e1 ou Urso Dakoff, entre outras."}
{"id": "535656", "revid": "1888", "url": "https://gl.wikipedia.org/wiki?curid=535656", "title": "Juan de la Cruz Garc\u00eda Coco", "text": "Juan de la Cruz Garc\u00eda Coco, nado en Zamora cara a 1903 e finado en Alcabre (Vigo) o 22 de decembro de 1936, foi un pol\u00edtico galego.\nTraxectoria.\nFerroviario, veci\u00f1o de Vigo. Irm\u00e1n de Amador Garc\u00eda Coco. Foi vogal do Consejo Obrero Ferroviario del Oeste. Co golpe de Estado do 18 de xullo de 1936 foi detido. Foi asasinado polos franquistas na praia de Alcabre o 22 de decembro de 1936 con Antonio Barredo Rodr\u00edguez, Constantino P\u00e9rez Dur\u00e1n, Eloy Fern\u00e1ndez Alonso, Joaqu\u00edn \u00c1lvarez Pi\u00f1a, Mat\u00edas Gonz\u00e1lez Montero e Jos\u00e9 Moralejo Santos."}
{"id": "535657", "revid": "27155", "url": "https://gl.wikipedia.org/wiki?curid=535657", "title": "GWAS", "text": "GWAS son as siglas en ingl\u00e9s de estudo de asociaci\u00f3n de xenoma completo ou \"genome-wide association study\" ou \"whole genome association study\" (WGAS), que \u00e9 un m\u00e9todo cient\u00edfico para identificar as variantes xen\u00e9ticas hereditarias relacionadas co risco dunha enfermidade ou trazo espec\u00edfico. Con este m\u00e9todo inspecci\u00f3nase o xenoma completo en busca de polimorfismos, polo xeral, polimorfismos dun s\u00f3 nucle\u00f3tico (SNP), que son m\u00e1is frecuentes nos casos (persoas coa enfermidade ou trazo en estudo) que nos controis (persoas sen a enfermidade ou trazo). Tam\u00e9n se chama EAGC e estudo de asociaci\u00f3n de xenoma completo.\nIntroduci\u00f3n.\nA an\u00e1lise GWAS revolucionou o campo das enfermidades xen\u00e9ticas complexas na d\u00e9cada pasa, aportando numerosas asociaci\u00f3ns convincentes para caracter\u00edsticas e enfermidades humanas complexas. A\u00ednda que o \u00e9xito \u00e9 claro en canto a identificar novos xenes, novas rutas biol\u00f3xicas susceptibles de provocar enfermidades e permitiu trasladar estes achados ao coidado cl\u00ednico, o GWAS segue presentando certa controversia, debido \u00e1s s\u00faas limitaci\u00f3ns."}
{"id": "535658", "revid": "88215", "url": "https://gl.wikipedia.org/wiki?curid=535658", "title": "Jos\u00e9 Vigo Remu\u00f1ana", "text": ""}
{"id": "535661", "revid": "5132", "url": "https://gl.wikipedia.org/wiki?curid=535661", "title": "Festina Andorra", "text": ""}
{"id": "535662", "revid": "98629", "url": "https://gl.wikipedia.org/wiki?curid=535662", "title": "Ray Smith", "text": "Ray Anthony Smith Davis, nado o 18 de febreiro de 1962 en Greer, Carolina do Sur, \u00e9 un ex-xogador profesional de baloncesto estadounidense. Xogaba na pocisi\u00f3n de ala-pivote cunha altura de 2,00 m. Foi o m\u00e1ximo anotador da Liga ACB co Mayoral Maristas de M\u00e1laga na temporada 1989\u221290 cunha media 27,7 puntos por partido."}
{"id": "535663", "revid": "1888", "url": "https://gl.wikipedia.org/wiki?curid=535663", "title": "Isidro Cid Rivo", "text": ""}
{"id": "535678", "revid": "5312", "url": "https://gl.wikipedia.org/wiki?curid=535678", "title": "Dolores Rivas Cherif", "text": "Dolores Rivas Cherif, nada en Madrid o 1 de outubro de 1904 e finada en Cidade de M\u00e9xico o 30 de abril de 1993, foi a esposa de Manuel Aza\u00f1a, presidente do goberno e presidente da Segunda Rep\u00fablica Espa\u00f1ola, exiliada en M\u00e9xico tras a morte do seu marido en Francia en 1940.\nTraxectoria.\nOrixes familiares.\nNaceu nunha familia da burgues\u00eda acomodada madrile\u00f1a, e criouse no barrio de Salamanca. Filla de Mat\u00edas Rivas e Susana Cherif. C\u00f3ntase con pouca informaci\u00f3n sobre a s\u00faa vida, \u00e1 parte das referencias nas memorias do seu marido e o seu irm\u00e1n. Muller de convicci\u00f3ns profundas, inclu\u00eddas as relixiosas, sensible e culta. Co\u00f1ecida na contorna familiar como Lola, e no exilio mexicano como Dona \"Lola\".\nMatrimonio.\nIrm\u00e1 m\u00e1is nova do amigo \u00edntimo de Aza\u00f1a, Cipriano Rivas Cherif, co\u00f1\u00e9cense nas veladas na casa da familia Rivas Cherif. Comezan as s\u00faas relaci\u00f3ns en 1927. A obra La Corona est\u00e1 dedicada a ela. Cando Aza\u00f1a conf\u00e9salle a Cipriano o seu namoramento este est\u00e1 seguro da negativa da s\u00faa irm\u00e1. Aza\u00f1a declarouse nun baile de Entroido organizado pola familia Caro-Baroja na s\u00faa casa madrile\u00f1a da r\u00faa Mendiz\u00e1bal. El pres\u00e9ntase vestido de cardeal e ela de dama do Segundo Imperio. casan o 27 de febreiro de 1929. Ela ten 25 anos de idade e el 49, funcionario distinguido do Ministerio de Graza e Xustiza. A voda celebrouse na igrexa dos Jer\u00f3nimos de Madrid, cun t\u00e9 posterior no hotel Ritz. Viaxe de noivos a Par\u00eds e os Pa\u00edses Baixos.\nAcompa\u00f1a con frecuencia ao seu marido. Est\u00e1 con el cando se asina o Pacto de San Sebasti\u00e1n en 1930, est\u00e1 con el no seu despacho cando se produce a Sanjurjada en 1932. Cando o dete\u00f1en en Barcelona en 1934 enseguida despr\u00e1zase \u00e1 cidade condal, acompa\u00f1ada polo seu irm\u00e1n Cipriano e o deputado Mariano Ans\u00f3, sendo acosados durante a viaxe en tren por elementos policiais. Pasar\u00e1 un mes antes de que poida velo sen restrici\u00f3ns, o 12 de novembro.\nGuerra civil.\nDous d\u00edas antes do levantamento, o 16 de xullo, fora a visitar a uns sobri\u00f1os enfermos en Guadarrama. Aza\u00f1a deu a orde a C\u00e1ndido de Oliva, secretario xeral da Presidencia, para que f\u00f3ra a buscala. Mant\u00edvose xunto ao presidente en todo momento, en todas as s\u00faas residencias oficiais. Tam\u00e9n estar\u00e1 na residencia do Palacio da Cidadela de Barcelona (1936), Mosteiro de Monserrat, A Pobleta (Valencia) en 1937, leira A Barata, preto de Tarrasa. Tras a derrota da Batalla do Ebro, acompa\u00f1ouno tam\u00e9n ao castelo de Peralada e outros aloxamentos at\u00e9 a sa\u00edda definitiva do pa\u00eds.\nDurante a s\u00faa estancia na residencia da Pobleta (Valencia), en 1937, foille pintado o seu retrato por L\u00f3pez Mesquita, conservado no seu domicilio mexicano fronte ao do seu marido.\nPrimeiro exilio en Francia.\nAcompa\u00f1ou ao seu marido na s\u00faa sa\u00edda ao exilio o 5 de febreiro de 1939, pasando cami\u00f1ando a fronteira con Francia. Residiron en varios lugares (Collonges-sous-Sal\u00e8ve, Par\u00eds, Xenebra, Pyla-sur-Mer) at\u00e9 a s\u00faa morte en 1940 en Montauban. Cando en 1940, tras a ca\u00edda de Francia, Negr\u00edn ofrece a Manuel Aza\u00f1a o seu traslado en barco a Inglaterra, este non acepta ao non haber pasaxe tam\u00e9n para a s\u00faa muller. Ser\u00e1 ela quen realice continuas xesti\u00f3ns co embaixador de M\u00e9xico en Vichy, Lu\u00eds I. Rodr\u00edguez, para materializar a oferta de asilo pol\u00edtico do presidente de M\u00e9xico, xeral C\u00e1rdenas. Ao co\u00f1ecerse a detenci\u00f3n do seu irm\u00e1n Cipriano, constan cartas de clemencia enviadas por Dolores Rivas Cherif ao Papa P\u00edo XII e ao mism\u00edsimo Franco, entre outros moitos.\nExiste pol\u00e9mica sobre se no momento da s\u00faa morte, Aza\u00f1a comungou e recibiu a extremaunci\u00f3n. Dolores mandou chamar ao bispo da cidade, monse\u00f1or Pierre-Marie Th\u00e8as. Os historiadores pon en d\u00fabida as manifestaci\u00f3ns do bispo sobre a aceptaci\u00f3n voluntaria dos sacramentos, a pesar das profundas convicci\u00f3ns relixiosas da s\u00faa muller. Dolores Rivas Cherif negou que o seu marido confesase e comungase no seu leito de morte nunha entrevista concedida en 1985 a TVE, e aclarou que chamou ao bispo en calidade de amigo.\nExilio definitivo en M\u00e9xico.\nPosteriormente recibiu asilo pol\u00edtico en M\u00e9xico, onde residir\u00eda at\u00e9 a s\u00faa morte en 1993. Chegou ao porto de Veracruz o 23 de xu\u00f1o de 1941. Disponse de poucos datos sobre os seus longos anos de vida en M\u00e9xico, onde se mantivo discretamente apartada da pol\u00edtica, a\u00ednda que dedicou esforzos a recuperar a obra do seu marido. Unha das poucas pertenzas que puido rescatar na s\u00faa precipitada sa\u00edda de Espa\u00f1a foron os retratos ao \u00f3leo de Aza\u00f1a e dela, pintados por L\u00f3pez Mesquita en 1936, que sempre presidiron o sal\u00f3n da s\u00faa casa mexicana. S\u00f3 unha vez sa\u00edu do pa\u00eds, para visitar Francia, onde repousaban os restos do seu marido.\nA s\u00faa \u00faltima residencia atop\u00e1base na colonia de Cuauht\u00e9moc, ao coidado da s\u00faa sobri\u00f1a Susana Rivas, filla do seu irm\u00e1n Cipriano.\nMorreu aos 89 anos, na s\u00faa casa, dun paro card\u00edaco. A familia mantivo durante unhas horas o suceso en segredo para celebrar unha cerimonia \u00edntima \u00e1 que asistiron 50 persoas vinculadas ao exilio republicano. Est\u00e1 enterrada no pante\u00f3n espa\u00f1ol de cidade de M\u00e9xico, xunto ao seu irm\u00e1n Cipriano.\nReco\u00f1ecementos durante a transici\u00f3n democr\u00e1tica.\nDolores Rivas Cherif recibiu algunhas consideraci\u00f3ns especiais durante os anos da transici\u00f3n \u00e1 democracia. Durante a primeira visita a M\u00e9xico do Rei Xo\u00e1n Carlos, en 1978, tras normalizarse as relaci\u00f3ns entre ambos pa\u00edses, acudiu \u00e1 recepci\u00f3n na embaixada espa\u00f1ola, como unha espa\u00f1ola m\u00e1is, onde mantivo un encontro informal. Este acto simb\u00f3lico de reconciliaci\u00f3n e aceptaci\u00f3n da nova lexitimidade, consid\u00e9rase importante, e a familia real fac\u00edalle chegar un ramo de flores en todas as ocasi\u00f3ns en que visitaban o pa\u00eds.\nNo seu encontro co rei comentoulle que, se o seu marido vivise at\u00e9 1978, gustar\u00edalle, como a calquera espa\u00f1ol, ser testemu\u00f1a da hist\u00f3rica reconciliaci\u00f3n dun pa\u00eds que, tras unha sinistra ditadura encabezada polo xeral Franco, at\u00e9 pouco antes desa data parec\u00eda irreconciliable.\nRecibiu unha medalla de prata conmemorativa da Constituci\u00f3n Espa\u00f1ola de 1978, enviada polo presidente do Congreso dos Deputados,\nEn 1978 o goberno espa\u00f1ol concedeulle unha pensi\u00f3n de viuvez correspondente ao 40% do soldo dun xefe do Estado, ao redor de dous mill\u00f3ns de pesetas ao ano. At\u00e9 ent\u00f3n, vivira practicamente da axuda familiar e mesmo dalg\u00fans traballos caseiros, que, sobre todo nos primeiros anos do exilio, axud\u00e1ronlle a sa\u00edr adiante.\nConstan tam\u00e9n contactos cos presidentes Leopoldo Calvo-Sotelo e Felipe Gonz\u00e1lez nas s\u00faas visitas ao pa\u00eds.\nEn 1982 recibiu unha medalla conmemorativa da Universidade Internacional Men\u00e9ndez Pelayo, s\u00edmbolo do m\u00e9rito da muller exiliada. O galard\u00f3n recolleuno o embaixador de Espa\u00f1a en M\u00e9xico, Emilio Casinello.\nA\u00ednda que nunca chegou a velos, o ministro do Interior, Jos\u00e9 Barrionuevo, p\u00faxose en contacto con ela para comunicarlle o achado dos arquivos do seu marido, atopados en 1984 nuns calabozos policiais de Madrid. No entanto ela decidiu que quedasen custodiados polo estado.\nDesde 1991 dispu\u00f1a de pasaporte diplom\u00e1tico que lle entregou persoalmente no seu domicilio o embaixador, Alberto Aza, pola s\u00faa condici\u00f3n de vi\u00fava de xefe de Estado."}
{"id": "535679", "revid": "1888", "url": "https://gl.wikipedia.org/wiki?curid=535679", "title": "Jos\u00e9 Magdalena Lago", "text": "Jos\u00e9 Magdalena Lago, nado en Vigo cara a 1907 e finado no mesmo concello o 13 de setembro de 1970, foi un obreiro e sindicalista galego.\nTraxectoria.\nAlbanel, veci\u00f1o da Roda, no Barrio do Couto de Vigo. Foi vicesecretario da sociedade de albaneis e pintores, da que despois foi presidente. Co golpe de Estado do 18 de xullo de 1936 fuxiu. Xulgado en Vigo por rebeli\u00f3n militar, foi declarado en rebeld\u00eda. No franquismo foi contratista de obras en Vigo.\nVida persoal.\nCasou con Ramona Rodr\u00edguez Calveira e foi pai de Jos\u00e9 e Ram\u00f3n Magdalena Rodr\u00edguez."}
{"id": "535686", "revid": "15490", "url": "https://gl.wikipedia.org/wiki?curid=535686", "title": "Autofecundaci\u00f3n", "text": "A autofecundaci\u00f3n \u00e9 un tipo de fecundaci\u00f3n que se caracteriza pola uni\u00f3n dos elementos de distinto sexo pertencentes a unha mesma planta ou a un mesmo individuo. Fecundaci\u00f3n en que se unen os gametos masculino e feminino dun organismo hermafrodita. Fusi\u00f3n de c\u00e9lulas masculinas e femininas (gametos) provenientes dun mesmo individuo.\nA autofecundaci\u00f3n ocorre en organismos bisexuados, entre eles a maior\u00eda das faner\u00f3gamas, numerosos protozoos e moitos invertebrados. Moitos organismos capaces de autofecundaci\u00f3n tam\u00e9n poden reproducirse por fecundaci\u00f3n cruzada. Como mecanismo evolutivo, a autofecundaci\u00f3n permite que un individuo illado forme unha poboaci\u00f3n local e estabilice cepas xen\u00e9ticas desexables, pero non ofrece un grao significativo de variabilidade dentro dunha poboaci\u00f3n e, polo tanto, limita as posibilidades de adaptaci\u00f3n aos cambios ambientais."}
{"id": "535688", "revid": "88215", "url": "https://gl.wikipedia.org/wiki?curid=535688", "title": "Club de Remo Ares", "text": "O Club de Remo Ares \u00e9 un club deportivo galego do concello de Ares, fundado en 1958. Disputa regatas en todas as categor\u00edas e modalidades de banco fixo, bateis, trainerillas e trai\u00f1eiras, e tam\u00e9n en banco m\u00f3bil. Ao longo da s\u00faa historia acadou tres medallas de ouro no Campionato de Espa\u00f1a de Remo Ol\u00edmpico e d\u00faas no Campionato de Espa\u00f1a de Bateis. Ademais ga\u00f1ou d\u00faas veces a Liga Galega de Trai\u00f1eiras e dende 2019 compite na Liga ACT.\nHistoria.\nO club foi fundado na Cofrar\u00eda de Pescadores de Ares o 9 de decembro de 1958, por Francisco L\u00f3pez S\u00e1nchez \"Pancho\", que foi ademais o seu primeiro presidente. En 1959 participou nas s\u00faas primeiras competici\u00f3ns de bateis e trai\u00f1eiras, disputando entre outros o Campionato de Espa\u00f1a de Trai\u00f1eiras celebrado na Coru\u00f1a coa trai\u00f1eira \"Ana Mar\u00eda\".\nTras 20 anos sen participar en competici\u00f3ns de trai\u00f1eiras, volveu facelo en 1984 e desde ent\u00f3n participa todos os anos en competici\u00f3ns desta especialidade. En 2016 ga\u00f1ou a Liga Galega de Trai\u00f1eiras e puido ascender \u00e1 Liga ACT, a m\u00e1xima divisi\u00f3n de remo en banco fixo. Tras descender en 2017 logrou un novo ascenso en 2019.\nUn dos seus remeiros, Horacio Allegue, participou nuns Xogos Ol\u00edmpicos, en Barcelona 1992."}
{"id": "535689", "revid": "5132", "url": "https://gl.wikipedia.org/wiki?curid=535689", "title": "Grupo Libro Valladolid", "text": ""}
{"id": "535690", "revid": "88215", "url": "https://gl.wikipedia.org/wiki?curid=535690", "title": "Trai\u00f1eiras", "text": ""}
{"id": "535693", "revid": "89787", "url": "https://gl.wikipedia.org/wiki?curid=535693", "title": "Pandeiro", "text": "Un pandeiro, adufe ou pandeiro cadrado, \u00e9 un instrumento musical membran\u00f3fono de percusi\u00f3n directa. Est\u00e1 formado por un marco cadrado de madeira e un parche de pel animal cosido sobre el. \nCaracter\u00edsticas.\nEstes antigos instrumentos de procedencia mediterr\u00e1nea eran xa co\u00f1ecidos polas culturas mesopot\u00e1micas e no antigo Exipto. Na Pen\u00ednsula Ib\u00e9rica o seu uso conservouse at\u00e9 a actualidade en diferentes rexi\u00f3ns como Asturias, Le\u00f3n, Catalu\u00f1a ou Portugal. En Galiza, aparece reproducido entre a iconograf\u00eda rom\u00e1nica dalgunhas igrexas desde o s\u00e9culo XIII: San Miguel do Monte, San Marti\u00f1o de Agudelo, Santa Mar\u00eda de Ucelle,etc.\nO adufe, que foi o nome orixinal en galego para o instrumento at\u00e9 a s\u00faa substituci\u00f3n polo termo pandeiro, consiste basicamente nunha pel, normalmente de cabra ou ovella, que envolve un bastidor de madeira fabricado con tal prop\u00f3sito. As medidas do bastidor var\u00edan, existindo alg\u00fans modelos m\u00e1is pequenos, que se soste\u00f1en coa man esquerda, e outros m\u00e1is grandes que apoian nos dous antebrazos. Mesmo foi achado nos Ancares un tipo especial de pandeiro, de grandes dimensi\u00f3ns, que tocaban d\u00faas persoas cos pu\u00f1os co fin de escorrentar as treboadas. \nPara mellorar a s\u00faa sonoridade, os pandeiros cadrados adoitaban levar no interior varios bord\u00f3ns tensados contra o parche. Tam\u00e9n se lle introduc\u00edan garavanzos, ax\u00f3uxeres ou mesmo pequenas pedras que soaban ao percutir sobre o instrumento. Exist\u00edan tradicionalmente diferentes xeitos de tanxelo, e acostumaba acompa\u00f1arse o seu son grave co son agudo das ferre\u00f1as, como testemu\u00f1an moitas das cantigas recollidas nos cancioneiros. O adufe foi empregado copiosamente por toda a xeograf\u00eda galega para o acompa\u00f1amento do canto e do baile en ser\u00e1ns e foliadas. Por\u00e9n, coa aparici\u00f3n da pandeireta a finais do s\u00e9culo XIX, foi relegado nas preferencias populares at\u00e9 desapareceren por completo en moitos lugares. De feito, nas recollas etnogr\u00e1ficas iniciadas na d\u00e9cada de 1980, s\u00f3 se atoparon en Galiza tocadoras en activo nas comarcas ourens\u00e1s de Ver\u00edn e Viana, e nas pontevedresas do Condado, da Paradanta e de Vigo. A esta \u00faltima pertenc\u00eda unha das m\u00e1is reco\u00f1ecidas tocadoras galegas de pandeiro cadrado: Mar\u00eda Grande Sobral (Maruxa das Cortellas). Nas Frieiras destacou como int\u00e9rprete e informante a se\u00f1ora Concha do Canizo."}
{"id": "535694", "revid": "82922", "url": "https://gl.wikipedia.org/wiki?curid=535694", "title": "Pandeiro cadrado", "text": ""}
{"id": "535695", "revid": "89787", "url": "https://gl.wikipedia.org/wiki?curid=535695", "title": "Ram\u00f3n Outerelo", "text": "Ram\u00f3n Outerelo, nado na provincia de Pontevedra en 1861 e finado en R\u00edo Chico, Santa Cruz, o 2 de decembro de 1921, foi un anarcosindicalista galego, que tivo relevancia durante a chamada Patagonia rebelde, as folgas rurais que se produciron na Patagonia entre 1920 e 1922 e na que centos de traballadores foron asasinados. Tras participar na organizaci\u00f3n das folgas xunto ao \"Gallego\" Antonio Soto, foi executado polas tropas do tenente coronel Varela.\nTraxectoria.\nNacido en 1861 nunha aldea da provincia Pontevedra, emigrou \u00e1 Arxentina en 1905, a bordo do buque \"Atlantique\". Instalouse en Puerto Santa Cruz, na provincia de Santa Cruz, onde traballou nun hotel.\nDe ideas anarquistas, foi l\u00edder sindical e representante \"da\" Sociedad Obrera de R\u00edo Gallegos. Tivo un papel destacado nas folgas obreiras que se produciron na rexi\u00f3n dende 1920, colaborando estreitamente co tam\u00e9n galego Antonio Soto e facendo de enlace co mesmo Soto no sur, con Albino Arg\u00fcelles no centro e co c\u00e9lebre Jos\u00e9 Font, alcumado \"Fac\u00f3n Grande\", no norte. En novembro de 1921 marchou \u00e1 fronte dunha columna de 400 folguistas, cos que ocupou a localidade de Paso Ib\u00e1\u00f1ez (chamada hoxe en d\u00eda Comandante Luis Piedrabuena). Os traballadores ped\u00edan a liberdade dos compa\u00f1eiros presos e deportados e o cumprimento das condici\u00f3ns laborais asinadas coa patronal uns meses antes.\nOuterelo pediu parlamentar con H\u00e9ctor Benigno Varela, o tenente coronel que estaba \u00e1 fronte das tropas do ex\u00e9rcito enviadas polo goberno arxentino para acabar coas protestas. Varela ofreceu s\u00f3 unha posibilidade, a rendici\u00f3n incondicional. As tropas comezaron ent\u00f3n a asasinar aos traballadores e Outerelo fuxiu cara a Ca\u00f1ad\u00f3n Le\u00f3n (hoxe Gobernador Gregores) en busca dos grupos de Puerto San Juli\u00e1n, concentr\u00e1ndose na facenda Bella Vista, en R\u00edo Chico. Al\u00ed foi alcanzado polas tropas do tenente coronel Varela e executado o 2 de decembro de 1921. \nLegado.\nEn 2008 inaugurouse un monumento en lembranza de Ram\u00f3n Outerelo na localidade de Puerto Santa Cruz, obra da escultora Ruth Viegener. Foi interpretado polo actor Osvaldo Terranova no filme de 1974, \"La Patagonia rebelde\"."}
{"id": "535696", "revid": "89787", "url": "https://gl.wikipedia.org/wiki?curid=535696", "title": "Pablo S\u00e1inz Villegas", "text": "Pablo S\u00e1inz Villegas (nado o 16 de xu\u00f1o de 1977) \u00e9 un guitarrista cl\u00e1sico espa\u00f1ol. \nTraxectoria.\nNaceu en Logro\u00f1o, A Rioxa, onde comezou a s\u00faa formaci\u00f3n musical aos seis anos. Continuou os seus estudos en Santander, no Conservatorio Superior de Madrid e en Alema\u00f1a. Residente en Nova York dende 2001 a s\u00faa carreira profesional como concertista levouno a actuar en prestixiosos auditorios como o Concertgebouw de Amsterdam, a Filharm\u00f3nica de Berl\u00edn, o Teatro Chaikovskii de Moscova e no Carnegie Hall de Nova York. Tam\u00e9n ga\u00f1ou sona por traballar con importantes referentes da m\u00fasica cl\u00e1sica internacional como Pl\u00e1cido Domingo, con quen tocou no Estadio Santiago Bernabeu e no Amazonas, ou John Williams. En Galicia deu un concerto coa Orquestra Sinf\u00f3nica de Galicia na Coru\u00f1a en 2019 e participou no Festival Bal y Gay de 2021."}
{"id": "535698", "revid": "98629", "url": "https://gl.wikipedia.org/wiki?curid=535698", "title": "Federico Ramiro", "text": "Federico Ramiro Mor, nado o 12 de decembro de 1962 en Madrid, \u00e9 un ex-xogador profesional internacional de baloncesto espa\u00f1ol. Internacional coa selecci\u00f3n espa\u00f1ola 5 veces, xogaba na pocisi\u00f3n de base cunha altura de 1,86 m."}
{"id": "535699", "revid": "5132", "url": "https://gl.wikipedia.org/wiki?curid=535699", "title": "Fede Ramiro", "text": ""}
{"id": "535701", "revid": "5132", "url": "https://gl.wikipedia.org/wiki?curid=535701", "title": "Federico Ramiro Mor", "text": ""}
{"id": "535702", "revid": "5132", "url": "https://gl.wikipedia.org/wiki?curid=535702", "title": "Liga LEB Ouro", "text": ""}
{"id": "535704", "revid": "15490", "url": "https://gl.wikipedia.org/wiki?curid=535704", "title": "Cartas literarias a una mujer", "text": "Cartas literarias a una mujer \u00e9 unha obra en prosa de Gustavo Adolfo B\u00e9cquer. Est\u00e1 formada por catro cartas publicadas por entregas no xornal \"El Contempor\u00e1neo\" o 20 de decembro de 1860, o 8 de xaneiro e o 4 e 24 de abril de 1861. Malia a brevidade destas, foron consideradas nalg\u00fans estudos, coma os de Rafael Montesinos, a base da raz\u00f3n po\u00e9tica de B\u00e9cquer.\nSeguindo un modelo de literatura epistolar, expo\u00f1en un di\u00e1logo ficticio cunha muller. Nel, o autor vai debullando a s\u00faa teor\u00eda sobre o que son a poes\u00eda, os sentimentos ou o amor. \u00c9 especialmente co\u00f1ecida a pregunta que o poeta formula xa ao inicio da \"Carta I\":\nEstes di\u00e1logos imaxinarios, aparentemente sinxelos, en ocasi\u00f3ns t\u00f3rnanse en reflexi\u00f3ns con maior consistencia filos\u00f3fica. Aprox\u00edmanse ao binomio \"sentir e pensar\", xa enunciado na poes\u00eda metaf\u00edsica do s\u00e9culo XVII, a \"filosof\u00eda sensista\" previa ao Romanticismo. Esta herdar\u00edaa m\u00e1is adiante Miguel de Unamuno. De feito, as\u00ed sucede cando B\u00e9cquer escribe:\nPublicadas con anterioridade ao conxunto da obra po\u00e9tica de B\u00e9cquer, as \"Rimas\", te\u00f1en, en opini\u00f3n de parte da cr\u00edtica, unha certa unidade con elas."}
{"id": "535705", "revid": "54334", "url": "https://gl.wikipedia.org/wiki?curid=535705", "title": "Miguel Porto", "text": "Miguel Porto Hermida, nado o 20 de decembro de 1980 en San Miguel de Oia (Vigo) \u00e9 un debuxante de banda dese\u00f1ada e ilustrador galego.\nTraxectoria.\nComezou debuxando de neno e conseguiu alg\u00fans premios locais coma o premio infantil do I Sal\u00f3n de C\u00f3mic de Vigo. Fixo o bacharelato art\u00edstico no Instituto Polit\u00e9cnico de Torrecedeira (Vigo), e fundou o seu primeiro fanzine, Alopecia Mental. Estudou na Academia de C\u00f3mic e Ilustraci\u00f3n de V\u00edctor Rivas e licenciouse en Belas Artes en Pontevedra (Universidade de Vigo) en 2004.\nEn 2002 comezou a debuxar para a revista \"Golfi\u00f1o\" para a que creou as series de \"L\u00faa\" e Niko Natas. Nese tempo comeza a traballar nas publicaci\u00f3ns cl\u00e1sicas de comezos do s\u00e9culo XXI BD Banda ou Barsowia. A s\u00faa actividade fancineira continuaraa en publicaci\u00f3ns como ARGH!, \"Carne L\u00edquida\", \"Fanzine Enfermo,\" \"Lun\u00e1tico\", \"Dos veces breve\", \"OINK!, Mongolia, Humo, El Manglar\" ou \"A vi\u00f1eta de Schr\u00f6edinger\"\".\"\nTraballou como creativo e dese\u00f1ador web na empresa Visual Publinet, e como dese\u00f1ador e ilustrador de videoxogos para Imaxin Software, empresa l\u00edder do sector do videoxogo educativo. En 2012 empezou a traballar como docente en O garaxe herm\u00e9tico, a escola de banda dese\u00f1ada e ilustraci\u00f3n que fundou Kiko da Silva en Pontevedra.\nEn 2014 botou a andar o festival Bosquexo, un campamento de debuxo ao natural para adultos na aldea de Senderiz, que tivo unha continuidade anual.\nNotas.\n "}
{"id": "535711", "revid": "23204", "url": "https://gl.wikipedia.org/wiki?curid=535711", "title": "Moxie (filme)", "text": "Moxie, estilizado como MOXiE! \u00e9 un filme estadounidense de 2021 dirixido por Amy Poehler. Tamara Chestna e Dylan Meyer adaptaron o gui\u00f3n a partir da novela hom\u00f3nima de 2015 escrita por Jennifer Mathieu. Est\u00e1 protagonizado por Hadley Robinson, Alycia Pascual-Pe\u00f1a, Lauren Tsai, Patrick Schwarzenegger, Nico Hiraga, Sydney Park, Josephine Langford, Clark Gregg, Ike Barinholtz, Poehler e Marcia Gay Harden. O filme estreouse o 3 de marzo de 2021 a trav\u00e9s de Netflix e recibiu valoraci\u00f3ns dispares por parte da cr\u00edtica."}
{"id": "535712", "revid": "89787", "url": "https://gl.wikipedia.org/wiki?curid=535712", "title": "Antonio Rodr\u00edguez Lesende", "text": "Antonio Rodr\u00edguez Lesende, alcumado Gallego, nado en Vigo en 1905 e finado en Buenos Aires o 2 de outubro de 1979, foi un cantante de tango galego-arxentino, que desenvolveu toda a s\u00faa carreira na Arxentina.\nTraxectoria.\nNado en Vigo en 1905, ao ano seguinte trasladouse coa s\u00faa familia \u00e1 Arxentina, instal\u00e1ndose no barrio de Balvanera en Buenos Aires. Aos 15 anos xa destacaba no coro da asociaci\u00f3n de coristas Orfeon e de a\u00ed pasou ao teatro Col\u00f3n, onde aprendeu canto e teor\u00eda musical e destacou polas seus dotes vocais. Aos vinte anos xa cantaba tangos en Radio Splendid, acompa\u00f1ado pola orquestra de Jos\u00e9 Tinelli primeiro e Francisco Lomuto despois, e xa era admirado como \"estribillista\". M\u00e1is adiante vencellouse a Radio El Mundo, onde cantou con todos os conxuntos t\u00edpicos do elenco desa radio. En 1927 foi contratado pola discogr\u00e1fica Br\u00fcnswick, na que xa estaban as orquestras de Edgardo Donato e Juan Polito, e a principios dos anos 30 cantaba coa orquestra de Antonio Bonavena.\nEn 1935 formou un tr\u00edo con Joaqu\u00edn Mauricio Mora e H\u00e9ctor Morel e ao mesmo tempo cantou acompa\u00f1ando ao tr\u00edo de Ciriaco Ortiz, Juan Carlos Cobi\u00e1n e Cayetano Puglisi. Ese mesmo ano cantou na estrea do famoso tango \"Nostalgias\", de Enrique Cad\u00edcamo e Juan Carlos Cobi\u00e1n, durante a inauguraci\u00f3n do local Charleston de Buenos Aires.\nRodr\u00edguez Lesende retirouse do canto profesional por motivos desco\u00f1ecidos, na plenitude da s\u00faa capacidade interpretativa nunha data que, segundo as versi\u00f3ns, foi 1943 ou 1947. En 1953 volveu \u00e1 actividade profesional durante un breve per\u00edodo coa orquestra dirixida por Atilio Stampone, Leopoldo Federico e Antonio Rodio, ao parecer convencido por Argentino Galv\u00e1n, membro e arranxador do grupo. Durante ese per\u00edodo gravou \"Tierrita\", un tango de Agust\u00edn Bardi que interpretaba con solvencia. Morreu en Buenos Aires o 2 de outubro de 1979.\nReco\u00f1ecemento.\nPrestixiosos m\u00fasicos como Antonio Bonavena, Julio de Caro, Juan Carlos Cobi\u00e1n, Osvaldo Fresedo, Pedro Laurenz, Pedro Maffia, Joaqu\u00edn Mauricio Mora, Ciriaco Ortiz, An\u00edbal Troilo ou Carlos di Sarli consider\u00e1rono o mellor cantante de tango de orquestra de todos os tempos. Con todo, aceptou a esixencia dos seus directores de orquestra que na d\u00e9cada de 1920 e parte dos anos 30 consideraban que o vocalista non deb\u00eda distraer aos bailar\u00edns coa s\u00faa voz, \u00e9 dicir, que ti\u00f1a que limitarse a cantar o retrouso. Por este motivo e porque non ti\u00f1a repertorio de seu e porque, se cadra, carec\u00eda de entusiasmo, carisma ou personalidade, a s\u00faa transcendencia foi limitada, as\u00ed como o n\u00famero de gravaci\u00f3ns que realizou. Con todo, a s\u00faa dicci\u00f3n clara, elegante e emocional e o seu acento, convert\u00e9rono no cantante m\u00e1is buscado polos directores ata 1940, cando xa non se limitaba s\u00f3a retrousos, sen\u00f3n que era cantor de letras completas."}
{"id": "535713", "revid": "23204", "url": "https://gl.wikipedia.org/wiki?curid=535713", "title": "Jak zosta\u0107 gwiazd\u0105 (filme de 2020)", "text": "Jak zosta\u0107 gwiazd\u0105 (ou tam\u00e9n co\u00f1ecido como Jak zosta\u0107 gwiazd\u0105... i pozosta\u0107 sob\u0105) \u00e9 un filme polaco de 2020 producido polo estudio ATM Grupa. O filme estreouse nos cinemas o 2 de outubro de 2020. Inicialmente, a estrea deb\u00eda terse celebrado o 19 de xu\u00f1o de 2020, mais a pandemia de COVID-19 e as restrici\u00f3ns relacionadas (inclu\u00eddos os peches de salas), fixo que o filme tivese que adiarse."}
{"id": "535714", "revid": "23204", "url": "https://gl.wikipedia.org/wiki?curid=535714", "title": "Jak zosta\u0107 gwiazd\u0105... i pozosta\u0107 sob\u0105", "text": ""}
{"id": "535715", "revid": "89787", "url": "https://gl.wikipedia.org/wiki?curid=535715", "title": "A pesar de todo (filme)", "text": "A pesar de todo \u00e9 un filme espa\u00f1ol de 2019 dirixido por Gabriela Tagliavini. Est\u00e1 protagonizado por Blanca Su\u00e1rez, Macarena Garc\u00eda, Amaia Salamanca e Bel\u00e9n Cuesta . Estreouse no Festival de Cineam de M\u00e1laga o 16 de marzo de 2019, e estreouse en Netflix o 3 de maio de 2019."}
{"id": "535716", "revid": "23204", "url": "https://gl.wikipedia.org/wiki?curid=535716", "title": "Hunter S. Thompson", "text": "Hunter Stockton Thompson, nado en Louisville, Kentucky, o 18 de xullo de 1937 e finado en Woody Creek, Colorado, o 20 de febreiro de 2005, foi un xornalista e escritor estadounidense, creador e icona do xornalismo gonzo, un modelo de xornalismo que prop\u00f3n eliminar a divisi\u00f3n entre suxeito e obxecto, ficci\u00f3n e non ficci\u00f3n, e entre obxectividade e subxectividade.\nTraxectoria.\nPrimeiros ano.\nNado en Louisville, Thompson creceu en Cherokee Triangle, un barrio hist\u00f3rico de The Highlands, e asistiu \u00e1 secundaria no colexio masculino de Louisville. Os seus pais, Jack e Virginia, casaron en 1935. A morte do pai deixou tres fillos (Hunter, Davison e James) ao coidado da s\u00faa nai, que ti\u00f1a problemas de alcoholismo.\nHunter foi arrestado en 1956 por roubo, e despois de chocar un cami\u00f3n de entregar da empresa de env\u00edos en que traballaba alistouse na Forza A\u00e9rea dos Estados Unidos durante o per\u00edodo de espera obrigatorio antes do servizo militar. Despois de traballar no departamento de informaci\u00f3n da base de Eglin, Florida, en 1956, converteuse no redactor de novas deportivas para o xornal da base, \"The Command Courier\". Tam\u00e9n escribiu para diarios locais, infrinxindo regras da Forza A\u00e9rea.\nFoi dado de baixa honorable en 1958, por recomendaci\u00f3n do seu oficial superior. O coronel W. S. Evans, xefe dos servizos de informaci\u00f3n escribiu ao oficial en xefe da base de Eglin:\nThompson burlouse nunha declaraci\u00f3n de prensa inventada sobre a s\u00faa baixa, dicindo que foi declarado como \"completamente inclasificable\".\n\u00c1 s\u00faa sa\u00edda, mudouse a Nova York e ingresou na Universidade Columbia, onde fixo cursos de escritura de contos.\nCarreira profesional.\nDurante este tempo, traballou para a revista \"Time\" como copista por un soldo de 51 d\u00f3lares por semana. Traballando, aproveitou para copiar na s\u00faa m\u00e1quina de escribir os libros \"O Gran Gatsby\" de F. Scott Fitzgerald e \"A Farewell to Arms\" de Ernest Hemingway, argumentando que quer\u00eda aprender sobre os estilos dos autores. \nEn 1959, foi despedido de \"Time\" por insubordinaci\u00f3n. M\u00e1is tarde ese ano, traballou como xornalista para o \"Middletown Daily Record\" de Nova York. Foi despedido pouco despois por danar unha m\u00e1quina de doces das oficinas do xornal e por discutir co propietario dun restaurante que patrocinaba o diario.\nEn 1960, Thompson mudouse a San Xo\u00e1n (Porto Rico) para traballar na revista deportiva \"El Sportivo\", que non durou moito. Por\u00e9n, o cambio a Porto Rico permitiulle viaxar ao Caribe e Am\u00e9rica do Sur, escribindo como \"freelance\" para distintos medios do continente. Traballou como correspondente en Suram\u00e9rica para unha publicaci\u00f3n de Dow Jones &amp; Company, \"The National Observer\".\nDurante ese per\u00edodo, escribiu d\u00faas novelas, \"Prince Jellyfish\" e \"The Rum Diary\", e enviou varios contos a distintas publicaci\u00f3ns. \"The Rum Diary\" publicouse en 1998, moito despois de que Thompson se volvese famoso.\nCarreira como xornalista.\nEn 1965, o editor de \"The Nation\", Carey Williams, ofreceu a Thompson a oportunidade de escribir un artigo sobre a s\u00faa experiencia coa banda de motociclistas Hells Angels. Thompson pasara un ano vivindo e rodando con eles, mais a relaci\u00f3n crebou cando os motociclistas comezaron a sospeitar que Thompson estaba a ga\u00f1ar cartos cos seus textos. A banda esixiu parte das ganancias, e todo rematou con Thompson recibindo unha malleira salvaxe. Cando \"The Nation\" publicou o artigo o 17 de maio de 1965, Thompson recibiu varias ofertas para publicar un libro, ata que Random House publicou a edici\u00f3n de tapa dura, titulada \"Hell's Angels: The Strange and Terrible Saga of the Outlaw Motorcycle Gangs\", en 1966.\nA maior parte do mellor traballo de Thompson foi publicada na revista \"Rolling Stone\". O seu primeiro artigo publicado nela foi \"Freak Power in the Rockies\", en que relataba a s\u00faa candidatura de 1970 para sheriff do condado de Pitkin, Colorado, como membro do partido Freak Power. Thompson perdeu nunha estreita votaci\u00f3n, prometendo na s\u00faa campa\u00f1a a despenalizaci\u00f3n do consumo das drogas (non do narcotr\u00e1fico, que desaprobaba), destru\u00edr as r\u00faas e convetelas en pastos para que a xente cami\u00f1ase, prohibir edificios tan altos que agachasen a paisaxe e a vista \u00e1s monta\u00f1as e rebautizar Aspen como Fat City. Para darse o pracer de chamar ao rival republicano \"o meu opo\u00f1ente guedell\u00e1n\", rasurouse a cabeza.\nThompson foi traballar como correspondente pol\u00edtico para \"Rolling Stone\", retendo o t\u00edtulo de director de Asuntos Nacionais durante trinta anos, ata a s\u00faa morte. Dous dos seus libros, \"Fear and Loathing in Las Vegas\" e \"Fear and Loathing on the Campaign Trail '72\" foron publicados (por entregas) na revista. Xunto con Joe Eszterhas e David Felton, Thompson foi fundamental no proceso de expansi\u00f3n de \"Rolling Stone\" al\u00e9n da cr\u00edtica musical. De feito, Thompson foi o \u00fanico escritor do cadro daquela \u00e9poca que non contribu\u00edu cun artigo sobre m\u00fasica na revista. Non obstante, as s\u00faas historias sempre ti\u00f1an pinceladas e referencias \u00e1 m\u00fasica popular, desde Howlin' Wolf ata Lou Reed. Armado onde for cunha das primeiras m\u00e1quinas de fax, f\u00edxose famoso por entregar os seus artigos a \u00faltima hora, case ilexibles, nas oficinas da revista en San Francisco, sempre demasiado tarde para editalos e corrixilos, mais xusto a tempo para publicalos.\nNacemento do xornalismo gonzo.\nEn 1970, Thompson escribiu un artigo chamado \"The Kentucky Derby is Decadent and Depraved\" para unha pequena revista deportiva chamada \"Scanlan's Monthly\". A\u00ednda que non foi moi lido no seu momento, o artigo \u00e9 o primeiro en que Thompson utilizou as t\u00e9cnicas do que ser\u00eda o xornalismo gonzo, un estilo que ocupou durante a maior parte do resto da s\u00faa carreira literaria. A descrici\u00f3n mani\u00e1tica e subxectiva en primeira persoa foi o suposto resultado da desesperaci\u00f3n de Thompson, quen se enfrontaba a unha inminente data l\u00edmite para entregar o artigo. Xa sen tempo, arrincou as p\u00e1xinas do seu caderno de apuntamentos e mandoullas ao seu editor, sen corrixilas ou sequera organizalas. Ralph Steadman, quen colaborou posteriormente con Thompson en gran cantidade de artigos, contribu\u00edu elaborando debuxos expresionistas con tinta e lapis. Thompson estaba resignado, seguro de ser despedido, cando o seu editor o chamou para felicitalo polo \u00abexcelente\u00bb artigo que escribira.\nO primeiro que empregou a palabra \"gonzo\" para describir o traballo de Thompson foi o xornalista Bill Cardoso. Cardoso co\u00f1eceu por primeira vez a Thompson en 1968, nun bus cheo de xornalistas viaxando para cubrir o comezo das elecci\u00f3ns presidenciais estadounidenses en New Hampshire. Cardoso describiu a aparici\u00f3n do artigo \"Kentucky Derby\" como unha iluminaci\u00f3n: \u00abAgora si, isto \u00e9 gonzo puro. Se este \u00e9 o principio, que siga chegando\u00bb. Thompson tomou a palabra de inmediato e, segundo Ralph Steadman, dixo: \u00abOk, iso \u00e9 o que fago. Gonzo\u00bb.\nThompson dese\u00f1ou un s\u00edmbolo para representar o novo xornalismo que creara. Consist\u00eda nunha gran man vermella con dous polgares, un en cada extremo da man, que co pu\u00f1o pechado encerra no centro un anaco de \"peyote\", un cacto end\u00e9mico de M\u00e9xico famoso polos efectos alucin\u00f3xenos ao inxerilo, e que tanto gustaba a Thompson.\nVida persoal.\nO 19 de maio de 1963 casou coa s\u00faa moza de moitos anos, Sandra Dawn Conklin (posteriormente co\u00f1ecida como Sandra Conklin Thompson ou Sondi Wright), e tiveron un fillo, Juan Fitzgerald Thompson, nado o 23 de marzo de 1964. A parella intentou ter m\u00e1is fillos, mais a s\u00faa esposa sufriu tres abortos espont\u00e1neos e dous beb\u00e9s morreron ao pouco de nacer. Nunha edici\u00f3n a Thompson da revista \"Rolling Stone\", Sandy escribiu:\nDespois de 19 anos xuntos e 17 de casados, Hunter e Sandy divorci\u00e1ronse en 1980; continuaron a ser amigos ata a morte de Hunter en 2005.\nO 20 de febreiro de 2005, aos 67 anos, o xornalista quitouse a vida dun disparo na cabeza. O seu fillo Juan emitiu un comunicado de prensa en que informou \u00abo doutor Hunter S. Thompson rematou coa s\u00faa vida dispar\u00e1ndose na cabeza no seu recinto fortificado en Woody Creek (Colorado). Hunter gardaba celosamente a s\u00faa intimidade e pregamos que os seus amigos e admiradores respecten esa intimidade e a da s\u00faa familia\u00bb.\nOs seus restos foron lanzados cun can\u00f3n desde o alto dunha torre co pu\u00f1o de dos polgares no alto, s\u00edmbolo do xornalismo gonzo."}
{"id": "535717", "revid": "98629", "url": "https://gl.wikipedia.org/wiki?curid=535717", "title": "Secret Magic Control Agency", "text": "Secret Magic Control Agency (tam\u00e9n co\u00f1ecido como Hansel &amp; Gretel) \u00e9 un filme ruso en lingua inglesa de 2021. O filme foi producido por Wizart Animation, CTB Film Company e QED International. Foi escrito por Analisa LaBianco, Vladimir Nikolaev, Jeffery Spencer, Aleksey Tsitsilin e Alexey Zamyslov e foi dirixido por Aleksey Tsitsilin. Bas\u00e9ase na obra \"Hansel e Gretel\" dos irm\u00e1ns Grimm."}
{"id": "535720", "revid": "1131", "url": "https://gl.wikipedia.org/wiki?curid=535720", "title": "Ran\u00f3n, Sotu'l Barcu", "text": "Ran\u00f3n \u00e9 a parroquia m\u00e1is setentrional do concello asturiano de Sotu'l Barcu. Ten unha extensi\u00f3n de 6,29 km\u00b2 e viven nela, repartidas entre o lugar de Ran\u00f3n e a vila de L'Arena, 1\u00a0672 persoas (segundo datos de 2017)."}
{"id": "535722", "revid": "47401", "url": "https://gl.wikipedia.org/wiki?curid=535722", "title": "Hunter Stockton Thompson", "text": ""}
{"id": "535724", "revid": "98629", "url": "https://gl.wikipedia.org/wiki?curid=535724", "title": "The Lady in the Van", "text": "The Lady in the Van \u00e9 un filme brit\u00e1nico de 2015 dirixido por Nicholas Hytner, e protagonizado por Maggie Smith e Alex Jennings. Bas\u00e9ase nas memorias hom\u00f3nimas de Alan Bennett. O gui\u00f3n foi escrito por Bennett, e conta a historia real das s\u00faas interacci\u00f3ns con Mary Shepherd, unha muller maior que viviu nunha furgoneta na s\u00faa r\u00faa de Londres durante 15 anos."}
{"id": "535726", "revid": "88215", "url": "https://gl.wikipedia.org/wiki?curid=535726", "title": "Fernando Peralta", "text": "Fernando Peralta Carrasco, nado en Ronda o 15 de agosto de 1961, \u00e9 un exfutbolista espa\u00f1ol que xogaba de porteiro. Disputou m\u00e1is de 500 partidos oficiais, a maior\u00eda deles entre a Primeira e a Segunda Divisi\u00f3n. Destacou especialmente no desaparecido CD M\u00e1laga, no Sevilla e no Castell\u00f3n, e pechou a s\u00faa carreira na SD Compostela.\nTraxectoria.\nFormouse nas categor\u00edas inferiores do CD M\u00e1laga, e tras xogar varios anos no filial debutou co primeiro equipo en decembro de 1980, nun partido de Segunda Divisi\u00f3n contra o Recreativo de Huelva, substitu\u00edndo na primeira parte ao lesionado Jos\u00e9 Luis Burgue\u00f1a. En 1981 xogou a Copa do Mundo Xuvenil, sendo o porteiro titular en ausencia de Andoni Zubizarreta.\nEn 1986, despois de case 150 partidos oficiais co M\u00e1laga, a maior\u00eda deles na Primeira Divisi\u00f3n, asinou co Sevilla FC. Non puido vestir as cores coas que xogara toda a vida, camiseta verde e pantal\u00f3n e medias brancas, como homenaxe \u00e1s cores da bandeira de Andaluc\u00eda, pois o club prohibiullo debido \u00e1 rivalidade co Betis. Foi titular durante os dous primeiros anos, pero trala fichaxe do ruso Rinat Dasaev polo equipo sevillano, Fernando quedou relegado \u00e1 suplencia, o que o fixo regresar ao equipo da s\u00faa terra en 1990.\nDous anos despois asinou co CD Castell\u00f3n, unha vez consumados tanto o declive deportivo como a desaparici\u00f3n do CD M\u00e1laga. Disptuou 123 partidos co Castell\u00f3n durante os seguintes tres anos, e en 1995 fichou pola SD Compostela, de Primeira Divisi\u00f3n. Militou durante un par de tempadas no equipo de Fernando V\u00e1zquez sen gozar apenas de minutos de xogo, pois o gardameta titular era Javier Falag\u00e1n. No Estadio de San L\u00e1zaro encaixou un dos goles m\u00e1is famosos da historia da liga, nun partido contra o FC Barcelona, no que Ronaldo recorreu medio campo caneando a varios xogadores do Compostela ata bater a Fernando. Retirouse en 1997.\nF\u00f3ra do campo.\nEstudou durante anos no seminario de M\u00e1laga e trala s\u00faa retirada dedicouse \u00e1 docencia. Foi ademais delegado do M\u00e1laga CF e director deportivo do club, e f\u00edxose adestrador de f\u00fatbol, baloncesto, balonm\u00e1n e voleibol."}
{"id": "535727", "revid": "88215", "url": "https://gl.wikipedia.org/wiki?curid=535727", "title": "Fernando Peralta Carrasco", "text": ""}
{"id": "535728", "revid": "23204", "url": "https://gl.wikipedia.org/wiki?curid=535728", "title": "Mi\u0142o\u015b\u0107 do kwadratu", "text": "Mi\u0142o\u015b\u0107 do kwadratu \u00e9 un filme polaco de 2021 dirixido por Filip Zylber. Foi escrito por Wiktor Pi\u0105tkowski e Marzanna Polit, e est\u00e1 protagonizado por Adrianna Chlebicka, Mateusz Banasiuk e Miros\u0142aw Baka. O filme est\u00e1 ambientado en Varsovia, Polonia, e conta a historia dun popular xornalista que se namora dunha modelo que ten unha dobre vida. Estreouse o 11 de febreiro de 2021 a trav\u00e9s de Netflix."}
{"id": "535729", "revid": "1131", "url": "https://gl.wikipedia.org/wiki?curid=535729", "title": "L'Arena, Ran\u00f3n, Sotu'l Barcu", "text": "L'Arena \u00e9 a capital da parroquia costeira de Ran\u00f3n, no concello asturiano de Sotu'l Barcu. Cunha poboaci\u00f3n de 1\u00a0445 hab. (segundo datos de 2017), \u00e9 a localidade m\u00e1is poboada do concello.\nXeograf\u00eda.\nAt\u00f3pase na beira dereita da desembocadura do r\u00edo Nal\u00f3n no mar Cant\u00e1brico, a 10 metros sobre o nivel do mar e a 3 km da capital do concello. Tradicionalmente, \u00e9 famoso pola pesca do meix\u00f3n e pola gastronom\u00eda arredor dela.\nEn L'Arena sit\u00faase a praia dos Quebrantos, que xunto coa de Bayas, xa no concello veci\u00f1o de Castrill\u00f3n, forman un areal de m\u00e1is de 3 km de lonxitude.\nFestas.\nCelebra as s\u00faas festas arredor da festividade de San Xo\u00e1n, o 24 de xu\u00f1o. Ademais, e por mor da s\u00faa tradici\u00f3n mari\u00f1eira, celebra tam\u00e9n a festa de San Telmo o \u00faltimo domingo de setembro."}
{"id": "535733", "revid": "98629", "url": "https://gl.wikipedia.org/wiki?curid=535733", "title": "The Fundamentals of Caring", "text": "The Fundamentals of Caring \u00e9 un filme estadounidense de 2016 escrito e dirixido por Rob Burnett. Bas\u00e9ase na novela de 2012 \"The Revised Fundamentals of Caregiving\" escrita por Jonathan Evison. Est\u00e1 protagonizado por Paul Rudd, Craig Roberts e Selena Gomez, e estreouse internacionalmente no Festival de Cinema de Sundance o 29 de xaneiro de 2016, e posteriormente en Netflix o 24 de xu\u00f1o de 2016."}
{"id": "535735", "revid": "89787", "url": "https://gl.wikipedia.org/wiki?curid=535735", "title": "Nytt Land", "text": "Nytt Land \u00e9 unha banda de folk n\u00f3rdico e ambiental, procedente de Kalachinsk en Siberia, no norte de Rusia. Fundada por Anatolii e Natalia Pahlenko en 2013, a banda publicou sete \u00e1lbums de estudio.\nEstilo e historia.\nNytt Land formouse en 2013 e publicou catro discos de forma independente antes de unirse ao selo brit\u00e1nico Cold Spring Records, co que publicaron en 2017 o disco \"Fimbulvinter\" e en 2018 \"O\u00f0al\". Acompa\u00f1aron a Wardruna na s\u00faa xira rusa, e tocaron en festivais viquingos, folk e metal de toda Europa.\nO estilo da banda ten sido comparado co de Wardruna e Danheim, co engadido do canto dif\u00f3nico e os instrumentos tradicionais feitos a man como o kantele e a talharpa. A banda afirmou que se inspiran nos sons da natureza siberiana, e os seus discos inclu\u00edron gravaci\u00f3ns en vivo de grallos de corvos e outros sons do bosque. Tematicamente, a s\u00faa obra faise eco de moitas historias da mitolox\u00eda n\u00f3rdica e de textos hist\u00f3ricos como a Edda po\u00e9tica. De acordo con esta tradici\u00f3n, gran parte das letras de Nytt Land est\u00e1n escritas e cantadas en lingua n\u00f3rdica antiga."}
{"id": "535736", "revid": "88215", "url": "https://gl.wikipedia.org/wiki?curid=535736", "title": "Adri\u00e1n Alonso Pereira", "text": "Adri\u00e1n Alonso Pereira, m\u00e1is co\u00f1ecido como Pola, nado en Vigo o 26 de xu\u00f1o de 1988, \u00e9 un xogador galego de f\u00fatbol sala que xoga de \u00e1-peche no no Noia Portus Apostoli, da Primeira divisi\u00f3n espa\u00f1ola.\nPasou polo Redondela FS antes de recalar no Lobelle Santiago, participando nos mellores anos da historia do club santiagu\u00e9s, co que ga\u00f1ou unha Copa de Espa\u00f1a e unha Supercopa ata 2011. A continuaci\u00f3n militou durante 10 anos no Inter Movistar, club ao que capitaneou e co que conquistou ata 19 t\u00edtulos, entre eles seis ligas, catro Copas de Espa\u00f1a e d\u00faas Champions League.\nAdemais foi 117 veces internacional coa selecci\u00f3n espa\u00f1ola, coa que ga\u00f1ou a Eurocopa de 2016.\nTraxectoria.\nComezou a xogar ao f\u00fatbol sala no seu barrio de Coia, e en idade xuvenil entrou no novo club de f\u00fatbol sala do barrio da Salgueira. Con este equipo, no que coincidiu con Jonathan Pereira, proclamouse campi\u00f3n galego xuvenil. Posteriormente entrou na canteira do Redondela FS, co que xogou na Divisi\u00f3n de Honra Xuvenil. \nEn 2005 pasou \u00e1 canteira do Lobelle Santiago, onde xogou primeiramente no equipo xuvenil e no filial. O 24 de setembro do mesmo, con 17 anos, debutou co primeiro equipo na Divisi\u00f3n de Honra, da man do adestrador Jos\u00e9 Venancio nun partido contra o M\u00f3stoles, anotando o \u00fanico gol do seu equipo (3-1). Na tempada 2006/07 sa\u00edu cedido ao FS Nazareno de Dos Hermanas e en 2007 pasou a ser xogador do primeiro equipo do Lobelle a todos os efectos. Participou dos mellores anos da historia do club santiagu\u00e9s, conquistando unha Copa de Espa\u00f1a e unha Supercopa, nun equipo no que xogaban entre outros Carlos Barr\u00f3n, Alem\u00e3o, Aicardo ou Rafael Rato.\nEn 2011 fichou polo Inter Movistar, co que ga\u00f1ou durante a seguinte d\u00e9cada todos os t\u00edtulos nacionais posibles. Conquistou seis ligas, catro Copas de Espa\u00f1a, d\u00faas Copas do Rei e cinco Supercopa de Espa\u00f1a. Internacionalmente ga\u00f1ou d\u00faas Champions League, nos anos 2017 e 2018, despois de derrotar na final nos dous casos ao Sporting de Portugal. No club de Alcal\u00e1 de Henares actuou xunto a xogadores como Ricardinho, Bet\u00e3o ou Jes\u00fas Herrero e na parte final do seu paso polo equipo madrile\u00f1o exerceu como capit\u00e1n.\nNo ver\u00e1n de 2021 deixou a liga espa\u00f1ola e fichou polo Sporting de Braga, da Primeira Divisi\u00f3n de Portugal."}
{"id": "535754", "revid": "89787", "url": "https://gl.wikipedia.org/wiki?curid=535754", "title": "Jenara Vicenta Arnal Yarza", "text": " \nJenara Vicenta Arnal Yarza, nada en Zaragoza o 19 de setembro de 1902 e finada en Madrid o 27 de maio de 1960, foi a primeira doutora en Ciencias Qu\u00edmicas de Espa\u00f1a.\nTraxectoria.\nJenara Vicenta naceu nunha humilde familia, o seu pai foi Lu\u00eds Arnal Foz, natural de Zaragoza, xornaleiro de profesi\u00f3n, a\u00ednda que con posterioridade dedicouse \u00e1 reparaci\u00f3n de pianos; a s\u00faa nai, Vicenta Yarza Marquina, natural de Brea (Zaragoza), era ama de casa . Ti\u00f1a dous irm\u00e1ns: Pilar, que chegou a ser unha gran pianista, estudou en Par\u00eds e chegou a dar concertos no Teatro Real de Madrid; e Pablo catedr\u00e1tico de F\u00edsica e Qu\u00edmica, e que pertenceu ao Consello Superior de Investigaci\u00f3ns Cient\u00edficas, pero faleceu sendo moi novo.\nA s\u00faa vocaci\u00f3n levoulle a estudar Maxisterio na Escola de Zaragoza, obtendo a titulaci\u00f3n de Mestra de Primeiro Ensino o 3 de decembro de 1921. Pero as s\u00faas ansias de saber lev\u00e1ronlle a matricularse durante o curso acad\u00e9mico de 1922-1923 na Facultade de Ciencias da Universidade de Zaragoza, na rama de Ciencias Qu\u00edmicas, na calidade de alumna non oficial. Cursando o resto dos anos da carreira xa como alumna oficial, obtendo a cualificaci\u00f3n de sobresaliente e matr\u00edcula de honra en todas as materias. O t\u00edtulo do Grao de Licenciada exped\u00eduselle, polo Reitorado da Universidade de Zaragoza, con data de 12 de marzo de 1927.\nContinuou estudando para obter o Grao de Doutora na Facultade de Ciencias, Secci\u00f3n de Qu\u00edmicas, da mesma Universidade, cousa que logrou o 13 de decembro de 1929 ao expedirse o t\u00edtulo. \u00c9 as\u00ed como Jenara Vicenta converteuse na primeira doutora en Ciencias Qu\u00edmicas de Espa\u00f1a, seguida m\u00e1is tarde polas catedr\u00e1ticas \u00c1ngela Garc\u00eda de la Puerta e Mar\u00eda Antonia Zorraquino.\nTras finalizar os seus estudos, en 1926, iniciou o seu labor como investigadora nos laboratorios de Qu\u00edmica te\u00f3rica da Facultade de Ciencias da Universidade de Zaragoza. Pero a s\u00faa investigaci\u00f3n levar\u00edaa a traballar noutros centros tanto p\u00fablicos como privados destacando: a Escola Industrial da mesma cidade, a Escola Superior de Traballo de Madrid, o Anstalt f\u00fcr Anorganische Chemie da Universidade de Basilea (como pensionada da Junta de Ampliaci\u00f3n de Estudios), e o Instituto Nacional de F\u00edsica e Qu\u00edmica de Madrid (proseguindo e ampliando os traballos iniciados en Su\u00edza e Alema\u00f1a, onde fora a investigar sobre Electroqu\u00edmica, en calidade de pensionada da JAE).\nEn 1929 entrou a formar parte da Sociedad Espa\u00f1ola de F\u00edsica y Qu\u00edmica, polo destacado labor investigador tanto en Espa\u00f1a como no estranxeiro.\nMentres estivo nos laboratorios do Anstalt f\u00fcr anorganische Chemie investigou sobre a obtenci\u00f3n electrol\u00edtica dos persulfatos de cinc e lantano e os resultados do seu traballo foron publicados resumidamente na revista Chimica Acta de Su\u00edza. Tam\u00e9n investigou sobre oxidaci\u00f3ns qu\u00edmicas producidas pola acci\u00f3n do fl\u00faor en corrente gasosa. Pasou un tempo estudando na Technische Hochschule, de Dresde grazas \u00e1 ampliaci\u00f3n da bolsa por dous semestres que solicitou en 1932.\nDurante a Segunda Rep\u00fablica Espa\u00f1ola Jenara Vicenta estivo a traballar no Instituto Nacional de F\u00edsica e Qu\u00edmica na secci\u00f3n dedicada \u00e1 electroqu\u00edmica.\nCando estala a guerra estaba en Madrid e en 1937 sae de Espa\u00f1a e est\u00e1 un tempo en Francia, de onde volve para entrar na zona nacional. Tras a guerra puido exercer sen ser sancionada.\nSeguiu interesada durante a \u00e9poca de Franco na investigaci\u00f3n cient\u00edfica realizou diversos traballos para o Consello Superior de Investigaci\u00f3ns Cient\u00edficas (CSIC), ademais de formar parte do Instituto de Pedagox\u00eda San Jos\u00e9 de Calasanz e colaborar no Bolet\u00edn Bibliogr\u00e1fico do CSIC, deixando unha gran pegada o seu pensamento cient\u00edfico, o cal queda patente en publicaci\u00f3ns destinadas aos mestres e inspectores de Ensino Primario mediante a Biblioteca Auxiliar de Educaci\u00f3n.\nEn maio de 1947 conseguiu autorizaci\u00f3n para asistir ao Primeiro Centenario da Royal Society e ao XI Congreso Internacional de Qu\u00edmica Pura e Aplicada que se celebrou en Londres en xullo dese mesmo ano, en decembro a Direcci\u00f3n Xeral de Ensinos Medios deulle permiso para realizar unha misi\u00f3n no Xap\u00f3n, como Delegada da Secci\u00f3n de Intercambios do CSIC. Ao seu regreso a Espa\u00f1a, Jenara Vicenta Arnal impartiu conferencias e facilitou o intercambio das publicaci\u00f3ns do CSIC coas das Universidades e centros de alta investigaci\u00f3n xaponeses (m\u00e1is tarde marcha durante dous anos ao pa\u00eds nip\u00f3n onde ampl\u00eda os seus estudos en qu\u00edmica).\nEn xullo de 1953 realizou unha viaxe para asistir ao XIII Congreso Internacional de Qu\u00edmica Pura que se celebrou en Estocolmo e Uppsala; e ese mesmo ano, en setembro iniciou o que ser\u00eda a \u00faltima viaxe a Europa por motivos de investigaci\u00f3n, para asistir \u00e1 reuni\u00f3n do Comit\u00e9 Internacional de Termodin\u00e1mica e Cin\u00e9tica Electroqu\u00edmicas, que se celebrou en Viena do 28 de setembro ao 5 de outubro.\n\u00c1 paix\u00f3n pola investigaci\u00f3n xunt\u00e1base a paix\u00f3n pola docencia, \u00e1 que dedicou tam\u00e9n gran parte da s\u00faa vida. Non conseguiu integrarse na estrutura universitaria, a pesar dos seus m\u00e9ritos e traballou coma docente nun instituto de bacharelato en Barcelona, e en Madrid onde dirixiu o instituto feminino de Ensino Medio Beatriz Galindo."}
{"id": "535757", "revid": "25871", "url": "https://gl.wikipedia.org/wiki?curid=535757", "title": "Piedad de la Cierva", "text": "Piedad de la Cierva Viudes, nada en Murcia o 1 de xu\u00f1o de 1913 e finada en Madrid o 31 de decembro de 2007, foi unha cient\u00edfica espa\u00f1ola, pioneira nos estudos de radiaci\u00f3n artificial en Espa\u00f1a e na industrializaci\u00f3n do vidro \u00f3ptico.\nTraxectoria.\nPiedad de la Cierva foi filla de Juan de la Cierva e L\u00f3pez e de Encarnaci\u00f3n L\u00f3pez. Parente de Juan de la Cierva e Pe\u00f1afiel, tivo tres irm\u00e1ns, Juli\u00e1n, Juan e Francisco.\nO seu pai, home de grandes miras e moi esixente con Piedad, foi capaz de adivi\u00f1ar o novo rol que as mulleres deb\u00edan desempe\u00f1ar na sociedade tras a Gran Guerra. \u00c9 por iso que se preocupou de proporcionar os medios para que Piedad puidese estudar e alcanzar unha adecuada educaci\u00f3n universitaria. Matriculouse na Facultade de Ciencias da Universidade de Murcia.\nO 2 de outubro de 1928 empezou a estudar como alumna oficial na Universidade de Murcia, co que se converteu na \u00fanica muller na citada Universidade. As s\u00faas aptitudes intelectuais, impediron ser obxecto de discriminaci\u00f3n, e os seus profesores axud\u00e1ronlle na s\u00faa promoci\u00f3n profesional, como o profesor Fernando Ferrando. Durante o curso, 1929-30, trasladouse a Valencia para continuar a carreira, onde puido atopar outras mozas universitarias na Residencia de Escolapias na que se aloxaba, deixando o illamento que sufrira en Murcia. Al\u00ed coincidiu con tres estudantes de Maxisterio e d\u00faas de Medicina.\nLicenciouse en Ciencias pola Universidade de Valencia en 1932, recibindo o Premio Extraordinario de Licenciatura, e sendo unha das afortunadas que formaba parte dese 6% de alumnado feminino do total de alumnos universitarios.\nO profesor de Qu\u00edmica Xeral, Antonio Ipiens, catedr\u00e1tico de Qu\u00edmica Xeral na Universidade de Valencia desde 1924 e que obter\u00eda en 1941 a c\u00e1tedra de Qu\u00edmica experimental na Universidade de Madrid, cuxa muller tam\u00e9n ti\u00f1a carreira universitaria; prop\u00f3n a Piedade facer o doutoramento en Madrid, proporcion\u00e1ndolle unha carta de recomendaci\u00f3n dirixida a Julio Palacios, un dos investigadores m\u00e1is prestixiosos da Universidade Central de Madrid. \u00c9 deste xeito que acaba realizando a s\u00faa tese doutoral no prestixioso Instituto Rockefeller, que reun\u00eda naquel momento a investigadores de gran talle intelectual como Enrique Moles, Miguel Catal\u00e1n ou Julio Palacios e acud\u00edan tam\u00e9n cient\u00edficos destacados doutras partes de Europa, entre eles Marie Curie ou Albert Einstein.\nActividade cient\u00edfica.\nAcabada a tese en 1935, obtivo unha bolsa para marchar ao Instituto de F\u00edsica Te\u00f3rica Niels Bohr en Dinamarca, un centro pioneiro na desintegraci\u00f3n artificial do \u00e1tomo, para investigar baixo a direcci\u00f3n do profesor Georges von Hevesy.\nVon Hevesy dirixiu os seus estudos, ensinoulle as principais t\u00e9cnicas de radiaci\u00f3n artificial e encomendoulle varias investigaci\u00f3ns, en concreto unha sobre a transmutaci\u00f3n do Aluminio e outra sobre a separaci\u00f3n dos is\u00f3topos do Bromo que se traduciron en dous artigos cient\u00edficos publicados en Espa\u00f1a na Revista Anais da Sociedade Espa\u00f1ola de F\u00edsica e Qu\u00edmica.\n\u00c1 s\u00faa volta a Espa\u00f1a contaba con dirixir os estudos sobre radiaci\u00f3n artificial en Espa\u00f1a, pero o estalido da Guerra Civil en xullo de 1936 deu ao traste con todos os seus plans.\nDespois da Guerra volveu retomar a s\u00faa actividade cient\u00edfica. En primeiro lugar, formou parte do inicial Instituto de \u00d3ptica a proposta de Jos\u00e9 Mar\u00eda Otero Navascu\u00e9s. Este incipiente instituto converter\u00edase posteriormente no Instituto de \u00d3ptica \"Daza de Vald\u00e9s\", dependente do CSIC. Ademais, foi nomeada Auxiliar da C\u00e1tedra \u201cEstrutura at\u00f3mico-molecular e Espectroscopia\u201d na Universidade Complutense.\nEn 1941 presentouse \u00e1s oposici\u00f3ns de C\u00e1tedra de F\u00edsicoqu\u00edmica para as universidades de Sevilla, Murcia e Madrid xunto con Teresa Salazar e outros tres profesores de universidade. Para a s\u00faa decepci\u00f3n s\u00f3 dous dos homes conseguiron unha praza e a outra preferiron deixala deserta para que non a obtivera unha muller o que lle fixo reformularse a s\u00faa dedicaci\u00f3n \u00e1 universidade.\nEn 1945 foi contratada como Persoal T\u00e9cnico Civil da Mari\u00f1a polo LTIEMA (Laboratorio e Taller de Investigaci\u00f3n do Estado Maior da Armada) para encargarse sobre todo da industrializaci\u00f3n do vidro \u00f3ptico. Con este fin viaxou aos Estados Unidos para familiarizarse cos procedementos. Visitou a National Bureau of Standards (Washington), a Facultade de Enxe\u00f1er\u00eda do Vidro da Universidade de Toledo ( Ohio) e a Libby Owens\nEn 1954 conseguiu fabricar o primeiro ensaio de vidro \u00f3ptico. A Memoria dese ensaio foi publicada polo Consello Superior de Investigaci\u00f3ns Cient\u00edficas e foi premiada co 1\u00ba Premio de investigaci\u00f3n t\u00e9cnica \u201cJuan de la Cierva\u201d en 1955.\nOutro campo de investigaci\u00f3n liderado por Piedad de la Cierva desde o LTIEMA foi a fabricaci\u00f3n de ladrillos refractarios con cascarilla de arroz, moi \u00fatiles para as caldeiras dos barcos e outros fornos. Nesta ocasi\u00f3n volveu recibir de novo o Premio \u201cJuan de la Cierva\u201d en 1966.\nEn 1945 co\u00f1eceu o Opus Dei a trav\u00e9s de \"Cami\u00f1o\", un libro de Xosemar\u00eda Escriv\u00e1. O 25 de decembro de 1952 pide a s\u00faa admisi\u00f3n como Agregada.\nReco\u00f1ecementos.\nNa s\u00faa honra creronse os premios Piedad de la Cierva, para reconocer a traxectoria de mulleres da Rexi\u00f3n de Murcia con toda unha vida adicada \u00e1 ciencia, e as bolsas Piedad de la Cierva para alumnas que inician os estudos en Enxe\u00f1er\u00eda ou Arquitectura."}
{"id": "535758", "revid": "5132", "url": "https://gl.wikipedia.org/wiki?curid=535758", "title": "Enrique Saludador", "text": "Enrique Saludador Organero, nado o 19 de outubro de 1970 en Alc\u00e1zar de San Juan, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de pivote cunha altura de 2,11 m."}
{"id": "535759", "revid": "197", "url": "https://gl.wikipedia.org/wiki?curid=535759", "title": "Montaos", "text": ""}
{"id": "535760", "revid": "98629", "url": "https://gl.wikipedia.org/wiki?curid=535760", "title": "Manuel D\u00edaz Arias", "text": "Manuel D\u00edaz Arias, nado en Lugo o 30 de marzo de 1972, \u00e9 un ex-xogador e profesional de baloncesto galego. Cunha altura de 1,92 m, xogaba na posici\u00f3n de ala. Chegou a xogar na Liga ACB da man do Club Baloncesto Breog\u00e1n."}
{"id": "535761", "revid": "5132", "url": "https://gl.wikipedia.org/wiki?curid=535761", "title": "Ourense Baloncesto", "text": ""}
{"id": "535765", "revid": "5132", "url": "https://gl.wikipedia.org/wiki?curid=535765", "title": "Cadros de xogadores de tempadas pasadas do Club Ourense Baloncesto", "text": "Esta \u00e9 unha lista dos cadros de xogadores de todas as temporadas do Club Ourense Baloncesto."}
{"id": "535767", "revid": "25871", "url": "https://gl.wikipedia.org/wiki?curid=535767", "title": "Manuel Fern\u00e1ndez de Castro e Men\u00e9ndez Hevia", "text": "Manuel Fern\u00e1ndez de Castro y Men\u00e9ndez Hevia (Oviedo, 1834\u2013Mondo\u00f1edo, 1905), foi un sacerdote cat\u00f3lico e escritor espa\u00f1ol en lingua asturiana, bispo de Mondo\u00f1edo entre 1889 e 1905. \nTraxectoria.\nFern\u00e1ndez de Castro y Men\u00e9ndez Hevia ordenouse sacerdote en 1869 e foi catedr\u00e1tico de Lat\u00edn no Seminario Conciliar de Oviedo. Doutor en Teolox\u00eda, foi reitor penitenciario da Catedral da capital asturiana e foi o fundador do Catecismo de Oviedo. O 30 de decembro de 1889 foi nomeado bispo de Mondo\u00f1edo, sendo ordenado o 13 de abril de 1890. Durante os anos \u00e1 fronte da diocese ampliou o Seminario e creou varias novas parroquias, como a do Carme e San Vicente de Trig\u00e1s. Ademais mantivo unha colaboraci\u00f3n xornal\u00edstica no diario carlista \"La Unidad\", referente desta tendencia en Asturias, dende a revoluci\u00f3n de 1868. Tam\u00e9n, escribiu sobre temas de Teolox\u00eda Moral en revistas eclesi\u00e1sticas espa\u00f1olas e publicou dous libros sobre catequesis. \nEscritor en asturiano.\nEmpregou a lingua asturiana para obras de tipo de po\u00e9tico e relixioso, como por exemplo as poes\u00edas escritas para os nenos e nenas do Catecismo de Oviedo. Tam\u00e9n en l\u00edrica, compuxo alg\u00fans poemas que lle deron sona. Mais a s\u00faa obra m\u00e1is importante \u00e9 a traduci\u00f3n do Evanxeo de Mateu feita baixo o patrocinio de Luis Luciano Bonaparte, curm\u00e1n de Napole\u00f3n III, e publicada en Londres en 1861. Manuel Fern\u00e1ndez de Castro fixo a traduci\u00f3n dende a versi\u00f3n en castel\u00e1n de Torres F\u00e9lix Amat, e empregou as variedades centrais do idioma. A tiraxe foron uns 200 exemplares dos que se conservan cinco, un deles da colecci\u00f3n privada de Inaciu Gal\u00e1n. A obra non leva o seu nome, pois o Dereito Can\u00f3nico prohib\u00eda a publicaci\u00f3n en lingua vern\u00e1cula da Biblia e f\u00edxose sen licenza ecles\u00edastica. Consid\u00e9rase que Louis Lucien Bonaparte entrou en contacto con Manuel Fern\u00e1ndez de Castro grazas a asturianos residentes en Par\u00eds, ben por exiliados carlistas, ben polo embaixador naquela altura, Alejandro Mon y Men\u00e9ndez. \nTam\u00e9n fixo a traduci\u00f3n ao asturiano da bula \"Ineffabilis Deus\" na que o papa P\u00edo IX proclamou o dogma da Inmaculada Concepci\u00f3n de Mar\u00eda\".\" Esta versi\u00f3n est\u00e1 conservada nun c\u00f3dice regalado por Espa\u00f1a ao Vaticano coas versi\u00f3ns da bula en galego, \u00e9uscaro, catal\u00e1n, valenciano, ademais do asturiano.\nReco\u00f1ecementos.\nTanto en Mondo\u00f1edo como en Oviedo existen r\u00faas co nome de Manuel Fern\u00e1ndez de Castro. Ademais, a s\u00faa tarefa en lingua asturiana fixo que o seu nome bautizase o Coleutivu Manuel Fern\u00e1ndez de Castro que une a sacerdotes en prol do uso do asturiano no seo da Igrexa Cat\u00f3lica creado en 1986. Tam\u00e9n lle foi adicada a \"Selmana de les Lletres Asturianes\" de 1997. En 2016 o Concello de Mondo\u00f1edo conmemorouno dentro do ciclo \"Mondo\u00f1edo \u00e9 poes\u00eda\" dese ano."}
{"id": "535768", "revid": "5132", "url": "https://gl.wikipedia.org/wiki?curid=535768", "title": "Liga ACB 1990-91", "text": "A temporada 1990\u201391 da Liga ACB, celebrada entre o 19 de setembro de 1990 e o 19 de maio de 1991, foi a oitava temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta mantiv\u00e9ronse o n\u00famero de equipos, 24, mais mudou o formato de competici\u00f3n respecto edici\u00f3n anterior. Nesta ocaci\u00f3n os 24 equipos foron divididos en dous grupos, de xeito que os oito primeiros de cada grupo xogaron o playoff polo t\u00edtulo e os catro \u00faltimos o playoff pola permanencia. O campi\u00f3n desta edici\u00f3n foi o Montigal\u00e0 Joventut, sendo o primeiro campi\u00f3n desde a chegada da ACB distinto do Real Madrid e o FC Barcelona.\nPlayoffs.\nPlayouts de clasificaci\u00f3n.\nOs playouts de clasificaci\u00f3n deciden os postos do 9\u00ba ao 20\u00ba da clasificaci\u00f3n. Participan no playout os oito perdederes da rolda de oitavos de final do playoff do t\u00edtulo e os catro vencedores da primeira rolda do playoff de permanencia. Os doce equipos disputan unha fase de liga divididos en catro grupos de tres equipos. Deste xeito, os catro primeiros ocupan as posici\u00f3ns da 9\u00ba \u00e1 12\u00ba, os segundos da 13\u00ba \u00e1 16\u00ba e os terceiros da 17\u00ba \u00e1 20\u00ba.\nPlayoffs de permanencia.\nCajabilbao e Cajacanarias perden a categor\u00eda."}
{"id": "535769", "revid": "5132", "url": "https://gl.wikipedia.org/wiki?curid=535769", "title": "MVP da Final da ACB", "text": "O MVP da Final da ACB \u00e9 un premio outorgado pola Asociaci\u00f3n de Clubs de Baloncesto ao mellor xogador da final da Liga ACB. Este galard\u00f3n foi entregado por vez primeira na temporada 1990-91. Desde aquela, tan s\u00f3 cinco xogadores conseguiron ga\u00f1ar o premio en m\u00e1is dunha ocasi\u00f3n: Arvydas Sabonis (2 veces), Juan Carlos Navarro (3 veces), Felipe Reyes (2 veces), Sergio Llull (2 veces) e Nikola Miroti\u0107 (2 veces). Historicamente, este galard\u00f3n \u00e9 entregado ao xogador do equipo ga\u00f1ador con m\u00e1is valoraci\u00f3n no transcurso de todos os xogos da final.\nGalardoados.\nA seguinte \u00e9 unha lista dos ga\u00f1adores do galard\u00f3n temporada a temporada."}
{"id": "535770", "revid": "5132", "url": "https://gl.wikipedia.org/wiki?curid=535770", "title": "MVP da final da ACB", "text": ""}
{"id": "535771", "revid": "5132", "url": "https://gl.wikipedia.org/wiki?curid=535771", "title": "MVP das finais da ACB", "text": ""}
{"id": "535772", "revid": "5132", "url": "https://gl.wikipedia.org/wiki?curid=535772", "title": "MVP das Finais da ACB", "text": ""}
{"id": "535773", "revid": "5132", "url": "https://gl.wikipedia.org/wiki?curid=535773", "title": "Zumos J\u00faver Murcia", "text": ""}
{"id": "535774", "revid": "5132", "url": "https://gl.wikipedia.org/wiki?curid=535774", "title": "Liga ACB 1990\u201391", "text": ""}
{"id": "535775", "revid": "98629", "url": "https://gl.wikipedia.org/wiki?curid=535775", "title": "Gran Premio dos Estados Unidos de 2000", "text": "O Gran Premio dos Estados Unidos de 2000 (oficialmente XXIX SAP United States Grand Prix) foi unha carreira de F\u00f3rmula Un celebrada o 24 de setembro de 2000 no Indianapolis Motor Speedway en Speedway, Indiana. Foi a 15\u00aa carreira do Campionato Mundial de F\u00f3rmula Un 2000 e o 34\u00ba Gran Premio dos Estados Unidos. O piloto de Ferrari Michael Schumacher ga\u00f1ou a carreira de 73 voltas desde a pole position. O seu compa\u00f1eiro de equipo Rubens Barrichello terminou segundo co piloto Heinz-Harald Frentzen terceiro.\nO piloto de McLaren David Coulthard comezou segundo, xunto a Michael Schumacher. Non obstante, Coulthard viuse obrigado a cumprir unha penalizaci\u00f3n de dez segundos de parada na oitava volta porque arrincou antes do comezo. O principal rival de Michael Schumacher no campionato, Mika H\u00e4kkinen, partiu do cuarto posto pero retirouse co motor avariado na volta 26. Michael Schumacher ti\u00f1a as\u00ed unha vantaxe incontestable e conseguiu a s\u00faa s\u00e9tima vitoria da tempada, a pesar dun trompo nas fases finais da carreira.\nComo consecuencia da carreira, Michael Schumacher retomou o liderado no Campionato de Pilotos por oito puntos sobre H\u00e4kkinen. O quinto posto de Coulthard no Gran Premio eliminou as esperanzas de ga\u00f1ar o campionato e reduciu a oito puntos a vantaxe sobre o cuarto clasificado Barrichello. Na Campionato de Construtores, Ferrari asumiu o liderado de McLaren e estableceu unha vantaxe de dez puntos, a falta de d\u00faas carreiras para finalizar a tempada.\nAntecedentes.\nO Gran Premio disput\u00e1rono once equipos, cada un de dous pilotos. Os equipos, tam\u00e9n co\u00f1ecidos como construtores, foron McLaren, Ferrari, Jordan, Jaguar, Williams , Benetton, Prost, Sauber, Arrows, Minardi e BAR. O fornecedor de pneum\u00e1ticos Bridgestone levou dous compostos de pneum\u00e1ticos diferentes \u00e1 carreira; os pneum\u00e1ticos de composto para seco, Duros e Extra Duros. \nA carreira supuxo o regreso ao calendario da F\u00f3rmula Un dos Estados Unidos despois de estar f\u00f3ra do calendario desde a tempada de F\u00f3rmula Un de . A carreira eliminouse do calendario debido \u00e1 escasa asistencia e a s\u00faa data no calendario concedeuse ao Gran Premio de Sur\u00e1frica para a tempada . Restablecido en decembro de 1998 tras unha campa\u00f1a de sete anos seguida polos propietarios do Indianapolis Motor Speedway Hulman and Co. Para celebrar o seu regreso ao calendario, os pilotos de Jaguar Eddie Irvine e Johnny Herbert pilotaron nunha proba de exhibici\u00f3n a bordo dun Jaguar R1 e un Taxicab arredor de Broadway en Nova York o martes pola tarde antes da carreira. \nAntes da carreira, o piloto de McLaren Mika H\u00e4kkinen lideraba o Campionato de Pilotos con 80 puntos, por diante de Michael Schumacher con 78 puntos e David Coulthard con 61 puntos. Rubens Barrichello era cuarto con 49 puntos e Ralf Schumacher quinto con 24 puntos. No Campionato de construtores], McLaren lideraba con 131 puntos de vantaxe sobre o seu rival Ferrari con 127 puntos. Williams era terceiro con 34 puntos, mentres que Benetton con 20 e Jordan con 17 puntos disputaron o cuarto posto.\nDespois do Gran Premio de Italia de 2000 do 10 de setembro, os equipos realizaron sesi\u00f3ns de probas en varios circu\u00edtos de Europa entre o 11 e o 15 de setembro. Ferrari, McLaren e Sauber optaron por probar no circu\u00edto de Mugello. O piloto de probas de McLaren Olivier Panis foi o m\u00e1is r\u00e1pido o primeiro d\u00eda, por diante de Pedro Diniz de Sauber. Panis mant\u00edvose como o m\u00e1is r\u00e1pido na segunda e \u00faltima xornada. Os equipos Williams e Benetton optaron por probar no circu\u00edto Aut\u00f3dromo do Estoril onde Ralf Schumacher marcou os tempos m\u00e1is r\u00e1pidos do primeiro d\u00eda. Jaguar e BAR realizaron as s\u00faas probas no Circu\u00edto de Silverstone onde O piloto de probas de Jaguar Luciano Burti foi o m\u00e1is r\u00e1pido o primeiro d\u00eda. \nO circu\u00edto recibiu unha resposta desigual. O piloto de Willams Jenson Button describiu a pista como un \"gran circu\u00edto\". Non obstante, Jacques Villeneuve de BAR foi moi cr\u00edtico coa pista afirmando que ser\u00eda \"moi dif\u00edcil conseguir unha boa volta\" e tam\u00e9n atopou a secci\u00f3n interior da pista \"moi lenta\". Mika Salo de Sauber afirmou que non lle gustaban as tres primeiras forquitas a\u00ednda que estaba satisfeito co resto do circu\u00edto. \nCualificaci\u00f3n.\nA hora de sesi\u00f3n de cualificaci\u00f3n do s\u00e1bado pola tarde limitou a cada piloto a doce voltas, decidiuse a orde de sa\u00edda polas s\u00faas voltas r\u00e1pidas. Durante esta sesi\u00f3n, estivo en vigor a regra do 107%, o que requiriu que cada piloto fixase un tempo dentro do 107 por cento da volta r\u00e1pida para clasificarse para a carreira. A sesi\u00f3n celebrouse con tempo nubrado con chuvascos ocasionais. Michael Schumacher acadou a s\u00faa s\u00e9tima pole position da tempada, a s\u00faa primeira no circu\u00edto, cun tempo de 1:14.266. Xunto a el na primeira fila da grella estivo Coulthard, que foi unha d\u00e9cima de segundo m\u00e1is lento e foi axudado polo rebufo do seu compa\u00f1eiro H\u00e4kkinen na recta principal. H\u00e4kkinen clasificouse terceiro e afirmou que non estaba descontento coa s\u00faa posici\u00f3n inicial. Barrichello clasificouse cuarto, a tres d\u00e9cimas de segundo de Michael Schumacher, e dixo que ti\u00f1a m\u00e1is agarre no seu coche para mellorar o seu tempo. Trulli clasificouse quinto. Button tomou o sexto posto e quedou feliz co seu esforzo a pesar de atoparse cunha bandeira amarela na s\u00faa terceira carreira e admitiu empurrar demasiado no seu cuarto intento.. Frentzen esvarou sobre o c\u00e9spede durante a sesi\u00f3n e logrou rexistrar o s\u00e9timo tempo r\u00e1pido. Villeneuve que asegurou oitavo creu que poder\u00eda ter marcado un tempo m\u00e1is r\u00e1pido ao trompear durante a s\u00faa volta r\u00e1pida. Diniz foi noveno logo de eliminar algo de carga aerodin\u00e1mica que mellorou a sensaci\u00f3n do seu coche. Ralf Schumacher acabou entre os dez primeiros clasificados logo de trompear na s\u00faa cuarta volta. Wurz clasificouse und\u00e9cimo e dixo que estaba feliz co seu coche. Ricardo Zonta clasificouse d\u00e9cimo segundo, culpando ao seu coche do seu rendemento na clasificaci\u00f3n. Estaba por diante de Verstappen e Salo. Fisichella, que comezou 15\u00ba, afirmou que o subviraxe e o mal agarre imped\u00edanlle establecer un tempo de volta m\u00e1is r\u00e1pido. Logrou clasificarse por diante de Heidfeld e Irvine, que trompearon durante a sesi\u00f3n. O piloto de Arrows Pedro de la Rosa, Herbert e Alesi ocuparon os tres seguintes postos; este \u00faltimo ti\u00f1a unha falla de funcionamento debido a un fallo do sistema de v\u00e1lvulas pneum\u00e1ticas no seu motor. The two Minardi drivers qualified at the rear of the grid; Gast\u00f3n Mazzacane in front of Gen\u00e9. \nWarm-up.\nOs pilotos sa\u00edron \u00e1 pista \u00e1s 09:30 Hora est\u00e1ndar do leste (UTC - 5) para unha sesi\u00f3n de quecemento de 30 minutos.. Tivo lugar en condici\u00f3ns de mollado, onde o agarre era escaso e moitos pilotos foron forzados a pisar o c\u00e9spede tras deslizarse da pista. Ambos McLarens mantiveron o seu bo rendemento na clasificaci\u00f3n; Coulthard fixo o mellor tempo, un 1:23.14. H\u00e4kkinen foi o segundo no outro coche McLaren. Michael Schumacher foi o terceiro m\u00e1is r\u00e1pido e Villeneuve completou os catro primeiros, oito d\u00e9cimas de segundo por detr\u00e1s de Coulthard. Despois da sesi\u00f3n previa de warm-up, pero antes da carreira, o delegado de seguridade da F\u00e9d\u00e9ration Internationale de l'Automobile (FIA), Charlie Whiting, anunciou que moveu a primeira fila da grella cara a atr\u00e1s oito metros despois de que xurdiran preocupaci\u00f3ns de Coulthard e Michael Schumacher que experimentaran xiros de rodas ao cruzar o \"patio de ladrillos\". Whiting tam\u00e9n confirmou que a zona l\u00edmite de velocidade do pit lane avanzar\u00edase m\u00e1is a fondo na curva 13. \nCarreira.\nA carreira comezou \u00e1s 14:00 hora local. As condici\u00f3ns da grella eran seco e pista mollada antes da carreira, a temperatura do aire era de 12\u00a0\u00b0C e a temperatura da pista 14\u00a0\u00b0C. Aproximadamente 250.000 persoas acudiron \u00e1 carreira, batendo o r\u00e9cord de asistencia do Gran Premio de Australia de 1995. Todos os pilotos excepto Herbert comezaron cos pneum\u00e1ticos de composto intermedio. Coulthard, que comezou xunto a Michael Schumacher, saltouse o comezo e pasou \u00e1 cabeza. M\u00e1is tarde Coulthard recibiu unha penalizaci\u00f3n de dez segundos de parada. Entrando na primeira curva, H\u00e4kkinen resistiu a Barrichello que o intentou pasar polo terceiro posto. Herbert fixo un mal comezo, caendo do 19 ao 22 ao final da primeira volta. Frentzen perdeu o s\u00e9timo posto a media volta despois de abrirse, perdendo d\u00faas posici\u00f3ns ante Villeneuve e Ralf Schumacher. Ao final da primeira volta, Coulthard lideraba diante de Michael Schumacher, H\u00e4kkinen, Barrichello, Trulli, Button, Villeneuve, Ralf Schumacher, Frentzen, Diniz, Zonta, Wurz, Irvine, Verstappen, Heidfeld, Salo, de la Rosa, Alesi, Fisichella, Gen\u00e9, Mazzacane e Herbert.. Coulthard constru\u00edra unha vantaxe de 1.7 segundos sobre Michael Schumacher ao comezo da segunda volta. Na recta traseira, Button intentou adiantar a Trulli polo quinto posto, pero os dous pilotos chocaron. Ambos os pilotos fixeron paradas en boxes para arranxar e sa\u00edron ao fondo do pista. Frentzen pasou a Ralf Schumacher pola sexta posici\u00f3n, mentres que Zonta superou a Diniz pola oitava e Verstappen subiu d\u00faas posici\u00f3ns \u00e1 d\u00e9cima tras superar a Irvine e Wurz.\nDe la Rosa superou a Heidfeld polo 13\u00ba posto na terceira volta, mentres que Gen\u00e9 superou a Fisichella para a 17\u00aa posici\u00f3n. Na seguinte volta, a vantaxe de Coulthard ante Michael Schumacher reduciuse nun segundo. de la Rosa seguiu subindo pola pista pasando a Wurz polo duod\u00e9cimo posto. Na mesma volta, Alesi converteuse no primeiro piloto en calzar pneum\u00e1ticos de seco. Michael Schumacher comezou a atacar a Coulthard polo liderado na quinta volta co piloto de McLaren mov\u00e9ndose para defender a s\u00faa posici\u00f3n. Na sexta volta, Barrichello converteuse no primeiro dos primeiros en entrar a boxes, mentres que Irvine perdeu a und\u00e9cima posici\u00f3n fronte a de la Rosa. H\u00e4kkinen foi o primeiro dunha serie de pilotos en entrar no pit lane a montar pneum\u00e1ticos de seco na s\u00e9tima volta, seguido de Ralf Schumacher, Zonta, Verstappen, Irvine e Wurz. Coulthard realizou a s\u00faa penalizaci\u00f3n na oitava volta e caeu do segundo ao sexto posto. Fisichella fixo un pit stop para cumprir a s\u00faa id\u00e9ntica penalizaci\u00f3n na mesma volta, desde a vix\u00e9simo segunda posici\u00f3n e mant\u00edvose nesa posici\u00f3n. Michael Schumacher, Frentzen, Diniz e Mazzacane foron os \u00fanicos pilotos que non cambiaron de pneum\u00e1ticos na volta 9, mentres Coulthard fixo unha parada en boxes e volveu a unirse no 16\u00ba posto.\nDurante as seguintes tres voltas, de la Rosa e Zonta cambiaron a duod\u00e9cima posici\u00f3n, mentres que Ralf Schumacher superou a Barrichello pola s\u00e9tima. Diniz, que corr\u00eda terceiro, fixo unha parada en boxes na volta doce e sa\u00edu na sexta posici\u00f3n. Os dous pilotos de Williams comezaron a negociar as voltas r\u00e1pidas na mesma volta. Durante a volta 13, Mazzacane comezou a resistir os intentos de H\u00e4kkinen de adiantalo e Ralf Schumacher pasou a Diniz polo quinto. Trulli converteuse no primeiro retirado da carreira na mesma volta despois de facer unha parada en boxes. Frentzen e Mazzacane fixeron as s\u00faas paradas en boxes na volta 14, permitindo a H\u00e4kkinen entrar en segunda posici\u00f3n. Button retirouse d\u00faas voltas despois por problemas mec\u00e1nicos. Michael Schumacher fixo unha parada en boxes na volta 16 e sa\u00edu dez segundos por diante de H\u00e4kkinen no liderado. H\u00e4kkinen comezou a reducir gradualmente a vantaxe de Michael Schumacher. Salo trompeou na volta 19 e converteuse no terceiro retirado da carreira. Sete voltas despois, H\u00e4kkinen reducira a vantaxe de Michael Schumacher a catro segundos antes de que o piloto de McLaren sufrise un fallo no motor. Herbert fixo unha parada en boxes para montar un morro novo na volta 27 e sa\u00edu na 17\u00aa posici\u00f3n. Coulthard pasou a Irvine polo noveno posto unha volta despois. Verstappen sufriu un fallo nos freos na volta 35 e retirouse.\nCoulthard seguiu ga\u00f1ando posici\u00f3ns ao pasar a de la Rosa pola s\u00e9tima na volta 37. Ralf Schumacher converteuse no primeiro piloto en facer unha parada programada en boxes d\u00faas voltas despois. Na volta 40, Coulthard marcou a volta r\u00e1pida da carreira, con 1:14.710, mentres avanzaba \u00e1 quinta posici\u00f3n despois de adiantar a Diniz e fixo a s\u00faa parada en boxes unha volta m\u00e1is tarde, volvendo a incorporarse und\u00e9cimo. Na seguinte volta, Ralf Schumacher fixo outra parada en boxes e reincorporouse no 15\u00ba. de la Rosa retirouse cunha falla na caixa de cambios na volta 46, mentres que Fisichella retirouse unha volta despois con problemas no motor. O l\u00edder da carreira Michael Schumacher fixo unha parada en boxes na volta 49 e mantivo unha vantaxe de dez segundos sobre Frentzen. Mazzacane fixo unha parada en boxes na mesma volta e fallou na s\u00faa posici\u00f3n de parada golpeando a un dos mec\u00e1nicos do seu equipo. Barrichello converteuse no \u00faltimo piloto en facer unha parada programada en boxes na volta 53. A finais da volta 55, coas paradas en boxes programadas, a orde era Michael Schumacher, Barrichello, Frentzen, Villeneuve, Coulthard, Diniz, Zonta, Irvine, Alesi, Heidfeld, Wurz, Herbert, Gen\u00e9, Ralf Schumacher e Mazzacane. Diniz fixo outras d\u00faas paradas en boxes nas voltas 58 e 59 e baixou ao d\u00e9cimo posto. \nAo comezo da volta 65, Villeneuve intentou pasar a Frentzen pola terceira posici\u00f3n na curva un pero sa\u00eduse. Alesi converteuse no \u00faltimo retirado da carreira cando se retirou cun fallo de motor na mesma volta. Catro voltas despois, Michael Schumacher trompeou despois de po\u00f1er unha roda sobre o c\u00e9spede pero mantivo o liderado. Cruzou a li\u00f1a de meta na volta 73 para lograr a s\u00faa s\u00e9tima vitoria da tempada nun tempo de 1'36:30.883 a unha velocidade media de 190.240 km/h. Barrichello terminou segundo a 12,1 segundos de diferenza, por diante de Frentzen terceiro, Villeneuve cuarto, Coulthard quinto e Zonta completou os puntos no sexto lugar. Irvine, no s\u00e9timo lugar, foi o \u00faltimo piloto na volta principal, con Diniz, Heidfeld, Wurz, Herbert e Gen\u00e9 o \u00faltimo dos corredores clasificados, a\u00ednda que unha volta atr\u00e1s. \nClasificaci\u00f3n da carreira.\nOs pilotos que obtiveron [Sistemas de puntuaci\u00f3n da F\u00f3rmula 1 | puntos de campionato]] am\u00f3sanse en negra."}
{"id": "535776", "revid": "5132", "url": "https://gl.wikipedia.org/wiki?curid=535776", "title": "Pallacanestro Pavia", "text": "O Pallacanestro Pavia foi un club profesional de baloncesto italiano con sede na cidade de Pavia, Lombard\u00eda, que chegou xogar na Lega Basket Serie A.\nXogadores.\nDestacados.\nAnos 1950\nAnos 1980\nAnos 1990\nAnos 2000\nPalmar\u00e9s.\nT\u00edtulos nacionais.\nCoppa Italia LNP"}
{"id": "535778", "revid": "5132", "url": "https://gl.wikipedia.org/wiki?curid=535778", "title": "Annabella Pavia", "text": ""}
{"id": "535779", "revid": "5132", "url": "https://gl.wikipedia.org/wiki?curid=535779", "title": "Nuova Pallacanestro Pavia", "text": ""}
{"id": "535780", "revid": "5132", "url": "https://gl.wikipedia.org/wiki?curid=535780", "title": "Legadue Basket", "text": ""}
{"id": "535781", "revid": "88215", "url": "https://gl.wikipedia.org/wiki?curid=535781", "title": "Pibe", "text": "Agust\u00edn Emanuel Pastoriza Cacabelos, m\u00e1is co\u00f1ecido como Pibe, nado en Adrogu\u00e9, Buenos Aires, o 31 de xaneiro de 1996, \u00e9 un futbolista galego-arxentino, que xoga de extremo esquerdo no Arenteiro da Segunda Divisi\u00f3n RFEF.\nTraxectoria.\nNaceu na localidade de Adrogu\u00e9, na provincia de Buenos Aires, sendo fillo de Alejandra Cacabelos, unha emigrante galega da parroquia cambadesa de Corvill\u00f3n, e de Daniel Pastoriza, un exfutbolista arxentino. O seu av\u00f3 fora tam\u00e9n futbolista, e xogara no Racing de Avellaneda. Con cinco anos trasladouse coa s\u00faa familia a Cambados, onde comezou a xogar ao f\u00fatbol pasando por varios equipos como o Juventud Cambados o Arousa ou A Seca. M\u00e1is tarde entrou na canteira do Pontevedra CF e xogou co seu equipo xuvenil na Divisi\u00f3n de Honra. O 17 de marzo de 2013 debutou co primeiro equipo da man do adestrador Milo Abelleira, nun partido da Terceira Divisi\u00f3n contra o Barbad\u00e1s en Pasar\u00f3n (1-1). Disputou o resto da tempada co Pontevedra B en Preferente e no ver\u00e1n fichou polo Betis.\nIntegrado inicialmente no cadro xuvenil da Liga Nacional, asentouse logo no de Divisi\u00f3n de Honra e o 18 de maio de 2014 debutou co primeiro equipo na Primeira Divisi\u00f3n. O adestrador Gabriel Calder\u00f3n deulle entrada na segunda parte dun partido contra o Osasuna, como substituto de Matilla. Xogou unha tempada m\u00e1is no xuvenil, compaxin\u00e1ndoo con alg\u00fans partidos co Betis B en Segunda B, e na tempada 2015/16 pasou a ser xogador con ficha do filial. Con todo, apenas dispuxo de minutos e en xaneiro de 2016 fichou por outro equipo filial, o Real Oviedo Vetusta, da Terceira Divisi\u00f3n, onde xogou ata o remate da tempada. \nO 11 de agosto de 2016 fichou polo Coruxo, da Segunda Divisi\u00f3n B. Militou no equipo vigu\u00e9s durante unha campa\u00f1a e media, disputando 35 partidos e marcando un gol. En xaneiro de 2018 regresou ao Pontevedra, adestrado por Luismi. No equipo do L\u00e9rez tampouco atopou regularidade, disputando s\u00f3 seis partidos como titular nun ano e medio, e en 2019 fichou polo Ourense CF, da Terceira Divisi\u00f3n. No equipo do Couto f\u00edxose coa titularidade na dianteira xunto a Adri Castro e marcou 10 goles.\nNo ver\u00e1n de 2020 deixou Galicia para fichar polo Burgos Promesas, filial do Burgos CF en Terceira. Foi un dos xogadores m\u00e1is destacados na primeira parte da tempada, pero os problemas econ\u00f3micos do club, que deixou de pagar os salarios aos futbolistas, fixeron que deixase o equipo en xaneiro. Marchou ent\u00f3n a Finlandia, para fichar polo FC Inter Turku da Veikkausliiga, adestrado polo vigu\u00e9s Jos\u00e9 Riveiro. \nMilitou durante menos de cinco meses no club fin\u00e9s, regresando a Galicia no mercado invernal, para incorporarse \u00e1 disciplina do Arenteiro, da Segunda Divisi\u00f3n RFEF.\nSelecci\u00f3n nacional.\nEn 2014 debutou coa selecci\u00f3n sub-20 da Arxentina, coa que disputou dous partidos amigables, contra Mauritania e Ecuador."}
{"id": "535782", "revid": "89787", "url": "https://gl.wikipedia.org/wiki?curid=535782", "title": "St\u00e9phane Audran", "text": "Colette Suzanne Dacheville, nada en Versalles o 8 de novembro de 1932 e finada en Neuilly-sur-Seine o 27 de marzo de 2018, foi unha actriz francesa de cinema e televisi\u00f3n co\u00f1ecida como St\u00e9phane Audran.\nTraxectoria.\nAudran foi criada pola s\u00faa nai despois de que o seu pai, un m\u00e9dico, morrese cando era nova.\nEn 1964 casou co director e guionista Claude Chabrol despois dun breve matrimonio co actor Jean-Louis Trintignant. Do seu matrimonio con Chabrol, que rematou en 1980, naceu o seu fillo, o actor Thomas Chabrol, en 1963.\nO primeiro papel importante de Audran foi no filme de Chabrol \"Les Cousins\" (1959). Posteriormente apareceu en moitos outros filmes do director. Ga\u00f1ou o Oso de Prata \u00e1 mellor actriz no Festival de Berl\u00edn de 1968 por \"Les Biches\". Tam\u00e9n participou no primeiro filme de \u00c9ric Rohmer (\"Le Signe du lion\"), e en filmes de Jean Delannoy (\"La Peau de Torpedo\"), Gabriel Axel (\"Babettes g\u00e6stebud\", como a misteriosa coci\u00f1eira Babette), Bertrand Tavernier (\"Coup de torchon\", como a esposa do polic\u00eda convertido en asasino), Samuel Fuller (\"The Big Red One\") e Luis Bu\u00f1uel (\"O discreto engado da burgues\u00eda\", como Alice Senechal, nunha das s\u00faas interpretaci\u00f3ns m\u00e1is celebradas).\nAudran tam\u00e9n actuou en produci\u00f3ns en lingua inglesa como o filme estadounidense \"The Black Bird\" (1975) e en series de televisi\u00f3n, inclu\u00eddas \"Brideshead Revisited\" (1981), \"Mistral's Daughter\" (1984) e \"The Sun Also Rises\" (1984). En 1974 protagonizou \"And Then There Were None\", versi\u00f3n cinematogr\u00e1fica da novela de misterio de Agatha Christie. Ga\u00f1ou un C\u00e9sar \u00e1 mellor actriz secundaria pola s\u00faa interpretaci\u00f3n en \"Violette Nozi\u00e8re\" (1978) e un premio da BAFTA por \"Just Before Nightfall\" (1975).\nAudran faleceu o 27 de marzo de 2018 despois dunha longa doenza. O seu fillo Thomas informou que a s\u00faa nai estivera dez d\u00edas no hospital e despois volveu \u00e1 casa, falecendo al\u00ed arredor das d\u00faas da ma\u00f1\u00e1."}
{"id": "535783", "revid": "839", "url": "https://gl.wikipedia.org/wiki?curid=535783", "title": "Gurutze Iantzi", "text": "Gurutze Iantzi Igerategi, nada en Urnieta, Guip\u00fascoa en 1962 e finada en Tres Cantos, Madrid o 24 de setembro de 1993, foi unha concelleira de Herri Batasuna do concello de Urnieta. Foi detida pola Garda Civil o 22 de setembro de 1993 no seu domicilio. Morreu dous d\u00edas despois no cuartel xeral da Garda Civil de Tres Cantos, Madrid. Segundo a versi\u00f3n oficial, morreu dun ataque card\u00edaco. Por\u00e9n, todos os indicios sinalan que foi asasinada aplicando tortura en \"bolsa\"."}
{"id": "535784", "revid": "25871", "url": "https://gl.wikipedia.org/wiki?curid=535784", "title": "May Robson", "text": "Mary Jeanette Robison, nada en Melbourne o 19 de abril de 1858 e finada en Beverly Hills o 20 de outubro de 1942, foi unha actriz australiana co\u00f1ecida como May Robson. Grande actriz teatral, Robson \u00e9 ben co\u00f1ecida polos filmes que rodou na d\u00e9cada de 1930, con m\u00e1is de setenta anos, habitualmente interpretando anci\u00e1s con bo coraz\u00f3n.\nTraxectoria.\nRobson naceu en Australia, mais en 1870, a familia mudouse a Londres. Robson marchou da casa para casar co seu primeiro marido, Charles Leveson Gore, de 18 anos. Casaron o 1 de novembro de 1875 na igrexa parroquial de Camden Town, Londres. Chegaron a Nova York o 17 de maio de 1877 e compraron terras en Fort Worth, Texas onde constru\u00edron unha casa e estableceron un rancho. Finalmente volveron a Nova York e Gore morreu a principios da d\u00e9cada de 1880.\nTras enviuvar, Robson decidiu facer diferentes traballos para sacar adiante a s\u00faa familia. Cando comezou a s\u00faa carreira como actriz en 1883, dous dos seus tres fillos morreran de enfermidade. Robson conseguiu chegar a ser unha destacada actriz teatral nas seguintes d\u00e9cadas.\nProtagonizou o filme mudo de 1916 \"A Night Out\", adaptaci\u00f3n da peza que ela mesma coescribiu, \"The Three Lights\". Participou tam\u00e9n noutros filmes mudos, e superou con \u00e9xito a transici\u00f3n ao cinema sonoro.\nNa d\u00e9cada de 1930 rodou un total de 45 filmes. Entre os seus protagonistas figura o da produci\u00f3n de 1931 \"The She-Wolf\". Tam\u00e9n protagonizou o segmento final de \"If I Had a Million\" (1932).. Outros papeis de importancia foi o da Ra\u00ed\u00f1a de Coraz\u00f3ns en \"Alice in Wonderland\" (1933), a Condesa Vronsky en \"Anna Karenina\" (1936), a t\u00eda Elizabeth en \"Domando a fera\" (1938), a t\u00eda Polly en \"The Adventures of Tom Sawyer\" (1938) e o de Granny en \"Naceu unha estrela\" (1937). Robson a\u00ednda protagonizou con 82 anos o filme de 1940 \"Granny Get Your Gun\" e a s\u00faa \u00faltima interpretaci\u00f3n cinematogr\u00e1fica foi en 1942, ano do seu pasamento no filme \"Joan of Paris\".\nEn 1933, con 75 anos de idade foi candidata ao \u00f3scar \u00e1 mellor actriz por \"Lady for a Day\". Foi o primeiro int\u00e9rprete nado en Australia candidato ao premio, a primeira persoa candidata en nacer e durante moitos anos foi a actriz de m\u00e1is idade candidata.\nMay Robson faleceu en 1942, aos 84 anos na s\u00faa casa de Beverly Hills, por causas naturais. Foi enterrada no Cementerio Flushing en Queens xunto ao seu segundo marido, Augustus Brown."}
{"id": "535785", "revid": "23204", "url": "https://gl.wikipedia.org/wiki?curid=535785", "title": "Gurutze Iantzi Igerategi", "text": ""}
{"id": "535786", "revid": "23204", "url": "https://gl.wikipedia.org/wiki?curid=535786", "title": "Just Say Yes (filme)", "text": "Just Say Yes \u00e9 un filme neerland\u00e9s de 2021 dirixido por Appie Boudellah e Aram van de Rest, escrito por Appie Boudellah, Mustapha Boudellah, Marie Kiebert e Maarten van den Broek. Est\u00e1 protagonizado por Yolanthe Cabau, Huub Smit e Jim Bakkum.\nEstreouse o 2 de abril de 2021 a trav\u00e9s de Netflix."}
{"id": "535789", "revid": "98629", "url": "https://gl.wikipedia.org/wiki?curid=535789", "title": "Man on Fire (filme de 2004)", "text": "Man on Fire \u00e9 un filme estadounidense de acci\u00f3n e suspense dirixido por Tony Scott a partir dun gui\u00f3n de Brian Helgeland. Bas\u00e9ase na novela hom\u00f3nima de 1980 escrita por A. J. Quinnell. Est\u00e1 protagonizado por Denzel Washington no papel de John Creasy, e Dakota Fanning como Lupita \"Pita\" Ramos. O resto do elenco est\u00e1 composto por Christopher Walken, Radha Mitchell, Giancarlo Giannini, Marc Anthony, Rachel Ticotin e Mickey Rourke.\nTivo un \u00e9xito moderado de recadaci\u00f3n e recibiu cr\u00edticas dispares."}
{"id": "535792", "revid": "98629", "url": "https://gl.wikipedia.org/wiki?curid=535792", "title": "SpaceShipOne", "text": "SpaceShipOne foi un avi\u00f3n espacial suborbital dese\u00f1ado pola compa\u00f1\u00eda Scaled Composites, propiedade de Burt Rutan, para ga\u00f1ar o premio X de Ansari.\nCaracter\u00edsticas.\nConsiderada unha nave experimental, a SpaceShipOne lanz\u00e1base desde a aeronave White Knight e propuls\u00e1base mediante un foguete con motor h\u00edbrido desenvolvido por SpaceDev alimentado por \u00f3xido nitroso e HTBD. Na cabina presurizada hab\u00eda espazo para tres tripulantes e a nave pod\u00eda chegar aos 100 km de altura. Para a reentrada as s\u00faas alas inclin\u00e1banse cara a arriba para estabilizar a nave e reentrar coa parte inferior da nave por diante. Para a aterraxe as \u00e1s volv\u00edan \u00e1 configuraci\u00f3n inicial, como nunha aeronave convencional.\nA finalidade da nave era abrir o cami\u00f1o ao turismo espacial con voos suborbitais, a\u00ednda que ela mesma nunca transportou turistas e t\u00f3dolos voos adic\u00e1ronse a probar os sistema da nave e novas t\u00e9cnicas. O primeiro voo, sen propulsi\u00f3n, tivo lugar o 8 de agosto de 2003. A nave chegou ao l\u00edmite do espazo, a 100 km de altura, por primeira vez o 21 de xu\u00f1o de 2004, co piloto Mike Melvill aos mandos, convertendo a SpaceShipOne no primeiro voo suborbital privado en chegar a esa altura. A nave ga\u00f1ou o Premio X ao facer un voo 29 de setembro de 2004 seguido doutro o 4 de outubro, dentro das d\u00faas semanas estipuladas nas condici\u00f3ns para conseguir o premio. En total a nave voou con propulsi\u00f3n seis veces, todas lanzada desde o espazoporto de Mojave, en California. Sucedeuna a SpaceShipTwo, propiedade de Virgin Galaxy, para comezar os voos espaciais suborbitais comerciais."}
{"id": "535793", "revid": "23204", "url": "https://gl.wikipedia.org/wiki?curid=535793", "title": "The J. R. R. Tolkien Encyclopedia", "text": "The J. R. R. Tolkien Encyclopedia: Scholarship and Critical Assessment \u00e9 un libro editado por Michael D. C. Drout e publicado por Routledge en 2006. O libro foi elaborado por un equipo de 127 estudosos da vida e obras de Tolkien e cont\u00e9n 720 p\u00e1xinas que recollen a ficci\u00f3n de Tolkien, os seus traballos acad\u00e9micos, as s\u00faas influencias intelectuais e espirituais e a s\u00faa biograf\u00eda. Os coeditores foron Douglas A. Anderson, Verlyn Flieger (\u00e1mbolos dous tam\u00e9n foron coeditores de Drout en \"Tolkien Studies\"), Marjorie Burns e Tom Shippey."}
{"id": "535795", "revid": "23204", "url": "https://gl.wikipedia.org/wiki?curid=535795", "title": "The Road to Middle-Earth", "text": "The Road to Middle-earth: How J. R. R. Tolkien Created a New Mythology \u00e9 un estudo acad\u00e9mico das obras de J. R. R. Tolkien escrito por Tom Shippey e publicado orixinalmente no ano 1982. As d\u00faas edici\u00f3ns posteriores estenderon e actualizaron a obra, e incl\u00faen contidos sobre a trilox\u00eda cinemtogr\u00e1fica de \"O Se\u00f1or dos Aneis\" de Peter Jackson."}
{"id": "535797", "revid": "23204", "url": "https://gl.wikipedia.org/wiki?curid=535797", "title": "Splintered Light", "text": "Splintered Light: Logos and Language in Tolkien's World \u00e9 un libro de 1983 de cr\u00edtica literaria escrito por Verlyn Flieger, unha estudosa de Tolkien, no cal fala da luz como tema central na mitolox\u00eda da Terra Media de Tolkien, en particular na obra \"O Silmarillion\".\nLibro.\n\"Splintered Light: Logos and Language in Tolkien's World\" foi publicdo por Wm. B. Eerdmans en 1983. Unha versi\u00f3n revisada foi lanzada no ano 2002. O libro non est\u00e1 ilustrado."}
{"id": "535799", "revid": "89787", "url": "https://gl.wikipedia.org/wiki?curid=535799", "title": "Dorotea Barn\u00e9s Gonz\u00e1lez", "text": "Dorotea Barn\u00e9s Gonz\u00e1lez, nada en Pamplona o 21 de decembro de 1904 e finada en Fuengirola o 4 de agosto de 2003, foi unha das pioneiras espa\u00f1olas en qu\u00edmica, tanto en investigaci\u00f3n como en docencia, durante a \"Idade de Prata\". Durante a guerra, estivo exiliada en Francia. Regresou a Espa\u00f1a en 1940 onde foi inhabilitada para o ensino. Dorotea non volveu investigar.\nBiograf\u00eda.\nDorotea foi unha das catro fillas (Adela, Petra e \u00c1ngela) que, ademais do tres fillos (Francisco, Urbano e Juan), tivo o matrimonio formado por Dorotea Gonz\u00e1lez e o seu esposo Francisco Barn\u00e9s Salinas. Francisco Barn\u00e9s foi catedr\u00e1tico de Historia e chegou a ser deputado en 1931 e Ministro de Instruci\u00f3n P\u00fablica e Belas Artes en 1933, co goberno de Manuel Aza\u00f1a, e con en 1936 no de Santiago Casares Quiroga e Jos\u00e9 Giral. Francisco e a s\u00faa esposa consideraban que as s\u00faas fillas ti\u00f1an dereito a estudar at\u00e9 onde quixesen. O catro cursaron estudos universitarios, Dorotea e Adela licenci\u00e1ronse en Qu\u00edmicas, Petra en Farmacia e \u00c1ngela en filolox\u00eda \u00e1rabe.\nDorotea fixo o bacharelato no Instituto de \u00c1vila, onde o seu pai era catedr\u00e1tico e con 20 anos trasladouse a Madrid para ingresar no recentemente inaugurado Instituto-Escuela na \u00f3rbita de creaci\u00f3ns da Instituci\u00f3n Libre de Ense\u00f1anza. En 1918 matriculouse na Universidade Complutense de Madrid e en 1931 licenciouse en Ciencias Qu\u00edmicas con premio extraordinario. Desde 1928 alternou os seus estudos coa s\u00faa asistencia \u00e1 Sociedade Espa\u00f1ola de F\u00edsica e Qu\u00edmica e aos cursos do Laboratorio Foster da Residencia de Se\u00f1oritas de Madrid, dirixida por Mar\u00eda de Maeztu. Todo iso permitiulle ser bolseira pola Junta para Ampliaci\u00f3n de Estudios (a instituci\u00f3n m\u00e1is liberal que naquel momento exist\u00eda en Espa\u00f1a pero na que con todo s\u00f3 un 13% dos bolseiros foron mulleres) en 1929, no Smith College de Northampton, Massachusetts, onde se especializou na investigaci\u00f3n no campo das t\u00e9cnicas da an\u00e1lise espectral, baixo a direcci\u00f3n de Gladys Anslow, doutora en F\u00edsica pola Universidade Yale e profesora do Departamento de Qu\u00edmica do Smith College.\nEn 1930 publicou \"Algunas caracter\u00edsticas qu\u00edmicas y del espectro de absorci\u00f3n de la cistina\", traballo co que conseguiu o \u00abMaster Degree of Science\u00bb outorgado polo Smith College. No \u00abSterling Chemistry Laboratory\u00bb desenvolveu en equipo, un estudo comparativo dos \u00e1cidos nucleicos en bacterias pat\u00f3xenas. Foi considerada como unha das cient\u00edficas m\u00e1is avanzadas dentro do campo da espectroscopia aplicada \u00e1 an\u00e1lise qu\u00edmica, xunto a Mary Louise Foster e Gladys Anslow.\nEn 1931 regresou a Espa\u00f1a e non tardou en conseguir un posto de investigadora no Instituto Nacional de F\u00edsica e Qu\u00edmica de Madrid, na Secci\u00f3n de Espectroscopia e baixo a direcci\u00f3n de Miguel Catal\u00e1n, xunto a Rosa Bern\u00eds Madrazo, Josefina Gonz\u00e1lez Aguado, Pilar de Madariaga Rojo, Pilar Mart\u00ednez Sancho, Carmen Mayoral Girauta e Mar\u00eda Paz Garc\u00eda del Valle. Foi Catal\u00e1n quen a encomendou en 1932 viaxar a Graz, Austria, para traballar con Friedrich Kohlrausch. Aos tres meses regresou a Espa\u00f1a e publicou o primeiro estudo en espa\u00f1ol sobre a \"t\u00e9cnica Raman\".\nO seu reco\u00f1ecemento definitivo como a maior especialista espa\u00f1ola en espectroscopia chegoulle no IX Congreso Internacional de Qu\u00edmica Pura e Aplicada celebrado en Madrid en 1933. En 2018 foi inclu\u00edda na T\u00e1boa Peri\u00f3dica das Cient\u00edficas, xunto a cient\u00edficas de todo o mundo, ao ser declarado o 2019 Ano Internacional da T\u00e1boa Peri\u00f3dica dos Elementos Qu\u00edmicos para conmemorar o 150\u00ba aniversario da publicaci\u00f3n de Mendel\u00e9yev.\nGuerra e exilio.\nO nacemento da s\u00faa filla coincidiu co inicio da Guerra Civil, e seguindo o consello do seu pai, exiliouse en Carcasona (Francia).\nO seu irm\u00e1n Juan faleceu en combate en 1937, Francisco estivera cativo at\u00e9 1938 e despois do exilio en Francia, trasladouse en 1938 a M\u00e9xico. No exilio republicano espa\u00f1ol en M\u00e9xico viviron o seu irm\u00e1n Urbano, os seus pais e as s\u00faas irm\u00e1s Adela, \u00c1ngela, Petra e o seu marido. Adela e Petra atoparon empregos acorde \u00e1 s\u00faa formaci\u00f3n.\nA Dorotea e \u00e1 s\u00faa irm\u00e1 Adela abr\u00edronlles expediente no marco da depuraci\u00f3n franquista do maxisterio espa\u00f1ol, entre os anos 36 e 38. O 16 de setembro de 1941 ditouse o decreto que lle impuxo a Dorotea a pena de inhabilitaci\u00f3n para o ensino. O mesmo castigo imp\u00faxose a Adela. A sanci\u00f3n s\u00f3 era aplicable en Espa\u00f1a. Por iso Adela puido seguir impartindo a docencia at\u00e9 a s\u00faa xubilaci\u00f3n. Dorotea quedou en Espa\u00f1a, coa s\u00faa filla e o seu marido, sen volver \u00e1s aulas nin aos laboratorios."}
{"id": "535800", "revid": "5863", "url": "https://gl.wikipedia.org/wiki?curid=535800", "title": "Alejandro Mar\u00eda de las Mercedes Pedro P\u00e9rez Garc\u00eda Lug\u00edn", "text": ""}
{"id": "535801", "revid": "89787", "url": "https://gl.wikipedia.org/wiki?curid=535801", "title": "Petra Barn\u00e9s Gonz\u00e1lez", "text": "Petra Barn\u00e9s Gonz\u00e1lez, nada en Madrid o 9 de abril de 1908 e finada no mesmo lugar en 1992, foi unha das pioneiras espa\u00f1olas no campo da qu\u00edmica. Foi seleccionada para traballar no laboratorio do Instituto Nacional de F\u00edsica e Qu\u00edmica, durante a Idade de Prata\nTraxectoria.\nPetra Barn\u00e9s tivo tres irm\u00e1s ( Dorotea, Adela e \u00c1ngela), e tres irm\u00e1ns (Urbano, Franciso e Juan). Os seus pais, Dorotea Gonz\u00e1lez e Francisco Barn\u00e9s Salinas, que eran institucionistas, procuraron que as s\u00faas fillas estudasen igual que os seus fillos. Francisco Barn\u00e9s Salinas foi catedr\u00e1tico de historia do Instituto-Escola, deputado en 1931 e ministro de instruci\u00f3n p\u00fablica e belas artes, en 1933, co goberno de Manuel Aza\u00f1a, e despois, en 1936 no de Santiago Casares Quiroga primeiro e, despois, con Jos\u00e9 Giral.\nAs catro irm\u00e1s Barn\u00e9s cursaron estudos universitarios: Dorotea e Adela licenci\u00e1ronse en qu\u00edmica, Petra en farmacia e \u00c1ngela en filolox\u00eda \u00e1rabe. Petra foi alumna do Instituto-Escuela desde o terceiro curso de secundaria. Cursou os estudos de farmacia, licenci\u00e1ndose en 1932, con premio extraordinario de licenciatura, do que se daba cumprida noticia na prensa. Petra foi profesora encargada de curso no Instituto-Escola, durante 1931 a 1933. Compaxinou o seu traballo na Universidade Central co do laboratorio Instituto Nacional de F\u00edsica y Qu\u00edmica.\nEn 1936 o seu marido Francisco Giral obtivo por oposici\u00f3n a c\u00e1tedra de Qu\u00edmica Org\u00e1nica aplicada \u00e1 Farmacia na Facultade de Farmacia da Universidade de Santiago de Compostela.\nExilio.\nA guerra civil espa\u00f1ola e a ditadura franquista obrig\u00e1ronlle a exiliarse, elixindo M\u00e9xico como lugar de residencia, onde chegou en 1939 co seu marido, Francisco Giral, e cos seus dous fillos, \u00c1ngela e Francisco Giral Barn\u00e9s. Na s\u00faa ficha de entrada faise constar que era farmac\u00e9utica e mestra.\nO matrimonio elixiu o exilio en M\u00e9xico, porque al\u00ed ambos ti\u00f1an traballo no laboratorio do Centro Polit\u00e9cnico Nacional.\nXuntos descubriron a f\u00f3rmula da giralgenina."}
{"id": "535804", "revid": "23204", "url": "https://gl.wikipedia.org/wiki?curid=535804", "title": "Tolkien's Legendarium (libro)", "text": ""}
{"id": "535806", "revid": "88215", "url": "https://gl.wikipedia.org/wiki?curid=535806", "title": "Agust\u00edn Emanuel Pastoriza Cacabelos", "text": ""}
{"id": "535807", "revid": "88215", "url": "https://gl.wikipedia.org/wiki?curid=535807", "title": "F\u00e9lix Zubizarreta", "text": "F\u00e9lix Zubizarreta Ezpeleta, nado en Bilbao o 3 de maio de 1894 e finado en Caracas en 1943, foi un futbolista vasco. Xogaba de dianteiro e a s\u00faa breve carreira como futbolista transcorreu de xeito \u00edntegro no Athletic Club.\nFoi av\u00f3 do futbolista venezolano Iker Zubizarreta, que tivo unha actuaci\u00f3n destacada nos Xogos Ol\u00edmpicos de 1980 en Moscova.\nTraxectoria.\nZubizarreta foi un destacado dianteiro do Athletic Club entre 1914 e 1917. Debutou o 18 de xaneiro de 1914, marcando cinco goles na vitoria por 12-0 contra o Ir\u00fan Sporting do Campionato Rexional do Norte, convert\u00e9ndose as\u00ed no primeiro xogador en marcar cinco goles nun partido oficial co equipo vasco, ademais de lograr o primeiro triplete no estadio de San Mam\u00e9s que fora inaugurado cinco meses antes.\nO 2 de maio de 1915 marcou un dos goles do seu equipo na final da Copa do Rei contra o RCD Espanyol (5-0) e un ano despois fixo un hat-trick na final contra o Real Madrid (4-0). Na s\u00faa etapa como xogador rojiblanco, acadou 27 goles en s\u00f3 29 partidos oficiais, a pesar de coincidir con outro gran goleador como Pichichi. Ga\u00f1ou tres Campionatos Rexionais do Norte e tres Copas do Rei. A pesar dos seus bos n\u00fameros goleadores era constantemente criticado pola afecci\u00f3n do Athletic e a s\u00faa paciencia esgotouse nun encontro amigable contra o Real Madrid (o primeiro do equipo madrile\u00f1o en San Mam\u00e9s), no que foi apupado dende a bancada, polo que decidiu abandonar o terreo de xogo e non volver xogar nunca m\u00e1is.\nDedicouse ent\u00f3n a estudar e durante a Guerra Civil foi nomeado xefe de recrutamento do goberno vasco. O seu cargo e a s\u00faa ideolox\u00eda nacionalista vasca fixeron que tivera que exiliarse en Venezuela, xunto \u00e1 s\u00faa muller Juanita Torre e os seus nove fillos. No pa\u00eds caribe\u00f1o rexentou un negocio de madeira, ata que morreu en Caracas aos 49 anos. O seu neto Iker Zubizarreta foi tam\u00e9n futbolista."}
{"id": "535808", "revid": "25871", "url": "https://gl.wikipedia.org/wiki?curid=535808", "title": "RefSeq", "text": "A base de datos RefSeq (\"Reference Sequence\", Secuencia de referencia) \u00e9 unha colecci\u00f3n de acceso aberto, anotada e revisada de secuencias de nucle\u00f3tidos (de ADN e ARN) dispo\u00f1ibles publicamente e dos seus produtos proteicos. Esta base de datos est\u00e1 sendo desenvolvida polo NCBI (National Center for Biotechnology Information dos Estados Unidos), e, a diferenza de GenBank, proporciona soamente un s\u00f3 rexistro para cada mol\u00e9cula biol\u00f3xica natural (\u00e9 dicir, ADN, ARN, ou prote\u00edna) para organismos que van desde os virus \u00e1s bacterias e os eucariota.\nPara cada organismo modelo, \"RefSeq\" pretende proporcionar rexistros separados e ligados do seu ADN xen\u00f3mico, os transcritos dos xenes e as prote\u00ednas que se orixinan a partir deses transcritos. \"RefSeq\" est\u00e1 limitada a organismos para os cales hai datos suficientes (hab\u00eda datos de m\u00e1is de 66.000 organismos especificamente \u201cnomeados\" en setembro de 2011), mentres que GenBank incl\u00fae secuencias de calquera organismo do que se env\u00ede informaci\u00f3n (aproximadamente 250.000 organismos especificamente nomeados).\nCategor\u00edas de RefSeq.\nPara m\u00eds detalles e m\u00e1is categor\u00edas ver T\u00e1boa 1 en Cap\u00edtulo 18 do libro \"The Reference Sequence (RefSeq) Database\"."}
{"id": "535809", "revid": "88215", "url": "https://gl.wikipedia.org/wiki?curid=535809", "title": "F\u00e9lix Zubizarreta Ezpeleta", "text": ""}
{"id": "535814", "revid": "98629", "url": "https://gl.wikipedia.org/wiki?curid=535814", "title": "Iker Zubizarreta", "text": "Iker Joseba Zubizarreta, nado en Caracas o 18 de maio de 1962, \u00e9 un exfutbolista venezolano. \u00c9 neto de F\u00e9lix Zubizarreta, antigo xogador do Athletic Club.\nTraxectoria.\nNeto do futbolista do Athletic F\u00e9lix Zubizarreta, a s\u00faa familia abandonara o Pa\u00eds Vasco durante a Guerra Civil, instal\u00e1ndose en Venezuela. Al\u00ed, seu pai Jon co\u00f1eceu \u00e1 tam\u00e9n vasca Josebe Torrontegi, coa que casou e tivo catro fillos: Jon Peli, Javier, Miren Bego e Iker. Iker comezou a xogar ao f\u00fatbol no Loyola Sport Club, onde compartiu equipo entre outros con Bernardo A\u00f1or.\nAntes de rematar o bacharelato, foi convocado polo adestrador Manuel Plasencia como parte do equipo que representar\u00eda a Venezuela no Torneo Preol\u00edmpico en Colombia en 1980. Xogou de titular nos partidos contra o Brasil e contra Colombia, anotando no segundo deles o gol da vitoria (0-1).\nVenezuela clasificouse finalmente para os Xogos Ol\u00edmpicos de 1980 en Moscova, onde Iker tivo unha boa actuaci\u00f3n. Xogou os partidos contra a Uni\u00f3n Sovi\u00e9tica e contra Cuba, marcando un gol contra o pa\u00eds insular. O Athletic Club interesouse por el, por recomendaci\u00f3n do observador e exfutbolista vasco-sovi\u00e9tico Ruperto Sagasti, e o presidente do club, Beti Du\u00f1abetia propuxo someter a referendo entre os seus socios a decisi\u00f3n de inclu\u00edr a Iker nas filas do club. Con todo a posibilidade de xogar no f\u00fatbol espa\u00f1ol desapareceu cando a entidade bilba\u00edna decidiu manter a tradici\u00f3n de fichar s\u00f3 xogadores nados no Pa\u00eds Vasco.\nXogou no Deportivo Vasco antes de marchar aos Estados Unidos de intercambio de estudantes, recalando en Salt Lake City, onde xogou nun equipo afeccionado. Pouco despois recibiu unha bolsa para estudar na Indiana University de Indiana, onde se graduou en Administraci\u00f3n de Empresas e levou ao equipo universitario a ga\u00f1ar d\u00faas veces o t\u00edtulo da NCAA, en 1982 e 1983. Volveu vestir a camiseta da selecci\u00f3n venezolana nos Xogos Centroamericanos de 1982, onde ga\u00f1ou a medalla de ouro, e nos Xogos Panamericanos de 1983. Tras deixa ro f\u00fatbol dedicouse ao sector alimenticio."}
{"id": "535815", "revid": "88215", "url": "https://gl.wikipedia.org/wiki?curid=535815", "title": "Iker Joseba Zubizarreta", "text": ""}
{"id": "535816", "revid": "1888", "url": "https://gl.wikipedia.org/wiki?curid=535816", "title": "Xos\u00e9 D\u00edaz D\u00edaz (escritor)", "text": "Xos\u00e9 D\u00edaz D\u00edaz, nado en Lugo en 1980, \u00e9 un profesor de ensino secundario e escritor galego.\nTraxectoria.\nLicenciouse en Matem\u00e1ticas pola Universidade de Santiago de Compostela. Completou os estudos de doutoramento en Filosof\u00eda cunha tese sobre a obra xeom\u00e9trica de Rafael Dieste.\nTraballa como profesor de Matem\u00e1ticas no ensino secundario no IES Marco do Camball\u00f3n (Vila de Cruces). "}
{"id": "535817", "revid": "5863", "url": "https://gl.wikipedia.org/wiki?curid=535817", "title": "Alejandro P\u00e9rez y Lug\u00edn", "text": ""}
{"id": "535818", "revid": "98629", "url": "https://gl.wikipedia.org/wiki?curid=535818", "title": "Falogocentrismo", "text": "O termo falogocentrismo \u00e9 un neoloxismo orixinado na corrente filos\u00f3fica da deconstruci\u00f3n. Cu\u00f1ado por Jacques Derrida, expl\u00edcao no seu texto \"La pharmacie de Platon.\" Utilizado hoxe en ling\u00fc\u00edstica e sociolox\u00eda, ref\u00edrese ao privilexio da masculinidade na construci\u00f3n do significado. Deste xeito, o termo d\u00e1 prioridade \u00e1 importancia que se lle veu dando culturalmente \u00e1 fala sobre a escrita, feito que, para Derrida, forma parte do falocentrismo. \nA deconstruci\u00f3n \u00e9 considerada como unha filosof\u00eda das indeterminaci\u00f3ns. \u00c9, xa que logo, apor\u00e9tica, en oposici\u00f3n \u00e1 apod\u00edctica. Para este \u00faltimo modo de facer filosof\u00eda, Derida tam\u00e9n utiliza o termo \"logocentrismo\".\nDerrida trata de expor que, o que hoxe se tornou nun asunto ou problema de x\u00e9neros, foi historicamente unha xeneralizaci\u00f3n do masculino. Esta asimilaci\u00f3n hist\u00f3rica, non exenta de restrici\u00f3ns, est\u00e1 expresada na am\u00e1lgama do falocentrismo e logocentrismo, \u00e9 dicir, o \"falogocentrismo\".\nO feminismo compartiu esta terminolox\u00eda, por exemplo, no caso de Catherine Cl\u00e9ment e H\u00e9l\u00e8ne Cixous en \"The Newly Born Woman\" (1975). Estas te\u00f3ricas mencionan figuras semellantes \u00e1s da colonizaci\u00f3n territoriall atribu\u00eddas neste caso ao x\u00e9nero feminino. \nWayne Borody, profesor de filosof\u00eda de Nipissing University, non est\u00e1 de acordo coas posturas anteriores, pois considera que o termo simplificou a historia occidental. Para el, o argumento falogoc\u00e9ntrico funciona do mesmo modo ca unha metanarrativa, \u00e9 dicir, sost\u00e9n unha actitude maniquea parecida \u00e1 da colonizaci\u00f3n do chamado Novo Mundo, cando chamaban \"salvaxes\" \u00e1s culturas americanas."}
{"id": "535819", "revid": "98629", "url": "https://gl.wikipedia.org/wiki?curid=535819", "title": "SpaceShipTwo", "text": "SpaceShipTwo \u00e9 un avi\u00f3n espacial suborbital dese\u00f1ado pola compa\u00f1\u00eda Scaled Composites derivado do SpaceShipOne.\nCaracter\u00edsticas.\nA SpaceShipTwo, derivad da SpaceShipOne e propiedade de Virgin Galactic, l\u00e1nzase desde a aeronave White Knight 2 e propuls\u00e1base mediante un foguete con motor h\u00edbrido. Na cabina presurizada hai espazo para dous pilotos e seis pasaxeiros. A nave est\u00e1 dese\u00f1ada para facer voos tur\u00edsticos suborbitais ata o l\u00edmite onde comeza o espazo. Para a reentrada as s\u00faas alas incl\u00ednanse cara a arriba para estabilizar a nave e reentrar coa parte inferior da nave por diante. Para a aterraxe as \u00e1s volven \u00e1 configuraci\u00f3n inicial, como nunha aeronave convencional. Constru\u00edronse d\u00faas SpaceShipTwo: a VSS Enterprise (destru\u00edda durante un voo) e a VSS Unity. Esta \u00faltima levou a cabo o primeiro voo comercial de Virgin Galactic o 11 de xullo de 2021."}
{"id": "535820", "revid": "25871", "url": "https://gl.wikipedia.org/wiki?curid=535820", "title": "Andrea Collazo", "text": "Andrea Collazo Outeiral, nada en Boiro o 21 de decembro de 1999, \u00e9 unha remeira e patroa de trai\u00f1eiras galega. En 2020 ga\u00f1ou a Liga Galega e o Campionato Galego de Trai\u00f1eiras.\nTraxectoria deportiva.\nComezou no equipo de Cabo da Cruz e foi remeira do equipo xuvenil. Uniuse ao club en 2011 e debutou en 2015. En 2016 Cabo Cruz clasificouse para a Liga ACT feminina e foi a segunda patroa detr\u00e1s de Natalia Tub\u00edo. En 2020 estivo na popa de Cabo da Cruz e en 2021 competiu en batel e trainerillas."}
{"id": "535821", "revid": "25871", "url": "https://gl.wikipedia.org/wiki?curid=535821", "title": "Andrea Collazo Outeiral", "text": ""}
{"id": "535823", "revid": "5877948", "url": "https://gl.wikipedia.org/wiki?curid=535823", "title": "Liga Galega Feminina de Trai\u00f1eiras", "text": "A Liga Galega Feminina de Trai\u00f1eiras \u00e9 unha liga que se formou nos anos nos que houbo m\u00e1is dunha trai\u00f1eira galega feminina para poder facer regatas.\nHistoria e estrutura.\nNos anos 2009 e 2010 contouse coa participaci\u00f3n de tres trai\u00f1eiras. A liga relanzouse en 2014 e o n\u00famero de trai\u00f1eiras e regatas aumentou ano a ano.\nEdici\u00f3ns.\nLiga de 2009.\nCompetiron tres equipos e realiz\u00e1ronse tres regatas.\nLiga de 2010.\nCompetiron tres equipos e realiz\u00e1ronse catro regatas.\nLiga de 2014.\nParticiparon tres equipos e por primeira vez foron representantes dos clubs. Disput\u00e1ronse catro regatas: a de Cangas, a do Grove, a de Teresa Herrera (na Coru\u00f1a) e a de Ferrol. Todos elas ga\u00f1ounas a Sociedade Deportiva Samertolameu.\nLiga de 2015.\nNesta ocasi\u00f3n competiron 3 equipos e disput\u00e1ronse oito regatas. Cabo da Cruz ga\u00f1ou todas as regatas pero non participou na da Virxe do Carme.\nLiga de 2016.\nUnha vez m\u00e1is, tres equipos formaron a liga e disputaron seis regatas. De todos os xeitos, as regatas de Chapela e Perillo non foron puntu\u00e1beis xa que Cabo da Cruz militou eses d\u00edas na Liga Euskotren.\nLiga de 2017.\nPor vez primeira aumenta o n\u00famero de trai\u00f1eiras que compiten na liga, en concreto a cinco. Disputaron seis regatas e Mecos ga\u00f1ounas todas.\nLiga de 2018.\nParticiparon cinco equipos, dous deles novos. En total, \u00eda haber 10 xornadas pero 9 bandeiras, mais polos incidentes na bandeira Teresa Herrera disputouse f\u00f3ra da Liga e polo tanto s\u00f3 houbo oito regatas puntu\u00e1beis. \nLiga de 2019.\nParticiparon seis equipos e disputaron oito bandeiras.\nLiga de 2020.\nParticiparon seis equipos e disput\u00e1ronse sete regatas.\nLiga de 2021.\nCompetiron oito equipos e disput\u00e1ronse dez regatas, a \u00faltima a bandeira Teresa Herrera. Por mor dos positivos en COVID-19, varias trai\u00f1eiras non puideron disputar todas as regatas e sum\u00e1ronse os puntos medios. Cabo da Cruz foi campioa por cuarta vez, a segunda consecutiva."}
{"id": "535824", "revid": "5863", "url": "https://gl.wikipedia.org/wiki?curid=535824", "title": "La Casa de la Troya (novela)", "text": ""}
{"id": "535825", "revid": "5132", "url": "https://gl.wikipedia.org/wiki?curid=535825", "title": "Gestib\u00e9rica Vigo", "text": ""}
{"id": "535826", "revid": "88215", "url": "https://gl.wikipedia.org/wiki?curid=535826", "title": "LEB Bronce", "text": "A LEB Bronce, co\u00f1ecida por motivos de patrocinio como Adecco Bronce, foi unha competici\u00f3n de baloncesto organizada pola Federaci\u00f3n Espa\u00f1ola de Baloncesto durante as temporadas 2007\u221208 e 2008\u221209. Era a cuarta divisi\u00f3n do baloncesto espa\u00f1ol, sendo a categor\u00eda inmediatamente inferior \u00e1 LEB Prata e superior \u00e1 Liga EBA."}
{"id": "535827", "revid": "5132", "url": "https://gl.wikipedia.org/wiki?curid=535827", "title": "Liga LEB Bronce", "text": ""}
{"id": "535828", "revid": "5132", "url": "https://gl.wikipedia.org/wiki?curid=535828", "title": "Liga Espa\u00f1ola de Baloncesto Bronce", "text": ""}
{"id": "535829", "revid": "5132", "url": "https://gl.wikipedia.org/wiki?curid=535829", "title": "Liga LEB-2", "text": ""}
{"id": "535830", "revid": "8993", "url": "https://gl.wikipedia.org/wiki?curid=535830", "title": "Meda Dau Doka", "text": ""}
{"id": "535831", "revid": "5132", "url": "https://gl.wikipedia.org/wiki?curid=535831", "title": "Copa LEB Bronce", "text": "A Copa LEB Bronce foi unha competici\u00f3n espa\u00f1ola de clubs de baloncesto, organizada pola Federaci\u00f3n Espa\u00f1ola de Baloncesto (FEB). Naceu en 2008 \u00e1 vez que a LEB Bronce e estaba disputada entre equipos de dita competici\u00f3n. Desapareceu en 2009 coa fin da propia LEB Bronce."}
{"id": "535834", "revid": "89787", "url": "https://gl.wikipedia.org/wiki?curid=535834", "title": "GenBank", "text": "A base de datos de secuencias GenBank \u00e9 unha colecci\u00f3n anotada de acceso aberto de todas as secuencias de nucle\u00f3tidos dispo\u00f1ibles publicamente e as s\u00faas traduci\u00f3ns a prote\u00ednas. \u00c9 elaborada e mantida polo National Center for Biotechnology Information (NCBI; que forma parte dos National Institutes of Health dos Estados Unidos) como parte da International Nucleotide Sequence Database Collaboration (INSDC, Colaboraci\u00f3n de bases de datos de secuencias de nucle\u00f3tidos internacional).\nGenBank e os seus colaboradores reciben secuencias producidas en laboratorios de todo o mundo de m\u00e1is de 100.000 organismos vivos distintos, cuxo n\u00famero crece constantemente. Esta base de datos fund\u00e1rona en 1982 Walter Goad e o Los Alamos National Laboratory. GenBank converteuse nunha importante base de datos para a investigaci\u00f3n no eido da biolox\u00eda e est\u00e1 tendo un crecemento nos \u00faltimos anos a unha taxa exponencial, duplic\u00e1ndose aproximadamente cada 18 meses.\nA entrega 242.0, realizada en febreiro de 2021, conti\u00f1a uns 12 bill\u00f3ns de bases nucleot\u00eddicas en m\u00e1is de 2 mil mill\u00f3ns de secuencias. GenBank vaise constru\u00edndo cos env\u00edos de datos dos m\u00e1is diversos laboratorios e polos env\u00edos dos centros de secuenciaci\u00f3n de ADN a grande escala.\nEnv\u00edo de datos.\nSoamente se poden enviar a GenBank secuencias orixinais. O env\u00edo directo a GenBank faise usando BankIt, que \u00e9 unha forma baseada en p\u00e1xina web, ou o programa de env\u00edo aut\u00f3nomo Sequin. Unha vez recibido o env\u00edo da secuencia, o equipo de GenBank examina a orixinalidade dos datos e asignalle un n\u00famero de acceso \u00e1 secuencia e realiza comprobaci\u00f3ns para asegurarse da s\u00faa calidade. Os env\u00edos de datos son despois pasados \u00e1 base de datos p\u00fablica, onde as entradas p\u00f3dense obter por Entrez ou p\u00f3dense descargar por FTP. Os env\u00edos voluminosos de datos de EST (marcadores de secuenca expresada ou \"Expressed Sequence Tags\"), STS (\"Sequence-tagged sites\"), GSS (\"Genome Survey Sequence\") e HTGS (\"High-Throughput Genome Sequence\") son enviados normalmente por centros de secuenciaci\u00f3n a grande escala. Os grupo de env\u00edos directos de GenBank tam\u00e9n procesa secuencias xen\u00f3micas microbianas completas.\nHistoria.\nWalter Goad do Grupo de biolox\u00eda te\u00f3rica e biof\u00edsica do Laboratorio Nacional de Los \u00c1lamos (LANL), Estados Unidos, e outros fundaron a Base de Datos de Secuencias de Los \u00c1lamos en 1979, o cal culminou en 1982 coa creaci\u00f3n do GenBank p\u00fablico. O financiamento proporcion\u00e1rono os National Institutes of Health, a National Science Foundation, os departamentos de enerx\u00eda e de defensa. O LANL colaborou en GenBank coa compa\u00f1\u00eda Bolt, Beranek, and Newman, e a finais de 1983 estaban almacenadas nel m\u00e1is de 2.000 secuencias.\nNa metade da d\u00e9cada de 1980, a compa\u00f1\u00eda The Intelligenetics bioinformatics da Universidade Stanford xestionou o proxecto de GenBank en colaboraci\u00f3n co LANL. Como era un dos primeiros proxectos comunitarios de bioinform\u00e1tica en Internet, o proxecto GenBank fundou os grupos de noticias BIOSCI/Bionet para promover as comunicaci\u00f3ns de acceso aberto entre biocient\u00edficos. Durante os anos 1989 a 1992, o proxecto GenBank pasou ao NCBI (National Center for Biotechnology Information) acabado de crear.\nCrecemento.\nAs notas de entrega de GenBank para a entrega 162.0 (de outubro de 2007) dic\u00edan que \"desde 1982 ata agora, o n\u00famero de bases en GenBank duplicouse aproximadamente cada 18 meses\". En 2019 a entrega de GenBank 232.0 ti\u00f1a 213.383.758 loci, 329.835.282.370 bases, de 213.383.758 secuencias.\nA base de datos GenBank incl\u00fae conxuntos de datos adicionais que se constr\u00faen mecanicamente a partir da colecci\u00f3n principal de datos de secuencias, que, por tanto, est\u00e1n exclu\u00eddos desta cifra.\nIdentificaci\u00f3ns incompletas.\nAs bases de datos p\u00fablicas nas que se poden facer buscas usando a ferramenta NCBI BLAST (\"National Center for Biotechnology Information Basic Local Alignment Search Tool\"), non te\u00f1en secuencias revisadas por pares de cepas tipo nin secuencias de cepas non tipo. Por outra parte, a\u00ednda que as bases de datos comerciais potencialmente conte\u00f1en datos de secuencias filtradas de alta calidade, hai un n\u00famero limitado de secuencias de referencia.\nUn artigo publicado na revista \"Journal of Clinical Microbiology\" avaliou os resultados da secuenciaci\u00f3n do xene do ARNr de 16S analizados con GenBank en conxunci\u00f3n con outras bases de datos dispo\u00f1ibles baseadas en p\u00e1xina web de acceso libre de calidade contolada, como as bases de datos EzTaxon-e e a BIBI. Os resultados mostraron que as an\u00e1lises realizadas usando GenBank combinada con EzTaxon-e (kappa = 0.79) eran m\u00e1is discriminativas que usando GenBank (kappa = 0.66) ou outra base de datos en solitario."}
{"id": "535835", "revid": "5132", "url": "https://gl.wikipedia.org/wiki?curid=535835", "title": "Polti Cant\u00f9", "text": ""}
{"id": "535836", "revid": "27155", "url": "https://gl.wikipedia.org/wiki?curid=535836", "title": "Genbank", "text": ""}
{"id": "535838", "revid": "89787", "url": "https://gl.wikipedia.org/wiki?curid=535838", "title": "Invasi\u00f3ns b\u00e1rbaras", "text": "As invasi\u00f3ns b\u00e1rbaras, per\u00edodo das grandes migraci\u00f3ns ou migraci\u00f3ns xerm\u00e1nicas \u00e9 un per\u00edodo situado entre os s\u00e9culo III e VII que afectou extensas rexi\u00f3ns da zona temperada de Eurasia e acabou provocando a ca\u00edda ou desestabilizaci\u00f3n de grandes imperios consolidados como o Romano, o Sas\u00e1nida, o Gupta ou o Han.\nNun sentido m\u00e1is restrinxido, as denominaci\u00f3ns \"invasi\u00f3ns b\u00e1rbaras\" ou \"migraci\u00f3ns xerm\u00e1nicas\" son distintas denominaci\u00f3ns historiogr\u00e1ficas para o per\u00edodo hist\u00f3rico caracterizado polas migraci\u00f3ns masivas de pobos denominados \"b\u00e1rbaros\" (\"estranxeiros\", que non falaban unha lingua \"civilizada\" como o lat\u00edn ou o grego) cara ao Imperio romano, que chegaron a invadir grandes extensi\u00f3ns deste, ocup\u00e1ndoas violentamente ou chegando a acordos pol\u00edticos, e que foron a causa directa da ca\u00edda do imperio romano de occidente (a deposici\u00f3n do \u00faltimo emperador de Occidente produciuse en 476, a\u00ednda que o seu poder xa non era m\u00e1is ca unha ficci\u00f3n xur\u00eddica).\nTiveron lugar ao longo dun ciclo hist\u00f3rico de longa duraci\u00f3n, entre os s\u00e9culo III e VII, e afectaron case a totalidade de Europa e a conca do Mediterr\u00e1neo, marcando a transici\u00f3n entre a idade antiga e a idade media que se co\u00f1ece como antig\u00fcidade tard\u00eda. Estas migraci\u00f3ns foron as m\u00e1is importantes, mais existiron outras invasi\u00f3ns que tiveron o seu momento de maior relevancia arredor do s\u00e9culo IX e que xeraron un per\u00edodo de grande inestabilidade e inseguridade na cristiandade latina.\nDenominaci\u00f3n historiogr\u00e1fica.\nA\u00ednda que a historiograf\u00eda tradicional empregou o termo \"invasi\u00f3ns\", desde un punto de vista etnoc\u00e9ntrico, tratouse de migraci\u00f3ns de pobos semin\u00f3mades que buscaban lugares de asentamento m\u00e1is favorables, en que non exist\u00eda un liderado militar claro ou intenci\u00f3ns expansionistas. Se ben houbo algunhas incursi\u00f3ns b\u00e9licas lideradas por caudillos militares xermanos e hunos en occidente e dos heftalitas no norte da India, moitos dos continxentes de poboaci\u00f3n cruzaron as fronteiras relativamente desarmados e non como unha invasi\u00f3n militar organizada. De feito, as migraci\u00f3ns cara \u00e1s rexi\u00f3ns m\u00e1is temperadas continuaron a producirse ata ben entrado o per\u00edodo c\u00e1lido medieval. Antes dese per\u00edodo tivo lugar a formaci\u00f3n do primeiro imperio b\u00falgaro por parte de pobos procendentes do r\u00edo Volga ou a migraci\u00f3n dos maxiares ata a actual Hungr\u00eda.\nMovemento de poboaci\u00f3n.\nEntre os s\u00e9culo II e VI houbo unha gran cantidade de migraci\u00f3ns e desprazamentos de poboaci\u00f3n. As causas non son ben co\u00f1ecidas, mais parece que afectou numerosas rexi\u00f3ns temperadas de Eurasia, polo que tras elas pode que houbese un empeoramento do clima, en concreto un per\u00edodo fr\u00edo. S\u00e1bese que entre os anos 535 e 536 se deu un per\u00edodo de fr\u00edo extremo documentado tanto arqueoloxicamente como polas cr\u00f3nicas da \u00e9poca. Os rexistros de xeos \u00e1rticos suxiren que durante a \u00e9poca das grandes migraci\u00f3ns houbo temperaturas relativamente fr\u00edas, o que empurrar\u00eda os pobos das rexi\u00f3ns fr\u00edas a migrar cara ao sur, empurrando \u00e1 s\u00faa vez outros pobos que acabaron facendo presi\u00f3n sobre a fronteira dos imperios da zona temperada como os imperios romano, sas\u00e1nida e Gupta.\nEuropa.\nOs autores cl\u00e1sicos deron o nome de \"b\u00e1rbaros\" a todos os estranxeiros das rexi\u00f3ns fronteirizas co Imperio Romano. A partir do s\u00e9culo III alg\u00fans continxentes de pobos xermanos e outros pasaron a fronteira oriental do imperio; ocasionalmente o ex\u00e9rcito romano combateu algunhas incursi\u00f3ns como as dos godos tervinxios na batalla de Adrian\u00f3pole (378). A partir do per\u00edodo microglaciar iniciado arredor de 400 foron m\u00e1is numerosas as incursi\u00f3ns militares e os desprazamentos de poboaci\u00f3n nas fronteiras do imperio. Atendendo \u00e1 s\u00faa condici\u00f3n etnoling\u00fc\u00edstica, estes pobos eran moi diferentes entre si, podendo distinguirse catro grupos culturais:\nA excepci\u00f3n dos pobos t\u00farquicos, a lingua dos outros tres grupos pertence \u00e1 rama indoeuropea.\nDurante a decadencia do Imperio Romano, foron moitos os pobos b\u00e1rbaros que aproveitando as disidencias internas se aproximaron \u00e1s s\u00faas fronteiras e se estableceron nelas, facendo unha presi\u00f3n permanente para entrar. Os b\u00e1rbaron lograron penetrar paseni\u00f1o entre os s\u00e9culos I e IV e establecerse no interior ata que empuxados por outros pobos o fixeron de forma violenta. \nEntre os xermanos as afecci\u00f3ns guerreiras m\u00f3stranse en alto grao, \u00e1 vez que o traballo se considera menos digno. Hab\u00eda homes privilexiados, nobres e plebeos, existindo tam\u00e9n a escravitude. A patria potestade ti\u00f1a un concepto bastante an\u00e1logo ao dos romanos. A\u00ednda que en xeral se practicaba a monogamia, a poligamia aparece admitida entre os nobres.\nOs \"b\u00e1rbaros\" no Imperio Romano.\nEntre os pobos xermanos invasores est\u00e1n os godos, divididos en visigodos en occidente e ostrogodos en oriente. Os francos, os suevos, os burgundios, os anglos, os sax\u00f3ns e os xutos, os v\u00e1ndalos, os fris\u00f3ns, os alanos (iranios) e os alam\u00e1ns constitu\u00edan o resto dos pobos.\nAg\u00e1s casos illados, a maior\u00eda eran respectuosos coa cultura romana e fusionaron os costumes romanos cos propios. A aristocracia xerm\u00e1nica comezou a empregar o lat\u00edn como a s\u00faa lingua, o que acabaou por dar lugar \u00e1s linguas rom\u00e1nicas.\nPersia, a India e a China.\nDurante o mesmo per\u00edodo en que Europa notou presi\u00f3ns migratorias procedentes do norte e do nordeste de Europa, na China e na India rexistr\u00e1ronse migraci\u00f3ns de pobos procedentes do centro e do norte de Asia que, igual que sucedeu no Imperio Romano, ocasionaron fragmentaci\u00f3n pol\u00edtica dos imperios establecidos nesas \u00e1reas.\nO Imperio Gupta e o Imperio sas\u00e1nida sufriron as migraci\u00f3ns dos heftalitas ou \"hunos brancos\", que igual que os hunos que atacaron o Imperio Romano parece que eran un pobo t\u00farquico. Mentres que no Imperio Han rexeit\u00e1ronse as incursi\u00f3ns militares dos xiongnu (posiblemente relacionados cos hunos), finalmente durante o per\u00edodo dos Tres Reinos os tuoba, un pobo mongol, chegou a establecer o seu propio reino, o reino Wei do norte (386-534).\nCambios sociais e estruturais.\nEuropa.\nOs pobos xerm\u00e1nicos adoptaron, \u00e1s veces tras un per\u00edodo de aculturaci\u00f3n prolongado, tanto a lei escrita, segundo a modalidade romana, xa que eles se rex\u00edan polo dereito consuetudinario (costumes), como a relixi\u00f3n. Os xermanos aceptaron o sistema da \"personalidade da lei\", polo que cada quen deb\u00eda ser xulgado polas s\u00faas propias leis. Os romanos carec\u00edan de normas e por iso tiveron que redactarse as que os rexer\u00edan no sucesivo.\nTeodorico o Grande, rei do ostrogodos, redactou a primeira recompilaci\u00f3n de leis no ano 500, co\u00f1ecida como o Edicto de Teodorico, para godos e romanos, sendo unha excepci\u00f3n ao principio de personalidade das leis. Estaba composto de 154 artigos baseados en resumos de fontes romanas.\nAsia.\nNa China, produc\u00edronse adaptaci\u00f3ns similares, e os tuoba do per\u00edodo dos Tres Reinos adoptaron o sistema de administraci\u00f3n da civilizaci\u00f3n chinesa, limit\u00e1ndose en gran parte os cambios no norte da China ao cambio das elites dominantes.\nEn Persia e na India, pola contra, os heftalitas foron derrotados militarmente e apartados do poder. Na India foron abatidos polos pobos t\u00farquicos en 528 mentres que, en Persia, Cosroes I (aliado cos t\u00farquicos) esmagou os heftalitas establecidos en Ir\u00e1n. Os heftalitas sufriron un rev\u00e9s adicional en 563 cando foron derrotados pobos rivais (en especial polos k\u00f6kt\u00fcrks), e dese xeito desapareceron como grupo reco\u00f1ecible das fontes hist\u00f3ricas.\nOs hunos.\nOs hunos eran un pobo n\u00f3made procedente da zona de Mongolia, na Asia Central, que comezou a emigrar cara ao oeste no s\u00e9culo III, probablemente a causa de cambios no clima. O caudillo desta confederaci\u00f3n durante o m\u00e1ximo apoxeo foi Atila, probablemente un guerreiro ligado \u00e1 nobleza (Kan) de orixe t\u00farquica.\nOs cabalos ti\u00f1an unha grande importancia para este pobo, habituado a combater montados, empregando como armamento lanzas e arcos. Emigraron coas s\u00faas familias e grandes raba\u00f1os de cabalos e outros animais dom\u00e9sticos na procura de pastos onde instal\u00e1rense.\nPola s\u00faa destreza e disciplina militar, ningu\u00e9n foi quen de detelos e desprazaron todos os que atoparon no seu cami\u00f1o. Provocaron as\u00ed unha vaga de migraci\u00f3ns, xa que os pobos fux\u00edan antes de que chegasen para non enfront\u00e1rense a eles.\nAtila.\nAtila (contra 406-453) foi o \u00faltimo e m\u00e1is poderoso rei dos hunos. Gobernou o maior imperio do seu tempo desde 434 ata a s\u00faa morte. As s\u00faas posesi\u00f3ns estend\u00edanse desde Europa central ata o mar Negro, e desde o Danubio ata o mar B\u00e1ltico.\nDurante o seu reinado foi un dos m\u00e1is ac\u00e9rrimos inimigos dos imperios romanos Oriental e Occidental. Invadiu d\u00faas veces os Balc\u00e1ns, tomou a cidade de Roma e chegou a sitiar Constantinopla na segunda das ocasi\u00f3ns. Conseguiu facer fuxir o emperador Valentiniano III da s\u00faa capital, R\u00e1vena, en 452. Marchou a trav\u00e9s de Francia ata chegar mesmo a Orle\u00e1ns, que saqueou, antes de que o obrigasen a retroceder na batalla dos Campos Catal\u00e1unicos (Ch\u00e2lons-sur-Marne).\nA\u00ednda que o seu imperio desapareceu con el e non deixou ningunha herdanza salientable, converteuse nunha figura lendaria da historia de Europa.\nComezo das invasi\u00f3ns no Imperio Romano.\nEntre os anos 235 e 285 Roma estivo sumida nun per\u00edodo de anarqu\u00eda e guerras civ\u00eds. Isto debilitou as fronteiras. Os xermanos, na procura de novas terras, despraz\u00e1ronse ata a fronteira norte do imperio. Os emperadores da \u00e9poca permitiron a entrada dos xermanos baixo d\u00faas condici\u00f3ns: deb\u00edan actuar como colonos e traballar as terras, ademais de exercer como vixiantes de fronteira. Por\u00e9n, esta pacificaci\u00f3n rematou cando Atila comezou a fustigar os xermanos que invadiran o imperio. \nDespois da retirada dos hunos, os pobos b\u00e1rbaros establec\u00e9ronse no interior do imperio: os francos e os burgundios tomaron a Galia; os suevos, os v\u00e1ndalos e os visigodos asent\u00e1ronse en Hispania; os h\u00e9rulos tomaron a pen\u00ednsula It\u00e1lica tras derrotar e destitu\u00edr o \u00faltimo emperador romano, R\u00f3mulo Aug\u00fastulo (476). Posteriormente, os h\u00e9rulos enfront\u00e1ronse aos ostrogodos, sa\u00edndo estes \u00faltimos vitoriosos, e fac\u00e9ndose co control de toda a pen\u00ednsula It\u00e1lica. C\u00f3mpre salientar que se ben os xermanos non estaban moi desenvolvidos culturalmente, asimilaron moitos dos costumes romanos, desenvolv\u00e9ndose as\u00ed como parte da cultura occidental.\nCausas da ca\u00edda do Imperio Romano.\nTralos \"s\u00e9culos dourados\" do Imperio Romano, per\u00edodo denominado Pax Romana, comezou unha deterioraci\u00f3n do imperio, particularmente a do propio emperador. A consecuencia das cativas administraci\u00f3ns da dinast\u00eda dos Severos, en particular a de Heliog\u00e1balo, e trala morte do \u00faltimo deles, Alexandre Severo, o imperio caeu nun estado de ingobernabilidade ao que se denominou crise do s\u00e9culo III.\nEntre 238 e 285 houbo dezanove emperadores que incapaces tomar as rendas do goberno e actuar de xeito acorde co Senado acabaron por situar Roma nunha aut\u00e9ntica crise institucional. Durante este mesmo per\u00edodo comezou a chamada \"invasi\u00f3n pac\u00edfica\", en que varios pobos b\u00e1rbaros se situaron nun principio nos limes do imperio debido \u00e1 falta de disciplina por parte do ex\u00e9rcito, ademais da ingobernabilidade producida no poder central, incapaz de actuar en contra desta situaci\u00f3n.\nPor outra banda, as guerras civ\u00eds arruinaron o imperio, a desorde interna non s\u00f3 rematou coa industria e o comercio, sen\u00f3n que debilitou a tal punto as defensas das fronteiras imperiais que, privadas da vixilancia anterior, convert\u00e9ronse en portas francas por onde penetraron as tribos b\u00e1rbaras.\nTras unha breve estabilizaci\u00f3n do imperio en mans dalg\u00fans emperardores fortes como Diocleciano, Constantino I o Grande e Teodosio I, o imperio dividiuse definitivamente \u00e1 morte deste \u00faltimo, deixando a Flavio Honorio o sector de Occidente con capital en Roma, e a Arcadio o sector Oriental, con capital en Constantinopla.\nConsecuencias do colapso.\nAs invasi\u00f3ns provocaron a paralizaci\u00f3n do comercio e da industria, a destruci\u00f3n do Imperio Romano de Occidente, \u00e9 dicir, dunha civilizaci\u00f3n antiga avanzada, e tam\u00e9n do comezou dunha nova era en Europa, a idade media.\nOs cimbrios eran poboaci\u00f3ns que incorporaban continxentes celtas e xerm\u00e1nicos; a\u00ednda que a s\u00faa orixe \u00faltima se sit\u00faa en Xutlandia, o compo\u00f1ente celta puido proceder de Alema\u00f1a, e ag\u00e1s por alg\u00fans nomes propios que \u00e1s veces poden explicarse como celtas e outras como xerm\u00e1nicos, non se sabe nada virtualmente da situaci\u00f3n socioling\u00fc\u00edstica destes pobos. Os cimbrios emigraron ao sur durante o s\u00e9culo II\u00a0a.C. e mantiveron batallas contra pobos celtas como os boios. Estes estand\u00edanse principalmente por Chequia, Eslovaquia, Hungr\u00eda e Austria e a s\u00faa influencia era notoria tam\u00e9n no sur de Alema\u00f1a. Seguramente falaban unha variedade do galo.\nOs pobos xerm\u00e1nicos do norte de Alema\u00f1a eran diversos e en \u00e9poca romana falar\u00edan linguas diferentes, cun grao de intelixibilidade mutua dif\u00edcil de establecer. Os que ocuparon o territorio da actual Alema\u00f1a na s\u00faa maior parte falaban linguas do grupo xerm\u00e1nico occidental, m\u00e1is especificamente xerm\u00e1nico do Elba e xerm\u00e1nico do Rin. O primeiro grupo ser\u00eda a orixe das linguas baixoxerm\u00e1nicas e o segundo o das altoxerm\u00e1nicas, entre elas o moderno alem\u00e1n est\u00e1ndar. Na idade media est\u00e1 ben testemu\u00f1ado o alto alem\u00e1n antigo, antecesor medieval do alto alem\u00e1n; esta lingua estar\u00eda emparentada co lombardo falado pola nobreza xerm\u00e1nica de Italia e Panonia durante a alta idade media.\nSegundas invasi\u00f3ns.\nCo\u00f1\u00e9cese coa expresi\u00f3n \"segundas invasi\u00f3ns\" a entrada de pobos estranxeiros nalg\u00fans territorios do occidente que tiveron lugar no s\u00e9culo IX. Alg\u00fans destes reinos tiveron problemas internos que facilitaron a entrada destes pobos sen apenas oposici\u00f3n. Entre estes destacan os viquingos, os maxiares, os eslavos e os piratas sarracenos.\nViquingos.\nOs viquingos eran parentes dos xermanos que ocasionaron no s\u00e9culo V as primeiras invasi\u00f3ns. Este pobo viquingo proced\u00eda de Escandinavia e estaban divididos en noruegueses, dinamarqueses e suecos. Na actualidade non se sabe con seguridades cal era a intenci\u00f3n que ti\u00f1an estes pobos ao sa\u00edr do seu territorio, sen\u00f3n que s\u00f3 se co\u00f1ecen as zonas polas que se estenderon.\nOs noruegueses exploraron o oc\u00e9ano Atl\u00e1ntico. Os dinamarqueses adoitan ser considerados como os verdadeiros viquingos e foron saqueadores: o seu obxectivo era conseguir bot\u00edns e terras. Establec\u00e9ronse en Inglaterra apropi\u00e1ndose de dous territorios, Normand\u00eda e Danelag. Por \u00faltimo, os suecos ou varegos, que eran comerciantes e soldados mercenarios, estend\u00e9ronse desde o mar B\u00e1ltico ata o Negro e o Caspio. Unha caracter\u00edstica que ti\u00f1an en com\u00fan \u00e9 que eran excelentes navegantes.\nMaxiares.\nOs maxiares, eran unha poboaci\u00f3n n\u00f3made que proced\u00eda de Asia central. Estes asent\u00e1ranse en Panonia, unha chaira h\u00fangara, desde o primeiro milenio.\nAo igual que os viquingos, provocaron un gran medo na poboaci\u00f3n. Este pobo estaba formado por xinetes expertos que empregaban arcos e frechas para atacar as poboaci\u00f3ns que habitaban os territorios que saqueaban. O seu obxectivo non era conseguir terras, sen\u00f3n bot\u00edn. Entre estes bot\u00edns inclu\u00edanse homes e mulleres para que cultivasen as s\u00faas terras en Panonia. A partir do \u00faltimo cuarto do s\u00e9culo IX comezaron a introducirse en Italia, Alema\u00f1a e Francia. En 955 foron derrotados por Ot\u00f3n I nas ribeiras do r\u00edo Lech.\nEslavos.\nOs eslavos foron un pobo que se introduciu na zona sur do Danubio e se instalou no Imperio Bizantino como un estado independente. A medida que manti\u00f1an un maior contacto cos bizantinos acabaron por converterse ao cristianismo mostrando un maior grao de aculturaci\u00f3n.\nPiratas sarracenos.\nOs piratas sarracenos foron un grupo que se estableceu f\u00f3ras das autoridades de Al-Andalus e do norte de \u00c1frica. Estes adoitaban asentarse nas zonas costeiras, xa que desde esa contorna pod\u00edan realizar saqueos nalgunhas cidades e capturar persoas.\nEstes piratas conseguiron establecerse na pen\u00ednsula It\u00e1lica e na costa da Provenza. En 972 foron expulsados destes lugares."}
{"id": "535839", "revid": "98629", "url": "https://gl.wikipedia.org/wiki?curid=535839", "title": "Walter Berry", "text": "Walter Berry, nado o 14 de maio de 1964 en Harlem, Nova York, \u00e9 un ex-xogador profesional de baloncesto estadounidense. Xogaba na pocisi\u00f3n de ala-pivote cunha altura de 2,03 m. Foi o m\u00e1ximo anotador da Liga ACB co Atl\u00e9tico Madrid Villalba na temporada 1990\u221291 cunha media 33,4 puntos por partido e da Copa Saporta e Liga Grega en 1995."}
{"id": "535840", "revid": "47401", "url": "https://gl.wikipedia.org/wiki?curid=535840", "title": "Per\u00edodo das grandes migraci\u00f3ns", "text": ""}
{"id": "535841", "revid": "47401", "url": "https://gl.wikipedia.org/wiki?curid=535841", "title": "Per\u00edodo das Grandes Migraci\u00f3ns", "text": ""}
{"id": "535842", "revid": "47401", "url": "https://gl.wikipedia.org/wiki?curid=535842", "title": "Migraci\u00f3ns xerm\u00e1nicas", "text": ""}
{"id": "535843", "revid": "47401", "url": "https://gl.wikipedia.org/wiki?curid=535843", "title": "Migraci\u00f3ns Xerm\u00e1nicas", "text": ""}
{"id": "535844", "revid": "5132", "url": "https://gl.wikipedia.org/wiki?curid=535844", "title": "Cagiva Var\u00e8se", "text": ""}
{"id": "535845", "revid": "5132", "url": "https://gl.wikipedia.org/wiki?curid=535845", "title": "Cagiva Varese", "text": ""}
{"id": "535846", "revid": "5132", "url": "https://gl.wikipedia.org/wiki?curid=535846", "title": "Racing Paris", "text": ""}
{"id": "535848", "revid": "89787", "url": "https://gl.wikipedia.org/wiki?curid=535848", "title": "Kevin Magee", "text": "Kevin Magee, nado o 24 de xaneiro de 1959 en Gary (Indiana) e finado o 23 de outubro de 2003, foi un xogador profesional de baloncesto estadounidense. Xogaba nas pocisi\u00f3ns de ala-pivote e pivote cunha altura de 2,03 m e un peso oficial de 104 kg.\nTraxectoria.\nKevin Magee pos\u00fae no seu palmar\u00e9s seis ligas de Israel e cinco copas de Israel, as\u00ed como unha Copa do Rei. A nivel individual, foi o m\u00e1ximo anotador da Serie co Cagiva Varese e m\u00e1ximo reboteador da Liga ACB co CAI Zaragoza e da Liga Lemuit co Maccabi Rishon LeZion. Faleceu o 23 de outubro de 2003 ao sur de Amine City, Luisiana, en accidente de moto."}
{"id": "535849", "revid": "88215", "url": "https://gl.wikipedia.org/wiki?curid=535849", "title": "Luis Ernesto Castro", "text": "Luis Ernesto Castro S\u00e1nchez, nado en Montevideo o 31 de xullo de 1921 e finado na mesma cidade o 16 de decembro de 2002, foi un futbolista uruguaio, que xogaba de dianteiro.\nXogou case toda a s\u00faa carreira no National Football Club, formando parte do equipo que nos anos corenta ga\u00f1ou o Quinquenio de Ouro e estableceu r\u00e9cords de xeiras e vitorias contra o seu cl\u00e1sico rival, o Pe\u00f1arol. Foi internacional coa selecci\u00f3n do Uruguai, coa que ga\u00f1ou a Copa Am\u00e9rica en 1942.\nTraxectoria.\nDebutou con Nacional en 1936 e formou parte do Quinquenio de Ouro, o equipo que dirixido por H\u00e9ctor Castro e con xogadores como An\u00edbal Paz, Schubert Gambetta, Eugenio Galvalisi, Roberto Porta, An\u00edbal Ciocca ou Atilio Garc\u00eda, ga\u00f1ou cinco campionatos da Primeira Divisi\u00f3n consecutivos entre 1939 e 1944. Ga\u00f1ou ademais os t\u00edtulos de 1946 e 1947, con Enrique Fern\u00e1ndez e Ricardo Faccio no banco.\nEn 1950 xogou en River Plate, volvendo a continuaci\u00f3n ao Uruguai para xogar no Defensor Sporting.\nSelecci\u00f3n nacional.\nFoi internacional coa selecci\u00f3n de f\u00fatbol uruguaia en 18 ocasi\u00f3ns, marcando 4 goles. Foi convocado por Jos\u00e9 Pedro Cea para a Copa Am\u00e9rica de 1942, onde marcou tres goles e contribu\u00edu ao triunfo do equipo uruguaio. Acudiu tam\u00e9n coa selecci\u00f3n uruguaia \u00e1 Copa Am\u00e9rica de 1945 e ao Mundial de 1954 en Su\u00edza, onde o Uruguai caeu nas semifinais contra a Hungr\u00eda de Pusk\u00e1s, Czibor e Kocsis.\nPalmar\u00e9s.\nClub Nacional\nSelecci\u00f3n do Uruguai"}
{"id": "535851", "revid": "8993", "url": "https://gl.wikipedia.org/wiki?curid=535851", "title": "El Gran Carlemany", "text": ""}
{"id": "535852", "revid": "1131", "url": "https://gl.wikipedia.org/wiki?curid=535852", "title": "The Complete Guide to Middle-earth", "text": "\"The Complete Guide to Middle-earth: from \"The Hobbit \"to \"The Silmarillion \u00e9 un libro de referencia para o universo ficticio da Terra Media creado por J. R. R. Tolkien, o cal foi recompilado e editado por Robert Foster.\nRobert Foster, nado en 1949, Brooklyn, ga\u00f1ou un Ph.D. en ingl\u00e9s e estudos medievais na Universidade de Pennsylvania, e ensinou no departamento de ingl\u00e9s da Universidade de Rutgers."}
{"id": "535854", "revid": "23204", "url": "https://gl.wikipedia.org/wiki?curid=535854", "title": "A Companion to J. R. R. Tolkien", "text": "A Companion to J. R. R. Tolkien \u00e9 un libro de 2014 editado por Stuart D. Lee. \u00c9 un dos m\u00e1is prestixioso traballos de referencia dedicados ao campo de estudo sobre J. R. R. Tolkien.\nOs cr\u00edticos eloxiaron o libro como un traballo coidadoso e unha valiosa gu\u00eda sobre o tema. Andrew Higgins salientou a distinguida formaci\u00f3n de colaboradores acad\u00e9micos e cualificou de \"verdadeiramente gozoso\" que Tolkien finalmente lograse a aceptaci\u00f3n do \"establishment\" literario ao ter un \"Companion\" Blackwell no seu nome."}
{"id": "535855", "revid": "23204", "url": "https://gl.wikipedia.org/wiki?curid=535855", "title": "The J. R. R. Tolkien Companion and Guide", "text": "The J. R. R. Tolkien Companion and Guide \u00e9 un libro de 2006 escrito por Wayne G. Hammond e Christina Scull, despois da publicaci\u00f3n de \"\" en 2005, e \u00e9 unha obra de referencia de dous volumes sobre J. R. R. Tolkien e o seu estudo.\nO volume 1 \"Chronology\", presenta unha cronolox\u00eda extraordinariamente detallada da vida de Tolkien en 800 p\u00e1xinas.\nO volume 2 \"Reader's Guide\", ten informaci\u00f3n sobre persoas, lugares, organizaci\u00f3ns, temas biogr\u00e1ficos, temas literarios e escritos de Tolkien.\nHarperCollins publicou unha versi\u00f3n revisada e expandida en tres volumes no ano 2017."}
{"id": "535856", "revid": "23204", "url": "https://gl.wikipedia.org/wiki?curid=535856", "title": "Tolkien and the Great War", "text": "Tolkien and the Great War: The Threshold of Middle-earth \u00e9 un libro de 2003 escrito por John Garth, sobre a vida do fil\u00f3logo e autor de fantas\u00eda J. R. R. Tolkien, centr\u00e1ndose nas s\u00faas experiencias militares durante a primeira guerra mundial. John Garth \u00e9 lector de ingl\u00e9s en St Anne's College, Oxford. Formouse como xornalista e traballou durante 18 anos en xornais inclu\u00eddo o \"Evening Standard\" en Londres. Despois converteuse nun autor aut\u00f3nomo mentres segu\u00eda colaborando en artigos de xornais."}
{"id": "535858", "revid": "23204", "url": "https://gl.wikipedia.org/wiki?curid=535858", "title": "Linguas constru\u00eddas por J. R. R. Tolkien", "text": "O fil\u00f3logo e autor ingl\u00e9s J. R. R. Tolkien creou un bo n\u00famero de linguas constru\u00eddas, inclu\u00edndo linguas ideadas para escenarios de ficci\u00f3n. Inventar linguas, algo que el chamou \"glossopoeia\" (paralelamente \u00e1 s\u00faa idea de \"mythopoeia\" ou creaci\u00f3n de mitos), foi unha ocupaci\u00f3n durante toda a vida para Tolkien, dende a s\u00faa adolescencia. Un proxecto inicial foi a reconstruci\u00f3n dunha antiga lingua xerm\u00e1nica non rexistrada que poder\u00eda ser falada pola xente de \"Beowulf\" na Idade Heroica Xerm\u00e1nica.\nO m\u00e1is desenvolvido dos proxectos de creaci\u00f3n de linguas foi a familia de linguas \u00e9lficas. Primeiro comezou a constru\u00edr unha \"Elvin tongue\" arredor dos anos 1910\u20131911 mentres estaba en King Edward's School, Birmingham. Posteriormente chamouno quenya (c. 1915), e continuou desenvolvendo activamente a historia e a gram\u00e1tica das s\u00faas linguas elfas ata a s\u00faa morte en 1973.\nEn 1931, ofreceu unha conferencia sobre a s\u00faa paix\u00f3n polas linguas constru\u00eddas, titulada \"A Secret Vice\". Aqu\u00ed contrasta o seu proxecto de linguaxes art\u00edsticas constru\u00eddas para o pracer est\u00e9tico co pragmatismo das linguas auxiliares internacionais. Na charla tam\u00e9n se analizan as opini\u00f3ns de Tolkien sobre fonest\u00e9tica, citando o grego, o fin\u00e9s e o gal\u00e9s como exemplos de \"linguas que te\u00f1en unha formaci\u00f3n de palabras moi caracter\u00edstica e de diferentes xeitos moi fermosa\".\nA creaci\u00f3n de linguas de Tolkien ten d\u00faas dimensi\u00f3ns temporais: a li\u00f1a do tempo interna (ficticia) dos acontecementos descritos na obra \"O Silmarillion\" e outros escritos, e a li\u00f1a do tempo externa da propia vida de Tolkien durante a cal a mi\u00fado revisou e perfeccionou as s\u00faas linguas e a s\u00faa historia ficticia."}
{"id": "535859", "revid": "88215", "url": "https://gl.wikipedia.org/wiki?curid=535859", "title": "Luis Ernesto Castro S\u00e1nchez", "text": ""}
{"id": "535860", "revid": "23204", "url": "https://gl.wikipedia.org/wiki?curid=535860", "title": "Her\u00e1ldica da Terra Media", "text": "O autor J. R. R. Tolkien inventou dispositivos case her\u00e1ldicos para moitos dos personaxes e reinos do seu mundo ficticio da Terra Media. As s\u00faas descrici\u00f3ns est\u00e1 en ingl\u00e9s simple e non en bras\u00f3n espec\u00edfico. Os emblemas corresponden por natureza aos seus portadores e a s\u00faa diversidade contrib\u00fae ao realismo ricamente detallado dos seus escritos.\nOs estudosos observaron que Tolkien pasou por diferentes fases no seu uso da her\u00e1ldica; o seu primeiro relato sobre a her\u00e1ldica elfica de Gondolin en \"The Book of Lost Tales\" corresponde en li\u00f1as xerais \u00e1 tradici\u00f3n her\u00e1ldica na elecci\u00f3n de emblemas e cores, pero despois, cando escribiu \"O Se\u00f1or dos Aneis\" foi m\u00e1is libre no seu enfoque e no complexo uso de s\u00edmbolos para a espada e o estandarte de Aragorn, afast\u00e1ndose claramente da tradici\u00f3n para adaptarse \u00e1 s\u00faa narraci\u00f3n.\nNa trilox\u00eda cinematogr\u00e1fica \"The Lord of the Rings\" de Peter Jackson, os seus dese\u00f1adores conceptuais inspir\u00e1ronse nas representaci\u00f3ns tradicionais de homes de armas e a cabalo con pancartas e armaduras, especialmente na obra \"A batalla de Alexandre en Issos\", un \u00f3leo de 1529 obra de Albrecht Altdorfer, para crear escenas de batalla realistas."}
{"id": "535861", "revid": "98629", "url": "https://gl.wikipedia.org/wiki?curid=535861", "title": "Nerve (filme de 2016)", "text": "Nerve \u00e9 un filme estadounidense de 2016 dirixido por Henry Joost e Ariel Schulman e escrito por Jessica Sharzer, baseado na novela hom\u00f3nima de 2012 de Jeanne Ryan. Est\u00e1 protagonizado por Emma Roberts, Dave Franco e Juliette Lewis, e conta a historia dun xogo en li\u00f1a de verdade ou reto que permite aos usuarios ser \"xogadores\" ou \"espectadores\"."}
{"id": "535862", "revid": "98629", "url": "https://gl.wikipedia.org/wiki?curid=535862", "title": "Intrusion", "text": "Intrusion \u00e9 un filme estadounidense de 2021 dirixido por Adam Salky e escrito por Christopher Sparling. Est\u00e1 protagonizado por Freida Pinto e Logan Marshall-Green. O filme estreouse o 22 de setembro de 2021 a trav\u00e9s de Netflix."}
{"id": "535863", "revid": "98629", "url": "https://gl.wikipedia.org/wiki?curid=535863", "title": "Kate (filme)", "text": "Kate \u00e9 un filme estadounidense de 2021 dirixido por Cedric Nicolas-Troyan e escrito por Umair Aleem. O filme est\u00e1 protagonizado por Mary Elizabeth Winstead, Miku Martineau, Woody Harrelson, Tadanobu Asano, Michiel Huisman, Miyavi e Jun Kunimura. Conta a historia de Kate (Winstead), unha asasina cuxo mentor (Harrelson) asigna ao asasinato dun xefe de alto rango da yakuza. Durante a \u00faltima misi\u00f3n de Kate descobre que foi envelenada e que ten 24 horas de vida, as cales empregar\u00e1 para vingarse e descubrir quen lle fixo iso\nO filme recibiu valoraci\u00f3ns dispares por parte da cr\u00edtica, que eloxiou a interpretaci\u00f3n de Winstead mais describiu o filme como \"decepcionante\". Estreouse o 10 de setembro de 2021 a trav\u00e9s de Netflix."}
{"id": "535864", "revid": "98629", "url": "https://gl.wikipedia.org/wiki?curid=535864", "title": "O esc\u00e1ndalo", "text": "O esc\u00e1ndalo (en ) \u00e9 un filme estadounidense-canadense de 2019 dirixido por Jay Roach e escrito por Charles Randolph. Est\u00e1 protagonizado por Charlize Theron, Nicole Kidman e Margot Robbie, e bas\u00e9ase nos feitos reais que lles ocorreron \u00e1s mulleres de Fox News, que expuxeron ao CEO da canle, Roger Ailes, e acus\u00e1rono de acoso sexual. John Lithgow, Kate McKinnon, Connie Britton, Malcolm McDowell e Allison Janney compo\u00f1en o resto do elenco principal.\nEstreouse en galego o 26 de abril de 2023 a trav\u00e9s da TVG."}
{"id": "535865", "revid": "1131", "url": "https://gl.wikipedia.org/wiki?curid=535865", "title": "Carmen Sierra", "text": "Mar\u00eda del Carmen Sierra Dom\u00ednguez, nada en Pontecesures (daquela pertencente a Valga) o 1 de maio de 1906 e finada en Caracas o 22 de decembro de 1996, foi unha profesora e pol\u00edtica galega, a primeira muller socia do Seminario de Estudos Galegos.\nTraxectoria.\nFilla de Salvador Sierra Trasande e Carmen Dom\u00ednguez Orense. En 1922 comezou os estudos na Facultade de Filosof\u00eda e Letras da Universidade de Santiago de Compostela, licenci\u00e1ndose na secci\u00f3n de Historia en 1926. Foi a primeira muller en ser admitida no Seminario de Estudos Galegos, o 16 de novembro de 1923, e tam\u00e9n a primeira que apareceu nunha noticia de prensa relacionada con esta instituci\u00f3n. Foi nomeada profesora de Literatura do Instituto de Sanl\u00facar de Barrameda en 1933. Ao ano seguinte foi nomeada profesora do Instituto de Linares, onde compartiu aulas con Xos\u00e9 Manuel Cabada V\u00e1zquez e Carlos D\u00edaz Rodr\u00edguez. Carlos D\u00edaz foi nomeado secretario do Instituto de Linares en marzo de 1935.\nCarmen Sierra pertenceu ao PCE e despois da guerra instalouse en Pontecesures co seu home Carlos D\u00edaz Rodr\u00edguez, rexentando a explotaci\u00f3n gandeira de Cortinallas. Xunto co seu home Carlos D\u00edaz participou na estrutura clandestina do PCE mantendo contactos con Isaac V\u00e1zquez Pardo a trav\u00e9s do seu curm\u00e1n Ram\u00f3n Baltar Dom\u00ednguez. Foi detida o 5 de xaneiro de 1946 e estivo presa no C\u00e1rcere de Ventas. Foi xulgada en consello de guerra en maio de 1948 con Esperanza Batanero e Lola Freixa. Foi condenada a catro anos de prisi\u00f3n e, ao levar case tres anos detida, sa\u00edu en liberdade condicional a finais de agosto de 1948. Inst\u00e1lase en Madrid cos seus fillos e traballa nunha librar\u00eda. En 1952 marchou a Venezuela.\nNo libro de Suso de Toro sobre Ram\u00f3n Baltar, ded\u00edcanlle un cap\u00edtulo a s\u00faa figura. En 2023 Aurora Marco publica un libro sobre a s\u00faa vida.\nVida persoal.\nCasou con Carlos D\u00edaz Rodr\u00edguez en 1933 e foi nai de Mar\u00eda Dolores e Carlos D\u00edaz Sierra."}
{"id": "535867", "revid": "23204", "url": "https://gl.wikipedia.org/wiki?curid=535867", "title": "Limnonectes", "text": "Limnonectes \u00e9 un x\u00e9nero de ras que abrangue unhas 75 especies co\u00f1ecidas, mais novas especies son descubertas ocasionalmente. As s\u00faas especies distrib\u00faense polo sueste de Asia, o Xap\u00f3n, Filipinas, Sumatra, a Wallacea e Nova Guinea."}
{"id": "535870", "revid": "98629", "url": "https://gl.wikipedia.org/wiki?curid=535870", "title": "Jos\u00e9 Luis Llorente", "text": "Jos\u00e9 Luis Llorente Gento, alcumado Joe Llorente, nado o 6 de xaneiro de 1959 en Valladolid, Castela e Le\u00f3n, \u00e9 un ex-xogador profesional de baloncesto internacional espa\u00f1ol. Xogaba na pocisi\u00f3n de base cunha altura de 1,83 m. Alg\u00fans dos seus familiares tam\u00e9n foron ou son xogadores profesionais de baloncesto como o seu irm\u00e1n To\u00f1\u00edn e o seu fillo Sergio. Tam\u00e9n ten futbolistas internacionais na s\u00faa famlia, xa que \u00e9 sobri\u00f1o de Paco Gento e t\u00edo de Marcos Llorente."}
{"id": "535871", "revid": "25871", "url": "https://gl.wikipedia.org/wiki?curid=535871", "title": "Corny Thompson", "text": "Cornelius Allen \"Corny\" Thompson, nado o 5 de febreiro de 1960 en Middletown (Connecticut) e finado o 23 de outubro de 2003, foi un xogador profesional de baloncesto estadounidense. Xogaba na pocisi\u00f3n de ala-pivote cunha altura de 2,03 m e un peso oficial de 104 kg. Foi galardoado como o primeiro MVP da Final da ACB da historia en 1991."}
{"id": "535872", "revid": "1131", "url": "https://gl.wikipedia.org/wiki?curid=535872", "title": "Francisco Castro Alvaredo", "text": "Francisco Castro Alvaredo, m\u00e1is co\u00f1ecido como Paco Castro Alvaredo, nado o 7 de outubro de 1953 en Novel\u00edn (Rendar-O Incio), \u00e9 un escritor galego.\nTraxectoria.\nEstudou na Escola de Rendar, na de Farb\u00e1n, e na \u201cCiudad de los Muchachos\u201d de Ourense, m\u00e1is co\u00f1ecida como \u201cBenposta\u201d (de 1968 a 1977). En 1977 marchou estudar maxisterio a Madrid onde formou parte da chamada Comuna de Madrid.\nTraballou no Colexio Rexional de Xordos e dende 1986 na Universidade de Santiago, xubilouse en 2019 como Auxiliar T\u00e9cnico de Biblioteca. Foi representante sindical e claustral na USC.\nParticipou na fundaci\u00f3n de Mono da Tinta en 1987. Ten colaborado en varias publicaci\u00f3ns como \"Revista galega de educaci\u00f3n\", \"Encrucillada\", \"La Voz de Galicia\" con artigos sobre Benposta, e tam\u00e9n en \"Praza P\u00fablica\".\n\"Nunha presa de terra\" (2013), para Dar\u00edo Xoh\u00e1n Cabana \"\u00e9 unha novela con moitas m\u00e1is cousas, pero eu f\u00edxome sobre todo nunha: a portentosa descrici\u00f3n da vida labrega de cando Paco Castro e mais eu eramos tam\u00e9n nenos labregos, el por terras do Incio e eu pola Terra Ch\u00e1\"\". \"\n\"De Benposta a Lamaboa\" (2021) \u00e9 unha novela, recreaci\u00f3n, ensaio, que constr\u00fae un particular \u201cPoema Pedag\u00f3xico\u201d da experiencia benposte\u00f1a e extrae as ideas e as referencias necesarias para constru\u00edr o novo proxecto de Lamaboa.\nFamilia.\n\u00c9 irm\u00e1n de Olalla Castro Alvaredo."}
{"id": "535873", "revid": "89787", "url": "https://gl.wikipedia.org/wiki?curid=535873", "title": "Vsevolod Bobrov", "text": "Vsevolod Mikhailovich Bobrov, nado en Morshansk o 1 de decembro de 1922 e finado o 1 de xullo de 1979, foi un deportista sovi\u00e9tico que destacou en f\u00fatbol, bandy e h\u00f3ckey sobre xeo. Est\u00e1 considerado un dos mellores deportistas rusos da historia en cada un deses tres deportes.\nComezou no f\u00fatbol, xogando no CDKA de Moscova, no VVS Moscova, e no Spartak Moscova, cos que ga\u00f1ou catro ligas sovi\u00e9ticas e d\u00faas copas sovi\u00e9ticas, ademais de proclamarse en d\u00faas ocasi\u00f3ns m\u00e1ximo goleador da liga. Foi internacional e representou \u00e1 Uni\u00f3n Sovi\u00e9tica nos Xogos Ol\u00edmpicos de 1952, onde anotou cinco goles en tres partidos, caendo nun partido de repetici\u00f3n contra Iugoslavia. \nEn 1953 deixou o f\u00fatbol para dedicarse ao h\u00f3ckey sobre xeo, ao que xogaba dende os mesmos inicios deste deporte na Uni\u00f3n Sovi\u00e9tica, en 1946. Foi un dos primeiros xogadores de h\u00f3ckey sobre xeo do pa\u00eds, e militou no CDKA de Moscova e no VVS de Moscova antes de retirarse en 1957. Sete veces campi\u00f3n de liga e catro veces m\u00e1ximo goleador, Bobrov foi un dos \u00fanicos tres xogadores en marcar m\u00e1is de dous goles por partido durante a s\u00faa carreira, xunto cos seus compa\u00f1eiros Alexei Guryshev e Viktor Shuvalov. Internacionalmente participou coa selecci\u00f3n nacional sovi\u00e9tica en varios Campionatos do Mundo, entre eles o de 1954, o primeiro no que participaba a URSS e do que sa\u00edu campi\u00f3n e co trofeo ao mellor dianteiro do torneo. En 1956 capitaneou \u00e1 selecci\u00f3n nos Xogos Ol\u00edmpicos de Inverno celebrados en Cortina d'Ampezzo, onde os sovi\u00e9ticos ga\u00f1aron a medalla de ouro.\nDespois da s\u00faa carreira como xogador, foi adestrador, tanto de f\u00fatbol como de h\u00f3ckey sobre xeo. Adestrou varios anos o Spartak de Moscova de h\u00f3ckey sobre xeo, co que ga\u00f1ou a liga na tempada 1966/67. Posteriormente adestrou \u00e1 selecci\u00f3n sovi\u00e9tica, \u00e1 que dirixiu nas Summit Series de 1972 contra o Canad\u00e1 e coa que ga\u00f1ou os Campionatos do Mundo de 1973 e 1974.\nRecibiu numerosos reco\u00f1ecementos e condecoraci\u00f3ns, e foi o primeiro xogador de h\u00f3ckey en ser galardoado coa Orde de Lenin. Ingresou no Sal\u00f3n da Fama da Federaci\u00f3n Internacional de H\u00f3ckey sobre Xeo no mesmo momento da fundaci\u00f3n deste en 1997. Unha das divisi\u00f3ns da Kontinental Hockey League (KHL) de Rusia leva o seu nome: a Divisi\u00f3n Bobrov.\nTraxectoria.\nInicios.\nBobrov naceu en Morshansk o 1 de decembro de 1922 e tres anos despois trasladouse con seus pais e os seus dous irm\u00e1ns a Sestroretsk, preto de Leningrado. Seu pai, de ideas revolucionarias, loitara na guerra civil rusa a favor dos comunistas e era un apaixonado dos deportes, afecci\u00f3n que lle trasmitiu ao seu fillo Vsevolod. Este comezou a patinar aos 5 anos e a xogar a bandy dende pequeno, e xogou tam\u00e9n ao f\u00fatbol nas filas do Dinamo de Leningrado. Entrou nunha escola t\u00e9cnica profesional, onde se especializou como cerralleiro e torneiro. Durante a s\u00faa infancia e adolescencia trabou unha grande amizade con Leonid Ivanov, futuro gardameta da selecci\u00f3n sovi\u00e9tica de f\u00fatbol.\nSegunda guerra mundial.\nCoa chegada da Segunda guerra mundial comezou a traballar como ensamblador e mec\u00e1nico na planta de fabricaci\u00f3n de miras de artillar\u00eda de Omsk. En 1942 ingresou na academia militar de Omsk, gradu\u00e1ndose en 1943.\nComo futbolista.\nXa con rango de oficial, foi invitado a xogar ao f\u00fatbol no club do Ex\u00e9rcito Vermello, o CDKA Moscova, onde xogaban alg\u00fans dos seus \u00eddolos como Fedotov ou Grinin. Debutou o 19 de maio de 1945, na primeira xornada da liga sovi\u00e9tica, marcando dous goles na vitoria por 1-7 contra o Lokomotiv Moscova. Acabou a tempada como m\u00e1ximo goleador da liga con 24 goles, e o seu equpo acabou subcampi\u00f3n, un punto por detr\u00e1s do Dinamo de Moscova. Ademais ga\u00f1ou a Copa Sovi\u00e9tica, despois de ter unha destacada actuaci\u00f3n nas semifinais, marcando catro goles contra o Zenit de Leningrado no Estadio Dinamo de Moscova (7-0), e de derrotar na final ao Dinamo (2-1). \nAo remate da competici\u00f3n acompa\u00f1ou ao Dinamo nunha c\u00e9lebre xira polo Reino Unido. Marcou un gol no empate 3-3 contra o Chelsea en Stamford Bridge, diante de 75.000 espectadores, e fixo cinco goles na vitoria por 1-10 contra o Cardiff. O seguinte partido foi contra o Arsenal, que acudiu ao encontro no ateigado estadio White Hart Lane reforzado con xogadores doutros equipos como Stanley Matthews ou Ronnie Rooke. No medio dunha mesta n\u00e9boa Bobrov marcou o gol da vitoria (3-4) nun partido que pasou \u00e1 historia como un dos mellores da s\u00faa \u00e9poca. O equipo pechou a xira cun empate a dous goles contra o Rangers en Ibrox. Foi nesta xira cando Bobrov viu xeo artificial por primeira vez.\nA continuaci\u00f3n proclamouse campi\u00f3n de liga tres veces consecutivas (en 1946, 1947 e 1948), sendo na segunda delas o m\u00e1ximo goleador (empatado a 14 goles co seu compa\u00f1eiro de equipo Valentin Nikolaev e co dianteiro do Dinamo Sergei Solovev). Conquistou tam\u00e9n a Copa Sovi\u00e9tica en 1948, despois de vencer na final ao Spartak de Moscova. En 1950 fichou polo VVS Moscova, onde compartiu dianteira con Sergei Korshunov e Viktor Shuvalov, levando o equipo a finalizar no cuarto lugar da liga, o mellor resultado da s\u00faa historia. \nFoi o capit\u00e1n da selecci\u00f3n sovi\u00e9tica que participou nos Xogos Ol\u00edmpicos de 1952 en Helsinqui. Marcou un gol no primeiro partido contra Bulgaria e un triplete no famoso empate a cinco goles contra Iugoslavia. No partido de desempate anotoulle outro gol ao gardameta Vladimir Beara, pero os sovi\u00e9ticos perderon ese partido por 3-1 tralos goles de Miti\u0107, Bobek e \u010cajkovski. Despois desta derrota, houbo unha desbandada no CDKA, que formaba o n\u00facleo da selecci\u00f3n, e Bobrov fichou polo Spartak de Moscova, na que foi a s\u00faa \u00faltima tempada no f\u00fatbol. Pechou a s\u00faa etapa futbol\u00edstica co seu cuarto t\u00edtulo de liga, ao rematar o Spartak dous puntos por riba do Dinamo de Tbilisi. O seu balance total na liga sovi\u00e9tica foi de 97 goles en 116 partidos e con 124 goles totais entrou no Club Grigorii Fedotov, a lista de xogadores sovi\u00e9ticos/rusos con m\u00e1is de 100 goles como profesionais. Os problemas cr\u00f3nicos no seu xeonllo obrig\u00e1rono a pasar polo quir\u00f3fano en 1947, 1950, 1952 e 1953, pero as doenzas nunca se acabaron de resolver.\nComo xogador de h\u00f3ckey.\nA\u00ednda que tivo unha destacada carreira no f\u00fatbol, o seu \u00e9xito no h\u00f3ckey sobre xeo foi a\u00ednda maior. Antes do h\u00f3ckey xogou ao bandy, e co equipo do CDKA ga\u00f1ou d\u00faas Copas Sovi\u00e9ticas en 1945 e 1946, marcando nas d\u00faas finais. En 1946 comezou a practicar h\u00f3ckey sobre xeo no CDKA, pero debido a unha lesi\u00f3n no xeonllo sufrida durante a tempada de f\u00fatbol, perdeu a primeira edici\u00f3n do campionato sovi\u00e9tico. Na tempada 1947/48 foi o m\u00e1ximo goleador do campionato con 52 tantos, e o CDKA proclamouse campi\u00f3n, t\u00edtulo que revalidou na tempada seguinte. \nEn 1949 pasou ao VVS Moscova por invitaci\u00f3n do seu presidente, Vasilii Stalin, fillo de Iosif Stalin. En xaneiro de 1950 o equipo sufriu un accidente a\u00e9reo no que faleceron todos os xogadores excepto dous, un deles Bobrov, que quedara dormido e perdera o voo. Trala traxedia pasou a ser o capit\u00e1n e l\u00edder indiscutible do equipo reconstru\u00eddo e ese mesmo ano proclamouse m\u00e1ximo goleador do campionato. Ga\u00f1ou as tres seguintes ligas, as d\u00faas primeiras como xogador-adestrador, e proclamouse m\u00e1ximo goleador noutras d\u00faas ocasi\u00f3ns m\u00e1is. En 1954 regresou ao CDKA, cuxo novo nome era xa CDSA, co que ga\u00f1ou outras d\u00faas ligas, nas campa\u00f1as 1954/55 e 1955/56. En total marcou 254 goles na liga sovi\u00e9tica, en s\u00f3 130 partidos. \nFoi capit\u00e1n da selecci\u00f3n sovi\u00e9tica de h\u00f3ckey sobre xeo, sendo o \u00fanico xogador en capitanear tanto \u00e1 selecci\u00f3n de f\u00fatbol como \u00e1 de h\u00f3ckey sobre xeo, e participou nos Xogos Ol\u00edmpicos de Inverno de 1956, convert\u00e9ndose nun dos poucos deportistas en participar tanto nos Xogos Ol\u00edmpicos de Ver\u00e1n como nos de Inverno. Anotou 9 goles, sendo xunto ao canadense G\u00e9rard Th\u00e9berge o m\u00e1ximo anotador do torneo, e levou ao seu pa\u00eds \u00e1 medalla de ouro, por diante dos Estados Unidos (prata) e o Canad\u00e1 (bronce). Antes xa ga\u00f1ara o Campionato do Mundo de 1954, no que foi elixido mellor dianteiro do torneo. No Mundial de 1957 foi o m\u00e1ximo goleador do torneo, con 13 tantos, pero a URSS tivo que conformarse co subcampionato, por detr\u00e1s de Suecia. Marcou 89 goles en 59 partidos coa selecci\u00f3n sovi\u00e9tica.\nComo adestrador.\nTrala s\u00faa retirada converteuse en adestrador de f\u00fatbol e h\u00f3ckey sobre xeo, labor que xa realizara na s\u00faa \u00e9poca no VVS Moscova, onde ti\u00f1a actuado como xogador-adestrador nos dous deportes, ga\u00f1ando d\u00faas ligas de h\u00f3ckey. En f\u00fatbol foi adestrador do CSKA entre 1967 e 1969, levando o equipo a unha final da Copa Sovi\u00e9tica m\u00e1is dunha d\u00e9cada despois da \u00faltima, a\u00ednda que perderon contra o Dinamo de Moscova. Adestrou o club nunha segunda etapa, entre 1977 e 1978, e tam\u00e9n dirixiu o FC Chornomorets de Odesa, o FC Kairat de Almati e o equipo de f\u00fatbol das Forzas Armadas Sovi\u00e9ticas.\nA s\u00faa carreira como adestrador de h\u00f3ckey sobre xeo contou con m\u00e1is logros. En 1964 colleu as rendas do Spartak de Moscova, co que obtivo dous subcampionatos de liga nos seus dous primeiros nos. Na tempada 1966/67 proclamouse campi\u00f3n por diante do CSKA de Anatolii Tarasov. En 1972 f\u00edxose cargo da selecci\u00f3n sovi\u00e9tica de h\u00f3ckey sobre xeo, coa que disputou as Summit Series contra o Canad\u00e1 ese mesmo ano. A continuaci\u00f3n levou \u00e1 selecci\u00f3n vermella a ga\u00f1ar os Campionatos do Mundo de 1973 e 1974.\nFamilia.\nCasou por primeira vez coa cantante de opereta Tatiana Sanina, e en 1963 casou por segunda vez, con Elena Nikolaevna Bobrova, coa que tivo un fillo, Mikhail, falecido en accidente de moto en 1997.\nLegado.\nVsevolod Bobrov morreu en Moscova en 1979. Foi inclu\u00eddo no Sal\u00f3n da Fama da Federaci\u00f3n Internacional de H\u00f3ckey sobre Xeo en 1997, no mesmo momento en que este foi creado. Para o mellor atleta ruso do s\u00e9culo XX, Bobrov quedou terceiro por detr\u00e1s do porteiro de f\u00fatbol Lev Yashin e do loitador grecorromano Alexander Karelin.\nUnha das divisi\u00f3ns da Kontinental Hockey League (KHL) de Rusia leva o seu nome, a Divisi\u00f3n Bobrov Ademais deulle nome ao Club Vsevolod Bobrov, unha exclusiva lista de xogadores rusos e sovi\u00e9ticos que marcaron m\u00e1is de 250 goles durante a s\u00faa carreira. Tam\u00e9n levan o seu nome o CSKA Ice Palace de Moscova, onde xoga os seus partidos como local o CSKA Moscova, e o pavill\u00f3n de xeo de Stupino. En 2015 inaugurouse en Morshansk outro pavill\u00f3n de xeo co seu nome.\nO 15 de decembro de 2005 p\u00faxoselle o seu nome a un asteroide descuberto en 1982 por Liudmila Zhuravleva no Observatorio Astrof\u00edsico de Crimea, sendo bautizado como 18321 Bobrov. En outubro de 2009, o Banco de Rusia anunciou a emisi\u00f3n dunha moeda de prata conmemorativa de 2 rublos da serie Deportistas Destacados de Rusia cun retrato de Vsevolod Bobrov. Adem\u00e1s de Bobrov, emit\u00edronse d\u00faas moedas m\u00e1is con retratos de Alexander Maltsev e Valeri Kharlamov. \nEn novembro de 2016 p\u00faxose en funcionamento o \"Vsevolod Bobrov\", un buque de apoio lox\u00edstico da Armada Rusa, que forma parte da Frota do Norte.\nNa cultura popular.\nNo cine.\nA s\u00faa vida inspirou a produci\u00f3n de varios filmes e produci\u00f3ns. En 1990 Anatolii Kotenev interpretou un papel inspirado en Brobov no filme \"Gol v Spasskie vorota\". En 1991 estreouse \"Moi luchshii drug general Vasilii, syn Iosifa\", onde o actor Boris Shcherbakov interpretou a Vsevolod Bagrov, personaxe inspirada en Vsevolod Bobrov. O filme conta a historia da s\u00faa amizade con Vasilii Stalin. \nO filme de 2012 \"Khokkeinye igry\" relata o papel de Bobrov e de Anatolii Tarasov no cami\u00f1o do h\u00f3ckey sobre xeo sovi\u00e9tico ata a elite mundial. En dita produci\u00f3n foi interpretado por varios actores nas diferentes etapas da s\u00faa vida, entre eles Sergei Larin. Na pel\u00edcula \"Legenda N\u00ba 17\", sobre a vida de Valeri Kharlamov e o primeiro partido das Summit Series de 1972, Bobrov foi interpretado por Aleksandr Iakovlev. Na miniserie de 2013 \"Syn ortsa Narodov\", centrada na figura de Iosif Stalin, Bobrov foi interpretado polo actor Dmitrii Abazovik.\nNa literatura.\nO poeta Evgenii Evtushenko dedicoulle a composici\u00f3n \"Proryv Bobrova\u0430\".\nPalmar\u00e9s.\nF\u00fatbol.\nCDKA Moscova\nSpartak Moscova\nIndividual\nH\u00f3ckey sobre xeo.\nComo xogador.\nCDKA Moscova\nVVS Moscova\nSelecci\u00f3n sovi\u00e9tica\nIndividual\nComo adestrador.\nVVS Moscova (xogador-adestrador)\nSpartak Moscova\nSelecci\u00f3n sovi\u00e9tica\nBandy.\nCDKA Moscova"}
{"id": "535874", "revid": "98629", "url": "https://gl.wikipedia.org/wiki?curid=535874", "title": "V\u00edctor Jos\u00e9 Fern\u00e1ndez", "text": "V\u00edctor Jos\u00e9 F\u00e9rnandez Garc\u00eda, nado o 21 de febreiro de 1968 en Le\u00f3n, Castela e Le\u00f3n, \u00e9 un ex-xogador profesional de baloncesto espa\u00f1ol. Xogaba na posici\u00f3n de pivote cunha altura de 2,02 m."}
{"id": "535877", "revid": "1888", "url": "https://gl.wikipedia.org/wiki?curid=535877", "title": "Eduardo Paredes Rodr\u00edguez", "text": "Eduardo Paredes Rodr\u00edguez, nado na Coru\u00f1a cara a 1872 e finado na mesma cidade o 27 de abril de 1944, foi un sindicalista e pol\u00edtico galego\nTraxectoria.\nDetido o 26 de maio de 1891 a consecuencia da folga do 1\u00ba de maio, foi liberado en xu\u00f1o. O 11 de novembro de 1892 leuse un traballo seu no acto de conmemoraci\u00f3n dos m\u00e1rtires de Chicago organizado pola Federaci\u00f3n Obrera da Coru\u00f1a e colaborou no especial de \"El Corsario\" publicado pola data. En 1893 foi membro da mesa do mitin do 1\u00ba de maio da Federaci\u00f3n Coru\u00f1esa. En outubro do ano seguinte foi nomeado integrante da comisi\u00f3n designada nun mitin dos canteiros folguistas da Coru\u00f1a no Cico Coru\u00f1\u00e9s, para ir entrevistarse cos canteiros portugueses. Presidente da Sociedade de xastres en d\u00faas ocasi\u00f3ns, foi presidente da comisi\u00f3n popular que erixiu o monumento \u00e1s v\u00edtimas dos sucesos de maio de 1901. Foi directivo da Sociedad de Socorros M\u00fatuos \u201cEl Porvenir de la Coru\u00f1a\u201d e presidente de La Antorcha Galaica del Libre Pensamiento en 1916. Foi elixido concelleiro da Coru\u00f1a como republicano en 1917. Mas\u00f3n e membro do Centro Republicano da Coru\u00f1a, participou no pacto de Lestrobe. Foi membro da comisi\u00f3n promotora do xornal \"Adelante\" que apareceu na Coru\u00f1a en maio de 1930. Na Rep\u00fablica foi militante do Partido Republicano Radical Socialista. Foi administrador do Matadoiro Municipal da Coru\u00f1a. Finou na Coru\u00f1a o 27 de abril de 1944.\nVida persoal.\nCasou con Clotilde Garc\u00eda Taboada, que finou en 1925, e foi pai de Jos\u00e9, Marcelino, Florinda e Germ\u00e1n Paredes Garc\u00eda."}
{"id": "535879", "revid": "5863", "url": "https://gl.wikipedia.org/wiki?curid=535879", "title": "Carmen Sierra Dom\u00ednguez", "text": ""}
{"id": "535880", "revid": "98629", "url": "https://gl.wikipedia.org/wiki?curid=535880", "title": "SpinSat", "text": "SpinSat, acr\u00f3nimo de Special Purpose Inexpensive Satellite, foi un sat\u00e9lite artificial do NRL pertencento ao Programa de Probas Espaciais do Departamento de Defensa lanzado o 28 de novembro de 2014 a bordo dun Falcon 9 desde Cabo Ca\u00f1averal.\nCaracter\u00edsticas.\nSpinSat foi lanzado a bordo da nave de carga Dragon CRS-4 cara a Estaci\u00f3n Espacial Internacional. Ti\u00f1a forma de esfera de 56 cm de di\u00e1metro cunha masa de 57 kg e era parte do hardware sen utilizar da misi\u00f3n ANDE 2. Estaba alimentado por bater\u00edas e dispo\u00f1\u00eda de retrorreflectores para medir a s\u00faa posici\u00f3n desde terra, antenas e propulsores de propelente s\u00f3lido controlado electricamente. A s\u00faa misi\u00f3n consistiu en medir a eficiencia dos seus propulsores, comprobar a capacidade dos sistemas de seguimento en terra para medir os cambios na traxectoria e posici\u00f3n polos motores da esfera e medir a densidade das capas superiores da atmosfera. Como misi\u00f3n secundaria, SpinSat levaba a bordo un sistema de mensaxer\u00eda por radio de tipo \"almacenar e enviar\" cunha potencia de 2 W para a comunidade radioafeccionada.\nO sat\u00e9lite foi enviado \u00e1 Estaci\u00f3n Espacial Internacional na secci\u00f3n presurizada dunha nave de carga Dragon e, unha vez na estaci\u00f3n, almacenado no m\u00f3dulo xapon\u00e9s Kibo ata o d\u00eda do seu lanzamento, no que foi exectado cara o espazo mediante o sistema de lanzamento SSIKLOPS. SpinSat reentrou na atmosfera o 11 de marzo de 2017."}
{"id": "535881", "revid": "4817", "url": "https://gl.wikipedia.org/wiki?curid=535881", "title": "Special Purpose Inexpensive Satellite", "text": ""}
{"id": "535882", "revid": "110466", "url": "https://gl.wikipedia.org/wiki?curid=535882", "title": "Velout\u00e9", "text": ""}
{"id": "535886", "revid": "1410", "url": "https://gl.wikipedia.org/wiki?curid=535886", "title": "Nacionalismo copto", "text": "O nacionalismo copto \u00e9 un movemento pol\u00edtico nacionalista que defende os intereses dos coptos ( ', '), como un grupo \u00e9tnico que habita principalmente na \u00e1rea do moderno Exipto. A maior\u00eda dos coptos \u00e9tnicos forman parte da Igrexa ortodoxa copta. Os cristi\u00e1ns ortodoxos coptos son a meirande denominaci\u00f3n cristi\u00e1 de Exipto.\nIdentidade copta.\nA identidade copta actual ten as s\u00faas ra\u00edces na d\u00e9cada de 1950 co auxe do panarabismo baixo Nasser. Ata ese momento, o nacionalismo exipcio era a principal forma de expresi\u00f3n da identidade exipcia, os coptos v\u00edanse s\u00f3 como coptos sen ning\u00fan sentimento \u00e1rabe. A loita por determinar esta identidade exipcia comezou cando Nasser e o seu r\u00e9xime intentaron impor unha identidade \u00e1rabe ao pa\u00eds e intentaron borrar todas as referencias a Exipto como unha entidade separada e \u00fanica. A persecuci\u00f3n \u00e9 fundamental para o sentido de identidade dos coptos."}
{"id": "535887", "revid": "88215", "url": "https://gl.wikipedia.org/wiki?curid=535887", "title": "Emma Lustres G\u00f3mez", "text": ""}
{"id": "535889", "revid": "89787", "url": "https://gl.wikipedia.org/wiki?curid=535889", "title": "Nacionalismo branco", "text": "O nacionalismo branco \u00e9 un tipo de nacionalismo ou pannacionalismo racista que defende a crenza que as persoas brancas son unha raza e busca desenvolver e manter unha identidade racial e nacional branca. Moitos dos seus defensores identif\u00edcanse e adh\u00edrense ao concepto dunha naci\u00f3n branca ou dun \"etnoestado branco\".\nOs analistas describen o nacionalismo branco como algo que se solapa co supremacismo branco e o separatismo branco. O nacionalismo branco descr\u00edbese \u00e1s veces como un eufemismo ou un subconxunto do supremacismo branco, e os xornalistas e analistas empregaron ambos termos indistintamente. O separatismo branco \u00e9 a busca dun \"estado s\u00f3 para brancos\", mentres que o supremacismo \u00e9 a crenza de que os brancos son superiores aos non brancos e deben dominalos, tomando ideas do darwinismo social e do nazismo. Os nacionalistas brancos adoitan evitar usar o termo \"supremac\u00eda\" porque ten connotaci\u00f3ns negativas.\nOs nacionalistas brancos din que buscan asegurar a supervivencia da raza branca e das culturas dos estados historicamente brancos. Soste\u00f1en que os brancos deben manter a s\u00faa maior\u00eda nos pa\u00edses de maior\u00eda branca, manter o seu dominio pol\u00edtico e econ\u00f3mico, e que as s\u00faas culturas deben ser o m\u00e1is importante. Moitos nacionalistas brancos cren que a mestizaxe, o multiculturalismo, a inmigraci\u00f3n de non brancos e as baixas taxas de natalidade entre os brancos est\u00e1n ameazando a raza branca, e alg\u00fans argumentan que equivale a un xenocidio branco. Os cr\u00edticos soste\u00f1en que o termo \"nacionalismo branco\" \u00e9 simplemente un \"cambio de nome\" e que ideas como o orgullo branco existen soamente para achegar unha cara p\u00fablica as\u00e9ptica \u00e1 supremac\u00eda branca, e que a maior\u00eda dos grupos nacionalistas brancos promoven a violencia racial."}
{"id": "535890", "revid": "23204", "url": "https://gl.wikipedia.org/wiki?curid=535890", "title": "Nacionalismo cabilo", "text": ""}
{"id": "535891", "revid": "23204", "url": "https://gl.wikipedia.org/wiki?curid=535891", "title": "Nacionalismo coreano", "text": "O nacionalismo coreano \u00e9 unha ideolox\u00eda nacionalista que se desenvolveu no pobo coreano en dous contextos diferentes. O primeiro, abrangue varios movementos ao longo da historia co obxectivo de manter unha identidade cultural, historia e etnia (ou \"raza\") coreana. Este nacionalismo \u00e9tnico forxouse principalmente en oposici\u00f3n \u00e1s incursi\u00f3ns e aos gobernos estranxeiros. O segundo contexto abrangue a maneira na que o nacionalismo coreano cambiou despois da divisi\u00f3n de Corea en 1945.\nO termo \"sangue puro\" ref\u00edrese \u00e1 crenza de que os coreanos son unha raza pura descendente dun \u00fanico devanceiro. Invocada durante o per\u00edodo de resistencia ao dominio colonial, a idea deulles aos coreanos unha sensaci\u00f3n de homoxeneidade \u00e9tnica e orgullo nacional, e un potencial catalizador de discriminaci\u00f3n e prexu\u00edzos raciais.\nA vertente dominante do nacionalismo en Corea do Sur, tende a ser de natureza rom\u00e1ntica (especificamente \u00e9tnica ou \"racial\"), no canto de c\u00edvica. Esta forma de nacionalismo rom\u00e1ntico adoita competir e debilitar a identidade nacional c\u00edvica m\u00e1is formal e estruturada. A falta de nacionalismo (ou patriotismo) baseado no estado de Corea do Sur manif\u00e9stase de varias maneiras. Por exemplo, non hai festa nacional que conmemore unicamente ao propio estado.\nO nacionalismo \u00e9tnico rom\u00e1ntico en Corea do Norte tam\u00e9n ten unha forte relevancia, a\u00ednda que en contraste con Corea do Sur, o nacionalismo c\u00edvico e o nacionalismo \u00e9tnico non compiten sen\u00f3n que coexisten e se reforzan mutuamente. Isto p\u00f3dese atribu\u00edr \u00e1 ideolox\u00eda patrocinada polo estado, \"Juche\", que utiliza a identidade \u00e9tnica para mellorar o poder e o control do Estado.\n\u00c9 probable que o nacionalismo \u00e9tnico desempe\u00f1e un papel importante na unificaci\u00f3n das d\u00faas Coreas, se isto ocorre."}
{"id": "535892", "revid": "23204", "url": "https://gl.wikipedia.org/wiki?curid=535892", "title": "Nacionalismo croata", "text": "O nacionalismo croata \u00e9 a ideolox\u00eda nacionalista que defende a nacionalidade e promove a unidade cultural dos croatas. O nacionalismo croata moderno xurdiu por primeira vez no s\u00e9culo XIX despois do aumento da presi\u00f3n para a maxiarizaci\u00f3n, e comezou a crecer especialmente despois das leis de abril que ignoraban a autonom\u00eda croata no Reino H\u00fangaro. Baseouse en d\u00faas ideas principais: un dereito de estado hist\u00f3rico baseado nunha continuidade co estado medieval croata e unha identidade asociada aos eslavos. Este per\u00edodo comezou co movemento ilirio, que creou a organizaci\u00f3n Matica hrvatska e promoveu a lingua \"iliria\". O ilirismo xerou dous movementos pol\u00edticos: o Partido dos Dereitos que leva o nome do concepto de dereito estatal (prava\u0161tvo), liderado por Ante Star\u010devi\u0107, e o iugoslavismo baixo Josip Juraj Strossmayer, ambos limitados \u00e1 intelectualidade.\nA defensa a prol do iugoslavismo como medio para lograr a unificaci\u00f3n das terras croatas, en oposici\u00f3n \u00e1 s\u00faa divisi\u00f3n baixo Austria-Hungr\u00eda, comezou con Strossmayer defendendo que isto fose realizable dentro dunha monarqu\u00eda iugoslava federalizada.\nDespois da fundaci\u00f3n de Iugoslavia en 1918, estabeleceuse un estado altamente centralizado na Constituci\u00f3n do D\u00eda de San Vito de 1921 de acordo cos desexos nacionalistas serbios de garantir a unidade dos serbios, o que causou resentimento entre os croatas e outros pobos de Iugoslavia. O croata d\u00e1lmata e o principal l\u00edder iugoslavista da \u00e9poca durante a primeira guerra mundial, Ante Trumbi\u0107, denunciou a Constituci\u00f3n do D\u00eda de San Vito por estabelecer unha hexemon\u00eda serbia en Iugoslavia contraria aos intereses dos croatas e doutros pobos en Iugoslavia. [5] Os nacionalistas croatas opux\u00e9ronse ao estado centralizado con nacionalistas moderados que demandaban unha Croacia aut\u00f3noma dentro de Iugoslavia. O nacionalismo croata converteuse nun movemento de masas no Reino de Iugoslavia a trav\u00e9s do Partido Campesi\u00f1o Croata de Stjepan Radi\u0107. A demanda dos nacionalistas croatas moderados dunha Croacia aut\u00f3noma dentro de Iugoslavia foi aceptada polo goberno iugoslavo no acordo Cvetkovi\u0107 \u2013 Ma\u010dek de 1939. O acordo anoxou aos nacionalistas serbios que se opuxeron a el por debilitar a unidade dos serbios en Iugoslavia, afirmando a s\u00faa importancia para Iugoslavia co lema \"Serbia forte, Iugoslavia forte\". O acordo tam\u00e9n enfadou aos bosn\u00edacos (ent\u00f3n co\u00f1ecidos como musulm\u00e1ns iugoslavos), inclu\u00edda a Organizaci\u00f3n Iugoslava Musulm\u00e1 (JMO) que denunciou a partici\u00f3n de Bosnia e Hercegovina.\nUn violento nacionalismo croata sectario desenvolveuse antes da segunda guerra mundial dentro do movemento Usta\u0161e de Ante Paveli\u0107, que \u00e1 s\u00faa vez colaborou coa Alema\u00f1a nazi e a Italia fascista no Estado Independente de Croacia durante a segunda guerra mundial. O nacionalismo croata quedou en gran parte latente, ag\u00e1s na primavera croata, at\u00e9 a ruptura de Iugoslavia e a guerra de independencia croata. Na s\u00faa forma m\u00e1is extrema, o nacionalismo croata personif\u00edcase polo desexo de estabelecer un estado croata maior, a idealizaci\u00f3n do campesi\u00f1o e dos valores patriarcais, as\u00ed como o sentimento antiserbio."}
{"id": "535895", "revid": "98629", "url": "https://gl.wikipedia.org/wiki?curid=535895", "title": "Marcos Besada Alonso", "text": "Marcos Besada Alonso, nado en Tui o 14 de setembro de 1972, \u00e9 un ex-xogador e profesional de baloncesto galego. Cunha altura de 2,00 m, xogaba na posici\u00f3n de ala. Chegou a xogar na Liga ACB da man do Club Baloncesto Breog\u00e1n."}
{"id": "535896", "revid": "23204", "url": "https://gl.wikipedia.org/wiki?curid=535896", "title": "Nacionalismo eslovaco", "text": "O nacionalismo eslovaco \u00e9 a ideolox\u00eda nacionalista que defende a nacionalidade dos eslovacos e promove a s\u00faa unidade cultural. O nacionalismo eslovaco moderno xurdiu por primeira vez no s\u00e9culo XIX en resposta \u00e1 maxiarizaci\u00f3n dos territorios habitados por eslovacos no Reino de Hungr\u00eda. Base\u00e1base en d\u00faas ideas principais: un dereito de estado hist\u00f3rico baseado nunha continuidade coa Gran Moravia altomedieval e unha identidade asociada aos eslavos."}
{"id": "535899", "revid": "5863", "url": "https://gl.wikipedia.org/wiki?curid=535899", "title": "\u00c1ngel Rebolo", "text": "\u00c1ngel Ramiro Rebolo Rodr\u00edguez, nado en Lugo o 22 de xu\u00f1o de 1975, \u00e9 un ex-xogador e profesional de baloncesto galego. Cunha altura de 1,74 m, xogaba na posici\u00f3n de base. Chegou a debutar na Liga ACB con 15 anos da man do Club Baloncesto Breog\u00e1n, foi no seu momento o xogador m\u00e1is novo da historia en debutar na Liga ACB, sendo actualmente o segundo s\u00f3 superado por Ricky Rubio.\nTraxectoria.\nNado en Lugo, Rebolo formouse na canteira do principal club da s\u00faa cidade natal, o Club Baloncesto Breog\u00e1n. Unha lesi\u00f3n dun dos bases do primeiro equipo, que naquela altura compet\u00eda na Liga ACB, a m\u00e1xima categor\u00eda do baloncesto espa\u00f1ol, levou ao xogador a debutar na competici\u00f3n con 15 anos, 3 meses e 7 d\u00edas de idade. O seu debut produciuse na terceira xornada de competici\u00f3n no Pavell\u00f3 Font de Sant Llu\u00eds ante o Pamesa Valencia. Naquel momento foi o xogador m\u00e1is novo en debutar na ACB, sendo superado ao longo dos anos tan s\u00f3 por Ricky Rubio. Despois dese primeiro encontro, participou en 5 m\u00e1is. Con todo, ao final da temporada decidiu non continuar co baloncesto profesional ao sentirse desbordado e moi presionado pola situaci\u00f3n."}
{"id": "535900", "revid": "23204", "url": "https://gl.wikipedia.org/wiki?curid=535900", "title": "Nacionalismo esloveno", "text": "O nacionalismo esloveno \u00e9 a ideolox\u00eda nacionalista que defende a nacionalidade dos eslovenos e promove a s\u00faa unidade cultural. O nacionalismo esloveno xurdiu por primeira vez en resposta ao fluxo de ideas do nacionalismo da Revoluci\u00f3n francesa que chegou a Eslovenia cando as forzas francesas de Napole\u00f3n Bonaparte fixeron de Eslovenia parte das Provincias ilirias de 1809 a 1813. Nacionalistas eslovenos, como Anton Koro\u0161ec, apoiaron a unificaci\u00f3n iugoslava durante a primeira guerra mundial como un medio para liberar a Eslovenia do dominio austroh\u00fangaro.\nO 8 de maio de 1989, logo da legalizaci\u00f3n doutros partidos pol\u00edticos polo goberno reformista dirixido polo Partido Comunista de Eslovenia, novos partidos pol\u00edticos publicaron a Declaraci\u00f3n de maio, esixindo a formaci\u00f3n dun estado esloveno soberano, democr\u00e1tico e plural. O 26 de decembro de 1990, celebrouse un referendo sobre a independencia de Iugoslavia cunha maior\u00eda de eslovenos apoiando a independencia. Eslovenia declarou a independencia o 25 de xu\u00f1o de 1991.\nTras a independencia, os membros de grupos minoritarios, na s\u00faa maior\u00eda doutras naci\u00f3ns antigas iugoslavas, que non solicitaron a residencia na nova naci\u00f3n viron como os seus rexistros foron eliminados, quedando sen status legal dentro do pa\u00eds."}
{"id": "535903", "revid": "89787", "url": "https://gl.wikipedia.org/wiki?curid=535903", "title": "Nacionalismo estoniano", "text": "O nacionalismo estoniano \u00e9 a ideolox\u00eda nacionalista que defende a nacionalidade dos estonianos e promove a s\u00faa unidade cultural. Ref\u00edrese ao movemento ideol\u00f3xico que busca manter a identidade, a unidade e a autonom\u00eda en nome dunha poboaci\u00f3n considerada por alg\u00fans dos seus membros como unha unidade cultural estoniana de poboaci\u00f3n, cunha patria diferenciada, mitos e tradici\u00f3ns ancestrais compartidas, unha cultura p\u00fablica, econom\u00eda com\u00fan e dereitos e deberes legais com\u00fans para todos os membros.\nAparici\u00f3n da identidade nacional estoniana no s\u00e9culo XIX.\nO nacionalismo estoniano xurdiu relativamente tarde, cando os pastores alem\u00e1ns influenciados pola Ilustraci\u00f3n europea comezaron a explorar a cultura dos labregos estonianos. Converteuse nun forte movemento cultural popular na segunda metade do s\u00e9culo XIX a trav\u00e9s do crecente acceso \u00e1 educaci\u00f3n.\nUnha figura prominente no nacionalismo estoniano \u00e9 o escriba Carl Robert Jakobson. A finais do s\u00e9culo XIX, Carl Robert realizou grandes achegas financeiras centradas na restauraci\u00f3n da cultura e a historia de Estonia. Financiou importantes reconstruci\u00f3ns da Escola estoniana Alexander. Por\u00e9n, politicamente Jakobson foi malentendido e terxiversado, e encontrou pouco apoio entre os labregos.\nOutra figura salientable na historia nacional de Estonia \u00e9 a poeta estoniana Lydia Koidula, quen expresou as ideas de ter unha Estonia independente e soberana no s\u00e9culo XIX. Lydia Koidula usou poes\u00eda para inspirar un renacemento cultural ao pobo estoniano e loitar por derrocar a inxustiza. Koidula morreu en Kronstadt o 11 de agosto de 1886, o d\u00eda despois do aniversario n\u00famero 366 de Madalena de Valois. Ela \u00e9 considerada como unha hero\u00edna nacional, non s\u00f3 polos cidad\u00e1ns de Estonia, sen\u00f3n tam\u00e9n polos estonianos que viven en todo o mundo. A s\u00faa colecci\u00f3n de poes\u00eda \"Emaj\u00f5e \u00d6\u00f6bik\" foi o segundo libro case en cada fogar estoniano a comezos do s\u00e9culo XX, s\u00f3 despois da Biblia. Ela converteuse nun s\u00edmbolo do renacemento cultural nacional de Estonia.\nNacionalismo estoniano no s\u00e9culo XX.\nPrimeira guerra mundial.\nCo colapso do Imperio Ruso, unha entidade pol\u00edtica que abrangu\u00eda organizaci\u00f3ns pol\u00edticas, comunitarias, culturais e profesionais, estabeleceuse en Tal\u00edn a partir da iniciativa da Asociaci\u00f3n de Progresistas de Estonia (abreviatura EPA). Esta entidade cham\u00e1base \"Asemblea Provincial de Estonia\" (Maap\u00e4ev) e estaba liderada polo historiador Artur Vallner. O 28 de novembro de 1917, a Asemblea Provincial de Estonia declarou a Estonia un pa\u00eds independente.\nEsta independencia foi reco\u00f1ecida polo goberno ruso encabezado por Lenin, as\u00ed como polas potencias centrais e outros estados en 1920. Por\u00e9n, este goberno non sobreviviu moito tempo debido \u00e1s presi\u00f3ns non s\u00f3 do Movemento Branco ruso de Nikolai Yudenich, sen\u00f3n tam\u00e9n do Ex\u00e9rcito Vermello, a intervenci\u00f3n alem\u00e1 e Entante e o bandoleirismo local (fusileiros vermellos estonianos de Anwelt). O 24 de febreiro de 1918, a Rep\u00fablica de Estonia foi proclamada e asegurou a s\u00faa independencia na seguinte Guerra de independencia de Estonia de 1918-1920.\nSegunda guerra mundial.\nA Rep\u00fablica de Estonia foi ocupada en xu\u00f1o de 1940 pola Uni\u00f3n Sovi\u00e9tica, introducindo o estado de dereito comunista e as normas culturais. Co estalido da guerra entre a Alema\u00f1a nazi e a Uni\u00f3n Sovi\u00e9tica en 1941, moitos nacionalistas en Estonia pensaron que ter\u00edan a oportunidade de crear un pa\u00eds independente unha vez m\u00e1is, e colaboraron coa administraci\u00f3n nazi e as unidades militares. Por\u00e9n,o tratamento alem\u00e1n \u00e1 poboaci\u00f3n local puxo fina a isto moi axi\u00f1a.\nOs partisanos estonianos eran un grupo militar que se levantou primeiro contra os nazis e logo contra os sovi\u00e9ticos. Os partisanos estonianos non s\u00f3 eran de etnia estoniana, sen\u00f3n tam\u00e9n ingrios, let\u00f3ns, rusos e xudeus. Durante a segunda guerra mundial, os partisanos estonianos loitaron contra as forzas alem\u00e1s e sovi\u00e9ticas. Despois da segunda guerra mundial, os partisanos estonianos tomaron medidas dirixidas contra o dominio sovi\u00e9tico dentro de Estonia. Moitos membros dos partisanos estonianos v\u00edanse a se mesmos como o brazo armado do pobo estoniano na s\u00faa loita pola independencia de Estonia.\nOs partisanos estonianos mante\u00f1en un papel prominente e simb\u00f3lico na historia de Estonia e na procura da independencia de Estonia. Ao mesmo tempo, a historiograf\u00eda sovi\u00e9tica consider\u00e1baos un grupo insurxente ou terrorista.\nNiall Ferguson escribe que arredor de 2\u00a0000 xudeus e roman\u00eds foron asasinados por nacionalistas estonianos. Norman Davies, no seu libro \"Europa en Guerra 1939-1945: Ninguna Victoria Simple\" pon o n\u00famero de civ\u00eds estonianos asasinados entre 20.000 e 50.000.\nRevoluci\u00f3n Cantada.\nA partir de 1987, o nacionalismo estoniano xurdiu na forma de moitas manifestaci\u00f3ns masivas espont\u00e1neas que finalmente levaron a Estonia a recuperar a s\u00faa independencia. Eventos semellantes tiveron lugar en Letonia e Lituania.\nNacionalismo estoniano no s\u00e9culo XXI.\nO nacionalismo non xogou un papel significativo na pol\u00edtica de Estonia dende comezos dos anos 90. No presente, os partidos que se identifican estritamente como nacionalistas son o Partido Popular Conservador de Estonia e o Partido da Independencia Estoniana.\nUnha das expresi\u00f3ns m\u00e1is significativas do nacionalismo estoniano segue sendo o Festival da Canci\u00f3n de Estonia, un dos eventos corais de afeccionados m\u00e1is grandes do mundo que se celebra cada cinco anos no mes de xullo."}
{"id": "535905", "revid": "98629", "url": "https://gl.wikipedia.org/wiki?curid=535905", "title": "Jos\u00e9 \u00c1ngel Baena", "text": "Jos\u00e9 Angel Baena Serrano, nado en C\u00f3rdoba, Andaluc\u00eda, o 10 de maio de 1967, \u00e9 un ex-xogador e profesional de baloncesto espa\u00f1ol. Cunha altura de 2,00 m, xogaba na posici\u00f3n de ala. Foi o primeiro xogador cordob\u00e9s en debutar na Liga ACB."}
{"id": "535906", "revid": "23204", "url": "https://gl.wikipedia.org/wiki?curid=535906", "title": "Nacionalismo exipcio", "text": "O nacionalismo exipcio \u00e9 un movemento pol\u00edtico nacionalista que defende os intereses dos exipcios e defenden a unidade da s\u00faa cultura. O nacionalismo exipcio foi normalmente un nacionalismo c\u00edvico que enfatizou a lealdade a Exipto e a unidade dos exipcios independentemente da s\u00faa etnia ou relixi\u00f3n. O nacionalismo exipcio manifestouse por primeira vez no faraonismo a partir do s\u00e9culo XIX, que identificou a Exipto como unha unidade pol\u00edtica \u00fanica e independente no mundo dende a era dos fara\u00f3ns no Antigo Exipto. Est\u00e1 en contra do arabismo, que chegou a Exipto co rei exipcio Farouk en 1945, e m\u00e1is tarde foi fortemente promovido polo presidente exipcio Gamal Abdel Nasser."}
{"id": "535908", "revid": "23204", "url": "https://gl.wikipedia.org/wiki?curid=535908", "title": "Nacionalismo filipino", "text": "O nacionalismo filipino ref\u00edrese ao estabelecemento e apoio dunha identidade pol\u00edtica asociada ao moderno estado-naci\u00f3n de Filipinas, que levou a unha ampla campa\u00f1a de liberdade pol\u00edtica, social e econ\u00f3mica en Filipinas. Isto xurdiu gradualmente dende diversos movementos pol\u00edticos e armados ao longo de gran parte das Indias Orientais Espa\u00f1olas, mais o concepto foise fragmentando e hoxe \u00e9 incompatible coas definici\u00f3ns contempor\u00e1neas de tal nacionalismo, como consecuencia de m\u00e1is de tres s\u00e9culos de dominio espa\u00f1ol. Estes movementos caracteriz\u00e1ronse polo repunte de sentimentos e ideais anticolonialistas que alcanzaron o seu cumio a finais do s\u00e9culo XIX dirixidos principalmente polas elites educadas, ora peninsulares e insulares, ora nativas (indio). Isto serviu como columna vertebral da primeira revoluci\u00f3n nacionalista en Asia, a Revoluci\u00f3n filipina de 1896. O concepto moderno m\u00e1is tarde actualizar\u00edase plenamente co inicio dun estado filipino coas s\u00faas fronteiras contempor\u00e1neas despois de que os Estados Unidos lle outorgasen a independencia polo Tratado de Manila de 1946."}
{"id": "535912", "revid": "89787", "url": "https://gl.wikipedia.org/wiki?curid=535912", "title": "Nacionalismo fin\u00e9s", "text": "O nacionalismo fin\u00e9s \u00e9 a ideolox\u00eda nacionalista que defende a nacionalidade dos fineses e promove a s\u00faa unidade cultural. O nacionalismo foi unha forza central na historia de Finlandia durante os \u00faltimos dous s\u00e9culos. O espertar nacional fin\u00e9s a mediados do s\u00e9culo XIX foi o resultado de membros das clases altas de fala sueca que elixiron deliberadamente promover a cultura e a lingua finesas como un medio para a construci\u00f3n da naci\u00f3n, \u00e9 dicir, para estabelecer un sentimento de unidade entre todas as persoas en Finlandia, inclu\u00eddo (e non menos importante) entre a elite gobernante e os labregos gobernados. A publicaci\u00f3n en 1835 da epopea nacional finesa, o \"Kalevala\", unha colecci\u00f3n de mitos e lendas tradicionais que \u00e9 o folclore com\u00fan dos fineses e os carelios, axitou o nacionalismo que m\u00e1is tarde levou \u00e1 independencia de Finlandia de Rusia. \nO nacionalismo foi disputado polo elemento prorruso e polo internacionalismo do movemento obreiro. O resultado foi unha tendencia cara ao conflito de clases sobre o nacionalismo, mais a comezos de 1900, as clases traballadoras divid\u00edronse en Valpas (\u00e9nfase na loita de clases) e M\u00e4kelin (\u00e9nfase nacionalista). "}
{"id": "535915", "revid": "23204", "url": "https://gl.wikipedia.org/wiki?curid=535915", "title": "Cenedlaetholdeb Cymreig", "text": ""}
{"id": "535916", "revid": "47401", "url": "https://gl.wikipedia.org/wiki?curid=535916", "title": "La Douleur (filme)", "text": "La Douleur \u00e9 un filme franc\u00e9s de 2017 dirixido por Emmanuel Finkiel. Foi escollido como candidato de Francia para o \u00d3scar \u00f3 mellor filme internacional na 91\u00aa edici\u00f3n dos premios, mais finalmente non foi nomeado."}
{"id": "535917", "revid": "23204", "url": "https://gl.wikipedia.org/wiki?curid=535917", "title": "La Douleur", "text": ""}
{"id": "535918", "revid": "98629", "url": "https://gl.wikipedia.org/wiki?curid=535918", "title": "120 Battements par minute", "text": "120 Battements par minute \u00e9 un filme franc\u00e9s de 2017 dirixido por Robin Campillo e protagonizado por Nahuel P\u00e9rez Biscayart, Arnaud Valois e Ad\u00e8le Haenel. O filme conta a hiatoria do activismo pola SIDA de ACT UP Paris na d\u00e9cada de 1990 en Francia. Campillo e o coguionista Philippe Mangeot base\u00e1ronse nas s\u00faas experiencias persoais con ACT UP no desenvolvemento da historia.\nEstreouse internacionalmente no Festival Internacional de Cinema de Cannes de 2017. En Cannes obtivo a aclamaci\u00f3n da cr\u00edtica e catro premios, inclu\u00edndo o Gran Premio. Foi escollido como candidato de Francia \u00f3 \u00d3scar \u00f3 mellor filme internacional na 90\u00aa edici\u00f3n dos premios, mais finalmente non foi nomeado.\nSinopse.\nA principios da d\u00e9cada de 1990, un grupo de activistas pola SIDA asociados coa secci\u00f3n parisiense de ACT UP ded\u00edcase a realizar acci\u00f3ns para loitar contra a epidemia da SIDA. A\u00ednda que o goberno franc\u00e9s declaou a s\u00faa intenci\u00f3n de apoiar os enfermos, a organizaci\u00f3n protesta en p\u00fablico pola s\u00faa inactividade, acus\u00e1ndoo de censurar e minimizar a loita contra a doenza. Cando a compa\u00f1\u00eda farmac\u00e9utica Melton Pharm anuncia os seus plan de anunciar os resultados das s\u00faas investigaci\u00f3ns nunha importante conferencia o ano seguinte, ACT UP invade as s\u00faas oficinas con sangue falso esixindo que os publique inmediatamente. Ao mesmo tempo, dentro da organizaci\u00f3n, os seus membros debaten as estratexias do grupo."}
{"id": "535919", "revid": "89787", "url": "https://gl.wikipedia.org/wiki?curid=535919", "title": "Caquexia", "text": "Caquexia, concepto orixinado a partir de dous termos gregos \"kakos\" que significa malo e \"hexis\" que significa condici\u00f3n, \u00e9 un estado de desnutrici\u00f3n extremo, caracter\u00edstico de certas enfermidades en fase terminal. Representa un estado patol\u00f3xico que resulta do consumo inadecuado dun ou m\u00e1is nutrientes esenciais e que se manifesta ou descobre clinicamente ou por probas bioqu\u00edmicas, de laboratorio ou antropom\u00e9tricas. \nDefinici\u00f3n.\nTr\u00e1tase dun s\u00edndrome asociado a moitas enfermidades, do que non constou unha definici\u00f3n precisa ata 2006 e que fixo que durante moitos anos o seu diagn\u00f3stico e tratamento sufrisen un atraso. Hoxe en d\u00eda, def\u00ednese como \"unha s\u00edndrome metab\u00f3lica complexa asociada a unha enfermidade subxacente caracterizada pola perda de m\u00fasculo con ou sen masa graxa. A s\u00faa caracter\u00edstica prominente \u00e9 a perda de peso en adultos (corrixido pola retenci\u00f3n de l\u00edquidos) ou a falta de crecemento nos nenos (exclu\u00edndo causas end\u00f3crinas). Esta enfermidade de desgaste normalmente as\u00f3ciase a anorexia, inflamaci\u00f3n, resistencia \u00e1 insulina e aumento na degradaci\u00f3n de prote\u00ednas musculares. O desgaste \u00e9 diferente do ocurrido pola inanici\u00f3n, sarcopenia (perda de masa muscular asociada \u00e1 idade), lipoatrofia (perda de graxa subcut\u00e1nea secundaria a alg\u00fans antirretrovirais) as\u00ed como do producido por depresi\u00f3n primaria, malabsorci\u00f3n, hipertiroidismo, e as\u00f3ciase co aumento da morbilidade\".\nS\u00edntomas.\nPerda de tecido adiposo, perda muscular, debilidade, fatiga, baixa proporci\u00f3n de apetito. \nAsociaci\u00f3n a enfermidades.\nSIDA, cancro, enfermidade cel\u00edaca, artrite reumatoide, esclerose m\u00faltiple, insuficiencia card\u00edaca conxestiva, tuberculose, envelenamento de mercurio, sepsia severa, malabsorci\u00f3n.\nDiagn\u00f3stico.\nA caquexia diagnost\u00edcase cando existe unha perda de peso de polo menos un 5% do peso durante os 12 meses previos ou ben cando o \u00edndice de masa corporal (IMC) \u00e9 menor a 20 kg/m2, ademais da presenza de m\u00e1is de tres das cinco seguintes caracter\u00edsticas: diminuci\u00f3n da forza muscular, fatiga, anorexia, baixo \u00edndice de masa libre de graxa, alteraci\u00f3ns bioqu\u00edmicas (aumento de marcadores inflamatorios, anemia, hipoalbuminemia).\nProgn\u00f3stico.\nEn casos de desnutrici\u00f3n extrema pode requerirse hospitalizaci\u00f3n nunha unidade de trastornos alimentarios. Ser\u00e1 sempre importante tratar se a causa \u00e9 algunha enfermidade que poida corrixirse. \u00c1s veces a axuda dun psic\u00f3logo ou psiquiatra tam\u00e9n \u00e9 moi beneficiosa. \nSe se consegue dunha alimentaci\u00f3n correcta, p\u00f3dese sa\u00edr do estado de desnutrici\u00f3n, pero \u00e9 preciso esforzo, co\u00f1ecemento, axuda e sobre todo vontade de parte do enfermo."}
{"id": "535921", "revid": "98629", "url": "https://gl.wikipedia.org/wiki?curid=535921", "title": "Elle (filme)", "text": "Elle \u00e9 un filme franco-alem\u00e1n de 2016 dirixido por Paul Verhoeven e escrito por David Birke. Bas\u00e9ase na novela \"Oh...\" de Philippe Djian. A novela de Djian foi publicada en 2012 e recibiu o Prix Interalli\u00e9 (Premio Nacional de Literatura). O filme est\u00e1 protagonizado por Isabelle Huppert como unha empresaria que \u00e9 violada na s\u00faa casa por un agresor enmascarado e decide non denuncialo debido \u00e1 s\u00faa experiencia pasada coa polic\u00eda.\nO filme \u00e9 o primeiro de Verhoeven dende \"Zwartboek\" en 2006, e \u00e9 o primeiro rodado en lingua francesa. Estreouse na competici\u00f3n pola Palma de Ouro no Festival Internacional de Cinema de Cannes de 2016, onde recibiu a aclamaci\u00f3n da cr\u00edtica. \"Elle\" ga\u00f1ou o Globo de Ouro \u00e1 mellor pel\u00edcula en lingua non inglesa e o Critics' Choice Movie \u00f3 mellor filme en lingua non inglesa; foi escollido como candidato de Francia para o \u00d3scar \u00f3 mellor filme internacional na 89\u00aa edici\u00f3n dos premios, mais finalmente non foi nomeado.\nSinopse.\nMich\u00e8le Leblanc \u00e9 unha muller cunha forte personalidade e gran car\u00e1cter para afrontar a realidade, mais as cousas cambian cando \u00e9 asaltada e violada por un individuo cunha m\u00e1scara de esqu\u00ed. Despois do incidente, deciede non chamar a polic\u00eda e limpa a desorde. Decide continuar coa s\u00faa vida como se non pasase nada, mais vivir\u00e1 co temor de saber que aquel individuo poder\u00eda regresar alg\u00fan d\u00eda."}
{"id": "535922", "revid": "98629", "url": "https://gl.wikipedia.org/wiki?curid=535922", "title": "The Carpenters", "text": "The Carpenters foi unha banda de pop estadounidense formada nos Downey (California) no ano 1968. Membros de banda: Karen Carpenter e Richard Carpenter. Banda finalmente desf\u00edxose en 1983. A\u00ednda que moi co\u00f1ecido como \"The Carpenters\", o nome oficial do grupo, e o que se usa nas gravaci\u00f3ns autorizadas as\u00ed como nos materiais de prensa, \u00e9 simplemente \"Carpenters\", sen o artigo definido.\nProduciron un estilo musical distinto e suave, combinado coa voz de contralto de Karen con Richard e as s\u00faas habilidades como arranxador e compositor. Durante os seus 14 anos de carreira, The Carpenters gravaron dez \u00e1lbums, numerosos sinxelos e varios especiais de televisi\u00f3n.\nTraxectoria.\nOs irm\u00e1ns naceron en New Haven, Connecticut e mud\u00e1ronse a Downey, California en 1963. Richard tomou clases de piano cando era neno, progresando na Universidade Estatal de California, en Long Beach, mentres Karen aprendeu a tocar a bater\u00eda. Actuaron xuntos como d\u00fao en 1965 e formaron un grupo orientado ao jazz chamado Richard Carpenter Trio, que m\u00e1is tarde se converter\u00eda en Spectrum. Asinaron como Carpenters para A&amp;M Recording House en 1969, tendo \u00e9xito ao ano seguinte cos sinxelos \"(They Long to Be) Close to You\" e \"We've Only Just Begun\". O d\u00fao m\u00e1is tarde saltou ao pop mel\u00f3dico, producindo unha gravaci\u00f3n que se converter\u00eda nun \u00e9xito no Top 40 estadounidense e nas listas de adultos contempor\u00e1neos.\nForon m\u00e1is vendidos no soft rock, facilmente escoitados polos adultos polo tipo de x\u00e9nero musical. Os Carpenters ti\u00f1an tres n\u00fameros un e cinco n\u00fameros dous na lista Billboard Hot 100 e 15 n\u00fameros un nas listas de adultos contempor\u00e1neas. En definitiva, 12 sinxelos do Top 10. Levan m\u00e1is de 150 mill\u00f3ns de discos vendidos no mundo, sendo un dos artistas m\u00e1is vendidos de todos os tempos. O d\u00fao realizou unha xira continua durante a d\u00e9cada de 1970, o que levou a que Richard estivese baixo presi\u00f3n durante un ano en 1979 despois de volverse adicto a Quaaludes, mentres que Karen padec\u00eda anorexia nerviosa.\nA s\u00faa carreira xunta rematou bruscamente en 1983 cando Karen morreu dunha insuficiencia card\u00edaca asociada a complicaci\u00f3ns da anorexia. As noticias sobre a s\u00faa morte e as circunstancias da mesma foron amplas, o que aumentou o interese p\u00fablico creando unha alerta social e informaci\u00f3n sobre os trastornos alimentarios. Os Carpenters foron criticados polos seus fans de culto que conservaron as imaxes da d\u00e9cada de 1970. A s\u00faa m\u00fasica foi reevaluada para recibir o grande \u00e9xito da cr\u00edtica e segue sendo un \u00e9xito comercial."}
{"id": "535923", "revid": "23204", "url": "https://gl.wikipedia.org/wiki?curid=535923", "title": "Saint Laurent (filme)", "text": "Saint Laurent \u00e9 un filme franc\u00e9s de 2014 dirixido e escrito por Bertrand Bonello. Est\u00e1 protagonizado por Gaspard Ulliel, quen interpreta a Yves Saint Laurent, J\u00e9r\u00e9mie Renier como Pierre Berg\u00e9 e Louis Garrel como Jacques de Bascher. O resto do elenco est\u00e1 composto por L\u00e9a Seydoux, Amira Casar, Aymeline Valade e Helmut Berger. O filme c\u00e9ntrase na vida de Saint Laurent dende 1967 at\u00e9 1976, \u00e9poca na que a s\u00faa fama como dese\u00f1ador de moda estaba no seu punto \u00e1lxido. O filme competiu pola Palma de Ouro na secci\u00f3n principal do Festival Internacional de Cinema de Cannes de 2014 e estreouse nos cinemas o 24 de setembro de 2014.\nFoi escollido como candidato de Francia para o \u00d3scar \u00f3 mellor filme internacional na 87\u00aa edici\u00f3n dos premios, mais finalmente non foi nomeado."}
{"id": "535926", "revid": "89787", "url": "https://gl.wikipedia.org/wiki?curid=535926", "title": "Nucle\u00f3sido trifosfato", "text": "Un nucle\u00f3sido trifosfato \u00e9 unha mol\u00e9cula que cont\u00e9n unha base nitroxenada unida a un azucre de 5 carbonos (pode ser ribosa ou desoxirribosa), con tres grupos fosfato unidos ao azucre. Son os precursores moleculares dos nucle\u00f3tidos que constit\u00faen o ADN e o ARN (que son nucle\u00f3sidos monofosfato), xa que estes \u00e1cidos nucleicos son cadeas de nucle\u00f3tidos orixinadas durante a replicaci\u00f3n do ADN e a transcrici\u00f3n. Os nucle\u00f3sidos trifosfato tam\u00e9n serven como fonte de enerx\u00eda para as reacci\u00f3ns celulares (o ATP \u00e9 o mellor exemplo) e est\u00e1n implicados en v\u00edas de sinalizaci\u00f3n (por exemplo o GTP).\nOs nucle\u00f3sidos trifosfato dos alimentos non poden ser absorbidos ben, polo que se sintetizan dentro da c\u00e9lula. As v\u00edas de s\u00edntese son distintas dependendo do nucle\u00f3sido trifosfato concreto que se vaia formar, pero como te\u00f1en importantes funci\u00f3ns, a s\u00faa s\u00edntese est\u00e1 estreitamente regulada en todos os casos. Os an\u00e1logos de nucle\u00f3sidos poden tam\u00e9n usarse para tratar infecci\u00f3ns virais. Por exemplo, a azidotimidina (AZT) \u00e9 un an\u00e1logo de nucle\u00f3sido usado para previr e tratar a VIH/SIDA.\nNomes.\nO termo nucle\u00f3sido fai referencia a unha mol\u00e9cula formada por unha base nitroxenada unida a un azucre de 5 carbonos (ribosa ou desoxirribosa). Os nucle\u00f3tidos son nucle\u00f3sidos que est\u00e1n unidos covalentemente a un grupo fosfato, o cal pode estar constitu\u00eddo, dependendo da definici\u00f3n utilizada, por un \u00e1cido fosf\u00f3rico s\u00f3, ou por dous ou tres. Para proporcionar informaci\u00f3n sobre o n\u00famero de fosfatos, os nucle\u00f3tidos son denominados nucle\u00f3sidos monofosfato, difosfato ou trifosfato. Por tanto, os nucle\u00f3sidos trifosfato son considerados tradicionalmente como un tipo de nucle\u00f3tido. Para a discusi\u00f3n da definici\u00f3n de nucle\u00f3tido, ver a p\u00e1xina nucle\u00f3tido (hai certa ambig\u00fcidade entre a definici\u00f3n da IUPAC e os usos tradicionais en bioqu\u00edmica, xa que a IUPAC denomina nucle\u00f3tidos s\u00f3 aos nucle\u00f3sidos monofosfato).\nO nome dos nucle\u00f3sidos fosfato abr\u00e9viase xeralmente cunha sigla de tres letras, que son 4 ou 5 no caso dos desoxi- ou didesoxinucle\u00f3sidos fosfato). A primeira letra indica a identidade da base nitroxenada (por exemplo, A por adenina, G por guanina), a segunda letra indica o n\u00famero de fosfatos (mono, di, tri), e a terceira \u00e9 P, que indica fosfato. Os nucle\u00f3sidos trifosfato que conte\u00f1en ribosa como azucre abr\u00e9vianse convencionalmente como NTPs, mentres que os que conte\u00f1en desoxirribosa abr\u00e9vianse como dNTPs. Por exemplo, dATP ser\u00eda a desoxirribosa adenos\u00edn trifosfato. Os NTPs orixinan os nucle\u00f3sidos monofosfato que son as unidades que forman o ARN, e os dNTPs orixinan os nucle\u00f3sidos monofosfato que forman o ADN. \nOs carbonos do azucre dun nucle\u00f3sido trifosfato num\u00e9ranse arredor do anel carbonado no sentido das agullas do reloxo empezando polo do grupo carbonilo orixinal do azucre. Convencionalmente, os n\u00fameros que indican os carbonos do azucre levan o s\u00edmbolo prima (\u2018) para distinguilos dos carbonos da base nitroxenada. A base nitroxenada est\u00e1 ligada ao carbono 1\u2019 por medio dun enlace N-glicos\u00eddico e o grupo fosfato est\u00e1 enlazado covalentemente ao carbono 5\u2019 do azucre por enlace fosfodi\u00e9ster (ou \u00e1s veces ao 3'). Os fosfatos est\u00e1n ligados entre si por enlaces anhidro \u00e1cidos (ou fosfoanhidro). O primeiro fosfato unido ao azucre denom\u00ednase \u03b1 (fosfato alfa), o segundo \u00e9 o \u03b2 (beta) e o terceiro \u00e9 o \u03b3 (gamma).\nS\u00edntese do ADN e ARN.\nOs procesos celulares da replicaci\u00f3n do ADN e transcrici\u00f3n implican a s\u00edntese de ADN e ARN, respectivamente. A s\u00edntese de ADN usa dNTPs como substratos, mentres que a s\u00edntese de ARN usa NTPs. Os NTPs non se poden converter directamente en dNTPs. O ADN cont\u00e9n catro bases nitroxenadas diferentes: adenina, guanina, citosina e timina. O ARN cont\u00e9n tam\u00e9n adenina, guanina e citosina, pero en lugar de timina ten uracilo. Por tanto, a s\u00edntese de ADN require como substratos dATP, dGTP, dCTP e dTTP, mentres que a de ARN necesita ATP, GTP, CTP e UTP.\nA s\u00edntese de \u00e1cidos nucleicos \u00e9 catalizada polos encimas ADN polimerase, que realiza a s\u00edntese de ADN, ou ARN polimerase, que realiza a s\u00edntese de ARN. Estes encimas crean un enlace covalente entre o grupo hidroxilo libre (-OH) do carbono 3\u2019 do azucre dunha cadea de nucle\u00f3tidos en crecemento e o fosfato \u03b1 do carbono 5\u2019 do seguinte (d)NTP, liberando xuntos os fosfatos \u03b2 e \u03b3 en forma de pirofosfato (PPi). Isto ten como resultado a formaci\u00f3n dun enlace fosfodi\u00e9ster entre os dous (d)NTPs. A liberaci\u00f3n do PPi proporciona a enerx\u00eda necesaria para que ocorra a reacci\u00f3n. A s\u00edntese de \u00e1cidos nucleicos real\u00edzase na direcci\u00f3n 5\u2019-3\u2019.\nMetabolismo dos nucle\u00f3sidos trifosfato.\nDada a s\u00faa importancia na c\u00e9lula, a s\u00edntese e degradaci\u00f3n de nucle\u00f3sidos trifosfato est\u00e1 baixo un estreito control. Este cap\u00edtulo c\u00e9ntrase no metabolismo dos nucle\u00f3sidos trifosfato en humanos, pero o proceso est\u00e1 moi conservado entre as especies. Os nucle\u00f3sidos trifosfato dos alimentos non se poden absorber ben, as\u00ed que todos os nucle\u00f3sidos trifosfato te\u00f1en que formarse \"de novo\". A s\u00edntese de ATP e GTP (purinas) \u00e9 distinta que a s\u00edntese de CTP, dTTP e UTP (pirimidinas). Tanto a s\u00edntese de purinas coma a das pirimidinas utilizan o fosforribosil pirofosfato (PRPP) como mol\u00e9cula de inicio.\nA conversi\u00f3n de NTPs en dNTPs s\u00f3 pode realizarse en forma de difosfafots. A un NTP ret\u00edraselle un fosfato, convert\u00e9ndoo nun NDP, despois \u00e9 convertido nun dNDP por un encima chamado ribonucle\u00f3tido redutase, despois eng\u00e1dese de novo un fosfato para dar lugar a un dNTP.\nS\u00edntese de purinas.\nA base nitroxenada hipoxantina ens\u00e1mblase directamente co PRPP. Isto orixina un nucle\u00f3tido chamado inosina monofosfato (IMP). O IMP conv\u00e9rtese despois nun precursor do AMP ou do GMP. Unha vez que se forman o AMP ou o GMP, poden ser fosforilados polo ATP orixinando as formas difosfato e trifosfato.\nA s\u00edntese de purinas \u00e9 regulada por inhibici\u00f3n alost\u00e9rica da formaci\u00f3n de IMP realizada polos nucle\u00f3tidos de adenina e guanina. O AMP e o GMP tam\u00e9n inhiben competitivamente a formaci\u00f3n dos seus precursores a partir de IMP.\nS\u00edntese de pirimidinas.\nA base nitroxenada orotato sintet\u00edzase independentemente do PRPP. Despois o orotato \u00fanese covalentemente ao PRPP, orixinando o nucle\u00f3tido orotato monofosfato (OMP). O OMP conv\u00e9rtese en UMP, o cal pode ser despois fosforilado polo ATP a UDP e UTP. O UTP pode despois converterse en CTP por medio dunha reacci\u00f3n de desaminaci\u00f3n. O dTTP f\u00f3rmase indirectamente a patir de dUDP ou dCDP.\nA s\u00edntese de pirimidinas \u00e9 regulada pola inibici\u00f3n da s\u00edntese de orotato polo UDP e UTP. Ademais, o PRPP e o ATP son tam\u00e9n activadores alost\u00e9ricos da s\u00edntese de orotato.\nRibonucle\u00f3tido redutase.\nA ribonucle\u00f3tido redutase (RNR) \u00e9 o encima responsable da conversi\u00f3n de NTPs en dNTPs. Como os dNTPs se usan na replicaci\u00f3n do ADN, a actividade da RNR est\u00e1 moi regulada. O encima RNR soamente pode procesar NDPs, polo que os NTPs son primeiramente desfosforilados a NDPs antes da s\u00faa conversi\u00f3n en dNDPs. Os dNDPs son despois refosforilados. A RNR ten d\u00faas subunidades e 3 sitios para a uni\u00f3n de mol\u00e9culas: o sitio catal\u00edtico, o sitio de actividade (A) e o sitio de especificidade (S). O sitio catal\u00edtico \u00e9 onde ten lugar a reacci\u00f3n de paso do NDP a dNDP; o sitio de actividade detemina se o encima est\u00e1 activo ou non, e o sitio de especificidade determina que reacci\u00f3n ter\u00e1 lugar no sitio catal\u00edtico.\nAo sitio de actividade pode unirse o ATP ou o dATP. Cando se une o ATP, a RNR est\u00e1 activa. Cando se unen o ATP ou o dATP ao sitio S, a RNR cataliza a s\u00edntese de dCDP e dUDP a partir de CDP e UDP. O dCDP e o dUDP poden despois dar lugar indirectamente dTTP. O dTTP unido ao sitio S determina a s\u00edntese de dGDP a partir de GDP, e a uni\u00f3n de dGDP ao sitio S promove a s\u00edntese de dADP a partir de ADP. O dADP \u00e9 despois fosforilado para dar dATP, o cal se pode unir ao sitio A e inactivar a RNR.\nOutras funci\u00f3ns nas c\u00e9lulas.\nO ATP como fonte de enerx\u00eda celular.\nO ATP \u00e9 a mol\u00e9cula que funciona como fonte de enerx\u00eda primaria da c\u00e9lula. Malia que \u00e9 sintetizado pola v\u00eda metab\u00f3lica descrita anteriormente, \u00e9 producido principalmente durante a respiraci\u00f3n celular e fotos\u00edntese pola ATP sintase. A ATP sintase acopla a s\u00edntese de ATP a partir de ADP e fosfato cun gradiente electroqu\u00edmico xerado polo bombeo de prot\u00f3ns a trav\u00e9s da membrana mitocondrial interna (na respiraci\u00f3n celular) ou da membrana tilacoidal (na fotos\u00edntese). Este gradiente electroqu\u00edmico \u00e9 necesario porque a formaci\u00f3n de ATP \u00e9 enerxeticamente desfavorable.\nA hidr\u00f3lise do ATP a ADP e Pi procede como segue:\nEsta reacci\u00f3n \u00e9 enerxeticamente favorable e libera 30,5 kJ/mol de enerx\u00eda. Na c\u00e9lula esta reacci\u00f3n est\u00e1 a mi\u00fado acoplada a reacci\u00f3ns desfavorables para proporcionar a enerx\u00eda que a faga posible. O GTP \u00e9 utilizado ocasionalmente para o acoplamento de enerx\u00eda de xeito similar. \nTransduci\u00f3n de sinais do GTP.\nO GTP \u00e9 esencial para a transduci\u00f3n de sinais, especialmente coa prote\u00edna G. As prote\u00ednas G est\u00e1n acopladas a un receptor unido \u00e1 membrana celular. Este complexo completo denom\u00ednase receptor acoplado \u00e1 prote\u00edna G (GPCR). As prote\u00ednas G poden unirse ao GDP ou ao GTP. Cando se unen ao GDP, as prote\u00ednas G est\u00e1n inactivas. Cando un ligando se une ao GPCR, desencad\u00e9ase un cambio alost\u00e9rico na prote\u00edna G, causando que o GDP saia e sexa substitu\u00eddo por GTP. O GTP activa a subunidade alfa da prote\u00edna G, causando que esta se disocie da prote\u00edna G e act\u00fae como efector augas abaixo.\nAn\u00e1logos de nucle\u00f3sidos.\nPoden utilizarse an\u00e1logos de nucle\u00f3sidos para tratar infecci\u00f3ns virais.Os an\u00e1logos de nucle\u00f3sidos son nucle\u00f3sidos estruturalmente similares (an\u00e1logos) aos nucle\u00f3sidos usados na s\u00edntese de ADN e ARN. Unha vez que estes an\u00e1logos de nucle\u00f3sidos entran na c\u00e9lula, poden ser fosforilados por un encima viral. Os nucle\u00f3tidos resultantes son o suficientemente similares aos nucle\u00f3tidos normais do ADN ou ARN como para ser incorporados nas febras en crecemento de ADN ou ARN durante a s\u00faa s\u00edntese, pero non te\u00f1en un grupo 3' OH dispo\u00f1ible para atacar o seguinte nucle\u00f3tido, causando a terminaci\u00f3n da cadea. Isto pode ser explotado para usos terap\u00e9uticos en infecci\u00f3n virais porque a ADN polimerase viral reco\u00f1ece certos an\u00e1logos de nucle\u00f3tidos m\u00e1is facilmente que a ADN polimerase eucariota. Por exemplo, a azidotimidina util\u00edzase no tratamento da VIH/SIDA. Alg\u00fans an\u00e1logos de nule\u00f3sidos menos selectivos poden utilizarse como axentes quimioter\u00e1picos para tratar o cancro, como a citosina arabinosa (ara-C) no tratamento de certas formas de leucemia.\nPor\u00e9n, a resistencia a an\u00e1logos de nucle\u00f3sidos \u00e9 com\u00fan e d\u00e9bese frecuentemente a unha mutaci\u00f3n no encima que fosforila o nucle\u00f3sido despois da entrada na c\u00e9lula. Isto \u00e9 algo com\u00fan cos an\u00e1logos de nucle\u00f3sidos utilizados para tratar a VIH/SIDA."}
{"id": "535929", "revid": "98629", "url": "https://gl.wikipedia.org/wiki?curid=535929", "title": "Fran Dosaula", "text": "Francisco Dosaula L\u00f3pez, nado o 14 de abril de 1962 en Colonia, Alema\u00f1a, \u00e9 un ex-xogador profesional de baloncesto espa\u00f1ol. Xogaba na posici\u00f3n de ala cunha altura de 2,00 m."}
{"id": "535930", "revid": "5132", "url": "https://gl.wikipedia.org/wiki?curid=535930", "title": "Francisco Dosaula", "text": ""}
{"id": "535931", "revid": "5132", "url": "https://gl.wikipedia.org/wiki?curid=535931", "title": "Paco Dosaula", "text": ""}
{"id": "535933", "revid": "31997", "url": "https://gl.wikipedia.org/wiki?curid=535933", "title": "Asociaci\u00f3n de Electores de Schleswig Meridional", "text": "A Asociaci\u00f3n de Electores de Schleswig Merdional (en alem\u00e1n \"S\u00fcdschleswigscher W\u00e4hlerverband,\" abreviado SSW; en dinamarqu\u00e9s \"Sydslesvigsk V\u00e6lgerforening;\" e en fris\u00f3n setentrional \"S\u00f6\u00f6dschlaswiksche W\u00e4\u00e4lerferb\u00e5nd)\" \u00e9 o partido pol\u00edtico alem\u00e1n da minor\u00eda dinamarquesa e frisoa en Schleswig-Holstein. A SSW int\u00e9grase no partido pol\u00edtico europeo da Alianza Libre Europea. \nIdeolox\u00eda.\nA SSW naceu para a representaci\u00f3n e defensa dos intereses das minor\u00edas culturais de lingua frisoa e danesa de Schleswig-Holstein, rexeita integrarse no eixo esquerda-dereita a\u00ednda que se di inspirado no modelo n\u00f3rdico no relativo \u00e1s pol\u00edticas culturais, medioambientais, benestar e ensino. Na d\u00e9cada de 1950 o partido incorporou nos seus documentos program\u00e1ticos o dereito de autoderminaci\u00f3n e \u00e1 autonom\u00eda pol\u00edtica, na actualidade insiste na descentralizaci\u00f3n a nivel local e \u00e9 un exemplo de partido representante dunha minor\u00eda integrada no sistema pol\u00edtico do Estado que a alberga. \nTraxectoria.\nO partido fundouse en 1948 baixo o patrocinio das autoridades militares brit\u00e1nicas co albo de representar \u00e1 colectividade dinamarquesesa residente no sur de Schleswig, os fris\u00f3ns incorpor\u00e1ronse \u00e1 formaci\u00f3n unha vez creada. Ten o seu antecedente na Liga de Schleswig creada na d\u00e9cada de 1920 e que defend\u00eda un referendum para anexionar a rexi\u00f3n de Flensburgo a Dinamarca, tal e como sucedera co norte de Schleswig logo do Tratado de Versalles.\nDurante a primeira lexislatura do Bundestag da Rep\u00fablica Federal Alem\u00e1 (1949-1953) o partido mantivo un deputado en Bonn. Con todo, o establecemento da barreira electoral do 5% dos votos para conseguir escano nos lexislativos, aprobado en 1950, supuxo que o partido perdese a s\u00faa representaci\u00f3n federal en 1953 e no Landtag de Schleswig-Holstein. Posteriormente, as Declaraci\u00f3ns de Bonn-Copenhague en 1955, permitiron exclu\u00edr \u00e1 SSW, como representante dunha minor\u00eda cultural, da barreira do 5% para obter representaci\u00f3n. Isto permitiu que o partido volvese ao parlamento de Schleswig-Holstein en 1958 sen perder nunca a representaci\u00f3n. A partir da d\u00e9cada de 1960 o partido co\u00f1eceu unha mingua de apoios, caendo a menos do 1,5% dos votos, se ben dende principios do s\u00e9culo XXI ga\u00f1ou novos apoios permit\u00edndolle superar o 3% e o 4% nas elecci\u00f3ns de Schleswig-Holstein. A\u00ednda que a SSW deu apoio parlamentario a varios gobernos do seu Estado federado, en 2012 incorpor\u00e1ronse a unha coalici\u00f3n de goberno canda o SPD e Os Verdes, que se mantivo ata 2017. Doutra parte, en 1961 optou por non participar nas elecci\u00f3ns ao Bundestag, unha decisi\u00f3n que foi revisada en 2020, cando se decidiu concorrer \u00e1s elecci\u00f3ns federais de 2021, nas que logrou que Stefan Seidler fose electo."}
{"id": "535934", "revid": "5863", "url": "https://gl.wikipedia.org/wiki?curid=535934", "title": "S\u00fcdschleswigscher W\u00e4hlerverband", "text": ""}
{"id": "535935", "revid": "5863", "url": "https://gl.wikipedia.org/wiki?curid=535935", "title": "SSW", "text": ""}
{"id": "535936", "revid": "5132", "url": "https://gl.wikipedia.org/wiki?curid=535936", "title": "Estudiantes Seur Lugo", "text": ""}
{"id": "535937", "revid": "98629", "url": "https://gl.wikipedia.org/wiki?curid=535937", "title": "Jos\u00e9 Carlos Castro", "text": "Jos\u00e9 Carlos Castro P\u00e9rez, nado o 12 de febreiro de 1973 en Vigo, \u00e9 un ex-xogador profesional de baloncesto galego. Xogaba na posici\u00f3n de ala-pivote cunha altura de 2,00 m."}
{"id": "535939", "revid": "5863", "url": "https://gl.wikipedia.org/wiki?curid=535939", "title": "A Casa da Troia (novela)", "text": ""}
{"id": "535942", "revid": "12452", "url": "https://gl.wikipedia.org/wiki?curid=535942", "title": "Elecci\u00f3ns xerais espa\u00f1olas de febreiro de 1936", "text": ""}
{"id": "535943", "revid": "5863", "url": "https://gl.wikipedia.org/wiki?curid=535943", "title": "Os gozos e as sombras (serie)", "text": ""}
{"id": "535945", "revid": "23204", "url": "https://gl.wikipedia.org/wiki?curid=535945", "title": "Nacionalismo franc\u00e9s", "text": "O nacionalismo franc\u00e9s \u00e9 a ideolox\u00eda nacionalista que defende a nacionalidade dos franceses e promove a s\u00faa unidade cultural.\nHistoria.\nO nacionalismo franc\u00e9s xurdiu das s\u00faas numerosas guerras con Inglaterra, que implicaron a reconquista dos territorios que compo\u00f1\u00edan Francia. As guerras produciron unha grande icona do nacionalismo franc\u00e9s, Xoana de Arco. A relixi\u00f3n cat\u00f3lica tam\u00e9n xogou un papel importante despois da Reforma protestante. O nacionalismo franc\u00e9s converteuse nun poderoso movemento despois da Revoluci\u00f3n francesa en 1789. Napole\u00f3n Bonaparte promoveu o nacionalismo franc\u00e9s baseado nos ideais da Revoluci\u00f3n Francesa, como a idea de \"Libert\u00e9, \u00c9galit\u00e9, Fraternit\u00e9\" e xustificou o expansionismo franc\u00e9s e as campa\u00f1as militares francesas na afirmaci\u00f3n de que Francia ti\u00f1a dereito a difundir os ideais ilustrados da Revoluci\u00f3n Francesa en toda Europa, e tam\u00e9n a expandir Francia \u00e1s s\u00faas chamadas \"fronteiras naturais\". As invasi\u00f3ns de Napole\u00f3n a outras naci\u00f3ns tiveron o efecto de difundir o concepto de nacionalismo f\u00f3ra de Francia. \n1814-1914.\nLogo da derrota e ca\u00edda de Napole\u00f3n, o nacionalismo franc\u00e9s dende o s\u00e9culo XIX at\u00e9 comezos do s\u00e9culo XX adquiriu un patriotismo asertivo e extremo que se apoiou na forza militar para acadar os seus obxectivos pol\u00edticos. Durante a primeira guerra mundial, Francia perseguiu reclamos irredentistas sobre a rexi\u00f3n de Alsacia-Lorena que se perdera en favor de Alema\u00f1a a finais da guerra franco-prusiana de 1870-1871. O orgullo nacional franc\u00e9s foi danado na primeira guerra mundial pola longa guerra con Alema\u00f1a no seu territorio; especialmente na segunda guerra mundial cando o goberno franc\u00e9s se rendeu a Alema\u00f1a en 1940; e despois de que Francia perdeu moitas das s\u00faas colonias debido \u00e1 descolonizaci\u00f3n logo da segunda guerra mundial. \nOs s\u00edmbolos do nacionalismo inclu\u00edan non s\u00f3 a Xoana de Arco, sen\u00f3n tam\u00e9n a Rold\u00e1n, o heroe do poema \u00e9pico \"O Cantar de Rold\u00e1n\". Morreu en combate contra os infieis mentres defend\u00eda a Carlomagno e os seus homes, convert\u00e9ndoo nun s\u00edmbolo patri\u00f3tico axeitado para a era moderna. \nA pol\u00edtica de esquerda e dereita xogou un papel importante xa que os conservadores aproveitaron o nacionalismo para atacar \u00e1 esquerda. Os nacionalistas franceses conservadores etiquetaron con \u00e9xito o antimilitarismo como antinacionalista na era de 1898-1914. Moitos dos antimilitaristas m\u00e1is salientables eran activistas anarquistas e organizaci\u00f3ns marxistas radicais. Os historiadores interpretaron este ataque argumentando que o nacionalismo franc\u00e9s estaba rexeitando as s\u00faas ra\u00edces na Revoluci\u00f3n Francesa e se estaba convertendo nun movemento extremista e protofascista. Por\u00e9n, a maior\u00eda dos antimilitaristas non rexeitaron a s\u00faa naci\u00f3n, sen\u00f3n que afirmaron estar protexendo a Rep\u00fablica, o que viron como sin\u00f3nimo da naci\u00f3n. Viron \u00f3s conservadores como un perigo para unha Francia republicana. \nO grande elemento cat\u00f3lico conservador, frustrado polo fracaso en restaurar a monarqu\u00eda, recorreu a unha nova variaci\u00f3n do nacionalismo. Dirixido polo xornal \"La Croix,\" fundado polos sacerdotes asuncionistas en 1883, denunciou o anticlericalismo da Rep\u00fablica e alentou o boulanxismo e a xermanofobia. Promoveu o imperialismo franc\u00e9s como o cumprimento dunha misi\u00f3n para levar a civilizaci\u00f3n e o cristianismo aos pag\u00e1ns (\"misi\u00f3n civilizadora\") e xactouse da superioridade cultural de Francia sobre todos os demais. \nO caso Dreyfus da d\u00e9cada de 1890 viu \u00f3s conservadores empregar o nacionalismo para atacar a Terceira Rep\u00fablica. Por\u00e9n, cando os republicanos aprobaron leis host\u00eds \u00e1 Igrexa cat\u00f3lica en 1901-1905, como a disoluci\u00f3n dos Asuncionistas, moitos conservadores cambiaron as s\u00faas enerx\u00edas e fondos dos proxectos nacionalistas a unha defensa da Igrexa. As mulleres cat\u00f3licas devotas foron especialmente activas neste cambio. O historiador Robert Fuller argumenta que efectivamente rematou o desaf\u00edo nacionalista \u00e1 Terceira Rep\u00fablica.\nDende 1914.\nDespois da humillante derrota en 1940 fronte a Alema\u00f1a, Philippe P\u00e9tain, un heroe da guerra mundial, foi chamado a salvar novamente a Francia, en nome do nacionalismo franc\u00e9s. Respondeu enfatizando \"a necesidade de permanecer en Francia, preparar un avivamento nacional e compartir os sufrimentos da nosa xente\". \u00c9 imposible que o goberno abandone o chan franc\u00e9s sen emigrar, sen desertar. O deber do goberno \u00e9, pase o que pase, ficar no pa\u00eds, ou xa non poder\u00eda ser considerado como o goberno\". De acuerdo con Robert Bruce: \nO grande inimigo de P\u00e9tain foi o l\u00edder da Francia Libre, Charles de Gaulle. Converteuse en presidente de Francia e tratou de resucitar o orgullo nacional. De Gaulle buscoou facer de Francia a l\u00edder dunha Europa independente, libre da influencia estadounidense e sovi\u00e9tica. O goberno de De Gaulle buscou a reconciliaci\u00f3n franco-alem\u00e1 e asumiu un papel de liderado na fundaci\u00f3n da Comunidade Europea do Carb\u00f3n e do Aceiro que buscou resolver as tensi\u00f3ns econ\u00f3micas entre Francia e Alema\u00f1a, que o ministro franc\u00e9s de Asuntos Exteriores, Robert Schuman, declarou que estaba dese\u00f1ado para \"acabar coa hostilidade franco-xermana dunha vez por todas\". \nNos \u00faltimos anos, unha controversia foi o tratamento legal das mulleres e prostitutas musulm\u00e1s con velo. O goberno enfocouse no que alg\u00fans perciben como os corpos 'cubertos' de prostitutas e os cuerpos 'cubertos' de mulleres musulm\u00e1s veladas para exclu\u00edlas do espazo p\u00fablico. As formas emerxentes do nacionalismo franc\u00e9s enfatizan a promoci\u00f3n do liberalismo sexual como un valor central da cidadan\u00eda. Julie Billaud e Julie Castro argumentan que os obxectivos son facer cumprir un nacionalismo viril, prescribir novas normas sexuais e criminalizar \u00f3s inmigrantes e \u00f3s que viven nas marxes sociais."}
{"id": "535947", "revid": "23204", "url": "https://gl.wikipedia.org/wiki?curid=535947", "title": "CECA", "text": ""}
{"id": "535948", "revid": "88215", "url": "https://gl.wikipedia.org/wiki?curid=535948", "title": "Continental Basketball Association", "text": "A Continental Basketball Asociation (CBA) foi unha liga menor de baloncesto creada en 1946 e desparecida en 2009."}
{"id": "535949", "revid": "88215", "url": "https://gl.wikipedia.org/wiki?curid=535949", "title": "Bot\u00f3n de ancla (filme de 1948)", "text": ""}
{"id": "535950", "revid": "88215", "url": "https://gl.wikipedia.org/wiki?curid=535950", "title": "La Casa de la Troya (filme de 1959)", "text": ""}
{"id": "535951", "revid": "88215", "url": "https://gl.wikipedia.org/wiki?curid=535951", "title": "La casa de la lluvia", "text": ""}
{"id": "535956", "revid": "98629", "url": "https://gl.wikipedia.org/wiki?curid=535956", "title": "Renoir (filme)", "text": "Renoir \u00e9 un filme franc\u00e9s de 2012 dirixido por Gilles Bourdos. Bas\u00e9ase nos derradeiros anos de vida de Pierre-Auguste Renoir en Cagnes-sur-Mer, durante a primeira guerra mundial. O filme competiu na secci\u00f3n Un Certain Regard do Festival Internacional de Cinema de Cannes de 2012. Est\u00e1 ambientado no sur de Francia e est\u00e1 protagonizado por Michel Bouquet, Christa Theret, Thomas Doret e Vincent Rottiers. \"Renoir\" conseguiu \u00e9xito de recadaci\u00f3n e da cr\u00edtica en Francia e no estranxeiro, especialmente nos Estados Unidos, onde foi inclu\u00eddo na lista da cr\u00edtica en \"The New York Times\". O filme foi escollido como candidato de Francia para o \u00d3scar \u00f3 mellor filme internacional na 86\u00aa edici\u00f3n dos premios, mais finalmente non foi nomeado. En xaneiro de 2014, recibiu catro nomeamentos aos Premios C\u00e9sar, ga\u00f1ando o galard\u00f3n de mellor dese\u00f1o de vestiario."}
{"id": "535959", "revid": "98629", "url": "https://gl.wikipedia.org/wiki?curid=535959", "title": "Des hommes et des dieux", "text": "Des hommes et des dieux \u00e9 un filme franc\u00e9s de 2010 dirixido por Xavier Beauvois, e protagonizado por Lambert Wilson e Michael Lonsdale. O t\u00edtulo do filme fai referencia a un verso da Biblia que se amosa \u00f3 comezo do mesmo. Conta a historia do mosteiro de Tibhirine, onde nove monxes cistercienses viviron en harmon\u00eda coa poboaci\u00f3n musulm\u00e1 en Alxeria, at\u00e9 que sete deles foron secuestrados e asasinados en 1996 durante a guerra civil alxeriana.\nFoi escollido como candidato de Francia para o \u00d3scar \u00f3 mellor filme internacional na 83\u00aa edici\u00f3n dos premios, mais finalmente non foi nomeado.\nSinopse.\nA acci\u00f3n sit\u00faase nun mosteiro da rexi\u00f3n do Atlas en Alxeria, durante a d\u00e9cada de 1990. Oito monxes cristi\u00e1ns pertencentes \u00e1 orde da Trapa viven al\u00ed en harmon\u00eda coa poboaci\u00f3n musulm\u00e1, establecendo lazos de cooperaci\u00f3n contra os efectos da pobreza, ocasionados por un r\u00e9xime en decadencia. Dedicados \u00e1 vida contemplativa, a rezar, a sementar a terra e a apoiar a poboaci\u00f3n dos arredores, mesmo o mosteiro se emprega como dispensario m\u00e9dico de facto pola poboaci\u00f3n da zona.\nUn grupo de fundamentalistas isl\u00e1micos asasina un equipo de traballadores croatas nunha zona pr\u00f3xima ao mosteiro (20\u00a0km aproximadamente) e o p\u00e1nico apod\u00e9rase dos habitantes da rexi\u00f3n, que soportan os embates da guerra civil alxeriana. O ex\u00e9rcito gobernamental alxeriano ofrece protecci\u00f3n aos monxes, mais estes rex\u00e9itano para non verse involucrados na guerra nin por suposto facer uso da violencia. Un comando armado de fundamentalistas entra no mosteiro, sendo a primeira advertencia sobre o destino que os esperaba. Os monxes dubidan sobre a posibilidade real de retirarse debido aos lazos de amizade formados coa poboaci\u00f3n civil, que lles pide que queden. A pesar da crecente ameaza, os monxes fan uso da reflexi\u00f3n: por un lado o apego \u00e1 s\u00faa vida, e polo outro cal \u00e9 o seu deber; os oito monxes fan unha s\u00edntese dos seus medos e obrigas, dando por resultado a s\u00faa permanencia no mosteiro ata as \u00faltimas consecuencias."}
{"id": "535962", "revid": "23204", "url": "https://gl.wikipedia.org/wiki?curid=535962", "title": "Charnego", "text": "Charnego (do catal\u00e1n \"xarnego\", e este do castel\u00e1n 'lucharniego') \u00e9 un adxectivo despectivo utilizado en Catalu\u00f1a entre os anos 50 e 70 para referirse \u00e1s persoas inmigrantes que viven no territorio catal\u00e1n e que proceden, polo xeral, doutros territorios espa\u00f1ois de fala non catal\u00e1. Dentro de Catalu\u00f1a o termo xeralmente non est\u00e1 aceptado a\u00ednda que alg\u00fans castel\u00e1n-falantes \u00fasano para referirse a si mesmos, facendo que perda as s\u00faas connotaci\u00f3ns insultantes. Neste sentido, co termo charnego sucedeu algo parecido a con outro termo orixinalmente pexorativo, \"polaco\", usado en Espa\u00f1a para referirse a unha persoa de Catalu\u00f1a, que pasou a estar aceptado.\nHistoria.\nInmigraci\u00f3n en Catalu\u00f1a.\nDurante o s\u00e9culo XVI produciuse en Catalu\u00f1a unha forte inmigraci\u00f3n francesa, sobre todo occitana e gascoa. A estes denomin\u00e1baselles gavachos ou gavatxos. No Pa\u00eds Valenciano tam\u00e9n se usaba a denominaci\u00f3n \"xarnego\" para referirse \u00e1 mestura de valenciano con castel\u00e1n, e as\u00ed se denominaba aos murcianos, sendo un apelativo m\u00e1is agarimoso que despectivo. Nos anos 1950 e 1960, cunha forte inmigraci\u00f3n castel\u00e1nfalante proveniente do resto de rexi\u00f3ns espa\u00f1olas, estendeuse o seu uso para referirse de forma despectiva aos novos residentes. Francisco Candel describe a situaci\u00f3n en \"Los otros catalanes\" (1964). M\u00e1is tarde el mesmo se autodefine como \"Un charnego en el senado\" (1979).\nReivindicaci\u00f3n do termo.\nA palabra \"charnego\" sempre tivo un car\u00e1cter despectivo, m\u00e1is relacionado coa lingua que coa orixe xeogr\u00e1fica, e hoxe varias personalidades decl\u00e1ranse charnegas (de orixe non catal\u00e1 ou ascendentes non catal\u00e1ns) reivindicando unha situaci\u00f3n de normalidade social. Actualmente, o insulto perde a s\u00faa carga pexorativa cando se emprega en castel\u00e1n; con todo, algunhas persoas consideran o termo despectivo, racista e xen\u00f3fobo. \u00dasase despectivamente para referirse \u00e1s persoas que viven en Catalu\u00f1a e proceden doutras rexi\u00f3ns (o cal normalmente \u00e9 o seu uso com\u00fan). Hai alg\u00fans anos cham\u00e1base catal\u00e1n charnego ao nado en Catalu\u00f1a fillo de pai ou nai non nado en Catalu\u00f1a."}
{"id": "535964", "revid": "89787", "url": "https://gl.wikipedia.org/wiki?curid=535964", "title": "Trinidad Arroyo", "text": "Trinidad Arroyo Villaverde, nada en Palencia o 26 de maio de 1872 e finada en Cidade de M\u00e9xico o 28 de setembro de 1959, foi unha intelectual e m\u00e9dica espa\u00f1ola. \nTraxectoria.\nNaceu nunha familia de industriais tintureiros de cariz liberal. Viviu en tempos en que as mulleres non acced\u00edan aos estudos medios nin superiores, polo que previamente tivo que obter as autorizaci\u00f3ns espec\u00edficas. A primeira, \u00e1 idade de once anos, para acceder aos estudos de Segundo Ensino no Instituto Provincial de Palencia, o seu pai tivo que formular e reformular unha petici\u00f3n especial. Cumprida con brillantez o ensino medio, presentou a solicitude que lle permitise acceder aos estudos universitarios. O reitor da Universidade de Valladolid decidiu denegarlle o acceso, pero despois a Direcci\u00f3n Xeral da Instruci\u00f3n P\u00fablica autorizoullo.\nFoi a primeira muller que obtivo a licenciatura en Medicina na Universidade de Valladolid en 1895 (a primeira muller licenciada en Medicina pola Universidade de Valladolid foi Luisa Domingo Garc\u00eda) e primeira muller doutorada en oftalmolox\u00eda e otolox\u00eda en Espa\u00f1a, obtendo un sobresaliente na s\u00faa tese doutoral: \"Los m\u00fasculos internos del ojo en su estado normal y patol\u00f3gico\".\nOftalm\u00f3loga.\nFoi a primeira oftalm\u00f3loga espa\u00f1ola. Exerceu a profesi\u00f3n en Palencia, en Le\u00f3n, e en M\u00e9xico onde viviu exiliada do r\u00e9xime franquista ata o seu falecemento. Aos vinte e nove anos contraeu matrimonio en Palencia con Manuel M\u00e1rquez Rodr\u00edguez, tam\u00e9n m\u00e9dico, e especialista en oftalmolox\u00eda.\nEn 1912 Trindade Arroio e Manuel M\u00e1rquez operaron con \u00e9xito a Benito P\u00e9rez Gald\u00f3s, salv\u00e1ndoo da cegueira.\nO exilio.\nAo estalar a guerra civil espa\u00f1ola, e debido ao seu talante e defensa p\u00fablica do republicanismo, o matrimonio decidiu exiliarse. Foron acollidos en Par\u00eds, pero ante o avance das tropas nazis decidiron fuxir ao continente americano e instal\u00e1ronse en M\u00e9xico onde se dedicaron \u00e1 s\u00faa profesi\u00f3n m\u00e9dica\nFeminismo.\nDurante a s\u00faa estancia en Madrid participou activamente nas actividades do Lyceum Club de Madrid, asociaci\u00f3n para a defensa dos dereitos pol\u00edticos e sociais das mulleres. Tam\u00e9n foi cofundadora (e presidenta honoraria entre 1872-1959) da Asociaci\u00f3n de M\u00e9dicas Espa\u00f1olas, cun grupo de colegas entre as que destacan algunhas das pioneiras da medicina espa\u00f1ola como Concepci\u00f3n Aleixandre o Elisa Soriano Fisher.\nTrinidad adiantouse ao seu tempo noutras \u00e1reas, como a pol\u00edtica e a relixi\u00f3n, mantendo unha posici\u00f3n revolucionaria para a \u00e9poca ao fomentar a acci\u00f3n social e a axuda \u00e1s clases m\u00e1is necesitadas. Op\u00faxose radicalmente \u00e1s organizaci\u00f3ns de beneficencia do Goberno ou \u00e1s d\u00e1divas da aristocracia, que consideraba \u00abesmolas\u00bb. A s\u00faa concepci\u00f3n do progreso social e individual, especialmente da muller, baseouse na educaci\u00f3n e a oportunidade de traballar con dignidade. Esta forma de ser distinguiraa durante toda a s\u00faa vida, sobre todo durante o seu longo exilio mexicano."}
{"id": "535965", "revid": "22570", "url": "https://gl.wikipedia.org/wiki?curid=535965", "title": "Liga ACB 1991-92", "text": "A temporada 1991\u201392 da Liga ACB, celebrada entre o 15 de setembro de 1991 e o 21 de maio de 1992, foi a novena temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. O campi\u00f3n desta edici\u00f3n foi por segunda temporada consecutiva o Montigal\u00e0 Joventut.\nNesta edici\u00f3n mantiv\u00e9ronse o n\u00famero de equipos, 24, e o formato de competici\u00f3n da edici\u00f3n anterior. Houbo, ent\u00f3n, dous grupos de doce equipos, o grupo par e o impar. Cada un dos membros dun grupo xogaba un encontro de ida e volta contra outros membros do mesmo grupo, al\u00e9n de contra seis do outro grupo que tiveran a mesma disposici\u00f3n clasificatoria na temporada anterior. Isto daba lugar a 34 xornadas. Os 16 primeiros clasificados xogaron os playoffs polo t\u00edtulo e o resto pola permanencia.\nPlayoffs.\nPlayouts de clasificaci\u00f3n.\nOs playouts de clasificaci\u00f3n deciden os postos do 9\u00ba ao 20\u00ba da clasificaci\u00f3n. Participan no playout os oito perdederes da rolda de oitavos de final do playoff do t\u00edtulo e os catro vencedores da primeira rolda do playoff de permanencia. Os doce equipos disputan unha fase de liga divididos en catro grupos de tres equipos. Deste xeito, os catro primeiros ocupan as posici\u00f3ns da 9\u00ba \u00e1 12\u00ba, os segundos da 13\u00ba \u00e1 16\u00ba e os terceiros da 17\u00ba \u00e1 20\u00ba.\nPlayoffs de permanencia.\nGran Canaria e Granada perden a categor\u00eda."}
{"id": "535966", "revid": "5132", "url": "https://gl.wikipedia.org/wiki?curid=535966", "title": "Liga ACB 1991\u201392", "text": ""}
{"id": "535967", "revid": "5132", "url": "https://gl.wikipedia.org/wiki?curid=535967", "title": "CB Oximesa", "text": ""}
{"id": "535971", "revid": "5132", "url": "https://gl.wikipedia.org/wiki?curid=535971", "title": "MVP da ACB", "text": "O MVP da ACB, actualmente co\u00f1ecido como MVP Movistar por motivos de patrocinio, \u00e9 un premio outorgado pola Asociaci\u00f3n de Clubs de Baloncesto ao mellor xogador da Liga ACB. Este galard\u00f3n foi entregado por vez primeira na temporada 1991-92. Desde aquela, tan seis xogadores conseguiron ga\u00f1ar o premio en m\u00e1is dunha ocasi\u00f3n: Darryl Middleton (3 veces), Arvydas Sabonis, Tanoka Beard, Luis Scola, Felipe Reyes e Nikola Miroti\u0107 (2 veces). O ga\u00f1ador do trofeo est\u00e1 determinado por unha votaci\u00f3n entre adestradores, xogadores, seareiros (por medio de votaci\u00f3ns online) e os medios de comunicaci\u00f3n.\nGalardoados.\nA seguinte \u00e9 unha lista dos ga\u00f1adores do galard\u00f3n temporada a temporada."}
{"id": "535972", "revid": "5132", "url": "https://gl.wikipedia.org/wiki?curid=535972", "title": "MVP da Liga ACB", "text": ""}
{"id": "535973", "revid": "5132", "url": "https://gl.wikipedia.org/wiki?curid=535973", "title": "Unicaja Ronda", "text": ""}
{"id": "535974", "revid": "47401", "url": "https://gl.wikipedia.org/wiki?curid=535974", "title": "Bill Cosby", "text": "William Henry Cosby Jr., nado en Filadelfia o 12 de xullo de 1937, \u00e9 un c\u00f3mico, actor e escritor estadounidense.\nTraxectoria.\nCosby comezou a s\u00faa carreira como c\u00f3mico de stand-up no famoso club nocturno hungry i de San Francisco durante os anos sesenta. Ao longo da d\u00e9cada publicou varios discos de comedia que lle valeron o premio Grammy ao mellor \u00e1lbum de comedia de xeito consecutivo de 1965 a 1970. Tam\u00e9n tivo un papel protagonista no programa de televisi\u00f3n \"I Spy\" (1965-1968) xunto a Robert Culp. Cosby fixo historia cando ga\u00f1ou o premio Emmy ao mellor actor protagonista nunha serie dram\u00e1tica en 1966, o que o converteu no primeiro afroamericano en ga\u00f1ar un Emmy como int\u00e9rprete. A s\u00faa carreira como actor continuou protagonizando a comedia de situaci\u00f3n \"The Bill Cosby Show\", que durou d\u00faas tempadas entre 1969 e 1971.\nEn 1972, usando a personaxe de Fat Albert que desenvolveu durante as s\u00faas rutinas de stand-up, Cosby creou, produciu e presentou a serie de televisi\u00f3n animada \"Fat Albert and the Cosby Kids\" que se emitiu ata 1985, centrada nun grupo de mozos amigos que medraban nunha zona urbana. Ao longo da d\u00e9cada de 1970, Cosby protagonizou varios filmes, inclu\u00edndo \"Uptown Saturday Night\" (1974) de Sidney Poitier e \"Let's Do It Again\" (1975) e \"California Suite\" de Neil Simon (1978) xunto a Richard Pryor. Tam\u00e9n formou parte do elenco orixinal de \"The Electric Company\" xunto a Rita Moreno e Morgan Freeman de 1971 a 1973. En 1976 obtivo un doutoramento en educaci\u00f3n pola Universidade de Massachusetts Amherst, regresando \u00e1 facultade posteriormente para completar un mestreado en artes al\u00ed en 1972. Na s\u00faa disertaci\u00f3n falou do uso de \"Fat Albert and the Cosby Kids\" como ferramenta de ensino nas escolas de primaria.\nA partir dos anos oitenta, Cosby produciu e protagonizou a serie de televisi\u00f3n \"The Cosby Show\", que se emitiu entre 1984 e 1992 e foi considerada como a serie n\u00famero un nos Estados Unidos dende 1985 a 1989. A comedia de situaci\u00f3n destacou as experiencias e o crecemento dunha familia afroamericana de clase acomodada. Durante este tempo, Cosby conseguiu a reputaci\u00f3n de \"America's Dad\" pola s\u00faa interpretaci\u00f3n de Cliff Huxtable. Cosby produciu o spin-off \"A Different World\", que se emitiu entre 1987 e 1993. Tam\u00e9n protagonizou \"The Cosby Mysteries\" (1994-1995), a sitcom \"Cosby\" (1996-2000) e presentou \"Kids Say the Darndest Things\" (1998-2000). Despois creou e produciu o programa infantil animado \"Little Bill\" (2000-2004).\nEn 2014, Cosby converteuse en obxecto de numerosas denuncias por agresi\u00f3ns sexuais que foron moi publicitadas durante o movemento Me Too. En 2018, Cosby foi condenado por agresi\u00f3n indecente agravada contra Andrea Constand. Estivo preso ata que a sentenza condenatoria foi anulada en 2021 polo Tribunal Superior de Pensilvania por violaci\u00f3ns dos dereitos de tr\u00e1mite de Cosby segundo a 5.\u00aa e 14.\u00aa emenda."}
{"id": "535976", "revid": "47401", "url": "https://gl.wikipedia.org/wiki?curid=535976", "title": "Me Too", "text": ""}
{"id": "535978", "revid": "47401", "url": "https://gl.wikipedia.org/wiki?curid=535978", "title": "Martin Luther King Jr.", "text": ""}
{"id": "535979", "revid": "15490", "url": "https://gl.wikipedia.org/wiki?curid=535979", "title": "Cumann Luthchleas Gael", "text": ""}
{"id": "535980", "revid": "15490", "url": "https://gl.wikipedia.org/wiki?curid=535980", "title": "Jos\u00e9 Manuel Albares", "text": "Jos\u00e9 Manuel Albares Bueno, nado en Madrid en 1972, \u00e9 un diplom\u00e1tico espa\u00f1ol que o 12 de xullo de 2021 foi nomeado ministro de Asuntos Exteriores, Uni\u00f3n Europea e Cooperaci\u00f3n do Goberno de Espa\u00f1a, do segundo goberno de Pedro S\u00e1nchez, na XIV lexislatura.\nTraxectoria.\nFormaci\u00f3n e carreira profesional.\nNaceu no seo dunha familia humilde de Usera, en Madrid. Con catorce anos, conseguiu unha bolsa para facer o bacharelato nun centro de elite preto de Boston. Tras un ano no colexio americano de T\u00e1nxer, volveu a Boston onde se graduou como primeiro da s\u00faa promoci\u00f3n. \nAo volver a Espa\u00f1a, licenciouse en Dereito na Universidade de Deusto con diploma de especialidade xur\u00eddico-econ\u00f3mica. Ten un diploma do XXXIII Curso de Defensa Nacional do CESEDEN e ten unha diplomatura en xesti\u00f3n cultural no exterior pola Universidade Carlos III en colaboraci\u00f3n coa Escuela Diplom\u00e1tica. \n\u00c9 diplom\u00e1tico de carreira e foi C\u00f3nsul en Bogot\u00e1, e conselleiro da Representaci\u00f3n Permanente de Espa\u00f1a perante a OCDE.\nCarreira pol\u00edtica.\nMilita no PSOE dende 1999.\nAsesor en materia de relaci\u00f3ns internacionais de Pedro S\u00e1nchez durante a primeira etapa deste como l\u00edder do Partido Socialista Obreiro Espa\u00f1ol, S\u00e1nchez nomeouno conselleiro dentro Gabinete da Presidencia do Goberno, trala s\u00faa chegada \u00e1 Presidencia do Goberno en xu\u00f1o de 2018, no cargo de secretario xeral de Asuntos Internacionais, Uni\u00f3n Europea, G20 e Seguridade Global, con rango de subsecretario. Albares, que abandonou o seu posto como conselleiro cultural na embaixada espa\u00f1ola en Par\u00eds ao asumir o cargo, tomou posesi\u00f3n o 21 de xu\u00f1o.\nPosteriormente, foi nomeado embaixador do Reino de Espa\u00f1a ante Rep\u00fablica francesa en febreiro de 2020 e ante o Principado de M\u00f3naco en maio de 2020.\nMinistro de Asuntos Exteriores.\nO 10 de xullo de 2021 foi proposto polo presidente do Goberno, Pedro S\u00e1nchez, para substitu\u00edr a Arancha Gonz\u00e1lez Laya como ministro de Asuntos Exteriores de Espa\u00f1a, tomando posesi\u00f3n do cargo ante o rei Filipe VI o 12 de xullo de 2021.\nDurante os seus primeiros d\u00edas \u00e1 fronte do Departamento de Exteriores, conseguiu rebaixar as tensi\u00f3ns con Marrocos e recompor as relaci\u00f3ns despois de que Espa\u00f1a permitise, por raz\u00f3ns humanitarias, que o l\u00edder saharau\u00ed, Brahim Gali, fose tratado nun hospital de Logro\u00f1o. Proba diso foron as declaraci\u00f3ns do rei de Marrocos, Mohamed VI quen asegurou, en agosto de 2021, que quer\u00eda \u00abinaugurar unha etapa in\u00e9dita\u00bb nas relaci\u00f3ns entre os dous pa\u00edses.\nCompareceu por primeira vez na Comisi\u00f3n de Asuntos Exteriores do Congreso dos Deputados o 30 de agosto de 2021, para dar conta das s\u00faas primeiras decisi\u00f3ns \u00e1 fronte do Departamento, as li\u00f1as xerais que vai desenvolver e a crise de Afganist\u00e1n. Na s\u00faa comparecencia, revelou que o 15 de xullo de 2021 o seu Departamento, a trav\u00e9s da Embaixada en Afganist\u00e1n, alertou e recomendou \u00e1 colonia espa\u00f1ola en devandito pa\u00eds para que o abandonase, o que permitiu que, cando estalou a crise afg\u00e1, soamente quedasen, ademais do persoal diplom\u00e1tico e de seguridade, cinco nacionais. Tam\u00e9n anunciou que o Goberno non ti\u00f1a intenci\u00f3n de reco\u00f1ecer ao novo goberno talib\u00e1n e que seguir\u00edan sacando xente de Afganist\u00e1n por outros medios.\nEn canto a pol\u00edtica xeral, reclamou \u00e1 oposici\u00f3n que tratase \u00e1 pol\u00edtica exterior como unha \u00abpol\u00edtica de Estado\u00bb e respecto da reestruturaci\u00f3n que levou a cabo no Ministerio nada m\u00e1is tomar posesi\u00f3n do cargo, afirmou que un dos seus obxectivos era potenciar a pol\u00edtica sobre o norte de \u00c1frica, o Sahel e Iberoam\u00e9rica, destacando sobre esta \u00faltima que considera \u00aba todos os pa\u00edses de Iberoam\u00e9rica igualmente importantes, independentemente do seu tama\u00f1o ou peso econ\u00f3mico\u00bb.\nVida persoal.\nEst\u00e1 casado con H\u00e9l\u00e8ne Dav\u00f3, quen entre 2012 e 2016 foi a xu\u00edza de enlace en materia terrorista entre Espa\u00f1a e Francia, labor polo que foi condecorada polo ministro espa\u00f1ol do Partido Popular, Rafael Catal\u00e1. Te\u00f1en catro fillos."}
{"id": "535991", "revid": "23204", "url": "https://gl.wikipedia.org/wiki?curid=535991", "title": "Fauteuils d'orchestre", "text": "Fauteuils d'orchestre \u00e9 un filme franc\u00e9s de 2006 dirixido por Dani\u00e8le Thompson, cuxo gui\u00f3n foi escrito por ela e polo seu fillo, Christopher Thompson. O filme estreouse no Reino Unido e Australia como \"Orchestra Seats\", e nos Estados Unidos e a \u00e1rea angl\u00f3fona do Canad\u00e1 como \"Avenue Montaigne\". Foi escollido como candidato de Francia para o \u00d3scar \u00f3 mellor filme internacional na 79\u00aa edici\u00f3n dos premios, chegando a clasificarse na lista curta de xaneiro."}
{"id": "535995", "revid": "98629", "url": "https://gl.wikipedia.org/wiki?curid=535995", "title": "Joyeux No\u00ebl", "text": "Joyeux No\u00ebl \u00e9 un filme de 2005 escrito e dirixido por Christian Carion. \u00c9 unha coproduci\u00f3n europea entre Francia, Alema\u00f1a, o Reino Unido, B\u00e9lxica e Roman\u00eda. Bas\u00e9ase na tregua de Nadal ocorrida en decembro de 1914, a trav\u00e9s dos ollos de soldados franceses, alem\u00e1ns e escoceses. Estreouse f\u00f3ra de competici\u00f3n no Festival Internacional de Cinema de Cannes de 2005.\nO filme, que incl\u00fae unha das \u00faltimas aparici\u00f3ns de Ian Richardson antes da s\u00faa morte, foi nomeado \u00f3 \u00d3scar \u00f3 mellor filme internacional na 78\u00aa edici\u00f3n dos premios.\nSinopse.\nChega a Francia o fr\u00edo decembro de 1914 e a neve acum\u00falase nas trincheiras opostas que separan as tropas alem\u00e1s por un lado, e as francesas e escocesas polo outro. Durante a noiteboa cada bando celebra a festa coas s\u00faas propias canci\u00f3ns e escoita os aplausos espont\u00e1neos procedentes das trincheiras inimigas. Cando chega a quenda dos alem\u00e1ns, un tenor de \u00f3pera mobilizado no ex\u00e9rcito salta o gui\u00f3n e sae da trincheira cun abeto de Nadal na man e entra na terra de ningu\u00e9n cantando unha panxoli\u00f1a. Asombrados, os soldados escoceses responden a esta ousad\u00eda po\u00f1endo o son das s\u00faas gaitas ao servizo do tenor, comezando as\u00ed o primeiro acto de fraternidade entre os dous bandos, que remata con grandes aplausos entre todos.\nOs superiores das tres unidades diferentes re\u00fanense ent\u00f3n e acordan un alto o fogo para o Nadal. Durante a tregua, os soldados dos tres ex\u00e9rcitos diferentes protagonizan varios episodios de fraternidade entre si e mesmo ampl\u00edan a tregua ao d\u00eda seguinte para que as tres partes recuperen e enterren todos os cad\u00e1veres que est\u00e1n no campo de batalla. Non obstante, unha vez iniciada a tregua, tanto os soldados como os superiores xa non poden volver \u00e1s armas para loitar en nome dunha guerra que non entenden, e os actos de fraternidade prol\u00f3nganse."}
{"id": "536002", "revid": "5863", "url": "https://gl.wikipedia.org/wiki?curid=536002", "title": "CEB Ll\u00edria", "text": "O Club Esportiu B\u00e0squet Ll\u00edria \u00e9 un club profesional de baloncesto espa\u00f1ol con sede na cidade de Ll\u00edria, Comunidade Valenciana. Actualmente compite na Liga EBA, cuarta categor\u00eda do baloncesto espa\u00f1ol. O maior \u00e9xito do club produciuse entre 1991 e 1993, cando o club xogou na Liga ACB. Durante esa etapa na m\u00e1xima categor\u00eda, o club recib\u00eda o nome de Ferrys Ll\u00edria por motivos de patrocinio.\nHistoria.\nO baloncesto chegou a Ll\u00edria en 1945, importado desde Madrid por Pep Jordan, quen realizaba al\u00ed o servizo militar, calando moi rapidamente entre a poboaci\u00f3n local.\nDesde o ascenso na temporada 1967\u221268 \u00e1 2.\u00aa Divisi\u00f3n, o club viviu \u00e9pocas de grandes \u00e9xitos, xogando varias tempadas seguidas dacabalo entre a 2\u00aa e a 1\u00aa Divisi\u00f3n Nacional. Na temporada 1990\u221291, o Ll\u00edria cor\u00f3ase como subcampi\u00f3n da 1\u00aa Divisi\u00f3n \u00e9 consegue o ascenso \u00e1 m\u00e1xima categor\u00eda do baloncesto espa\u00f1ol, a Liga ACB, sendo o t\u00e9cnico do club Andreu Casadevall. Al\u00ed permanece durante d\u00faas temporadas, tendo que xogar debido \u00e1s limitaci\u00f3ns do seu pavill\u00f3n no Pavell\u00f3 Font de Sant Llu\u00eds de Valencia durante a primeira delas. En 1994 o club tenta inscribirse de novo na ACB, m\u00e1is a asociaci\u00f3n rexeita a petici\u00f3n. O caso foi aos tribunais, fallando a xustiza en 2002 a favor da ACB.\nAp\u00f3s o descenso, o club permaneceu catro temporadas na segunda categor\u00eda, a Liga EBA. A partir de 1997 o club tan s\u00f3 compite en categor\u00edas inferiores. En 2001 o club \u00e9 refundado como Club Esportiu B\u00e0squet Ll\u00edria e regresa \u00e1 Liga EBA. Na temporada 2005\u221206 o club ascende \u00e1 terceira categor\u00eda, a LEB-2, at\u00e9 que en 2007 volve competir tan s\u00f3 en categor\u00edas inferiores. Desde aquela o club compite entre a Primeira Nacional e a Liga EBA, quinta e cuarta categor\u00eda do baloncesto espa\u00f1ol respectivamente.\nHistorial.\nO seguinte \u00e9 o historial do club na m\u00e1xima categor\u00eda."}
{"id": "536003", "revid": "5132", "url": "https://gl.wikipedia.org/wiki?curid=536003", "title": "CB Ll\u00edria", "text": ""}
{"id": "536004", "revid": "5132", "url": "https://gl.wikipedia.org/wiki?curid=536004", "title": "Ferrys Ll\u00edria", "text": ""}
{"id": "536005", "revid": "5132", "url": "https://gl.wikipedia.org/wiki?curid=536005", "title": "Ferrys Lliria", "text": ""}
{"id": "536006", "revid": "5132", "url": "https://gl.wikipedia.org/wiki?curid=536006", "title": "CB Lliria", "text": ""}
{"id": "536007", "revid": "5132", "url": "https://gl.wikipedia.org/wiki?curid=536007", "title": "Refitel B\u00e0squet Ll\u00edria", "text": ""}
{"id": "536008", "revid": "98629", "url": "https://gl.wikipedia.org/wiki?curid=536008", "title": "Jos\u00e9 Arias D\u00edaz", "text": "Jos\u00e9 Arias D\u00edaz, nado na Coru\u00f1a o 30 de maio de 1857 e finado na mesma cidade en outubro de 1949, foi un obreiro, sindicalista e pol\u00edtico galego.\nTraxectoria.\nMozo de almacen. Foi elixido tesoureiro da xunta directiva da Sociedad Cooperativa de Obreros da Coru\u00f1a en 1900. Participou no acto que organizou o Centro de Estudios Sociales Germinal en homenaxe a \u00c9mile Zola, en outubro de 1902 e, ao mes seguinte, na homenaxe a Pi i Margall. Participou nun mitin de Uni\u00f3n Republicana no Teatro Principal da Coru\u00f1a en abril de 1903. Foi elixido concelleiro da Coru\u00f1a en novembro de 1903 como republicano, e volveu ser elixido concelleiro nas sucesivas elecci\u00f3ns at\u00e9 1913. Interveu nos mitin anticlericais organizados por La Antorcha Galaica del Libre Pensamiento en xu\u00f1o de 1903 e no de decembro de 1906 no Teatro Circo. Foi un dos impulsores da instituci\u00f3n cultural La Antorcha Galaica del Libre Pensamiento, da que foi presidente en 1909. Finou na Coru\u00f1a en outubro de 1949.\nReco\u00f1ecementos.\nMedalla de bronce do Traballo en 1931.\nVida persoal.\nCasou con Juana Vi\u00f1ol Inc\u00f3gnito e foi pai de Enrique Arias Vi\u00f1ol."}
{"id": "536011", "revid": "5863", "url": "https://gl.wikipedia.org/wiki?curid=536011", "title": "Jared Scot Fogle", "text": ""}
{"id": "536014", "revid": "43337", "url": "https://gl.wikipedia.org/wiki?curid=536014", "title": "Partido Nacionalsocialista Obreiro Alem\u00e1n", "text": ""}
{"id": "536017", "revid": "5863", "url": "https://gl.wikipedia.org/wiki?curid=536017", "title": "Asociaci\u00f3n de Electores de Schleswig Meridional (SSW)", "text": ""}
{"id": "536018", "revid": "98629", "url": "https://gl.wikipedia.org/wiki?curid=536018", "title": "Andr\u00e9s Su\u00e1rez Rodr\u00edguez", "text": "Andr\u00e9s Su\u00e1rez Rodr\u00edguez, nado cara a 1890 e finado en Santiago de Compostela en xu\u00f1o de 1951, foi un pol\u00edtico galego.\nTraxectoria.\nFillo do comerciante compostel\u00e1n Ram\u00f3n Su\u00e1rez Loureiro e Juana Rodr\u00edguez Raso. Republicano compostel\u00e1n, asistiu a sinatura do pacto de Lestrove. Foi elixido concelleiro nas elecci\u00f3ns de abril de 1931 e foi sexto tenente-alcalde. En xullo de 1931 foi elixido tesoureiro do Partido Republicano Radical Socialista de Santiago de Compostela. Foi cesado como concelleiro en 1934. Foi elixido secretario do grupo local de Santiago de Compostela de Uni\u00f3n Republicana na reuni\u00f3n constitutiva de febreiro de 1935, e presidente en xaneiro de 1936. Co golpe de Estado do 18 de xullo de 1936 foi detido e procesado por mas\u00f3n. En 1944 inco\u00e1ronlle un expediente de responsabilidades pol\u00edticas. En maio de 1945 foi sancionado cunha multa de 500 pesetas por esc\u00e1ndalo e palabras host\u00eds ao R\u00e9xime xunto con Manuel Calvo Guerra, Javier Lago Barreiro, Francisco Veiga Lago, Heliodoro Toubes Santos e Agust\u00edn Amenedo Reboredo.\nVida persoal.\nCasou con Carmen Rivas Sanmart\u00edn e foi pai de Concepci\u00f3n (finada en 1942), Teresa, Maruja, Ram\u00f3n, Andr\u00e9s, Luis, Manuel e Carmen Su\u00e1rez Rivas."}
{"id": "536029", "revid": "23204", "url": "https://gl.wikipedia.org/wiki?curid=536029", "title": "Bactrocera abdoangusta", "text": "Bactrocera abdoangusta\n \u00e9 unha especie de insecto do x\u00e9nero \"Bactrocera\", da familia dos tefr\u00edtidos e da orde dos d\u00edpteros. \nHistoria.\nA especie foi descrita cientificamente por vez primeira no ano 1972 por Drew."}
{"id": "536038", "revid": "98629", "url": "https://gl.wikipedia.org/wiki?curid=536038", "title": "Alberto Herreros", "text": "Alberto Herreros Ros, nado o 20 de abril de 1969 en Madrid, \u00e9 un ex-xogador profesional internacional de baloncesto espa\u00f1ol. \u00c9 un dos xogadores m\u00e1is importantes da historia dos principais clubs de Madrid, o Estudiantes e o Real Madrid, club onde actualmente exerce de director deportivo. Internacional coa selecci\u00f3n espa\u00f1ola 172 veces, xogaba na pocisi\u00f3n de ala cunha altura de 2,00 m."}
{"id": "536040", "revid": "23204", "url": "https://gl.wikipedia.org/wiki?curid=536040", "title": "Nacionalismo grego", "text": "O nacionalismo grego (ou nacionalismo hel\u00e9nico) \u00e9 un movemento nacionalista que defende a unidade dos gregos e da s\u00faa cultura. Como ideolox\u00eda, o nacionalismo grego xurdiu e evolucionou en tempos premodernos. Converteuse nun importante movemento a comezos do s\u00e9culo XVIII, o cal culminou coa guerra de independencia de Grecia (1821\u20131829) contra o Imperio Otom\u00e1n. Pouco despois, converteuse nunha importante ideolox\u00eda en Grecia durante a primeira guerra mundial, cando os gregos, inspirados pola Megali Idea, conseguiron liberar partes de Grecia nas guerras balc\u00e1nicas, e despois da primeira guerra mundial, ocuparon brevemente a rexi\u00f3n de Smyrna antes de ser recuperada de novo por Turqu\u00eda. \nO nacionalismo grego tam\u00e9n foi a principal ideolox\u00eda dos dous r\u00e9ximes ditatoriais en Grecia durante o s\u00e9culo XX: o R\u00e9xime do 4 de agosto (1936-41) e a Ditadura dos coroneis (1967-74).\nNo presente, o nacionalismo grego segue a ser importante na disputa greco-turca sobre Chipre entre outras disputas (v\u00e9xase nacionalismo grego en Chipre)."}
{"id": "536041", "revid": "23204", "url": "https://gl.wikipedia.org/wiki?curid=536041", "title": "Nacionalismo hel\u00e9nico", "text": ""}
{"id": "536047", "revid": "23204", "url": "https://gl.wikipedia.org/wiki?curid=536047", "title": "Nacionalismo grego en Chipre", "text": "O nacionalismo grego chipriota, tam\u00e9n co\u00f1ecido como helenismo chipriota, \u00e9 un nacionalismo \u00e9tnico que enfatiza a identidade grega de Chipre, o cal contrasta co nacionalismo grego que aspira a integrar Chipre en Grecia como o seu principal obxectivo. Abandonada a idea da \"Enosis\" (unificaci\u00f3n de Chipre con Grecia), os nacionalistas grego-chipriotas te\u00f1en agora o obxectivo dun estado controlado por chipriotas gregos con estreitas relaci\u00f3ns con Grecia, a \"nai patria\". As diferentes variantes do nacionalismo foron defendidas polo Partido Democr\u00e1tico de centro dereita (DIKO), os Novos Horizontes, os socialistas (EDEK), a igrexa ortodoxa grega de Chipre e elementos nacionalistas dentro do Reagrupamento Democr\u00e1tico de centro dereita (DISY).\nA invasi\u00f3n turca de Chipre en 1974 levou a unha inicial marxinaci\u00f3n do nacionalismo grego-chipriota e ao conseguinte ascenso do chipriotismo, en oposici\u00f3n ao nacionalismo grego tradicional; por\u00e9n, a elecci\u00f3n de Andreas Papandreou como Primeiro Ministro de Grecia coa s\u00faa pol\u00edtica de \"nacionalizar\" o problema de Chipre e a s\u00faa visita a Chipre en febreiro de 1982 levou a unha renovaci\u00f3n do nacionalismo grego-chipriota. En novembro de 1993, Andreas Papandreu e o presidente de Chipre Glafcos Clerides anunciaron a fusi\u00f3n das pol\u00edticas exteriores e de defensa gregas e chipriotas, baixo unha nova \"Doutrina Espacial Conxunta de Defensa\", e en 2004 Chipre converteuse nun membro da Uni\u00f3n Europea, que se consideraba como a mellor alternativa posible a Enosis (o l\u00edder turcochipriota Rauf Denkta\u015f chamouno \"Enosis pola porta traseira\").\nO nacionalismo grego chipriota e o chipriotismo contrastan entre eles, tendo visi\u00f3ns diferentes sobre o conflito de Chipre, as s\u00faas causas e posibles soluci\u00f3ns, correspondente coa oposici\u00f3n pol\u00edtica de dereita-esquerda. O eslogan do nacionalismo grego chipriota \u00e9 \"Chipre pertence a Grecia\", mentres que para o chipriotismo \u00e9 \"Chipre pertence ao seu pobo\"."}
{"id": "536050", "revid": "23204", "url": "https://gl.wikipedia.org/wiki?curid=536050", "title": "Helenismo chipriota", "text": ""}
{"id": "536051", "revid": "23204", "url": "https://gl.wikipedia.org/wiki?curid=536051", "title": "Nacionalismo han", "text": "O nacionalismo han \u00e9 unha ideolox\u00eda pol\u00edtica que defende os intereses dos han, o grupo \u00e9tnico dominante na China, Taiw\u00e1n, Hong Kong, Singapur e Macau, as\u00ed como grupo minoritario en numerosos pa\u00edses de todo o mundo. O nacionalismo han, como ideolox\u00eda pol\u00edtica, \u00e9 usado para glorificar ao pobo han e a s\u00faa unicidade durante historia. A mi\u00fado \u00e9 relacionado co nacionalismo chin\u00e9s.\nOs nacionalistas han coidan que a influencia actual de occidente rebaixou o desenvolvemento dos costumes culturais propios da China e, como tal, converteuse en fundamental para liderar o crecente movemento tradicionalista, que comezou en 2001. Os participantes re\u00fanense tanto en li\u00f1a como en persoa en cidades de toda a China para revitalizar a s\u00faa visi\u00f3n ut\u00f3pica do aut\u00e9ntico \"Gran Han\" e a correspondente \"China real\" a trav\u00e9s do vestido \u00e9tnico pseudotradicional, o ritual confuciano reinventado e o sentimento anti-estranxeiro. A mi\u00fado s\u00e9guese coa idea de que os han son o centro da humanidade e reavivou a idea do machismo cultural e racial. Este fen\u00f3meno foi chamado han centrismo por Thayer e Friend."}
{"id": "536057", "revid": "23204", "url": "https://gl.wikipedia.org/wiki?curid=536057", "title": "Bon Voyage (filme de 2003)", "text": "Bon Voyage \u00e9 un filme franc\u00e9s de 2003 dirixido por Jean-Paul Rappeneau e protagonizado por Isabelle Adjani e G\u00e9rard Depardieu. Est\u00e1 vagamente inspirada na historia do profesor Lew Kowarski despois da ocupaci\u00f3n de Francia polos nazis. Foi escollido como candidato de Francia para o \u00d3scar \u00f3 mellor filme internacional na 76\u00aa edici\u00f3n dos premios, mais finalmente non foi nomeado."}
{"id": "536058", "revid": "1888", "url": "https://gl.wikipedia.org/wiki?curid=536058", "title": "Luis Garc\u00eda Reboredo", "text": ""}
{"id": "536059", "revid": "23204", "url": "https://gl.wikipedia.org/wiki?curid=536059", "title": "8 femmes", "text": "8 femmes \u00e9 un filme franco-italiano de 2002 escrito e dirixido por Fran\u00e7ois Ozon. Est\u00e1 protagonizado por Catherine Deneuve, Isabelle Huppert, Emmanuelle B\u00e9art, Fanny Ardant, Virginie Ledoyen, Danielle Darrieux, Ludivine Sagnier e Firmine Richard. Foi escollido como candidato de Francia para o \u00d3scar \u00f3 mellor filme internacional na 75\u00aa edici\u00f3n dos premios, mais finalmente non foi nomeado.\nSinopse.\nD\u00e9cada de 1950. Durante os preparativos para o Nadal nunha casa de campo asasinan o dono da mansi\u00f3n. Oito mulleres relacionadas con el est\u00e1n presentes: a esposa Gaby, as s\u00faas fillas Suzon e Catherine, a hist\u00e9rica cu\u00f1ada Augustine, a irm\u00e1 Pierrette, a avara sogra Mamy, a ama de chaves Madame Chanel e a criada Louise. Desde ese momento in\u00edciase unha longa e dura xornada de investigaci\u00f3n, salpicada de discusi\u00f3ns, liortas e revelaci\u00f3ns, en que se demostra que todas gardan segredos que as converten en sospeitosas."}
{"id": "536061", "revid": "23204", "url": "https://gl.wikipedia.org/wiki?curid=536061", "title": "Le Go\u00fbt des autres", "text": "Le Go\u00fbt des autres \u00e9 un filme franc\u00e9s de 2000 dirixido por Agn\u00e8s Jaoui, e escrito por ela e Jean-Pierre Bacri. Est\u00e1 protagonizado por Jean-Pierre Bacri, Anne Alvaro, Alain Chabat, Agn\u00e8s Jaoui, G\u00e9rard Lanvin e Christiane Millet. Foi escollido como candidato de Francia para o \u00d3scar \u00f3 mellor filme internacional na 73\u00aa edici\u00f3n dos premios, sendo finalmente nomeado."}
{"id": "536063", "revid": "23204", "url": "https://gl.wikipedia.org/wiki?curid=536063", "title": "Kukuli", "text": "Kukuli (termo en quechua para \"pomba de \u00e1 branca\") \u00e9 un filme peruano de 1961 dirixido por Luis Figueroa, Eulogio Nishiyama e C\u00e9sar Villanueva. Estreouse na 2\u00aa edici\u00f3n do Festival Internacional de Cinema de Moscova. Foi o primeiro filme en ser rodado en lingua quechua."}
{"id": "536064", "revid": "6192242", "url": "https://gl.wikipedia.org/wiki?curid=536064", "title": "Est-Ouest", "text": "Est-Ouest \u00e9 un filme de 1999 dirixido por R\u00e9gis Wargnier e protagonizado por Sandrine Bonnaire, Oleg Menshikov, Catherine Deneuve e Sergei Bodrov Jr. \u00c9 unha coproduci\u00f3n europea entre Francia, Rusia, Bulgaria e Espa\u00f1a. Foi escollido como candidato de Francia para o \u00d3scar \u00f3 mellor filme internacional na 72\u00aa edici\u00f3n dos premios, sendo finalmente nomeado."}
{"id": "536065", "revid": "104999", "url": "https://gl.wikipedia.org/wiki?curid=536065", "title": "Maria Antonia Se\u00f1ar\u00eds", "text": "Mar\u00eda Antonia Se\u00f1ar\u00eds Rodr\u00edguez, nada en Santiago de Compostela en 1965, \u00e9 catedr\u00e1tica de Qu\u00edmica Inorg\u00e1nica da Universidade da Coru\u00f1a.\nTraxectoria.\nMaria Antonia Se\u00f1ar\u00eds \u00e9 licenciada e en Qu\u00edmica pola Universidade de Santiago de Compostela, pos\u00fae un m\u00e1ster en Materiais de Interese Tecnol\u00f3xico e \u00e9 doutora en Qu\u00edmica pola Universidade Complutense de Madrid. Foi bolseira Fullbrigt na Universidade de Texas en Austin, onde traballou co profesor John Goodenough, Premio Nobel de Qu\u00edmica en 2019.\nDirixe o grupo de investigaci\u00f3n en Qu\u00edmica do Estado S\u00f3lido e Materiais da UDC, que desenvolve a s\u00faa investigaci\u00f3n no \u00e1mbito da qu\u00edmica e f\u00edsica do estado s\u00f3lido e materiais. \u00c9 coinventora\u00a0 de d\u00faas patentes en materiais diel\u00e9ctricos e seis patentes sobre materiais e dispositivos cal\u00f3ricos. \nActualmente \u00e9 vicepresidenta do Grupo Espa\u00f1ol de Qu\u00edmica do Estado S\u00f3lido e Materiais\u00a0 da\u00a0 Real Sociedad Espa\u00f1ola de Qu\u00edmica. En 2021 Mar\u00eda Antonia recibe a medalla Antonio Casares Rodr\u00edguez, da secci\u00f3n de Qu\u00edmica e Xeolox\u00eda, da Real Academia Galega de Ciencias."}
{"id": "536067", "revid": "98629", "url": "https://gl.wikipedia.org/wiki?curid=536067", "title": "La Vie r\u00eav\u00e9e des anges", "text": "La Vie r\u00eav\u00e9e des anges \u00e9 un filme franc\u00e9s de 1998 dirixido por \u00c9rick Zonca. Foi escollido como candidato de Francia para o \u00d3scar \u00f3 mellor filme internacional na 71\u00aa edici\u00f3n dos premios, mais finalmente non foi nomeado.\nSinopse.\nIsa e Marie co\u00f1\u00e9cense. Isa \u00e9 solitaria, abnegada e leda mentres Marie \u00e9 rebelde e agresiva. A vida non as trata ben a ningunha."}
{"id": "536071", "revid": "1131", "url": "https://gl.wikipedia.org/wiki?curid=536071", "title": "Ponte da Pasaxe", "text": " \nA ponte da Pasaxe \u00e9 unha ponte sobre a r\u00eda do Burgo, entre os concellos de Oleiros e A Coru\u00f1a. Sobre ela discorre a estrada AC-12.\nCaracter\u00edsticas.\nA ponte da Pasaxe ten unha lonxitude de 225 metros, con tres carr\u00eds por sentido e unha \u00fanica calzada.\nHistoria.\nA idea de constru\u00edr unha ponte sobre a r\u00eda do Burgo apareceu xa no s\u00e9culo XIX. A primeira ponte no lugar, de ferro, constru\u00eduse en 1901. Ata ese momento s\u00f3 exist\u00eda a posibilidade dunha pasaxe en barco desde As Xubias creada en 1491.\nA ampliaci\u00f3n do tr\u00e1fico fixo necesaria a ampliaci\u00f3n da ponte. En 1959 constru\u00eduse unha nova ponte e a construci\u00f3n da actual iniciouse en xullo de 1974. A primeira metade inaugurouse en 1975 e a segunda o ano seguinte. "}
{"id": "536072", "revid": "47401", "url": "https://gl.wikipedia.org/wiki?curid=536072", "title": "Cristina Marcos", "text": "Cristina Marcos Juez, nada en Barcelona o 19 de decembro de 1963, \u00e9 unha actriz espa\u00f1ola.\nTraxectoria.\nMarcos naceu en Barcelona, mais creceu e educouse en Madrid. Con dezasete anos o director Manuel Guti\u00e9rrez Arag\u00f3n fixouse nela para protagonizar xunto a Fernando Fern\u00e1n G\u00f3mez o filme \"Maravillas\", rodando a continuaci\u00f3n \"La pr\u00f3xima estaci\u00f3n\", dirixido por Antonio Mercero. Finalizados estes traballos, compzinou os seus estudos de arte dram\u00e1tica na escola de Cristina Rota coa carreira universitaria de filolox\u00eda hisp\u00e1nica.\nGerardo Herrero contratouna para \"Al acecho\" (1987) e catro anos despois obtivo a s\u00faa primeira candidatura aos premios Goya pola s\u00faa breve aparici\u00f3n en \"Tacones lejanos\" (1991), de Pedro Almod\u00f3var. Logrou o premio \u00e1 mellor actriz tres anos despois, polo seu papel en \"Todos los hombres sois iguales\" (1994). Ese mesmo ano participou no drama de c\u00e1rcere \"Entre rojas\".\nEn televisi\u00f3n apareceu nun papel secundario en \"La Regenta\", versi\u00f3n da novela de Leopoldo Alas \"Clar\u00edn\" realizada por Fernando M\u00e9ndez Leite, e que lle valeu o premio da Uni\u00f3n de Actores e Actrices. En 2000 encabezou o elenco de d\u00faas series de televisi\u00f3n, \"El grupo\" e \"Un chupete para ella\".\nEn 2004 tivo un grande \u00e9xito teatral con \"El m\u00e9todo Gronh\u00f6lm\", baseado na peza de Jordi Galcer\u00e1n, con Carlos Hip\u00f3lito, Jorge Roelas, Eleazar Ortiz e Jordi Bosch, dirixida por Tamzin Towsend. Por esta obra recibiu outro premio da Uni\u00f3n de Actores e Actrices."}
{"id": "536073", "revid": "88215", "url": "https://gl.wikipedia.org/wiki?curid=536073", "title": "Deportivo da Coru\u00f1a Xuvenil", "text": "Deportivo da Coru\u00f1a Xuvenil \u00e9 a denominaci\u00f3n que reciben os dous equipos xuven\u00eds das categor\u00edas inferiores do Deportivo da Coru\u00f1a. Fundado en 1949, foi chamado nos seus inicios Escola Scopelli por ser o seu promotor Alejandro Scopelli, adestrador naquel ent\u00f3n do Deportivo. Ga\u00f1ou d\u00faas veces a Copa de Campi\u00f3ns e catro veces a Divisi\u00f3n de Honra, e participou nunha ocasi\u00f3n na Liga Xuvenil da UEFA. Polas s\u00faas filas pasaron importantes xogadores que logo formaron parte do primeiro equipo, como Luis Su\u00e1rez, Vicente Celeiro, Fran, Berganti\u00f1os ou Juan Dom\u00ednguez. Disputa os seus partidos como local na Cidade Deportiva de Abegondo.\nHistoria.\nEscola Scopelli e primeiros anos.\nA secci\u00f3n xuvenil do Deportivo da Coru\u00f1a naceu en 1949, por iniciativa do adestrador do primeiro equipo, o arxentino Alejandro Scopelli, e sendo presidente do club Daniel Chaver G\u00f3mez. Scopelli fixo un chamamento aos rapaces da cidade, ao que acudiron varias ducias, entre eles Luis Su\u00e1rez ou o futuro presidente do goberno Adolfo Su\u00e1rez, e de onde se seleccionou a primeira formaci\u00f3n.\nO equipo foi chamado inicialmente \"Escola Scopelli\" e a s\u00faa primeira formaci\u00f3n estivo composta por Ernesto, Boedo, Modesto, Salorio, Barbeito, Fef\u00e9 del R\u00edo, Juan N\u00fa\u00f1ez, Folla, Losada, Luis Su\u00e1rez e Bouza, con D\u00edaz como porteiro suplente. Na tempada 1950/51 creouse a Copa de Espa\u00f1a, a primeira competici\u00f3n oficial xuvenil de Espa\u00f1a, e no sorteo o Deportivo quedou exento na primeira rolda, polo que entrou na segunda, enfront\u00e1ndose ao Valladolid Salvador, secci\u00f3n xuvenil do Real Valladolid. Na eliminatoria, disputada o 6 de maio de 1950 no Estadio de Riazor, o resultado foi de empate a tres goles, polo que o partido repetiuse ao d\u00eda seguinte, con vitoria para o Valladolid por 0-1.\nDurante as seguintes tres d\u00e9cadas non existiu ningunha liga a nivel nacional, polo que o Deportivo disputou o campionato local, logrando clasificarse en ocasi\u00f3ns para a Copa de Espa\u00f1a. Na tempada 1952/52 competiu na Serie A Rexional, co nome de Deportivo Afeccionados, acadando a segunda praza s\u00f3 por detr\u00e1s do Astano Perl\u00edo. Tras caer nos cuartos de final en 1952, contra o Plus Ultra, e en segunda rolda en 1954, o equipo non volveu clasificarse para a Copa ata 1964, cando foi eliminado novamente nos cuartos de final, polo Athletic de Bibao. Tras dous anos de ausencia disputou todas as edici\u00f3ns entre 1967 e 1974, acadando os cuartos de final nas edici\u00f3ns de 1972 e 1974, con Alfonso Pintos e Luis Rodr\u00edguez Vaz no banco respectivamente. En 1969 enfrontouse aos xuven\u00eds do Estrela Vermella de Belgrado, no que xogaban varios futuros xogadores da selecci\u00f3n iugoslava, sendo a vitoria para o equipo vermello por 3-1.\nCreaci\u00f3n da Liga Nacional.\nNa tempada 1976/77 creouse a Liga Nacional, dividida en oito grupos, cuxos oito campi\u00f3ns disputaban o Campionato de Espa\u00f1a. O Deportivo, encadrado no Grupo I, estreouse cunha cuarta praza no seu grupo, por detr\u00e1s do CD Ensidesa, o Oviedo e o Celta de Vigo. Na tempada 1978/78 o equipo coru\u00f1\u00e9s descendeu ao campionato local e sufriu varios ascensos e descensos nos seguintes anos. Na tempada 1990/91 entrou na nova Divisi\u00f3n de Honra, que funcionaba ent\u00f3n como segunda categor\u00eda por debaixo da Liga de Honra sub-19. Este formato durou cinco anos, nos que o Deportivo da Coru\u00f1a xogou d\u00faas fases de ascenso e unha de permanencia. \nPrimeiro t\u00edtulo de campi\u00f3n de Espa\u00f1a.\nEn 1995 a Divisi\u00f3n de Honra pasou a ser a m\u00e1xima categor\u00eda do f\u00fatbol xuvenil en Espa\u00f1a. O Deportivo, encadrado no Grupo I e adestrado por Jos\u00e9 Mar\u00eda Blanco, proclamouse campi\u00f3n por diante do Racing de Santander, ao que rebasou na clasificaci\u00f3n na derradeira xornada. O t\u00edtulo deulle dereito ao equipo a xogar a Copa de Campi\u00f3ns contra os campi\u00f3ns dos restantes cinco grupos. Divididos en dous grupos de tres equipos, o Deportivo ficou encadrado co Sevilla e o Athletic de Bilbao, nun torneo que de disputou en Puertollano. No primeiro partido enfrontouse ao Sevilla, co que acabou empatado 1-1, disput\u00e1ndose unha quenda de penaltis que ga\u00f1ou o equipo galego. Pola s\u00faa banda, o Sevilla goleou por 5-1 ao Athletic, o que obrigaba ao Deportivo a ga\u00f1ar ao equipo vasco como m\u00ednimo pola mesma diferenza de goles. A falta dun minuto o marcador sinalaba 4-1 para o Deportivo, momento no que o vallisolitano Coloma marcou o quinto gol que met\u00eda ao Deportivo da Coru\u00f1a na final.\nNa final, disputada unha semana despois contra o Real Madrid, o Deportivo comezou perdendo, despois de que Barrero marcase de penalti para os madrile\u00f1os no minuto 23. Ao pocuo de comezar a segunda parte, e tam\u00e9n de penalti, chegou o empate do Deportivo, transformando o lanzamento Carlos. O partido chegou ao final do seu tempo regulamentario co empate no marcador, polo que se xogou unha pr\u00f3rroga. Esta s\u00f3 durou 11 minutos, pois o partido acabou co gol de ouro de Oliva, que acababa de entrar ao campo e meteu o bal\u00f3n na porter\u00eda ao enganchar unha volea. A ali\u00f1aci\u00f3n titular daquel encontro estivo formada por Dani Mallo, Adolfo, Coloma, Pablo L\u00f3pez, Nacho, Toni, Cedeira, Xaco, Carlos, Bugar\u00edn e Deus. Entraron como substitutos Roberto, Aragu\u00e1s, Oliva e Amarelle, e permaneceron no banco Moscoso, Arias, V\u00edctor P\u00e9rez, Juan Naya e Luis Mosquera. Naquela tempada o Deportivo volveu disputar a Copa do Rei, 22 anos despois da s\u00faa \u00faltima participaci\u00f3n, pero caeu eliminado na primeira rolda contra o Athletic Club. \nDous novos t\u00edtulos da Divisi\u00f3n de Honra.\nDurante a seguinte d\u00e9cada disputou d\u00faas veces m\u00e1is a Copa do Rei, nas tempadas 2000/01 e 2005/06, sendo eliminado nas d\u00faas ocasi\u00f3ns polo Athletic. Na tempada 2006/07 xogou de novo a Copa, chegando esta vez a cuartos de final, onde foi eliminado polo Valencia. \nNa tempada 2007/08 ga\u00f1ou o seu segundo t\u00edtulo da Divisi\u00f3n de Honra, baixo a batuta de Jos\u00e9 Luis Devesa, e participou por segunda vez na Copa de Campi\u00f3ns, caendo eliminado no primeiro partido contra o Sevilla, tras empatar 2-2 e perder a quenda de penaltis. Xogaron aquel partido Dar\u00edo, Hugo Rodr\u00edguez (Vieytes, min.97), Marcos Caridad, Agust\u00edn, Ra\u00fal, Juan Dom\u00ednguez, H\u00e9ctor (Lu\u00eds \u00c1ngel, min. 65), A\u00f1\u00f3n (\u00d3scar, min. 107), Dani Bea (Benito, min. 58), Chirri e Hugo Garc\u00eda. Ao ano seguinte conseguiu o seu segundo subcampionato e caeu nos cuartos de final da Copa do Rei contra o Tenerife.\nNa 2009/10 proclamouse campi\u00f3n da Divisi\u00f3n de Honra por terceira vez, superando por 12 puntos ao segundo clasificado, o Racing de Santander. Accedeu as\u00ed \u00e1 Copa de Campi\u00f3ns, onde caeu na primeira eliminatoria fronte ao Valencia, no que xogaban entre outros Paco Alc\u00e1cer e Isco. No partido disputado no Estadio de Foietes de Benidorm, o Deportivo ali\u00f1ou os seguintes xogadores: Edu, Mart\u00edn (Insua, min. 46), Anxo, Ux\u00edo, Jos\u00e9 Manuel, Carlos, Vela, Adri\u00e1n (Juan, min. 60), Iago Beceiro (\u00c1lex, min. 60), Juan Carlos e Richi (David, min. 76). Na tempada seguinte, xa con Secho no banco, o Deportivo realizou a mellor actuaci\u00f3n da s\u00faa historia na Copa do Rei, alcanzando por primeira vez as semifinais despois de derrotar ao Real Madrid nos cuartos de final. Finalmente foron eliminados polo FC Barcelona, no que xogaban entre outros Rafinha e Deulofeu. Nos seguintes dez anos o Deportivo proclamouse subcampi\u00f3n da Divisi\u00f3n de Honra d\u00faas veces e disputou en varias ocasi\u00f3ns a Copa, sen conseguir pasar de cuartos de final.\nSegunda Copa de Campi\u00f3ns.\nNa tempada 2020/21, sendo adestrador do equipo \u00d3scar Gilsanz, chegou o cuarto t\u00edtulo da Divisi\u00f3n de Honra, despois de acabar a temporada na primeira posici\u00f3n, dous puntos por enriba do Celta de Vigo. A continuaci\u00f3n, na Copa de Campi\u00f3ns, enfrontouse primeiramente ao Las Palmas, logrando a vitoria por 2-1 no partido de ida en Abegondo, con goles de N\u00e1jera e Do Carmo. No encontro de volta adiantouse o equipo canario con dous goles, pero un gol de Noel preto do final do partido forzou a pr\u00f3rroga, que acabou sen goles. Na quenda de penaltis destacou o gardameta deportivista Brais, que parou dous penaltis, contribu\u00edndo de gran xeito \u00e1 clasificaci\u00f3n do seu equipo para a fase final do torneo en Marbella. Xa na cidade andaluza, o Deportivo eliminou ao Real Madrid pola m\u00ednima en semifinais, cun gol do defensa central Fito \u00e1 sa\u00edda dun c\u00f3rner. Na final enfrontouse ao FC Barcelona, ao que derrotou por 3-1 cun gol de Mario Dom\u00ednguez e dous de Noel, elixido mellor xogador do torneo.\nO t\u00edtulo deulle dereito ao equipo a disputar a Liga Xuvenil da UEFA, accedendo pola ruta de campi\u00f3ns nacionais e sendo o seu rival na primeira rolda o Pogo\u0144 Szczecin, campi\u00f3n de Polonia. O partido de ida en Szczecin acabou con derrota por 3-0, pero no encontro de volta en Riazor, diante de 8\u00a0522 seareiros (a cifra m\u00e1is alta da historia nun partido desa fase da competici\u00f3n), o equipo adestrado por Manuel Pablo, conseguiu darlle a volta \u00e1 eliminatoria cun 4-0. A asistencia a Riazor superouse amplamente na seguinte eliminatoria contra o Maccabi Haifa de Israel, na que 12\u00a0189 espectadores presenciaron no estadio a goleada do Deportivo por 5-1, con goles de N\u00e1jera, Yeremay, Teijo, Mella e Baldomar. A derrota no partido de volta (3-0) non impediu o pase dos coru\u00f1eses \u00e1 seguinte rolda. \nO sorteo deparou un enfrontamento a partido \u00fanico contra o Dynamo de K\u00ediv en Riazor, que rexistrou a segunda maior asistencia a un partido na historia da competici\u00f3n (20.115 espectadores). Aos 6 minutos de xogo o marcador xa sinalaba un empate 1-1, tralos goles de N\u00e1jera e Tsarenko, e no minuto 26 o Deportivo puxo o 2-1 por mediaci\u00f3n de Rub\u00e9n L\u00f3pez. Con todo, o futbolista de Silleda foi expulsado pouco despois de marcar, e o Deportivo xogou durante case unha hora con 10 xogadores, aguantando a vantaxe no marcador ata o minuto 75, cando Oleksandr Yatsyk colocou o 2-2 e forzou a quenda de penaltis, decant\u00e1ndose esta para os ucra\u00ednos por 2-3. \nXuvenil B.\nO Xuvenil B \u00e9 o segundo equipo xuvenil do Deportivo da Coru\u00f1a, e xoga sempre nunha categor\u00eda inferior \u00e1 do Xuvenil A. Proclamouse campi\u00f3n da Liga Nacional en oito ocasi\u00f3ns, a \u00faltima delas na tempada 2020/21.\nInstalaci\u00f3ns.\nO equipo xoga como local dende 2003 na Cidade Deportiva de Abegondo, onde tam\u00e9n realiza os seus adestramentos. Anteriormente utilizou outros campos, como o campo de Marat\u00f3n, o Campo de Elvi\u00f1a, a Cidade Deportiva da Torre, ou o campo de Meicende. Ademais ten xogado en ocasi\u00f3ns no Estadio de Riazor."}
{"id": "536074", "revid": "5863", "url": "https://gl.wikipedia.org/wiki?curid=536074", "title": "Javier Cobi\u00e1n Salgado", "text": ""}
{"id": "536075", "revid": "5132", "url": "https://gl.wikipedia.org/wiki?curid=536075", "title": "FC Barcelona Banca Catalana", "text": ""}
{"id": "536076", "revid": "98629", "url": "https://gl.wikipedia.org/wiki?curid=536076", "title": "Salva D\u00edez", "text": "Salvador D\u00edez Zapata, m\u00e1is co\u00f1ecido como Salva D\u00edez, nado o 21 de abril de 1963 en Albelda de Iregua, A Rioxa, \u00e9 un ex-xogador profesional de baloncesto espa\u00f1ol. Internacional coa selecci\u00f3n espa\u00f1ola en sete ocasi\u00f3ns, xogaba na pocisi\u00f3n de base cunha altura de 1,93 m."}
{"id": "536077", "revid": "785", "url": "https://gl.wikipedia.org/wiki?curid=536077", "title": "Antiga Marcha do Reino de Galiza", "text": ""}
{"id": "536078", "revid": "785", "url": "https://gl.wikipedia.org/wiki?curid=536078", "title": "Marcha Solemne do Antigo Reino de Galicia", "text": ""}
{"id": "536079", "revid": "785", "url": "https://gl.wikipedia.org/wiki?curid=536079", "title": "Marcha Solemne do Antigo Reino de Galiza", "text": ""}
{"id": "536084", "revid": "23204", "url": "https://gl.wikipedia.org/wiki?curid=536084", "title": "Konosuke Matsushita", "text": ", nado o 27 de novembro de 1984 e finado o 27 de abril de 1989, foi un industrial xapon\u00e9s que fundou Panasonic, a maior empresa xaponesa de electr\u00f3nica de consumo. Matsushita \u00e9 co\u00f1ecido como o \"Deus da Xesti\u00f3n\"."}
{"id": "536085", "revid": "98629", "url": "https://gl.wikipedia.org/wiki?curid=536085", "title": "Hiro Matsushita", "text": ", \u00e9 un expiloto das series Champ Car e Formula Atlantic que ga\u00f1ou o Toyota Atlantic Championship (Pac\u00edfico) en 1989 como primeiro e \u00fanico piloto xapon\u00e9s. Tam\u00e9n \u00e9 o primeiro piloto xapon\u00e9s en competir no Indianapolis 500. \u00c9 neto de Konosuke Matsushita, fundador de Panasonic, e fillo de Masaharu Matsushita, que serviu como segundo presidente de Panasonic durante dezaseis anos a partir de 1961."}
{"id": "536086", "revid": "23204", "url": "https://gl.wikipedia.org/wiki?curid=536086", "title": "Nacionalismo h\u00fangaro", "text": "O nacionalismo h\u00fangaro \u00e9 unha noci\u00f3n ideol\u00f3xica que promove a unidade dos h\u00fangaros e dos falantes da lingua h\u00fangara nun estado naci\u00f3n unificado. Desenvolveuse a comezos do s\u00e9culo XIX ao longo das li\u00f1as cl\u00e1sicas de interese acad\u00e9mico que levaron ao nacionalismo pol\u00edtico e \u00e1 participaci\u00f3n masiva. Dende a primeira guerra mundial, o nacionalismo h\u00fangaro evolucionou a posici\u00f3ns irredentistas, principalmente coa aspiraci\u00f3n de recuperar os territorios perdidos no Tratado de Trianon.\nHistoria.\nAs s\u00faas orixes enc\u00f3ntranse a comezos do s\u00e9culo XIX, en parte como un rexeitamento ao poder absoluto da dinast\u00eda dos Habsburgo que dominaba o Reino de Hungr\u00eda dentro do Imperio Austr\u00edaco. Dende a batalla de Moh\u00e1cs en 1527, o pa\u00eds quedou baixo control, primeiro dos otom\u00e1ns e logo dos austr\u00edacos. Durante as revoluci\u00f3ns de 1848, ese ano estourou en Hungr\u00eda un levantamento popular que acabou desembocando nunha guerra de independencia contra os Habsburgo. A\u00ednda que a revoluci\u00f3n h\u00fangara de 1848 acabou fracasando nos seus obxectivos e foi v\u00edtima dunha sanguenta represi\u00f3n, o sentimento nacionalista quedou fortemente impregnado.\nO movemento nacionalista en Hungr\u00eda durante o s\u00e9culo XIX estivo fortemente influenciado polo chamado \"nacionalismo musical\", salientando os compositores B\u00e9la Bart\u00f3k e Zolt\u00e1n Kod\u00e1ly coas s\u00faas obras sobre o folclore h\u00fangaro tradicional. Tam\u00e9n se manifestou na renacida literatura maxiar que se desenvolveu co romanticismo. Na procura de s\u00edmbolos nacionais, salientouse a figura do rei medieval Estevo I. Os nacionalistas h\u00fangaros tam\u00e9n entraron en contacto co turanismo, corrente que defend\u00eda a conexi\u00f3n dos maxiares cos pobos turcos de Asia Central. O turanismo h\u00fangaro acabou sinalando que os maxiares semi-n\u00f3mades proced\u00edan das estepas e que a s\u00faa cultura era semellante \u00e1 dos pobos esteparios, mais esta teor\u00eda non estivo nunca cientificamente avalada e non tardou en converterse nun arca\u00edsmo. Por\u00e9n, estas propostas continuaron a ter acollida nos c\u00edrculos nacionalistas."}
{"id": "536089", "revid": "23204", "url": "https://gl.wikipedia.org/wiki?curid=536089", "title": "Nacionalismo island\u00e9s", "text": "O nacionalismo island\u00e9s (en ) \u00e9 unha ideolox\u00eda pol\u00edtica nacionalista xurdida en Islandia como movemento instrumental para o proceso de independencia de Islandia repecto de Dinamarca, o cal foi liderado por J\u00f3n Sigur\u00f0sson.\nO nacionalismo island\u00e9s ou \u00dej\u00f3\u00f0ernishyggja bas\u00e9ase na idea da resurrecci\u00f3n do Estado libre island\u00e9s e os seus valores (ou o que se cr\u00eda que eran os seus valores): democracia, liberdade do individuo, a necesidade de que o pa\u00eds sexa independente e o respecto \u00e1s tradici\u00f3ns culturais e relixiosas, especialmente a lingua. Estas ideas adoitan codificarse na popular frase land, \u00fej\u00f3\u00f0 og tunga (\"terra, pobo e lingua\"). Historicamente, os islandeses viron que a s\u00faa rep\u00fablica actual era a reencarnaci\u00f3n do antigo Estado Libre e, polo tanto, o nacionalismo island\u00e9s bas\u00e9ase hoxe en preservar o ga\u00f1ado polo movemento independentista. As\u00ed, o sentimento nacionalista island\u00e9s, con alg\u00fans aspectos do nacionalismo c\u00edvico e \u00e9tnico, \u00e9 moi respectuoso cos poderes parlamentarios democr\u00e1ticos (v\u00e9xase Al\u00feingi) e esc\u00e9ptico do control exterior sobre Islandia, que \u00e9 en parte responsable de que haxa pouca vontade en Islandia por unirse \u00e1 Uni\u00f3n Europea."}
{"id": "536090", "revid": "23204", "url": "https://gl.wikipedia.org/wiki?curid=536090", "title": "\u00cdslensk \u00fej\u00f3\u00f0ernishyggja", "text": ""}
{"id": "536094", "revid": "23204", "url": "https://gl.wikipedia.org/wiki?curid=536094", "title": "Western (filme de 1997)", "text": "Western \u00e9 un filme franc\u00e9s de 1997 dirixido por Manuel Poirier. Narra a historia dun vendedor de zapatos e un autostopista ruso mentres conducen polo campo franc\u00e9s na procura do amor. Foi escollido como candidato de Francia para o \u00d3scar \u00f3 mellor filme internacional na 70\u00aa edici\u00f3n dos premios, mais finalmente non foi nomeado."}
{"id": "536095", "revid": "89787", "url": "https://gl.wikipedia.org/wiki?curid=536095", "title": "Historia da moeda do T\u00edbet", "text": "A historia da moeda no T\u00edbet rem\u00f3ntase \u00e1 Antig\u00fcidade, cando esta rexi\u00f3n asi\u00e1tica non realizaba a\u00ednda as s\u00faas propias cu\u00f1axes. Utiliz\u00e1banse \u00e1s veces moedas doutros territorios, a\u00ednda que o troco era unha pr\u00e1ctica m\u00e1is com\u00fan, o ouro constitu\u00eda un medio de intercambio e as cunchas e as doas de pedra utiliz\u00e1banse para as transacci\u00f3ns m\u00e1is pequenas.\nA partir do s\u00e9culo XVII comezou a utilizarse a moeda dun xeito m\u00e1is extenso; trat\u00e1base de moedas de prata procedentes do Nepal. E entre 1763 e 1785 cu\u00f1\u00e1ronse as primeiras moedas de prata tibetanas. Pouco despois, en 1792, produc\u00edronse as primeiras emisi\u00f3ns masivas, baixo a autoridade mixta tibetano-chinesa, con lendas en ambas as linguas, ata que en 1840 xurdiu a moeda xenuinamente tibetana, que se mantivo ata 1954, coa \u00fanica excepci\u00f3n de dous breves per\u00edodos de emisi\u00f3ns sino-tibetanas.\nEn 1910, o Goberno tibetano comezou a producir unha ampla variedade de moedas de prata e de cobre con diferentes valores faciais, e entre 1918 e 1921 s\u00f3 se cu\u00f1aron moedas de ouro. Pola s\u00faa banda, os primeiros billetes apareceron en 1913.\nEntre 1955 e 1959 non se cu\u00f1ou moeda no T\u00edbet, a\u00ednda que se manti\u00f1a a impresi\u00f3n de billetes, e nese \u00faltimo todo o di\u00f1eiro foi substitu\u00eddo gradualmente polo iuan renmimbi, a moeda da Rep\u00fablica Popular da China.\nMedios de cambio no antigo T\u00edbet.\nNo antigo T\u00edbet, o uso da moeda era insignificante. Os principais veci\u00f1os do T\u00edbet (a India, o Nepal e a China), posu\u00edan a s\u00faa moeda desde tempos inmemoriais. Pola contra, o antigo T\u00edbet carec\u00eda dela, a\u00ednda que en cantidades moi modestas chegaran algunhas moedas desde o Nepal, desde o Turquest\u00e1n chin\u00e9s e desde a China, provenientes do comercio e a modo de doaz\u00f3n a alg\u00fans importantes mosteiros. \u00c9 probable que algunhas destas moedas estranxeiras te\u00f1an chegado a entrar en circulaci\u00f3n, a\u00ednda que de seguro non se converteron nun instrumento importante para as transacci\u00f3ns coti\u00e1s, xa que a maior parte do comercio dentro do antigo T\u00edbet e tam\u00e9n o comercio co exterior se realizaba mediante o troco.\nTroco.\nO T\u00edbet ti\u00f1a o seu maior volume comercial coa China e os principais artigos do troco eran os cabalos do nord\u00e9s tibetano (Amdo), que se intercambiaban por t\u00e9 chin\u00e9s. O T\u00edbet tam\u00e9n exportaba herbas medicinais, cornos de cervo, almiscre e ouro \u00e1 China, e, ademais do t\u00e9, os comerciantes tibetanos tam\u00e9n importaban da China tecidos de seda, porcelana e prata.\nO volume comercial do T\u00edbet cos seus veci\u00f1os do sur (a India, o Nepal e But\u00e1n) foi moito menor. Os comerciantes tibetanos intercambiaban principalmente sal e la por cereais con estes pa\u00edses. Tradicionalmente, unha medida de sal cambi\u00e1base por outra igual de gran, na fronteira co Nepal e coa India. Outros bens de exportaci\u00f3n menos salientables foron as rabos de iac e animais vivos, sobre todo cabras e ovellas. Xa no s\u00e9culo XVII rex\u00edstranse tam\u00e9n exportaci\u00f3ns de falc\u00f3ns.\nNas grandes transacci\u00f3ns comerciais dentro do T\u00edbet utilizouse po de ouro, probablemente atado en pequenas bolsas de coiro, as\u00ed como lingotes de prata chineses. Estes lingotes vi\u00f1an en diversas formas, a\u00ednda que o tipo m\u00e1is com\u00fan era semellante \u00e1 ferradura dos burros e recib\u00eda o nome de \"rta rmig ma\" en tibetano.\nPara as pequenas transacci\u00f3ns utiliz\u00e1banse diversos bens de consumo que posu\u00edan un valor similar utilizado como padr\u00f3n pola maior\u00eda dos tibetanos. Entre eles estaban as noces de areca, bufandas cerimoniais e t\u00e9. Este t\u00e9 comercializ\u00e1base tradicionalmente en forma de ladrillos (en tibetano: \"ja sbag\"), que se converteron no medio de intercambio m\u00e1is importante do s\u00e9culo XIX, mesmo despois da introduci\u00f3n da moeda regular no T\u00edbet.\nCunchas e doas como moeda.\nPara as compras de moi escaso importe utilizouse o cauri, unhas pequenas cunchas mari\u00f1as adquiridas principalmente nas Illas Maldivas e que chegaron ao T\u00edvet a trav\u00e9s da China, e tam\u00e9n pequenas doas de pedra, das que se rexistra o seu uso como di\u00f1eiro no antigo T\u00edbet.\nPequenos lingotes de ouro.\nAntes de mediados do s\u00e9culo XVII e do establecemento do Goberno do quinto Dalai Lama circulaban no T\u00edbet varios tipos de pequenos lingotes de ouro (en tibetano: \"gser sho\"), alg\u00fans dos cales estaban marcados con selos cu\u00f1ados. Non hai unanimidade acerca da consideraci\u00f3n destes lingotes como moedas, a\u00ednda que se co\u00f1ece que en ocasi\u00f3ns os funcionarios de finanzas do novo goberno tibetano chegaron a aceptalos para o pagamento de impostos. Para avaliar a pureza do ouro destas pezas, utilizouse unha unidade de peso como padr\u00f3n denominada \"sewa\". Na t\u00e1boa seguinte refl\u00edctense os tipos de pezas de ouro que constan nos rexistros para estes pagamentos: \nAdemais, hai constancia doutras pezas de ouro como as chamadas \"tsangsho\", das que se desco\u00f1ece o seu peso, e as co\u00f1ecidas como \"sertam\", cun peso de ouro fino de dous \"sewa\". Sarat Chandra Das menciona tam\u00e9n o \"gursho\" como unidade de moeda no seu dicionario tibetano-ingl\u00e9s, ao que lle atrib\u00fae un valor de 24 \"sewa\".\nLingotes de prata.\nAta o s\u00e9culo XX utiliz\u00e1ronse lingotes de prata chineses, denominados \"sycee\", para as transacci\u00f3ns m\u00e1is importantes. Co\u00f1ec\u00edanse co alcume de \"pezu\u00f1os de cabalo (en tibetano: \"rta rmig ma\"\") e pesaban arredor de 50 \"tael\" (\"ca\". 185 gramos). Exist\u00edan tam\u00e9n outros lingotes de menor tama\u00f1o, co\u00f1ecidos como \"pezu\u00f1o de iac\" (\"gyag rmig ma\") e outros a\u00ednda inferiores, os \"pezu\u00f1o de cabra\" (\"ra rmig ma\").\nA principios do s\u00e9culo XX os lingotes grandes cambi\u00e1banse por entre 60 e 70 rupias da India, os de tama\u00f1o mediano por entre 12 e 14 rupias e os m\u00e1is pequeno por entre d\u00faas e tres rupias.\nEmisi\u00f3ns de moeda.\nPrimeiras emisi\u00f3ns: s\u00e9culos XVII e XVIII.\nO primeiro circulante de uso extenso na rexi\u00f3n sur do T\u00edbet consistiu en moedas de prata subministradas polos reinos nepaleses de Malla e os primeiros reis da posterior dinast\u00eda Shah, desde aproximadamente 1640 ata 1791.\nO T\u00edbet proporcionaba a prata para realizar estas cu\u00f1axes e recib\u00edan de volta un peso equivalente en forma de moeda, a\u00ednda que os nepaleses obti\u00f1an neste proceso un beneficio moi salientable, xa que aliaban a prata con cobre antes de realizar a cu\u00f1axe das moedas. Por mor dunha liorta entre o Nepal e o T\u00edbet sobre a riqueza da aliaxe destas cu\u00f1axes, o proceso viuse interrompido a partir de mediados do s\u00e9culo XVIII.\nPara superar, pois, a escaseza de moeda circulante no T\u00edbet naquel momento, o Goberno tibetano comezou a producir as s\u00faas propias moedas, seguindo os padr\u00f3ns e as tipolox\u00edas das cu\u00f1axes nepalesas. Isto ocorreu entre 1763 e 1764 e novamente en 1785, sen que se producise interferencia ningunha do Goberno chin\u00e9s.\nOs nepaleses intentaron levar a cabo novamente o lucrativo negocio da cu\u00f1axe durante a dinast\u00eda Shah, que fora establecida por Prithvi Narayan Shah no Val de Katmand\u00fa en 1768. Primeiro subministraron \"mohurs\" (moedas de boa prata de arredor de 5,4 gramos), pero pretend\u00edan que estes novos circulasen a raz\u00f3n dun por cada dous dos antigos cu\u00f1ados polos reis Malla, con prata moi adulterada, o que ter\u00eda suposto unha persa considerable para os comerciantes tibetanos, raz\u00f3n pola cal o Goberno do T\u00edbet non aceptou estas condici\u00f3ns.\nO segundo rei Shah, que gobernou desde Katmand\u00fa, Pratap Singh Shah, emitiu moedas de aliaxe de prata durante o per\u00edodo de 1775 a 1777. A partir de ent\u00f3n, cando os nepaleses volveron intentar a introduci\u00f3n no T\u00edbet de moedas de prata de boa lei, que deber\u00edan ter circulado cunha prima considerable en comparaci\u00f3n coas moedas Malla, os tibetanos neg\u00e1ronse, o que provocou unha interrupci\u00f3n do comercio entre o T\u00edbet e o Nepal. O T\u00edbet volveu a experimentar coa s\u00faa propia moeda en 1785, co fin de mitigar a escaseza de moedas de prata.\nFinais do s\u00e9culo XVIII.\nPara retomar a rendible exportaci\u00f3n de moedas nas condici\u00f3ns m\u00e1is favorables para eles, os nepaleses invadiron o T\u00edbet en 1788 e novamente entre 1790 e 1791. Cando o Goberno tibetano se dirixiu \u00e1 China na procura de axuda, esta enviou ao T\u00edbet o ex\u00e9rcito imperial, que contribu\u00edu \u00e1 expulsi\u00f3n dos nepaleses no outono de 1792.\nOs chineses aproveitaron a ocasi\u00f3n para reforzaren o seu control sobre o T\u00edbet e emitiron un edicto mediante o cal, entre outras disposici\u00f3ns, se estipulaba a introduci\u00f3n dunha nova moeda de prata, cu\u00f1ada a nome do emperador Qianlong. Ademais, diso, pasaba a estar prohibida a importaci\u00f3n de moedas de prata do Nepal. \nPara resolver temporalmente a escaseza de moeda circulante no T\u00edbet cando chegou o ex\u00e9rcito chin\u00e9s en 1791, a China permitira a cu\u00f1axe dos chamados \"kong par tabgka\", que se produc\u00edan a partir de prata aliada e ti\u00f1an un dese\u00f1o que copiaba a tipolox\u00eda nepalesa. Estas moedas, que primeiro se cu\u00f1aron na provincia de Kongpo e logo en Lhasa, foron as primeiras de prata producidas en serie no T\u00edbet. Ti\u00f1an aproximadamente o mesmo peso que as s\u00faas correspondentes nepalesas, \u00e9 dicir arredor de 5,2 gramos. \nA partir de 1793 cu\u00f1\u00e1ronse en Lhasa unhas novas moedas en prata practicamente pura, que amosaban as s\u00faas lendas tanto en lingua tibetana como en chin\u00e9s. Mentres tanto, a cu\u00f1axe dos \"kong par tangka\" continuou durante 1792 e os principios de 1793. Ambos os tipos de moeda foron autorizados polos chineses e cu\u00f1\u00e1ronse baixo supervisi\u00f3n mutua da China e do T\u00edbet, a\u00ednda que non formaban parte do sistema monetario chin\u00e9s, xa que a moeda de prata non estaba presente no sistema deste pa\u00eds durante o s\u00e9culo XVIII e os principios do XIX (coa excepci\u00f3n da zona que agora constit\u00fae a rexi\u00f3n aut\u00f3noma de Xinjiang).\nEn 1791, as autoridades chinesas planearon inicialmente a emisi\u00f3n de moeda circulante de cobre no T\u00edbet. Se este proxecto tivese sa\u00eddo adiante, implicar\u00eda que a moeda tibetana se ter\u00eda integrado no sistema monetario chin\u00e9s, mais o intento foi abandonado porque se estimou que resultar\u00eda demasiado caro transportar o cobre desde a China ata o T\u00edbet para poder cu\u00f1ar as moedas en Lhasa.\nEntre 1791 e 1836 foi o Goberno chin\u00e9s o que tivo a autoridade de decidir acerca da moeda tibetana, consultando previamente as autoridades tibetanas. As moedas de prata emit\u00edronse baixo o padr\u00f3n \"sho\" (de aproximadamente 3,7 gramos) e cu\u00f1\u00e1ronse coas datas 58, 59 e 60 da era de Qianlong (1793, 1794 e 1795 AD).\nTam\u00e9n se cu\u00f1aron algunhas moedas de prata no ano 61 de Qianlong (1796 AD), cando este abdicou logo de 60 anos de reinado. Cando a nova da s\u00faa abdicaci\u00f3n chegou a Lhasa, xa se cu\u00f1aran e se puxeran en circulaci\u00f3n algunhas moedas desa emisi\u00f3n.\nS\u00e9culo XIX e principios do XX.\nCu\u00f1\u00e1ronse tam\u00e9n outras moedas de prata sino-tibetanas durante os primeiros seis anos da era Jiaqing (1796-1801), as\u00ed como nos anos oitavo e noveno (1803 e 1804 AD) e durante os dous anos derradeiros deste reinado, o 24 e o 25 (1819-1820 AD). Durante a era seguinte, a Daoguang, houbo emisi\u00f3ns monetarias unicamente nos seus catro primeiros anos (1821-1824), as\u00ed como no d\u00e9cimo cuarto e no d\u00e9cimo sexto (1835-1836).&lt;ref name=\"Gabrisch1990/1991\"&gt;Gabrisch, K.l (1990-1091). \"Beitr\u00e4ge zur Tibetischen Numismatik II: Die Tibetischen Goldm\u00fcnzen und deren F\u00e4lschugen\". En \"M\u00fcnstersche Numismatische Zeitschrift.\" Vol. 20. N\u00ba 2. P\u00e1xinas 1-3. / Vol. 21. N\u00ba 2. p\u00e1xinas 1-5.&lt;/ref&gt;\nEmisi\u00f3ns do Goberno tibetano.\nA partir de ent\u00f3n, a influencia chinesa sobre o T\u00edbet debilitouse e desde 1840 ata 1954 o Goberno tibetano tomou as decisi\u00f3ns acerca do sistema monetario e sobre os sistemas de cu\u00f1axe, cunha soa interferencia incidental dos chineses. As moedas deste per\u00edodo s\u00f3 ti\u00f1an lendas escritas en lingua tibetana e a tipolox\u00eda era aut\u00f3ctona, sen referencia ningunha \u00e1 China.\nO \u00fanico incidente que interrompeu esta t\u00f3nica ocorreu durante o curto per\u00edodo de 1909 a 1910 cando o Goberno tibetano cu\u00f1ou moedas de cobre e de prata que datan do primeiro ano da era Xuan Tong (1909) e de 1910, cando o Amban chin\u00e9s en Lhasa (o representante do goberno imperial) ti\u00f1a moedas de prata e de cobre con lendas en chin\u00e9s e en tibetano. Estas foron as \u00fanicas moedas cu\u00f1adas no T\u00edbet que poden considerarse como parte do sistema monetario chin\u00e9s deste per\u00edodo.\nOs \u00fanicos tipos de moeda que se produciron en Lhasa entre 1840 e 1908 foron moedas de prata cu\u00f1adas consonte o padr\u00f3n \"tangka\", propio do mosteiro Ganden , e o tipo anterior \"Kong-par tangka\".\nLogo da xa mencionada interrupci\u00f3n da produci\u00f3n de moedas xenuinamente tibetanas cara ao final da dinast\u00eda Qing (1909-1910), o Goberno tibetano comezou a cu\u00f1ar unha gran cantidade de moedas de cobre e de prata con diversos valores faciais, desde \u00bd \"skar\" ata 1 \"srang\". Posteriormente introduc\u00edronse no sistema moedas de prata de valores meirandes: 1\u00bd e 3 \"srang\" (1933-1938 e 1946). Entre 1949 e 1952 emit\u00edronse moedas de 10 \"srang\", con s\u00f3 un 10 % de prata, que constit\u00faen o valor facial m\u00e1is alto de todas as emitidas para a circulaci\u00f3n regular no T\u00edbet.\nDesde 1918 ata o inicio de 1921 emit\u00edronse tam\u00e9n moedas de ouro co valor de 20 \"srang\" na ceca de Serkhang, situada preto de Norbulingka, a residencia de ver\u00e1n dos Dalai Lama. Estas moedas non foron de circulaci\u00f3n ordinaria no T\u00edbet e utiliz\u00e1banse normalmente como medio para almacenar riqueza, a\u00ednda que tam\u00e9n se exportaban \u00e1 India, co que se obti\u00f1an importantes beneficios.\nO dese\u00f1o dos \"tangka\" de prata caracter\u00edstico do Ganden Tangka continuou cu\u00f1\u00e1ndose no s\u00e9culo XX en paralelo aos outros indicados ata agora. As derradeiras moedas tibetanas de prata con aquel dese\u00f1o produc\u00edronse entre 1953 e 1954, nunha emisi\u00f3n especial en prata fina para a s\u00faa distribuci\u00f3n entre os monxes da zona de Lhasa. Estas moedas, cu\u00f1adas con moita pulcritude, valor\u00e1banse en cinco \"srang\".\nDe 1840 a 1932 as moedas tibetanas cu\u00f1\u00e1ronse \u00e1 man e m\u00e1is tarde introduc\u00edronse m\u00e1quinas de fabricaci\u00f3n local accionadas por auga, en diversas cecas situadas preto de Lhasa.\nUso de moeda estranxeira e a rupia de Sichuan.\nDurante a segunda metade do s\u00e9culo XIX e o primeiro terzo do s\u00e9culo XX circularon no T\u00edbet moitas moedas estranxeiras de prata. A maior\u00eda delas valor\u00e1banse en funci\u00f3n do seu peso, como os reais de oito espa\u00f1ois e os pesos hispanoamericanos, sobre todo os mexicanos, as\u00ed como os rublos rusos e os marcos alem\u00e1ns. A excepci\u00f3n sup\u00fa\u00f1ana as rupias da India Brit\u00e1nica, sinaladamente as que amosaban o retrato da ra\u00ed\u00f1a Vitoria, que circularon amplamente polo T\u00edbet, con m\u00e1is aceptaci\u00f3n que a moeda brit\u00e1nica, por teren moi boa prata e un valor fixo, que era de tres \"tangka\" cara a 1920.\nAs autoridades chinesas viron con desconfianza o \u00e9xito das rupias indias entre os comerciantes tibetanos e comezaron ent\u00f3n a cu\u00f1ar as s\u00faas propias rupias, a modo de copias moi semellantes \u00e1s vitorianas da India, a\u00ednda que substitu\u00edndo o busto de Vitoria polo dun mandar\u00edn chin\u00e9s ou, como moitos numism\u00e1ticos consideran, o do emperador da China Guangxu. Estas rupias chinesas cu\u00f1\u00e1ronse en Chengdu e, a partir da d\u00e9cada de 1930, tam\u00e9n en Kangding, a antiga cidade tibetano-chinesa ao oeste de Sichuan. As primeiras emisi\u00f3ns eran de boa prata e gozaron dnha certa popularidade entre os tibetanos, mais as tiraxes posteriores, en particular as procedentes de Kangding, ti\u00f1an unha aliaxe moito m\u00e1is pobre e deixaron de ser aceptadas por moitos comerciantes. Nos primeiros momentos destas emisi\u00f3ns tam\u00e9n se cu\u00f1aron en Chengdu pequenas cantidades de moedas de media e dun cuarto de rupia, mais, ao acabaren a maior\u00eda delas como bot\u00f3ns ou formando parte de pezas de xoiar\u00eda, a s\u00faa produci\u00f3n acabou axi\u00f1a. No seu lugar, cando se precisaban fracci\u00f3ns de rupia para o pequeno comercio, as moedas dunha rupia cort\u00e1banse pola metade ou en cuartos coa axuda dunha espada e un martelo. A cantidade total de medias rupias cu\u00f1adas foi de 130.000 e a de cuartos de rupia 120.000. Pola s\u00faa parte, est\u00edmase que se cu\u00f1aron entre 25.500.000 e 27.500000 rupias de Sichuan entre 1902 e 1942.\nDe 1955 a 1959.\nLogo da batalla de Chamdo en 1950 e 1951, a renovada interferencia chinesa levou a que non se producise cu\u00f1axe ningunha entre 1955 e 1959. No entanto, a\u00ednda se imprim\u00eda papel moeda con valor facial de 100 \"srang\". A principios da d\u00e9cada de 1950 os chineses recuperaron os d\u00f3lares co retrato de Yuan Shikai da ceca de Chengdu, que se introduciran no T\u00edbet para pagar aos traballadores implicados na construci\u00f3n de estradas e para mercar a vontade dos cidad\u00e1ns m\u00e1is influentes. Moitos destes d\u00f3lares foron obxecto de contrabando cara \u00e1 India por parte de comerciantes tibetanos que compraban con eles produtos occidentais en Calcuta e que despois llos vend\u00edan cun beneficio considerable a membros do ex\u00e9rcito chin\u00e9s en Lhasa.\nDurante o grande \u00e9xodo dos tibetanos a mediados de 1959 tam\u00e9n se detivo a circulaci\u00f3n de billetes, cando a Rep\u00fablica Popular Chinesa introduciu no T\u00edbet o \"Mimang Xogng\u00fc\" (\"papel moeda do pobo\"), que acabou por substitu\u00edr o di\u00f1eiro tibetano.\nUnidades de moeda.\nO T\u00edbet ti\u00f1a un sistema dual e, xa que logo, complexo de unidades monetarias. Unha parte foi importada do Nepal e a s\u00faa unidade b\u00e1sica era o \"tangka\" (tam\u00e9n chamado \"tam\" ou \"tamga\"), equivalente aproximadamente a entre 5,4 e 5,6 gramos de prata aliada. A outra parte ti\u00f1a a s\u00faa orixe na China e a s\u00faa unidade b\u00e1sica era o \"srang\" (de 37,3 gramos de prata). Estes dous sistemas foron utilizados simultaneamente no T\u00edbet desde 1640 ata 1959.\nS\u00e9culos XVIII e XIX.\nAs unidades pequenas, de \u00bd \"sho\" e \u00bd \"tangka\", s\u00f3 se cu\u00f1aron para a s\u00faa circulaci\u00f3n en pequenas cantidades en 1793. Tam\u00e9n existen algunhas moedas de \u00bd \"sho\" con data de Qianlong 59. No entanto, estas son extremadamente raras e probablemente deban considerarse probas ou ensaios que non chegaron a p\u00f3rse en circulaci\u00f3n.\nEmisi\u00f3ns de papel moeda.\nO papel moeda tibetano emitiuse por vez primeira en 1913, cos valores faciais de 5 \"tam\" (verde ou azul) e de 10 \"tam\" (vermello). Estas billetes amosan a data de 1658 da era tibetana (ET), que comeza en 1912 e remata a principios de 1913 da era cristi\u00e1 (AD). No ano seguinte (1659 ET) completaron a serie outros valores: 15 \"tam\" (violeta), 25 \"tam\" (marr\u00f3n ou amarelo) e 50 \"tam\" (azul ou violeta). A serie completa dos cinco valores continuou a imprimirse nos anos seguintes, a\u00ednda que en todos os casos amosan a data inmobilizada de 1659 ET. \nTodos estes billetes, que estiveron en circulaci\u00f3n ata a d\u00e9cada de 1930, est\u00e1n impresos por xilograf\u00eda sobre papel de produci\u00f3n local, e est\u00e1n numerados \u00e1 man con tinta negra por caligrafistas tibetanos especialmente capacitados. Os billetes exhiben un selo encarnado que representa a autoridade do Dalai Lama e outro de cor negra coa inscrici\u00f3n en lingua tibetana: \"gzhung dngul khang\" (\"Tesourar\u00eda do Goberno\"). \nA traduci\u00f3n do texto dos anversos destes billetes \u00e9 a seguinte:\nO billete de maior valor facial (50 \"tam\") era falsificado adoito, polo que o Goberno tibetano acordou introducir unha nova versi\u00f3n multicolor impresa dun xeito m\u00e1is sofisticado. A lenda do reverso imprimiuse a partir de bloques de madeira, en tanto que para o resto do dese\u00f1o, en ambas as faces, se utilizaron bloques met\u00e1licos. Os primeiros billetes desta nova tiraxe dos \"50 tam\" est\u00e1n datados en 1672 ET (= 1926 AD) e a s\u00faa produci\u00f3n continuou ata 1687 ET (= 1941 AD).\nEn 1937 ou 1938 emit\u00edronse tam\u00e9n billetes multicolor de 100 \"tam srang\". Levan o mesmo selo vermello octogonal das primeiras emisi\u00f3ns expresadas en \"tam\" e outro negro coa lenda \"Srid zhi dpal \u00b4bar\", alusiva \u00e1 autoridade emisora do Goberno tibetano. \nA denominaci\u00f3n destes billetes cambiouse axi\u00f1a de \"tam srang\" a \"srang\", e o selo encarnado empequeneceuse e f\u00edxose arredondado. Estes novos billetes de 100 \"srang\" est\u00e1n impresos a m\u00e1quina e numerados \u00e1 man, e emit\u00edronse con regularidade entre 1939 e 1945, e novamente entre 1951 e 1959. Moitos deles chegaron aos nosos d\u00edas e son relativamente com\u00fans no mercado numism\u00e1tico.\n\u00c1 parte do de 100, houbo tam\u00e9n outras emisi\u00f3ns en \"srang\" producidos en serie. En 1940 sa\u00edron \u00e1 luz billetes de 10 \"srang\" datados en 1686 ET, en tres cores (vermello, azul e negro). Este valor seguiuse emitindo con diferentes datas ata 1694 ET (= 1948). En 1942 e 1946 introduciuse tam\u00e9n un novo billete, que non amosa a data, de 5 \"srang\" de pequeno tama\u00f1o, e finalmente, en 1950 engad\u00eduselle outro de 25 \"srang\", que foi emitido ata 1955.\nEn 1959, todas estas emisi\u00f3ns de billetes foron retiradas da circulaci\u00f3n e substitu\u00eddas polos billetes chineses coa s\u00faa denominaci\u00f3n en iuan renmimbi.\nAs cecas tibetanas.\nEntre as casas de moeda m\u00e1is importantes dos inicios do s\u00e9culo XX at\u00f3pase unha co\u00f1ecida co nome de \"'dod spal\", situada en Shol, baixo o Palacio de Potala, as\u00ed como outra situada a uns 10 quil\u00f3metros ao nord\u00e9s de Lhasa, no val do Dod\u00e9.\nOutra das cecas m\u00e1is importantes estaba en Drabchi (4 quil\u00f3metros ao norte de Lhasa, no cami\u00f1o ao mosteiro de Sera). Esta casa de moeda modernizouse a principios da d\u00e9cada de 1930 e toda a maquinaria procedente das demais cecas foi trasladada a este establecemento, que pasou a constitu\u00edrse como a \u00fanica do Goberno tibetano a partir de 1932. O seu nome oficial era \"Drapchi Lotr\u00fc Lekhung\" ( \"F\u00e1brica de M\u00e1quinas el\u00e9ctricas Drapchi\"). Na actualidade, todo o complexo da antiga casa de moeda est\u00e1 ocupado por unha das prisi\u00f3ns de Lhasa, co\u00f1ecida como a \"prisi\u00f3n Drapchi\".\nOutra casa de moeda salientable foi a chamada \"Gser Khang\" (\"Casa do Ouro\"), situada ao oeste de Norbu Lingka, en funcionamento na d\u00e9cada de 1920 para a cu\u00f1axe das moedas de ouro e de cobre.\nPola s\u00faa banda, na residencia do Amban chin\u00e9s instalouse tam\u00e9n unha ceca, co\u00f1ecida como \"me tog skyid\" (\"flores agradables\"), que foi utilizada polo poder chin\u00e9s en 1910 para a cu\u00f1axe das moedas sino-tibetanas. Esta ceca foi posteriormente asumida polo Goberno tibetano, logo da sa\u00edda forzada do derradeiro Amban chin\u00e9s en 1913, e continuou funcionando desde 1914 ata principios da d\u00e9cada de 1930.\nTam\u00e9n se menciona ocasionalmente como ceca un establecemento situado ao sur do r\u00edo Kychu, preto de Lhasa, co\u00f1ecido como \"Tip Arsenal\", a\u00ednda que non hai evidencias de que se te\u00f1a utilizado para a cu\u00f1axe de moeda. Ademais, no val Chumby estivo operativa entre 1923 e 1928 unha pequena factor\u00eda chamada \"Norbu Tsoki\" para a produci\u00f3n de discos de cobre, aproximadamente a medio cami\u00f1o entre Yatung e a fronteira tibetano-sikkimesa.\nAs moedas dos s\u00e9culos XVII e XVIII cu\u00f1\u00e1ronse \u00e1 man e no s\u00e9culo XX introduciuse a cu\u00f1axe industrial, con m\u00e1quinas de elaboraci\u00f3n local, accionadas pola auga ou pola forza humana. A partir da d\u00e9cada de 1920 comezou a utilizarse maquinaria procedente de Inglaterra, inicialmente de xeito experimental e despois, entre 1932 e 1938, a grande escala, e novamente de 1946 a 1954. A enerx\u00eda el\u00e9ctrica destas novas m\u00e1quinas era abastecida por unha central hidroel\u00e9ctrica situada no val do r\u00edo Dodo, que se instalou entre 1927 e 1928 con equipamentos que chegaran al\u00ed desde Inglaterra en 1924.\nDataci\u00f3n da moeda tibetana.\nCoa excepci\u00f3n das cu\u00f1axes sino-tibetanas, dos primeiros \"tangka\" non datados do s\u00e9culo XVIII e as emisi\u00f3ns do mosteiro de Ganden Tangka, todas as moedas tibetanas levan inscrito o ciclo e o ano en que foron producidas. cada ciclo comp\u00fa\u00f1ase de 60 anos, e o primeiro ano do primeiro ciclo corresp\u00f3ndese co ano 1027 AD.\nConsonte a tradici\u00f3n tibetana, o \"Kalachakra\" (\"ciclo ou roda do tempo\") foi introducido no T\u00edbet desde a India en 1026. Xa que logo, as datas atopadas nas moedas tibetanas rexistran o n\u00famero de anos que transcorreron desde ese acontecemento hist\u00f3rico. Para converter unha data de ciclo dunha moeda tibetana nunha data occidental, p\u00f3dese utilizar a f\u00f3rmula seguinte:\n(N\u00famero de ciclos \u2013 1) \u00d7 60 + N\u00famero de anos + 1026\nPor exemplo, \"rab byung 16 lo 22\" d\u00e9bese entender como que transcoreron 14 ciclos completos mais 43 anos do ciclo d\u00e9cimo quinto, a partir do ano 1026. A operaci\u00f3n, xa que logo, \u00e9 a seguinte:\n(16 \u2013 1) \u00d7 60 + 22 + 1026 = 1948 AD\nAdemais disto, c\u00f3mpre ter en conta que o ano tibetano adoita comezar nalg\u00fan momento do noso mes de febreiro, polo que a moeda do exemplo anterior non pode ter sido cu\u00f1ada en xaneiro de 1948 e, ao mesmo tempo, pode estalo en xaneiro ou a principios de febreiro de 1949.\nPara reco\u00f1ecer a numeraci\u00f3n tibetana, p\u00f3dese recorrer \u00e1 seguinte t\u00e1boa de equivalencias coa numeraci\u00f3n ar\u00e1biga:"}
{"id": "536097", "revid": "65337", "url": "https://gl.wikipedia.org/wiki?curid=536097", "title": "Historia da moeda tibetana", "text": ""}
{"id": "536098", "revid": "65337", "url": "https://gl.wikipedia.org/wiki?curid=536098", "title": "Moeda do T\u00edbet", "text": ""}
{"id": "536099", "revid": "65337", "url": "https://gl.wikipedia.org/wiki?curid=536099", "title": "Moedas do t\u00edbet", "text": ""}
{"id": "536100", "revid": "65337", "url": "https://gl.wikipedia.org/wiki?curid=536100", "title": "Moeda tibetana", "text": ""}
{"id": "536101", "revid": "65337", "url": "https://gl.wikipedia.org/wiki?curid=536101", "title": "Moedas tibetanas", "text": ""}
{"id": "536102", "revid": "88215", "url": "https://gl.wikipedia.org/wiki?curid=536102", "title": "Diego Vieytes Salgado", "text": ""}
{"id": "536103", "revid": "23204", "url": "https://gl.wikipedia.org/wiki?curid=536103", "title": "Ridicule", "text": "Ridicule \u00e9 un filme franc\u00e9s de 1996 dirixido por Patrice Leconte e protagonizado por Charles Berling, Jean Rochefort, Fanny Ardant e Judith Godr\u00e8che. Foi escollido como candidato de Francia para o \u00d3scar \u00f3 mellor filme internacional na 69\u00aa edici\u00f3n dos premios, sendo finalmente nomeado."}
{"id": "536105", "revid": "23204", "url": "https://gl.wikipedia.org/wiki?curid=536105", "title": "Gazon maudit", "text": "Gazon maudit \u00e9 un filme franc\u00e9s de 1995 escrito e dirixido por Josiane Balasko. O seu t\u00edtulo en franc\u00e9s p\u00f3dese traducir como 'c\u00e9spede maldito' e \u00e9 unha referencia ao afeitado (ou non) do velo p\u00fabico, unha broma sutil en franc\u00e9s que alude ao tema do filme. Foi escollido como candidato de Francia para o \u00d3scar \u00f3 mellor filme internacional na 68\u00aa edici\u00f3n dos premios, mais finalmente non foi nomeado."}
{"id": "536107", "revid": "98629", "url": "https://gl.wikipedia.org/wiki?curid=536107", "title": "Les Roseaux sauvages", "text": "Les Roseaux sauvages \u00e9 un filme franc\u00e9s de 1994 dirixido por Andr\u00e9 T\u00e9chin\u00e9. O filme trata do espertar de catro adelescentes e a s\u00faa transici\u00f3n \u00e1 adultez a finais da guerra de Independencia de Alxeria. Foi escollido como candidato de Francia para o \u00d3scar \u00f3 mellor filme internacional na 67\u00aa edici\u00f3n dos premios, mais finalmente non foi nomeado.\nSinopse.\nSuroeste de Francia, 1962. Dous adolescentes, Fran\u00e7ois e Ma\u00eft\u00e9, acoden a unha voda. Un militar casa cunha campesi\u00f1a para evitar volver a Alxeria a facer a guerra. Este p\u00eddelle \u00e1 nai de Ma\u00eft\u00e9, a Sra. \u00c1lvarez, responsable da c\u00e9lula local do partido comunista e profesora do seu irm\u00e1n, que o axude a desertar, mais ela n\u00e9gase porque o partido, igual que o presidente de Gaulle, apoia a independencia. Fran\u00e7ois at\u00f3pase co irm\u00e1n do soldado, Serge, que lle pide axuda para a materia de franc\u00e9s. Fran\u00e7ois acepta e ao ir fac\u00e9ndose m\u00e1is amigo de Serge d\u00e1se de conta de que prefire os mozos. Sinc\u00e9rase con Ma\u00eft\u00e9, que non se sente atra\u00edda por ningu\u00e9n e rexeita de momento a sexualidade."}
{"id": "536110", "revid": "98629", "url": "https://gl.wikipedia.org/wiki?curid=536110", "title": "Mike Smith", "text": "Mike Smith Gibbs, nado o 10 de setembro de 1963 en Middletown, \u00e9 un ex-xogador profesional de baloncesto estadounidense con nacionalidade espa\u00f1ola. Xogaba na pocisi\u00f3n de ala cunha altura de 1,98 m. Foi internacional coa selecci\u00f3n espa\u00f1ola en 16 ocasi\u00f3n."}
{"id": "536113", "revid": "98629", "url": "https://gl.wikipedia.org/wiki?curid=536113", "title": "Germinal (filme de 1993)", "text": "Germinal \u00e9 un filme franc\u00e9s de 1993 dirixido por Claude Berri, e protagonizado por G\u00e9rard Depardieu, Miou-Miou e Renaud. Bas\u00e9ase na novela hom\u00f3nima de \u00c9mile Zola. Na s\u00faa \u00e9poca, foi o filme franc\u00e9s m\u00e1is caro xamais producido, e foi o cuarto filme m\u00e1is visto ese ano nos cinemas de Francia. Foi escollido como candidato de Francia para o \u00d3scar \u00f3 mellor filme internacional na 66\u00aa edici\u00f3n dos premios, mais finalmente non foi nomeado."}
{"id": "536116", "revid": "98629", "url": "https://gl.wikipedia.org/wiki?curid=536116", "title": "Darryl Middleton", "text": "Darryl Bryan Middleton, nado o 21 de xullo de 1966 en Queens, Nova York, \u00e9 un ex-xogador e adestrador profesional de baloncesto estadounidense con nacionalidade espa\u00f1ola. Actualmente exerce como adestrador asistente no CSKA Moscova. Como xogador, xogaba nas pocisi\u00f3ns de ala-pivote e pivote cunha altura de 2,02 m. Foi tres veces MVP da ACB."}
{"id": "536119", "revid": "89787", "url": "https://gl.wikipedia.org/wiki?curid=536119", "title": "Van Gogh (filme de 1991)", "text": "Van Gogh \u00e9 un filme franc\u00e9s de 1991 escrito e dirixido por Maurice Pialat. Estreouse no Festival Internacional de Cinema de Cannes de 1991, e foi escollido como candidato de Francia para o \u00d3scar \u00f3 mellor filme internacional na 64\u00aa edici\u00f3n dos premios, mais finalmente non foi nomeado.\nSinopse.\nAmbientado en 1890, o filme segue os \u00faltimos 67 d\u00edas da vida de Van Gogh e explora as s\u00faas relaci\u00f3ns co seu irm\u00e1n Theo, o seu m\u00e9dico Paul Gachet e as mulleres da s\u00faa vida, inclu\u00edda a filla de Gachet, Marguerite."}
{"id": "536121", "revid": "23204", "url": "https://gl.wikipedia.org/wiki?curid=536121", "title": "Cyrano de Bergerac (filme de 1990)", "text": "Cyrano de Bergerac \u00e9 un filme franco-h\u00fangaro de 1990 dirixido por Jean-Paul Rappeneau e baseado na obra hom\u00f3nima de 1897 de Edmond Rostand, adaptada por Jean-Claude Carri\u00e8re e Rappeneau. Est\u00e1 protagonizado por G\u00e9rard Depardieu, Anne Brochet e Vincent P\u00e9rez.\nFoi escollido como candidato de Francia para o \u00d3scar \u00f3 mellor filme internacional na 63\u00aa edici\u00f3n dos premios, sendo finalmente nomeado. Ademais, foi nomeado a outros catro \u00d3scars, entre eles o de mellor actor para G\u00e9rard Depardieu, mais finalmente s\u00f3 ga\u00f1ou o \u00d3scar \u00f3 mellor dese\u00f1o de vestiario."}
{"id": "536123", "revid": "83328", "url": "https://gl.wikipedia.org/wiki?curid=536123", "title": "Camille Claudel (filme)", "text": "Camille Claudel \u00e9 un filme franc\u00e9s de 1988 dirixido por Bruno Nuytten, co-producido por Isabelle Adjani, e protagonizado por ela e por G\u00e9rard Depardieu. Conta a vida da escultora do s\u00e9culo XIX Camille Claudel. Adjani foi nomeada \u00f3 \u00d3scar \u00e1 mellor actriz polo seu papel, o segundo da s\u00faa carreira. O filme foi escollido como candidato de Francia para o \u00d3scar \u00f3 mellor filme internacional na 62\u00aa edici\u00f3n dos premios, sendo finalmente nomeado."}
{"id": "536125", "revid": "98629", "url": "https://gl.wikipedia.org/wiki?curid=536125", "title": "SPOT", "text": "SPOT (acr\u00f3nimo de \"Satellite Probatoire de l'Observation de la Terre\") \u00e9 unha serie de sat\u00e9lites de reco\u00f1ecemento civ\u00eds franceses.\nSPOT 1, 2 e 3.\nOs tres primeiros sat\u00e9lites SPOT foron constru\u00eddos usando o bus SPOT de primeira xeraci\u00f3n cun tempo estimado de vida de tres anos. Os tres sat\u00e9lites eran id\u00e9nticos, cada un levando a bordo d\u00faas c\u00e1maras de alta resoluci\u00f3n no rango visible que pod\u00edan funcionar simultaneamente ou por separado. Cada c\u00e1mara ti\u00f1a dous modos de funcionamento: pancrom\u00e1tico ou multiespectral, o primeiro cunha resoluci\u00f3n de 10 metros e o segundo de 20. SPOT 3 levaba, ademais, o instrumento POAM-II (\"Polar Ozone and Aerosol Measurement\") proporcionado polo Laboratorio de Investigaci\u00f3n Naval dos Estados Unidos (NRL) para medir a distribuci\u00f3n vertical de ozono na atmosfera, as\u00ed como do vapor de auga, di\u00f3xido de nitr\u00f3xeno, aerosois e a temperatura. SPOT 1 foi lanzado mediante un Ariane 1 o 22 de febreiro de 1986, mentres que SPOT 2 e 3 o foron mediante sendos Ariane 4 o 22 de xaneiro de 1990 e o 26 de setembro de 1993, respectivamente. SPOT 1 quedou f\u00f3ra de servizo en 2003, mentres que SPOT funcionou ata xullo de 2009 e SPOT 3 avariouse en novembro de 1996.\nSPOT 4.\nSPOT 4 foi o \u00fanico SPOT de segunda xeraci\u00f3n, cun bus mellorado cunha maior esperanza de vida (ata 5 anos) e un m\u00f3dulo de servizo capaz de acoller o dobre de instrumentaci\u00f3n cient\u00edfica. O m\u00f3dulo de propulsi\u00f3n conti\u00f1a 158 kg de hidracina. O instrumento principal era a c\u00e1mara HRVIR (\"High-Resolution Visible and Infrared sensor\") con dous sensores de barrido e dous modos de funcionamento: pancrom\u00e1tico e multiespectral, o primeiro cunha resoluci\u00f3n de 10 m e o segundo de 20 m. Levaba tam\u00e9n o sensor VMI (\"Vegetation Monitoring Instrument\"), cunha resoluci\u00f3n de 1 km, para estudar a vexetaci\u00f3n. A bordo iban tam\u00e9n os instrumentos DORIS, para localizar o sat\u00e9lite con precisi\u00f3n, SILEX (un experimento de comunicaci\u00f3ns \u00f3pticas), PASTEC (\"PASsager TEChnologique de SPOT 4\", para estudar a contorna orbital do sat\u00e9lite) e POAM-III (\"Polar Ozone and Aerosol Measurement\", para estudar a distribuci\u00f3n vertical de ozono e outras substancias). SPOT 4 foi lanzado o 24 de marzo de 1998 a bordo dun Ariane 4, finalizando a s\u00faa misi\u00f3n o 29 de xu\u00f1o de 2013.\nSPOT 5.\nSPOT 5 foi o \u00fanico SPOT de terceira xeraci\u00f3n. Levaba a bordo o instrumento mellorado HRG (\"High Resolution Geometric\") con dous sensores de barrido, e o instrumento HRS (\"High Resolution Stereoscopic\") para obter imaxes estereosc\u00f3picas do terreo cunha precisi\u00f3n altim\u00e9trica de entre 10 e 15 m. SPOT 5 tam\u00e9n levaba os instrumentos VMI e DORIS a bordo. Foi lanzado o 4 de maio de 2002 a bordo dun Ariane 4.\nSPOT 6 e 7.\nSPOT 6 e 7 son capaces de obter imaxes cunha resoluci\u00f3n de 2 m en franxas de 60 x 60 km e te\u00f1en un tempo estimado de vida de 10 anos. Levan a bordo os instrumentos NAOMI (\"New AstroSat Optical Modular Instrument\") e c\u00e1maras de barrido cunha resoluci\u00f3n de 2 m (en modo pancrom\u00e1tico) e 8 m (en modo multiespectral). Os dous sat\u00e9lites est\u00e1n no mesmo plano orbital que os sat\u00e9lites Pl\u00e9iades de alta resoluci\u00f3n. SPOT 6 foi lanzado o 9 de setembro de 2012 e SPOT 7 o 30 de xu\u00f1o de 2014, ambos a bordo de foguetes PSLV-CA. En decembro de 2014 Airbus chegou a un acordo coa empresa Azercosmos para transferirlle o SPOT 7, renomeado Azersky."}
{"id": "536126", "revid": "4817", "url": "https://gl.wikipedia.org/wiki?curid=536126", "title": "Satellite Probatoire de l'Observation de la Terre", "text": ""}
{"id": "536127", "revid": "4817", "url": "https://gl.wikipedia.org/wiki?curid=536127", "title": "Azersky", "text": ""}
{"id": "536128", "revid": "72012", "url": "https://gl.wikipedia.org/wiki?curid=536128", "title": "SPOT 1", "text": ""}
{"id": "536129", "revid": "72012", "url": "https://gl.wikipedia.org/wiki?curid=536129", "title": "SPOT 2", "text": ""}
{"id": "536130", "revid": "72012", "url": "https://gl.wikipedia.org/wiki?curid=536130", "title": "SPOT 3", "text": ""}
{"id": "536131", "revid": "72012", "url": "https://gl.wikipedia.org/wiki?curid=536131", "title": "SPOT 4", "text": ""}
{"id": "536132", "revid": "72012", "url": "https://gl.wikipedia.org/wiki?curid=536132", "title": "SPOT 7", "text": ""}
{"id": "536133", "revid": "72012", "url": "https://gl.wikipedia.org/wiki?curid=536133", "title": "SPOT 6", "text": ""}
{"id": "536134", "revid": "1888", "url": "https://gl.wikipedia.org/wiki?curid=536134", "title": "El Nuevo T\u00e1mega", "text": ""}
{"id": "536135", "revid": "4817", "url": "https://gl.wikipedia.org/wiki?curid=536135", "title": "Sherwood C. Spring", "text": "Sherwood Clark Spring, nado en Hartford, Connecticut, o 3 de setembro de 1944, \u00e9 un astronauta estadounidense que formou parte da misi\u00f3n STS-61-B.\nTraxectoria.\nSpring graduouse en enxe\u00f1ar\u00eda pola Academia Militar dos Estados Unidos en 1967 e \u00e9 m\u00e1ster en enxe\u00f1ar\u00eda aeroespacial pola Universidade de Arizona en 1974. Graduouse na Escola de Pilotos de Proba da Armada dos Estados Unidos en 1976.\nFoi seleccionado como astronauta pola NASA en maio de 1980, participando na misi\u00f3n STS-61-B e pasando un total de 6,88 d\u00edas no espazo."}
{"id": "536136", "revid": "72012", "url": "https://gl.wikipedia.org/wiki?curid=536136", "title": "Sherwood Spring", "text": ""}
{"id": "536139", "revid": "4817", "url": "https://gl.wikipedia.org/wiki?curid=536139", "title": "Robert C. Springer", "text": "Robert Clyde \"Bob\" Springer, nado en Paterson, Missouri, o 21 de maio de 1942, \u00e9 un astronauta estadounidense que formou parte das misi\u00f3ns STS-29 e STS-38.\nTraxectoria.\nSpringer graduouse en ciencias navais pola Academia Naval dos Estados Unidos en 1964 e \u00e9 m\u00e1ster en operaci\u00f3ns de investigaci\u00f3n e sistemas pola Escola Naval de Posgraduados dos Estados Unidos en 1971.\nFoi seleccionado como astronauta pola NASA en maio de 1980, participando nas misi\u00f3ns STS-29 e STS-38 e pasando un total de 9,90 d\u00edas no espazo."}
{"id": "536140", "revid": "72012", "url": "https://gl.wikipedia.org/wiki?curid=536140", "title": "Robert Springer", "text": ""}
{"id": "536142", "revid": "98629", "url": "https://gl.wikipedia.org/wiki?curid=536142", "title": "Jeff Lamp", "text": "Jeffrey Alan \"Jeff\" Lamp, nado o 14 de maio de 1959 en Minneapolis, Minnesota, \u00e9 un ex-xogador profesional de baloncesto estadounidense. Xogaba nas pocisi\u00f3ns de ala e escolta cunha altura de 1,98 m. Foi o m\u00e1ximo anotador da Liga ACB co Granada (Oximesa) na temporada 1991\u221292 cunha media 29,1 puntos por partido."}
{"id": "536143", "revid": "72012", "url": "https://gl.wikipedia.org/wiki?curid=536143", "title": "SPROUT", "text": "SPROUT, acr\u00f3nimo de Space Research On Unique Technology, \u00e9 un sat\u00e9lite artificial da Universidade de Nihon lanzado o 24 de maio de 2014 mediante un foguete H-IIA desde o Centro Espacial de Tanegashima.\nCaracter\u00edsticas.\nSPROUT \u00e9 un demostrador tecnol\u00f3xico en forma de cubo de 20 cm de lado e 5 kg de masa. A s\u00faa misi\u00f3n foi probar a despregar unha membrana triangular de 1,5 m de longo para axudar a deorbitalo por fricci\u00f3n atmosf\u00e9rica. Tam\u00e9n levaba a bordo unha c\u00e1mara para fotografar a Terra e equipo de comunicaci\u00f3ns para radioafeccionados."}
{"id": "536144", "revid": "72012", "url": "https://gl.wikipedia.org/wiki?curid=536144", "title": "Space Research On Unique Technology", "text": ""}
{"id": "536145", "revid": "98629", "url": "https://gl.wikipedia.org/wiki?curid=536145", "title": "Declaraci\u00f3ns de Bonn-Copenhague", "text": "As Declaraci\u00f3ns de Bonn-Copenhage son d\u00faas declaraci\u00f3ns redactadas de maneira independente polos gobernos de Dinamarca e Alema\u00f1a en 1955, a\u00ednda vixentes na actualidade. Nelas ambos estados reco\u00f1ecen \u00e1s minor\u00edas de alem\u00e1ns e dinamarqueses nos seus respectivos territorios e garanten os dereitos dos cidad\u00e1ns das mesmas. \nContido.\nMalia a seren formalmente unilaterais, de facto son practicamente id\u00e9nticas e representan un acordo entre ambos os dous pa\u00edses no relativo aos dereitos das minor\u00edas dinamarquesa e alem\u00e1 na zona fronteiriza do istmo da pen\u00ednsula de Iutlandia, no que era o antigo ducado de Schleswig. Esta zona, foi bicultural e biling\u00fce durante s\u00e9culos mais quedou dividida entre Dinamarca e Alema\u00f1a en 1920 despois de celebrados os plebiscitos de Schleswig, articulados polo Tratado de Versalles que puxo fin \u00e1 primeira guerra mundial.\nDe acordo \u00e1s declaraci\u00f3ns, as minor\u00edas te\u00f1en a liberdade de conservar a s\u00faa nacionalidade e cultura a ambos os dous lados da fronteira. O acordo bilateral foi signado en Bonn, ent\u00f3n capital de Alema\u00f1a Occidental, o 29 de marzo de 1955. Acto seguido, o parlamento dan\u00e9s redactou a s\u00faa declaraci\u00f3n o 21 de abril e o parlamento alem\u00e1n far\u00eda o propio o 7 de xu\u00f1o do mesmo ano. As d\u00faas declaraci\u00f3ns buscan a convivencia pac\u00edfica e harm\u00f3nica entre ambas colectividades.\nAmbas as d\u00faas declaraci\u00f3ns reafirman a vixencia dos dereitos e liberdades individuais para os membros das minor\u00edas. Os dous pa\u00edses adquiren o compromiso de que a lingua da minor\u00eda ser\u00e1 incorporada \u00e1 administraci\u00f3n, xustiza e ensino de cadans\u00faa parte de Schleswig, e a alem\u00e1 deixa sen efecto a barreira electoral do 5% requirida para obter representaci\u00f3n nas c\u00e1maras lexislativas para os partidos representantes da minor\u00eda dinamarquesa."}
{"id": "536146", "revid": "5132", "url": "https://gl.wikipedia.org/wiki?curid=536146", "title": "Virtus Banco di Roma", "text": ""}
{"id": "536149", "revid": "98629", "url": "https://gl.wikipedia.org/wiki?curid=536149", "title": "Clarence Kea", "text": "Clarence Leroy Kea, nado o 2 de febreiro de 1959 en Wilmington, Carolina do Norte, \u00e9 un ex-xogador profesional de baloncesto estadounidense. Xogaba nas pocisi\u00f3ns de ala-pivote e pivote cunha altura de 2,00 m. Foi o m\u00e1ximo reboteador da Liga ACB co J\u00faver Murcia na temporada 1991\u221292 cunha media 13,1 por partido."}
{"id": "536151", "revid": "5132", "url": "https://gl.wikipedia.org/wiki?curid=536151", "title": "CBA", "text": ""}
{"id": "536152", "revid": "35560", "url": "https://gl.wikipedia.org/wiki?curid=536152", "title": "Sputnik 8A91", "text": "Sputnik 8A91 foi un foguete espacial da Uni\u00f3n Sovi\u00e9tica derivado do m\u00edsil R-7 usado para lanzar o Sputnik 3. Nun primeiro intento, o 27 de abril de 1958, o foguete desintegrouse aos 88 segundos do lanzamento. O segundo intento, o 15 de maio dese mesmo ano, tivo \u00e9xito. Foi usado desde o cosm\u00f3dromo de Baikonur."}
{"id": "536153", "revid": "5863", "url": "https://gl.wikipedia.org/wiki?curid=536153", "title": "Maeterlinck", "text": ""}
{"id": "536154", "revid": "5863", "url": "https://gl.wikipedia.org/wiki?curid=536154", "title": "Sienkiewicz", "text": ""}
{"id": "536155", "revid": "35560", "url": "https://gl.wikipedia.org/wiki?curid=536155", "title": "Sputnik 8K71PS", "text": "Sputnik 8K71PS foi un foguete espacial da Uni\u00f3n Sovi\u00e9tica derivado do m\u00edsil R-7 usado para lanzar o Sputnik 1 e o Sputnik 2, convert\u00e9ndose no primeiro foguete espacial da Historia. Foi usado desde o cosm\u00f3dromo de Baikonur."}
{"id": "536160", "revid": "12452", "url": "https://gl.wikipedia.org/wiki?curid=536160", "title": "Pam", "text": ""}
{"id": "536161", "revid": "5863", "url": "https://gl.wikipedia.org/wiki?curid=536161", "title": "Olalla Castro Alvaredo", "text": "Olalla Castro Alvaredo, nada en Novel\u00edn (Rendar, O Incio) o 3 de xu\u00f1o de 1975, \u00e9 unha cient\u00edfica galega profesora na City, Universidade de Londres.\nTraxectoria.\nLicenciouse en F\u00edsica na Universidade de Santiago de Compostela (1993-1997) especializ\u00e1ndose en F\u00edsica de Part\u00edculas. Obtivo unha bolsa de investigaci\u00f3n do Ministerio de Educaci\u00f3n por catro anos no departamento de F\u00edsica de Part\u00edculas da mesma universidade. En 1999 presentou a s\u00faa Tese de licenciatura baixo a direcci\u00f3n do profesor Jos\u00e9 Luis Miramontes Antas. Fixo parte do doutoramento como visitante na Freie Universit\u00e4t Berlin baixo a supervisi\u00f3n de Andreas Fring. Despois de doutorarse en 2001, seguiu nesa universidade cunha bolsa durante tres anos. Continuou con outra bolsa de investigaci\u00f3n na Escola Superior de Li\u00f3n (Francia) traballando no grupo do profesor Jean-Michel Maillet. En marzo de 2005 foi nomeada profesora na City Universidade de Londres, na que segue a traballar en 2021.\nComo profesora Olalla desenvolve traballo docente, administrativo e de investigaci\u00f3n. A s\u00faa docencia conc\u00e9ntrase principalmente nas matem\u00e1ticas e as s\u00faas aplicaci\u00f3ns xa que traballa no Departamento de Matem\u00e1ticas da Universidade. Ten dado cursos de c\u00e1lculo, programaci\u00f3n, ecuaci\u00f3ns diferenciais, sistemas din\u00e1micos, teor\u00eda dos n\u00fameros etc. Ten tam\u00e9n dirixido un gran n\u00famero de proxectos de fin de carreira, d\u00faas tesi\u00f1as e tres teses doutorais.\nA s\u00faa \u00e1rea de investigaci\u00f3n especializase no estudo de sistemas cu\u00e1nticos unidimensionais co\u00f1ecidos como sistemas integrables. Tales sistemas son de grande interese matem\u00e1tico porque pos\u00faen un elevado n\u00famero de simetr\u00edas. Estas implican que moitas cantidades de relevancia f\u00edsica se poden calcular matematicamente de forma exacta, utilizando m\u00e9todos altamente especializados tales como o Bethe Ansatz termodin\u00e1mico. Dende o 2007 Olalla dedica os seus esforzos principalmente ao estudo de dous problemas sempre no contexto dos sistemas integrables: o primeiro \u00e9 o estudo da chamada entrop\u00eda de entrelazamento cu\u00e1ntico, unha medida da cantidade de entrelazamento que se pode almacenar nun estado cu\u00e1ntico. O entrelazamento cu\u00e1ntico \u00e9 unha das propiedades m\u00e1is fascinantes e misteriosas dos sistemas cu\u00e1nticos que \u00f3 mesmo tempo ten moitas aplicaci\u00f3ns pr\u00e1cticas, por exemplo no dese\u00f1o de ordenadores e outras tecnolox\u00edas cu\u00e1nticas. O segundo problema \u00e9 o estudo dos sistemas cu\u00e1nticos f\u00f3ra de equilibrio, unha area que viu unha grande expansi\u00f3n nos \u00faltimos 15 anos. O problema neste caso \u00e9 o estudo da evoluci\u00f3n temporal de certas cantidades f\u00edsicas nun sistema cu\u00e1ntico despois de que tal sistema te\u00f1a sido sometido a un cambio abrupto na s\u00faa contorna ou nas s\u00faas propiedades fundamentais. A idea \u00e9 que se se agarda un tempo suficientemente longo o sistema acadar\u00e1 un novo estado de equilibrio. O foco de interese de Olalla e moitos outros investigadores \u00e9 a descrici\u00f3n deste novo estado. \u00c9 autora de bastantes traballos cient\u00edficos sobre a materia. \nNo plano de administraci\u00f3n do Departamento e Universidade, Olalla ten desenvolto varios cargos, tanto no recrutamento de novos estudantes como no dese\u00f1o e xesti\u00f3n do grao de Matem\u00e1ticas impartido polo seu departamento. Tam\u00e9n \u00e9 membro do comit\u00e9 de Igualdade, Diversidade e Inclusi\u00f3n da s\u00faa facultade e membro do comit\u00e9 Athena Swan que traballa na eliminaci\u00f3n da discriminaci\u00f3n de x\u00e9nero no mundo acad\u00e9mico, particularmente nas carreiras cient\u00edficas. Esta cient\u00edfica, que usa a linguaxe matem\u00e1tica para crear teor\u00edas que expliquen a interacci\u00f3n das part\u00edculas elementais da materia, declaraba no 2015 a \"Faro de Vigo\" que \"hai que desmitificar as matem\u00e1ticas como algo que s\u00f3 entenden os xenios\".\nVida familiar.\nA s\u00faa parella \u00e9 o f\u00edsico te\u00f3rico Benjamin Doyon. \u00c9 irm\u00e1 de Francisco Castro Alvaredo."}
{"id": "536164", "revid": "23204", "url": "https://gl.wikipedia.org/wiki?curid=536164", "title": "Sherlock Hound", "text": ""}
{"id": "536166", "revid": "5863", "url": "https://gl.wikipedia.org/wiki?curid=536166", "title": "La Lectrice", "text": "La Lectrice \u00e9 un filme franc\u00e9s de 1988 dirixido por Michel Deville. Foi escollido como candidato de Francia para o \u00d3scar \u00f3 mellor filme internacional na 61\u00aa edici\u00f3n dos premios, mais finalmente non foi nomeado."}
{"id": "536167", "revid": "98629", "url": "https://gl.wikipedia.org/wiki?curid=536167", "title": "Au revoir les enfants", "text": "Au revoir les enfants \u00e9 un filme autobiogr\u00e1fico de 1987 escrito, producido e dirixido por Louis Malle. \u00c9 unha coproduci\u00f3n entre Francia, Alema\u00f1a Occidental e Italia. O filme ga\u00f1ou o Le\u00f3n de Ouro no Festival de Cinema de Venecia. Foi escollido como candidato de Francia para o \u00d3scar \u00f3 mellor filme internacional na 60\u00aa edici\u00f3n dos premios, sendo finalmente nomeado.\nSinopse.\nDurante o inverno de 1943\u201344, Julien Quentin, alumno dunha escola carmelita na Francia ocupada, volve ao colexio despois das vacaci\u00f3ns. Trata de forma dura os compa\u00f1eiros, mais en realidade \u00e9 un neno mimado que bota enormemente de menos a s\u00faa nai."}
{"id": "536168", "revid": "23204", "url": "https://gl.wikipedia.org/wiki?curid=536168", "title": "Au revoir, les enfants", "text": ""}
{"id": "536169", "revid": "98629", "url": "https://gl.wikipedia.org/wiki?curid=536169", "title": "37\u00b02 le matin", "text": "37\u00b02 le matin \u00e9 un filme franc\u00e9s de 1986 dirixido por Jean-Jacques Beineix e protagonizado por B\u00e9atrice Dalle e Jean-Hugues Anglade. Bas\u00e9ase na novela hom\u00f3nima de 1985 escrita por Philippe Djian. O filme foi o oitavo con maior recadaci\u00f3n ese ano en Francia. Foi escollido como candidato de Francia para o \u00d3scar \u00f3 mellor filme internacional na 59\u00aa edici\u00f3n dos premios, sendo finalmente nomeado."}
{"id": "536171", "revid": "15490", "url": "https://gl.wikipedia.org/wiki?curid=536171", "title": "Melchor Manuel N\u00fa\u00f1ez de Taboada", "text": "Melchor Manuel N\u00fa\u00f1ez de Taboada, nado en Bendoiro (Lal\u00edn) o 5 de setembro de 1778 e finado en Par\u00eds o 12 de marzo de 1840, foi un xornalista e escritor galego.\nTraxectoria.\nD\u00e9cimo cuarto fillo do tenente coronel Bernardo N\u00fa\u00f1ez de Taboada e Taboada e Mar\u00eda Estrella Moscoso Fari\u00f1a de Luaces, naceu no Pazo da Calzada en Bendoiro de Abaixo. Ingresou no mosteiro de Samos e despois pasou ao covento bieito de Valladolid onde tomou o h\u00e1bito o 6 de maio de 1796. Abandonou o mosteiro e marchou a Francia en 1803. Secularizouse en marzo de 1805 e quedou alg\u00fans anos en Baiona, dedicado a tarefas de traduci\u00f3n e dando clase de castel\u00e1n. Fundou e dirixiu en Baiona o peri\u00f3dico \"Diario de Ciencias y Artes\" (1906). Instalado en Par\u00eds dirixiu a redacci\u00f3n do xornal bonapartista \"La Abeja Espa\u00f1ola\", despois traballou para o Ministerio de Polic\u00eda franc\u00e9s como tradutor de espa\u00f1ol. Entre 1814 e 1816 estivo involucrado nas redes de conspiradores liberais espa\u00f1ois contra o r\u00e9xime absolutista de Fernando VII, e seguiu mantendo contactos con afrancesados e liberais espa\u00f1ois exiliados. \nEn 1815 dirixiu en Par\u00eds o \u00c9tablissement d\u2019Int\u00e9rpretation g\u00e9n\u00e9rale des Langues (unha \"instituci\u00f3n de interpretaci\u00f3n xeral e traduci\u00f3n de todas as linguas vivas e mortas\") ata 1825. Foi tam\u00e9n secretario do Gabinete Topogr\u00e1fico do rei. En 1827 nacionalizouse franc\u00e9s e ao ano seguinte volveu a Espa\u00f1a.\nA s\u00faa principal dedicaci\u00f3n foi o traballo lexicogr\u00e1fico: en 1812 publicou en Par\u00eds o \"Dictionnaire fran\u00e7ais-espagnol et espagnol-fran\u00e7ais\", que tivo enorme \u00e9xito e foi mellorado en cada reedici\u00f3n durante todo o s\u00e9culo XIX en Francia e Espa\u00f1a. Na obra segu\u00eda principalmente a Capmany e foi apreciada por ser escrita por un autor de lengua espa\u00f1ola. Tam\u00e9n \u00e9 autor da \"Grammaire espagnole a l\u2019usage des fran\u00e7ais\", e d\u00faas obras pol\u00edticas: \"Derniers efforts de la politique de Buonaparte pour s\u00e9parer l\u2019Espagne de la coalition form\u00e9e contre lui, ou Manifeste des Cort\u00e8s de la nation espagnole sur le trait\u00e9 propos\u00e9 par Buonaparte dans le mois de decembre 1813\" e \"Dernier soupir de l\u2019inquisition en Espagne, ou conduite sage et mesur\u00e9e de la regence du royaume d\u2019Espagne envers le dernier defenseur de ce Tribunal de Sang. Recueil de pi\u00e8ces officielles traduites de l\u2019espagnol\". Traduciu e imprimiu a Constituci\u00f3n de C\u00e1diz en franc\u00e9s (Par\u00eds, 1814) e \"Lengua universal mar\u00edtima, o sistema completo de se\u00f1ales de d\u00eda y de noche\" do dan\u00e9s L. J. Rhode (Bordeos, 1837)."}
{"id": "536172", "revid": "98629", "url": "https://gl.wikipedia.org/wiki?curid=536172", "title": "Trois hommes et un couffin", "text": "Trois hommes et un couffin \u00e9 un filme franc\u00e9s de 1985 dirixido por Coline Serreau. O filme tivo un remake de Hollywood titulado \"Three Men and a Baby\" e estreado en 1987. Foi escollido como candidato de Francia para o \u00d3scar \u00f3 mellor filme internacional na 58\u00aa edici\u00f3n dos premios, sendo finalmente nomeado.\nSinopse.\nTres homes novos (Jacques, Pierre e Michel) comparten un piso en Par\u00eds e te\u00f1en moitas mozas e festas. Unha vez, durante unha destas festas, un amigo de Jacques dille que ten un paquete moi comprometeder (que resulta ser hero\u00edna) para entregar, e p\u00eddelle se pode deixalo discretamente na s\u00faa casa. Jacques acepta e, como traballa como auxiliar de voo, marcha nunha viaxe dun mes ao Xap\u00f3n, c\u00f3ntandolles a Pierre e a Michel do paquete. Ent\u00f3n, unha ex moza de Jacques deixa un beb\u00e9 na porta, o que fai crer aos seus compa\u00f1eiros de piso que ese era o paquete que agardaba. As s\u00faas vidas cambian completamente, cos solteiros tratando con g\u00e1nsters, polic\u00edas e a responsabilidade da paternidade."}
{"id": "536173", "revid": "1131", "url": "https://gl.wikipedia.org/wiki?curid=536173", "title": "PNRO", "text": ""}
{"id": "536175", "revid": "98629", "url": "https://gl.wikipedia.org/wiki?curid=536175", "title": "Tchao Pantin", "text": "Tchao Pantin \u00e9 un filme franc\u00e9s de 1983 dirixido por Claude Berri. Bas\u00e9ase nunha novela de Alain Page. Foi escollido como candidato de Francia para o \u00d3scar \u00f3 mellor filme internacional na 57\u00aa edici\u00f3n dos premios, mais finalmente non foi nomeado."}
{"id": "536176", "revid": "23204", "url": "https://gl.wikipedia.org/wiki?curid=536176", "title": "Coup de foudre", "text": "Coup de foudre \u00e9 un filme franc\u00e9s de 1983 dirixido por Diane Kurys. Foi escollido como candidato de Francia para o \u00d3scar \u00f3 mellor filme internacional na 56\u00aa edici\u00f3n dos premios, sendo finalmente nomeado."}
{"id": "536178", "revid": "98629", "url": "https://gl.wikipedia.org/wiki?curid=536178", "title": "Coup de torchon", "text": "Coup de torchon \u00e9 un filme franc\u00e9s de 1981 dirixido por Bertrand Tavernier e adaptado a partir da novela \"Pop. 1280\" de Jim Thompson. A ambientaci\u00f3n do filme cambia a orixinal da novela (nunha vila de Am\u00e9rica do Sur) por unha vila do oeste de \u00c1frica. O filme vendeu 2\u00a0199\u00a0309 entradas en Francia e foi d\u00e9cimo sexto m\u00e1is visto en Francia dese ano. Foi escollido como candidato de Francia para o \u00d3scar \u00f3 mellor filme internacional na 55\u00aa edici\u00f3n dos premios, sendo finalmente nomeado.\nSinopse.\n\u00c1frica Occidental Francesa, 1938. Lucien Cordier \u00e9 o \u00fanico polic\u00eda dunha pequena cidade colonial. Cando un oficial lle fai tomar conciencia da s\u00faa mediocridade, transf\u00f3rmase nun xusticeiro inspirado por Deus."}
{"id": "536179", "revid": "98629", "url": "https://gl.wikipedia.org/wiki?curid=536179", "title": "Diva (filme de 1981)", "text": "Diva \u00e9 un filme franc\u00e9s de 1981 dirixido por Jean-Jacques Beineix, Foi escollido como candidato de Francia para o \u00d3scar \u00f3 mellor filme internacional na 54\u00aa edici\u00f3n dos premios, mais finalmente non foi nomeado."}
{"id": "536181", "revid": "1888", "url": "https://gl.wikipedia.org/wiki?curid=536181", "title": "Melchor Manuel N\u00fa\u00f1ez Taboada", "text": ""}
{"id": "536182", "revid": "5132", "url": "https://gl.wikipedia.org/wiki?curid=536182", "title": "Banco Natwest Zaragoza", "text": ""}
{"id": "536183", "revid": "5132", "url": "https://gl.wikipedia.org/wiki?curid=536183", "title": "Pescanova Ferrol", "text": ""}
{"id": "536184", "revid": "5132", "url": "https://gl.wikipedia.org/wiki?curid=536184", "title": "BFI Granollers", "text": ""}
{"id": "536185", "revid": "5132", "url": "https://gl.wikipedia.org/wiki?curid=536185", "title": "Unicaja Mayoral", "text": ""}
{"id": "536186", "revid": "23204", "url": "https://gl.wikipedia.org/wiki?curid=536186", "title": "Liga ACB 1992-93", "text": "A temporada 1992\u201393 da Liga ACB, celebrada entre o 20 de setembro de 1992 e o 23 de maio de 1993, foi a d\u00e9cima temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. O campi\u00f3n desta edici\u00f3n foi o Real Madrid Teka.\nNesta edici\u00f3n reduciuse o n\u00famero de equipos a 22. A pesar de que s\u00f3 descenderon dous equipos na edici\u00f3n anterior, o Caja Ronda e o Mayoral Maristas fuison\u00e1ronse para formar o Baloncesto M\u00e1laga e o Collado Villalba renunciuou a s\u00faa praza. Co novo n\u00famero de equipos, mudou o formato de competici\u00f3n da edici\u00f3n anterior, pasando de haber dous grupos a un s\u00f3 sistema tradicional de liga. Os 16 primeiros clasificados xogaron os playoffs polo t\u00edtulo e os catro \u00faltimos pola permanencia.\nPlayoffs.\nPlayoff de permanencia.\nFerrys Ll\u00edria e J\u00faver Murcia perden a categor\u00eda."}
{"id": "536187", "revid": "5132", "url": "https://gl.wikipedia.org/wiki?curid=536187", "title": "Liga ACB 1992\u201393", "text": ""}
{"id": "536188", "revid": "85894", "url": "https://gl.wikipedia.org/wiki?curid=536188", "title": "John William Ernest Pearce", "text": "John William Ernest Pearce, nado en Bristol, Inglaterra, o 4 de abril de 1864 e finado en Londres o 25 de xaneiro de 1951, foi un profesor de cultura cl\u00e1sica e numism\u00e1tico brit\u00e1nico especializado na moeda do Imperio Romano.\nTraxectoria.\nPrimeiros anos e formaci\u00f3n.\nPearce naceu en Bristol o 4 de abril de 1864, fillo de Henry Edward Pearce e de Harriet Georgina Hurst. Realizou os seus primeiros estudos na \"Manchester Grammar School\" (1876-1881) e posteriormente acadou a bolsa de estudos \"Langworthy\", que lle permitiu ingresar no \"Merton College\", da Universidade de Oxford. Al\u00ed cursou Estudos Cl\u00e1sicos entre 1881 e 1885, cando acadou o t\u00edtulo de \"Bachelor of Arts\", completado en 1888 co mestrado en Artes. O seu pai emigrara neses anos ao Canad\u00e1 con toda a familia, excepto John, que ficou en Oxford para non interrompeu os seus estudos universitarios.\nDocencia.\nLogo da s\u00faa graduaci\u00f3n desenvolveu a s\u00faa carreira profesional impartindo docencia de lingua e cultura cl\u00e1sica en diversas instituci\u00f3ns de ensino primario e secundario, entre elas o \"Eastbourne College\" (Dover), o \"Dover College\" e a \"University College School\" (Hampstead, Londres).\nLogo do seu casamento en 1898 con Irene Kate Chaplin, o matrimonio creou e dirixiu a s\u00faa propia escola preparatoria para nenos en Merton Court, Kent, no sur de Londres.\nNesa \u00e9poca fixo numerosas viaxes por diferentes cidades europeas, con interese eminentemente cultural.\nNumism\u00e1tica.\nA partir da s\u00faa xubilaci\u00f3n da docencia en 1919 comezou a interesarse polo estudo da numism\u00e1tica romana e a principios dos anos vinte xa colaborou na identificaci\u00f3n dos achados monetarios das escavaci\u00f3ns do forte romano de Richborough, no condado de Kent. Co tempo foi especializando o seu interese nas cu\u00f1axes imperiais romanas do s\u00e9culo IV d. C., e estudou a presenza destas moedas na maior\u00eda das grandes colecci\u00f3ns numism\u00e1ticas do seu pa\u00eds e de toda Europa. Ademais de ser autor de numerosos artigos cient\u00edficos, o seu co\u00f1ecemento destas emisi\u00f3ns motivou a s\u00faa participaci\u00f3n no volume IX da obra \"Roman Imperial Coinage\", que cataloga as moedas emitidas desde Valentiniano I a Teodosio I. \nDurante anos prestou tam\u00e9n a s\u00faa asistencia en entidades como o Departamento de Moedas e Medallas do Museo Brit\u00e1nico e o Gabinete Numism\u00e1tico de Viena. Foi membro da \"Royal Numismatic Society\" a partir de 1925 e tam\u00e9n da Sociedade de Anticuarios de Londres.\nJ. W. E. Pearce morreu en Hampstead, Londres, o 25 de xaneiro de 1951, aos 86 anos.\nPublicaci\u00f3ns.\nAta a s\u00faa xubilaci\u00f3n en 1919, as publicaci\u00f3ns de Pearce consistiron na edici\u00f3n de cl\u00e1sicos latinos e na redacci\u00f3n de manuais para o ensino da lingua latina:\nArtigos en \"Numismatic Chronicle\".\n\u00c1 parte da s\u00faa achega ao volume IX de \"Roman Imperial Coinage\", as contribuci\u00f3ns numism\u00e1ticas de J. W. E. Pearce centr\u00e1ronse na publicaci\u00f3n de artigos na revista \"Numismatic Chronicle\", editada pola \"Royal Numismatic Society\"."}
{"id": "536189", "revid": "1888", "url": "https://gl.wikipedia.org/wiki?curid=536189", "title": "Juan Dom\u00ednguez Vi\u00e9itez", "text": "Juan Dom\u00ednguez Vi\u00e9itez, nado cara a 1845 e finado en Fornelos (Salvaterra de Mi\u00f1o) o 2 de febreiro de 1920, foi un labrego e agrarista galego.\nTraxectoria.\nLabrego veci\u00f1o da Pedra Pi\u00f1eira e agrarista. Morreu na presa de Curxido o 2 de febreiro de 1920. A\u00ednda que nun principio a xustiza considerou que a s\u00faa morte fora casual, as sociedades agrarias de Salvaterra consideraron que fora un asasinato e convocaron un mitin en Fornelos o 12 de febreiro para pedir que se esclarecera a morte. A campa\u00f1a estendeuse e moitas sociedades agrarias e obreiras de Galicia realizaron protestas e actos reivindicativos solicitando que se investigase o crime de Fornelos. A indignaci\u00f3n aumentou logo do asasinato dos m\u00e1rtires de Sobredo. Pero non se conseguiu a ansiada revisi\u00f3n. Coa ca\u00edda da ditadura de Primo de Rivera volveu activarse a campa\u00f1a e constitu\u00eduse unha \"Comisi\u00f3n pro-esclarecimiento del crimen de Fornelos de la Rivera\" coa expectativa de que as autoridades da Rep\u00fablica promover\u00edan a revisi\u00f3n do caso. Pero no se conseguiu e en 1936 o asunto segu\u00eda atascado no Tribunal Supremo. Co golpe de Estado do 18 de xullo de 1936 esqueceuse o caso."}
{"id": "536190", "revid": "1888", "url": "https://gl.wikipedia.org/wiki?curid=536190", "title": "Crime de Fornelos", "text": ""}
{"id": "536191", "revid": "1888", "url": "https://gl.wikipedia.org/wiki?curid=536191", "title": "Carlos Albert Despujols", "text": ""}
{"id": "536193", "revid": "89787", "url": "https://gl.wikipedia.org/wiki?curid=536193", "title": "Judith Leyster", "text": "Judith Jans Leyster ou Leijster, nada en Haarlem o 28 de xullo de 1609 e finada en Heemstede o 10 de febreiro de 1660, foi unha pintora do S\u00e9culo de Ouro neerland\u00e9s. Traballou con formatos de dimensi\u00f3ns variadas. Cultivou a pintura de x\u00e9nero, os retratos e os bodeg\u00f3ns. Toda a s\u00faa obra foi atribu\u00edda a Frans Hals ou ao seu marido Jan Miense Molenaer ata 1893 cando Cornelis Hofstede de Groot lle atribu\u00edu sete pinturas, seis das cales est\u00e1n asinadas co seu monograma distintivo 'JL *'. A atribuci\u00f3n err\u00f3nea das s\u00faas obras a Molenaer puido deberse a que despois da s\u00faa morte moitas das pinturas foron inventariadas como \"a esposa de Molenaer\", non como Judith Leyster.\nTraxectoria.\nLeyster naceu en Haarlem, oitava filla de Jan Willemsz Leyster, un cervexeiro e xastre local. A\u00ednda que os detalles da s\u00faa formaci\u00f3n son incertos, xa na s\u00faa mocidade chegou a ser suficientemente co\u00f1ecida como para ser mencionada nun libro de Samuel Ampzing titulado \"Beschrijvinge ende lof der stadt Haerlem\", escrito orixinariamente en 1621, revisado entre 1626 e 1627, e publicado en 1628.\nCrese que Leyster desenvolveu a s\u00faa carreira como pintora ante a necesidade de proporcionar fondos \u00e1 familia como resultado da bancarrota do seu pai. Pode ser que aprendese pintura con Frans Pietersz de Grebber, que dirix\u00eda un respectado obradoiro en Haarlem na d\u00e9cada de 1620. Nestes anos a s\u00faa familia trasladouse a Utrecht, onde entrou en contacto cos caravaggistas de Utrecht.\nO seu primeiro traballo asinado data de 1629, catro anos antes de ingresar no gremio de artistas. En 1633 era membro da guilda de San Lucas de Haarlem. Existe certo debate sobre quen foi a primeira muller rexistrada no gremio, pois algunhas fontes indican que foi Leyster, inscrita en 1633, e outras que foi Sara van Baalbergen en 1631. Decenas doutras artistas femininas foron admitidas no gremio durante o s\u00e9culo XVII, mais non foron reco\u00f1ecidas como tales, ao entenderse as s\u00faas actividades como oficios menores (bordado, cer\u00e1mica, metal e madeira) ou ben porque eran consideradas continuadoras do traballo dos seus maridos ao falecer.\nEspeculouse con que o autorretrato de Leyster de 1633 (National Gallery of Art, Washington) fose a s\u00faa peza de presentaci\u00f3n para o gremio. Este traballo marca un cambio hist\u00f3rico co abandono da rixidez dos autorretratos femininos a favor dunha postura m\u00e1is relaxada e din\u00e1mica. A s\u00faa actitude \u00e9 moi relaxada segundo os est\u00e1ndares de calquera retrato neerland\u00e9s e comparable principalmente con alg\u00fans retratos de Frans Hals. \u00c1ngeles Caso analiza respecto \u00e1s roupas como adoitaban retratarse naquela \u00e9poca cos traxes e complementos elegantes, mostrando status e dignidade para a s\u00faa profesi\u00f3n.\nEn 1636, casou con Jan Miense Molenaer, un pintor m\u00e1is prol\u00edfico a\u00ednda que con menos talento, que se dedicou a temas similares. Traslad\u00e1ronse a Amsterdam para mellorar economicamente, dado que al\u00ed o mercado de arte era m\u00e1is estable. En Heemstede compartiron un estudio nunha pequena casa situada no actual Groenendaal Park. Leyster e Molenaer tiveron cinco fillos, dos que s\u00f3 dous sobreviviron ata a idade adulta.\nA maior\u00eda das obras datadas de Leyster son de entre 1629 e 1635, antes de casar e ter fillos. Existen poucas pezas co\u00f1ecidas pintadas despois de 1635: d\u00faas ilustraci\u00f3ns nun libro sobre tulip\u00e1ns de 1643, un retrato de 1652 e unha natureza morta de 1654 descuberta nunha colecci\u00f3n privada. Leyster tam\u00e9n puido ter traballado en colaboraci\u00f3n co seu esposo. Faleceu en 1660, aos 50 anos.\nObra.\nLeyster asinou os seus traballos cun monograma formado polas s\u00faas iniciais JL cunha estrela adxunta como un xogo de palabras: Leister significaba \"estrela l\u00edder\" en neerland\u00e9s e para os navegantes neerlandeses da \u00e9poca era o nome com\u00fan da estrela polar. Leistar era o nome da cervexar\u00eda do seu pai en Haarlem. S\u00f3 asinou os seus traballos ocasionalmente co seu nome completo.\nEspecializouse en escenas de x\u00e9nero de polo xeral unha a tres figuras, que adoitan amosar optimismo m\u00f3stranse nun contexto sinxelo. Moitas son nenos ou nenas, m\u00fasicos e homes con bebidas.\nLeyster foi particularmente innovadora nas s\u00faas escenas de x\u00e9nero dom\u00e9sticas. Estas son escenas \u00edntimas de mulleres no fogar, moitas veces con candeas ou l\u00e1mpadas, evocando o punto de vista feminino. \"Home ofrecendo cartos a unha muller nova\" (Mauritshuis, A Haia) \u00e9 unha variante pouco frecuente nestas escenas, amosando unha rapariga que aparece indiferente \u00e1s proposici\u00f3ns e \u00e1s moedas do home. O habitual nesa \u00e9poca era representar unha prostituta disposta.\nGran parte da s\u00faa obra, especialmente centrada en m\u00fasicos, era similar en natureza \u00e1 de moitos dos seus contempor\u00e1neos, como o seu esposo Molenaer, os irm\u00e1ns Frans e Dirck Hals, Jan Steen, e os caravaggistas de Utrecht Hendrick ter Brugghen e Gerrit van Honthorst. As s\u00faas pinturas de x\u00e9nero, en xeral de tabernas e outras escenas de lecer, satisfac\u00edan os gustos e os intereses dun segmento crecente da clase media neerlandesa. Pintou poucos retratos reais, e a s\u00faa pintura hist\u00f3rica co\u00f1ecida \u00e9 \"David coa cabeza de Goliat\", que non se aparta do seu estilo t\u00edpico, cunha soa figura preto da fronte do espazo da imaxe.\nLeyster e Frans Hals.\nA\u00ednda que co\u00f1ecida durante a s\u00faa vida e estimada polos seus contempor\u00e1neos, Leyster e a s\u00faa obra foron esquecidas en gran parte despois do seu pasamento. O seu redescubrimento tivo lugar en 1893, cando se soubo que unha pintura admirada durante m\u00e1is dun s\u00e9culo como obra de Frans Hals fora pintada por Leyster.\nA confusi\u00f3n ou o engano talvez se remonte \u00e1 vida de Leyster. En 1868 Luke Schamb adquiriu un cadro de Leyster, \"A alegre compa\u00f1a\" (Museo do Louvre, Par\u00eds), coma se fose un Hals. A obra pasou ao mercador de arte Wertheimer de Bond Street, Londres, que a describiu como unha das mellores pinturas de Hals. John Millars estivo de acordo con Wertheimer sobre a autenticidade e o valor da pintura. Wertheimer vendeu a pintura a unha firma inglesa por 4500 libras e esta empresa, \u00e1 s\u00faa vez, vendeu a pintura como un Hals ao bar\u00f3n Schlichting en Par\u00eds.\nEn 1893, o Louvre atopou o monograma de Leyster baixo a firma fabricada de Hals. Non est\u00e1 claro cando se agregou a firma falsa. Cando se descubriu a firma orixinal, o Bar\u00f3n Schlichting demandou a firma inglesa, que \u00e1 s\u00faa vez intentou rescindir a s\u00faa propia compra e recuperar os cartos do comerciante de arte, Wertheimer. O caso resolveuse no tribunal o 31 de maio de 1893, e os demandantes (a firma inglesa sen nome) acordaron manter a pintura por un valor de 3500+500\u00a0\u00a3. Durante o proceso non se considerou a obra como unha peza de valor dada a s\u00faa nova atribuci\u00f3n. Non se te\u00f1en indicios de que se valorase a inesperada descuberta desta artista, capaz de igualar a Hals no seu mellor momento. Outra versi\u00f3n da \"Alegre compa\u00f1a\" vendida en Bruxelas en 1890 levaba o monograma de Leyster \"cruamente alterado a un FH entrelazado\".\nEn 1893, Cornelis Hofstede de Groot escribiu o primeiro artigo sobre Leyster. Desde a historia da arte foi clasificado como imitadora ou seguidora de Hals, a\u00ednda que esta interpretaci\u00f3n cambiou a finais do s\u00e9culo XX.\nAdemais da demanda mencionada anteriormente, non est\u00e1 clara a natureza da relaci\u00f3n profesional de Leyster con Frans Hals; pode que fose a s\u00faa alumna ou unha colega amistosa. Pode que fose testemu\u00f1a no bautismo da filla de Hals Maria a principios da d\u00e9cada de 1630, xa que se rexistrou unha \"Judith Jansder\" (que significa \"filla de Jan\") como testemu\u00f1a, a\u00ednda que hab\u00eda outras Judith Janses en Haarlem. Alg\u00fans historiadores afirmaron que Hals ou o seu irm\u00e1n Dirck puideron ser o profesor de Leyster, debido \u00e1s estreitas semellanzas entre as s\u00faas obras.\nColecci\u00f3ns p\u00fablicas.\nEntre os museos que conservan obras de Judith Leyster est\u00e1n o Rijksmuseum de Amsterdam, o Mauritshuis da Haia, Museo Frans Hals de Haarlem, o Louvre de Par\u00eds, a National Gallery de Londres e a National Gallery of Art de Washington.\nEn marzo de 2021 a obra de Leyster engadiuse \u00e1 \"Galer\u00eda de Honra\" no Rijksmuseum. Leyster, Gesina ter Borch e Rachel Ruysch foron as primeiras mulleres inclu\u00eddas na galer\u00eda."}
{"id": "536196", "revid": "1888", "url": "https://gl.wikipedia.org/wiki?curid=536196", "title": "Carlos de Albert Despujol", "text": ""}
{"id": "536197", "revid": "65337", "url": "https://gl.wikipedia.org/wiki?curid=536197", "title": "J. W. E. Pearce", "text": ""}
{"id": "536198", "revid": "65337", "url": "https://gl.wikipedia.org/wiki?curid=536198", "title": "Pearce, J. W. E.", "text": ""}
{"id": "536200", "revid": "104999", "url": "https://gl.wikipedia.org/wiki?curid=536200", "title": "Premio L'Or\u00e9al-UNESCO a Mulleres en Ciencia", "text": "Os Premios L'Or\u00e9al-UNESCO a Mulleres en Ciencia (ingl\u00e9s: \"L'Or\u00e9al-UNESCO Awards for Women in Science\") son uns premios anuais que buscan mellorar a visibilidade da muller na ciencia mediante o reco\u00f1ecemento de mulleres que realizaron importantes contribuci\u00f3ns ao progreso cient\u00edfico. Os premios son o resultado dunha alianza entre a UNESCO e a multinacional de cosm\u00e9ticos francesa L'Or\u00e9al."}
{"id": "536201", "revid": "89787", "url": "https://gl.wikipedia.org/wiki?curid=536201", "title": "Francisca Nneka Okeke", "text": "Francisca Nneka Okeke FAS, nada en Onitsha, Estado de Anambra (Nixeria) \u00e9 unha cient\u00edfica nixeriana e profesora de f\u00edsica na Universidad de Nixeria e a primeira muller Xefa dun Departamento universitario.. En 2011, foi elixida como membro da Academia Nixeriana de Ciencia, a organizaci\u00f3n cient\u00edfica pionera en Nixeria.\nTraxectoria.\nFrancisca obtivo a s\u00faa licenciatura de f\u00edsica en 1980, xunto con outra compa\u00f1eira e trinta estudantes homes. Foi a primeira muller xefa do departamento de F\u00edsica e Astronom\u00eda e foi tam\u00e9n a primeira muller nomeada decana da Facultade de Ciencias F\u00edsicas.\nOs seus estudos sobre a actividade solar na forma en que a ionosfera afecta o campo magn\u00e9tico da Terra, poder\u00eda conducir a unha mellor comprensi\u00f3n do cambio clim\u00e1tico e axudar a identificar as fontes de fen\u00f3menos dram\u00e1ticos como tsunamis e terremotos.\nFrancisca Nneka Okeke, fomenta a participaci\u00f3n de mulleres na investigaci\u00f3n sobre cambio clim\u00e1tico."}
{"id": "536202", "revid": "98629", "url": "https://gl.wikipedia.org/wiki?curid=536202", "title": "Space Recovery Experiment", "text": "Space Recovery Experiment, tam\u00e9n co\u00f1ecida como Space Capsule Recovery Experiment, SCRE ou SRE foi unha c\u00e1psula espacial experimental da India lanzada o 10 de xaneiro de 2007 mediante un foguete PLSV-G desde o Centro Espacial Satish Dhawan.\nCaracter\u00edsticas.\nSRE era un demostrador tecnol\u00f3xico para estudar a reentrada atmosf\u00e9rica e a recuperaci\u00f3n dunha c\u00e1psula espacial. A nave ti\u00f1a unha masa de 500 kg e forma c\u00f3nica, cun di\u00e1metro de 2,0 m na base e unha altura de 1,60 m. Unha vez lanzada permaneceu varios d\u00edas en \u00f3rbita terrestre para facer experimentos en microgravedade ata o seu regreso e reentrada na atmosfera protexida por un escudo t\u00e9rmico para acabar amerizando no golfo de Bengala o 22 de xaneiro de 2007. Planific\u00e1ronse d\u00faas c\u00e1psulas SRE, a\u00ednda que so se chegou a lanzar unha."}
{"id": "536203", "revid": "72012", "url": "https://gl.wikipedia.org/wiki?curid=536203", "title": "PLSV-G", "text": ""}
{"id": "536204", "revid": "72012", "url": "https://gl.wikipedia.org/wiki?curid=536204", "title": "Space Capsule Recovery Experiment", "text": ""}
{"id": "536205", "revid": "72012", "url": "https://gl.wikipedia.org/wiki?curid=536205", "title": "SRE 1", "text": ""}
{"id": "536206", "revid": "72012", "url": "https://gl.wikipedia.org/wiki?curid=536206", "title": "SCRE", "text": ""}
{"id": "536207", "revid": "72012", "url": "https://gl.wikipedia.org/wiki?curid=536207", "title": "SRE", "text": ""}
{"id": "536208", "revid": "15490", "url": "https://gl.wikipedia.org/wiki?curid=536208", "title": "SRET", "text": "SRET (acr\u00f3nimo de \"Satellite des Recherches et d'Etudes Technologiques\"), tam\u00e9n co\u00f1ecidos como MAS polo seu acr\u00f3nimo en ruso (\"Maliy Avtonomiy Sputnik\"), foi unha serie de dous sat\u00e9lites de estudos tecnol\u00f3xicos franceses en colaboraci\u00f3n coa Uni\u00f3n Sovi\u00e9tica.\nSRET 1.\nSRET 1 foi lanzado a bordo dun foguete Molniya M xunto co sat\u00e9lite de comunicaci\u00f3ns Molniya-1 20 o 4 de abril de 1972. A s\u00faa misi\u00f3n foi probar no espazo c\u00e9lulas solares de pel\u00edcula de sulfuro de cadmio e teluro de cadmio as\u00ed como un novo tipo de bater\u00eda lixeira. O sat\u00e9lite ti\u00f1a forma de poliedro de oito caras, cun di\u00e1metro de 55,9 cm e un peso duns 15,9 kg. Catro das caras estaban recubertas de c\u00e9lulas solares normais mentres que outras catro usaban as c\u00e9lulas experimentais. A \u00f3rbita do sat\u00e9lite era altamente el\u00edptica, cun perixeo de 545 km e un apoxeo de 46.250 km, pasando polos cintos de radiaci\u00f3n de Van Allen catro veces ao d\u00eda e proporcionando informaci\u00f3n sobre os efectos da radiaci\u00f3n nas c\u00e9lulas solares. SRET 1 foi o primeiro sat\u00e9lite franc\u00e9s lanzado en cooperaci\u00f3n coa Uni\u00f3n Sovi\u00e9tica.\nSRET 2.\nSRET 2 foi lanzado tam\u00e9n a bordo dun foguete Molniya M, xunto co sat\u00e9lite de comunicaci\u00f3ns Molniya-1K 30 o 5 de xu\u00f1o de 1975. Ti\u00f1a unha masa de 29,6 kg e probou un sistema criox\u00e9nico pasivo para os sat\u00e9lites Meteosat, as\u00ed como varios m\u00e9todos de enfriamento, c\u00e9lulas solares, os efectos da radiaci\u00f3n en diferentes sistemas e o avellentamento do illamento t\u00e9rmico e pel\u00edculas de pl\u00e1stico. SRET 2 terminou reentrando na atmosfera o 10 de xullo de 1988."}
{"id": "536209", "revid": "72012", "url": "https://gl.wikipedia.org/wiki?curid=536209", "title": "Satellite des Recherches et d'Etudes Technologiques", "text": ""}
{"id": "536210", "revid": "72012", "url": "https://gl.wikipedia.org/wiki?curid=536210", "title": "SRET 1", "text": ""}
{"id": "536211", "revid": "72012", "url": "https://gl.wikipedia.org/wiki?curid=536211", "title": "SRET 2", "text": ""}
{"id": "536220", "revid": "87339", "url": "https://gl.wikipedia.org/wiki?curid=536220", "title": "Rafael Baixeras", "text": "Rafael Rodr\u00edguez Baixeras, nado na Pobra do Carami\u00f1al o 19 de novembro de 1947 e finado en Segovia o 25 de novembro de 1989, foi un pintor galego. E irm\u00e1n do poeta Xavier R. Baixeras.\nTraxectoria.\nBaixeras naceu na Pobra do Carami\u00f1al, mais con nove anos trasladouse coa s\u00faa familia a Segovia. Comezou a estudar arquitectura en Madrid, mais tres anos despois cambiouse a belas artes.\nNos seus primeiros anos de carreira artist\u00edcas afastouse das vangardas para facer unha pintura m\u00e1is figurativa, con trazos surrealitas e expresionistas. A s\u00faa primeira exposici\u00f3n individual foi en Tarragona en 1970.\nA partir de 1976, o seu estilo cambiou pola influencia do grupo barcelon\u00e9s \"Trama\" e do franc\u00e9s \"Support-surface\", de estilo abstracto. A amizade con outros pintores permitiulle viaxar e participar en exposici\u00f3ns internacionais. Ademais formou o grupo Seis e catro con Fernando S\u00e1nchez Calder\u00f3n, Mon Montoya e Cruz-Hern\u00e1ndez."}
{"id": "536221", "revid": "47401", "url": "https://gl.wikipedia.org/wiki?curid=536221", "title": "Rafael Rodr\u00edguez Baixeras", "text": ""}
{"id": "536222", "revid": "5863", "url": "https://gl.wikipedia.org/wiki?curid=536222", "title": "A Casa da Troia", "text": ""}
{"id": "536223", "revid": "5863", "url": "https://gl.wikipedia.org/wiki?curid=536223", "title": "La Casa de la Troya (filme de 1925)", "text": ""}
{"id": "536224", "revid": "23204", "url": "https://gl.wikipedia.org/wiki?curid=536224", "title": "Guerra de Indochina", "text": "A primeira guerra de Indochina, co\u00f1ecida como guerra de Indochina en Francia e guerra de resistencia antifrancesa en Vietnam comezou na Indochina francesa o 19 de decembro de 1946 e durou ata o 20 de xullo de 1954, a\u00ednda que os enfrontamentos entre as forzas francesas e os seus rivais do Vi\u1ec7t Minh no sur databan de setembro de 1945. O conflito enfrontou unha serie de forzas, inclu\u00eddo o Corpo Expedicionario do Extremo Oriente Franc\u00e9s da Uni\u00f3n Francesa, dirixido polo goberno de Francia e apoiado polo ex\u00e9rcito nacional vietnamita do ex emperador B\u1ea3o \u0110\u1ea1i contra o ex\u00e9rcito popular de Vietnam e o Vi\u1ec7t Minh (parte do Partido Comunista), liderada por V\u00f5 Nguy\u00ean Gi\u00e1p e H\u1ed3 Ch\u00ed Minh. A maior parte dos combates tiveron lugar en Tonk\u00edn, ao norte de Vietnam, a\u00ednda que o conflito involucrou todo o pa\u00eds e tam\u00e9n se estendeu aos protectorados veci\u00f1os de Laos e Camboxa.\nAntecedentes.\nAproveitando o baleiro de poder que as tropas brit\u00e1nicas apenas conseguiron encher, os guerrilleiros comunistas Vi\u1ec7t Minh fix\u00e9ronse co poder e proclamaron a independencia do que hoxe \u00e9 Vietnam (setembro de 1945). Non obstante, as autoridades coloniais francesas rexeitaron rotundamente chegar a un acordo co l\u00edder comunista H\u1ed3 Ch\u00ed Minh. Os franceses restableceron o poder colonial e instalaron o emperador B\u1ea3o \u0110\u1ea1i como un xefe de goberno monicreque.\nA guerra.\nInicialmente os franceses pensaron que a guerrilla vietnamita non era un adversario que cumpr\u00eda tomar en serio. Durante a segunda guerra mundial, a guerrilla demostrara ser un elemento t\u00e1ctico nada desprezable, mais a\u00ednda non se ti\u00f1a en conta a posibilidade de que un ex\u00e9rcito irregular ga\u00f1ase unha campa\u00f1a por si mesmo. Tardaron varios anos en apreciar a capacidade estrat\u00e9xica dun ex\u00e9rcito guerrilleiro. A gran lecci\u00f3n chegou coa guerra civil chinesa, que rematou en 1949 coa abafadora vitoria comunista despois dunha campa\u00f1a de dous anos.\nO Vi\u1ec7t Minh recibiu axuda da China comunista e comezou a po\u00f1er en perigo o ex\u00e9rcito colonial franc\u00e9s. En Par\u00eds, os gobernos da Cuarta Rep\u00fablica Francesa rexeitaron enviar recrutas a Indochina e como resultado a sangr\u00eda de tropas de unidades profesionais de elite (a Lexi\u00f3n Estranxeira, paracaidistas ou rexementos coloniais) provocou queixas entre os militares.\nO declive final produciuse en 1954, cando o alto mando franc\u00e9s, lanzando paracaidistas, intentou establecer un potente posto avanzado nun lugar chamado Dien Bien Phu, no coraz\u00f3n do territorio dominado polo Vi\u1ec7t Minh. Por\u00e9n, foron os comunistas os que esmagaron as unidades de elite do ex\u00e9rcito franc\u00e9s e enfront\u00e1ronse \u00e1 magnitude da derrota na batalla de Dien Bien Phu, e despois de que os estadounidenses desbotasen o uso de armas at\u00f3micas para axudalos, os franceses decidiron inmediatamente acceder a unha conferencia de paz (Xenebra, 1954) que puxo fin \u00e1 primeira guerra de Indochina.\nConsecuencias.\nDesta conferencia xurdiron dous estados vietnamitas: un no norte, comunista e outro no sur, formalmente liberal, que continuou a ser gobernado polo emperador B\u1ea3o \u0110\u1ea1i .\nNa cultura popular.\nA\u00ednda que \u00e9 unha especie de tab\u00fa en Francia, \"a guerra sucia\" apareceu en varios filmes, libros e canci\u00f3ns. Desde a desclasificaci\u00f3n na d\u00e9cada de 2000, estre\u00e1ronse documentais que empregaban novas perspectivas sobre a implicaci\u00f3n encuberta dos Estados Unidos e cr\u00edticas abertas sobre a propaganda francesa que se usou durante a guerra.\nO c\u00e9lebre propagandista comunista Roman Karmen estaba a cargo da explotaci\u00f3n dos medios durante a batalla de Dien Bien Phu. No seu documental \"Vietnam\" (\u0412\u044c\u0435\u0442\u043d\u0430\u043c, 1955) escenificou a famosa escena do levantamento da bandeira do Vi\u1ec7t Minh flag sobre o b\u00fanker de de Castries de xeito similar a como o fixo no tellado do Reichstag durante a segunda guerra mundial (\"\u0411\u0435\u0440\u043b\u0438\u043d\", 1945) e para a columna de prisioneiros de guerra en forma de \"S\" marchando despois da batalla empregou a mesma t\u00e9cnica \u00f3ptica coa que experimentara antes cando puxo en escena os prisioneiros alem\u00e1ns despois do sitio de Leningrado (\"\u041b\u0435\u043d\u0438\u043d\u0433\u0440\u0430\u0434 \u0432 \u0431\u043e\u0440\u044c\u0431\u0435\", 1942) e da batalla de Moscova (\"\u0420\u0430\u0437\u0433\u0440\u043e\u043c \u043d\u0435\u043c\u0435\u0446\u043a\u0438\u0445 \u0432\u043e\u0439\u0441\u043a \u043f\u043e\u0434 \u041c\u043e\u0441\u043a\u0432\u043e\u0439\", 1942).\nHollywood realizou un filme sobre Dien Bien Phu en 1955, \"Jump into Hell\", dirixido por David Butler e escrito por Irving Wallace antes de acadar a fama como novelista. Hollywood realizou outros filmes sobre a guerra, como \"Rogues' Regiment\" (Robert Florey, 1948), \"China Gate\" (Samuel Fuller, 1957) e \"Five Gates to Hell\" (James Clavell, 1959).\nO primeiro filme franc\u00e9s sobre a guerra, \"Patrouille de Choc\", de Claude Bernard-Aubert, chegou en 1956. A censura francesa cortou algunhas escenas violentas e fixo que o director cambiase o final do filme, que foi considerado \"demasiado pesimista\". O filme de L\u00e9o Joannon \"Fort du Fou\" estreouse en 1963. Outro filme foi \"La 317\u00e8me Section\" (1964), dirixido polo veterano da guerra Pierre Schoendoerffer.\nA novela de Graham Greene \"The Quiet American\" ten lugar durante esta guerra."}
{"id": "536225", "revid": "47401", "url": "https://gl.wikipedia.org/wiki?curid=536225", "title": "Segunda guerra da Indochina", "text": ""}
{"id": "536226", "revid": "47401", "url": "https://gl.wikipedia.org/wiki?curid=536226", "title": "Segunda guerra de Indochina", "text": ""}
{"id": "536227", "revid": "47401", "url": "https://gl.wikipedia.org/wiki?curid=536227", "title": "Segunda Guerra de Indochina", "text": ""}
{"id": "536228", "revid": "47401", "url": "https://gl.wikipedia.org/wiki?curid=536228", "title": "Primeira guerra da Indochina", "text": ""}
{"id": "536229", "revid": "47401", "url": "https://gl.wikipedia.org/wiki?curid=536229", "title": "Primeira guerra de Indochina", "text": ""}
{"id": "536230", "revid": "47401", "url": "https://gl.wikipedia.org/wiki?curid=536230", "title": "Primeira Guerra de Indochina", "text": ""}
{"id": "536231", "revid": "47401", "url": "https://gl.wikipedia.org/wiki?curid=536231", "title": "H\u1ed3 Ch\u00ed Minh", "text": ""}
{"id": "536232", "revid": "47401", "url": "https://gl.wikipedia.org/wiki?curid=536232", "title": "Indochina francesa", "text": ""}
{"id": "536233", "revid": "5863", "url": "https://gl.wikipedia.org/wiki?curid=536233", "title": "La Casa de la Troya", "text": ""}
{"id": "536234", "revid": "31997", "url": "https://gl.wikipedia.org/wiki?curid=536234", "title": "Landtag", "text": "Landtag \u00e9 unha palabra en alem\u00e1n que denomina a algunhas instituci\u00f3ns que exercen o poder lexislativo nos territorios de lingua alem\u00e1. O termo resulta de \"Land,\" empregada para Estado, pa\u00eds ou territorio, e \"tag,\" equivalente a d\u00eda ou xornada. \nOrixe.\nDurante o feudalismo naceron asembleas que representaban os estamentos que integraban a sociedade medieval. Estas, nalg\u00fans estados integrantes do Sacro Imperio Romano Xerm\u00e1nico, foron co\u00f1ecidas polo nome de \"Landtag\". Estas asembleas comezan a ser institucionalizadas a partir do s\u00e9culo XIV e XV en varios estados alem\u00e1ns sendo an\u00e1logas ao \"Reichstag,\" ou \"Dieta Imperii\" en lat\u00edn, o \u00f3rgano deliberativo e de representaci\u00f3n da nobreza laica e eclesi\u00e1stica, dos estados e das cidades imperiais libres do Sacro Imperio Romano Xerm\u00e1nico. \nEn 1815, fundouse a Confederaci\u00f3n Xerm\u00e1nica que no artigo 13 da s\u00faa Constituci\u00f3n, ou \"Deutsche Bundesakte\", establec\u00eda a creaci\u00f3n dun \"Landst\u00e4ndige\" ou Landtag en cada un dos 39 estados que se integraban nela. \nActualidade.\nHoxe en d\u00eda, ch\u00e1maselle Landtag aos parlamentos de Liechtenstein, as\u00ed como os da maior\u00eda dos estados federados de Alema\u00f1a e de Austria, e tam\u00e9n ao da Provincia Aut\u00f3noma de Bolzano-Tirol do Sur en Italia. C\u00f3mpre sinalar que no caso alem\u00e1n, as excepci\u00f3ns son as cidades-estado hanse\u00e1ticas de Bremen e Hamburgo, que denominan \"B\u00fcrgerschaft\" (asemblea municipal) aos seus lexislativos, e Berl\u00edn, que emprega o termo \"Abgeordnetenhaus\" (c\u00e1mara de representantes ou deputados). Doutra parte, no caso da Provincia Aut\u00f3noma de Bolzano-Tirol do Sur, onde o alem\u00e1n \u00e9 a lingua maioritaria da poboaci\u00f3n, trad\u00facese como consello a denominaci\u00f3n Landtag \u00e1s linguas rom\u00e1nicas faladas na provincia: \"consiglio\" en italiano, \"cuns\u00ebi\" en ladino."}
{"id": "536235", "revid": "5863", "url": "https://gl.wikipedia.org/wiki?curid=536235", "title": "La casa de la Troya (filme de 1959)", "text": ""}
{"id": "536236", "revid": "5863", "url": "https://gl.wikipedia.org/wiki?curid=536236", "title": "Porto y C\u00eda", "text": ""}
{"id": "536237", "revid": "4817", "url": "https://gl.wikipedia.org/wiki?curid=536237", "title": "SRMSAT", "text": "SRMSAT, acr\u00f3nimo de Sri Ramaswamy Memorial Satellite, \u00e9 un sat\u00e9lite artificial da India lanzado o 12 de outubro de 2011 mediante un foguete PLSV-CA desde o Centro Espacial Satish Dhawan.\nCaracter\u00edsticas.\nSRMSAT foi desenvolvido pola Universidade SRM como medio de proporcionar experiencia no dese\u00f1o e construci\u00f3n de sat\u00e9lites artificiais aos seus estudantes e para monitorizar gases de invernadoiro desde \u00f3rbita. O obxectivo cient\u00edfico do sat\u00e9lite \u00e9 medir gases mediante lonxitudes de onda do infravermello pr\u00f3ximo, entre 900 e 1700 nm, usando un espectr\u00f3metro."}
{"id": "536238", "revid": "4817", "url": "https://gl.wikipedia.org/wiki?curid=536238", "title": "Sri Ramaswamy Memorial Satellite", "text": ""}
{"id": "536239", "revid": "4817", "url": "https://gl.wikipedia.org/wiki?curid=536239", "title": "SSS", "text": ""}
{"id": "536240", "revid": "4817", "url": "https://gl.wikipedia.org/wiki?curid=536240", "title": "SSSat", "text": "SSSat (acr\u00f3nimo de \"Solarsail Subpayload Satellite\") foron un par de sat\u00e9lites de estudos tecnol\u00f3xicos xaponeses.\nCaracter\u00edsticas.\nOs dous sat\u00e9lites SSSat foron usados para probar a tecnolox\u00eda necesaria para despregar velas solares de 15 m de di\u00e1metro no espazo. Ambas iban montadas na terceira etapa de foguetes M-V como carga secondaria e foron exectadas despois das cargas principais. SSSat 1 foi lanzada o 21 de febreiro de 2006, pero a vela solar non se abreu completamente. SSSat 2 foi lanzada o 22 de setembro de 2006, conseguindo despregar totalmente a vela solar."}
{"id": "536241", "revid": "4817", "url": "https://gl.wikipedia.org/wiki?curid=536241", "title": "SSSat 1", "text": ""}
{"id": "536242", "revid": "4817", "url": "https://gl.wikipedia.org/wiki?curid=536242", "title": "SSSat 2", "text": ""}
{"id": "536244", "revid": "5863", "url": "https://gl.wikipedia.org/wiki?curid=536244", "title": "Alfonso D\u00edaz Trigo", "text": "Alfonso D\u00edaz Trigo, nado en Buenos Aires en 1912 e finado na mesma cidade en 1968, foi un m\u00e9dico, xornalista e pol\u00edtico galego.\nTraxectoria.\nNado na Arxentina, os seus pais proced\u00edan de Lugo. A familia retornou a Galicia cando Alfonso era neno. Estudou Medicina na Universidade de Santiago de Compostela, Universidade de Valladolid (onde foi presidente da Tuna Escolar Vallisoletana), para finalmente licenciarse na Universidade de Madrid en 1933, onde foi membro da directiva da FUE. Cando se produciu o golpe de Estado do 18 de xullo de 1936 exerc\u00eda en Madrid e abrazou a causa republicana. Ao rematar a guerra tivo que fuxir \u00e1 Arxentina. Convalidou o seu t\u00edtulo de m\u00e9dico na Universidad Nacional del Litoral en 1939. Desempe\u00f1ou a c\u00e1tedra de Historia da Medicina na Facultade de Ciencias M\u00e9dicas da Universidade de Buenos Aires (1960-1962). Militou na Agrupaci\u00f3n de Intelectuais Dem\u00f3cratas, na Asociaci\u00f3n Gallega de Universitarios, Escritores y Artistas (AGUEA) e na Comisi\u00f3n de Cultura do Consello de Galiza. Fundou e dirixiu o peri\u00f3dico \"Lugo: \u00d3rgano oficial del Centro Lucense de Buenos Aires\" (1948), e colaborou en \"O Irmandi\u00f1o\" de Montevideo. En 1968 publicou \"Medicina precolombina\"."}
{"id": "536245", "revid": "4817", "url": "https://gl.wikipedia.org/wiki?curid=536245", "title": "Stacksat", "text": "Stacksat foi unha misi\u00f3n serie de DARPA de car\u00e1cter experimental e formada por tres sat\u00e9lites lanzados xuntos o 11 de abril de 1990 mediante un foguete Atlas-E Altair-3A.\nCaracter\u00edsticas.\nOs tres sat\u00e9lites Stacksat usaban o bus Maestro e ti\u00f1an unha masa duns 68 kg cada un. Ti\u00f1an forma de cilindro, estabiliz\u00e1banse mediante gradente gravitatorio e aliment\u00e1banse mediante a c\u00e9lulas solares que recubr\u00edan os seus laterais, producindo ata 15 W de potencia. A misi\u00f3n orixinal constaba de dous sat\u00e9lites que iban ser lanzados nun Scout G1, pero ao xa non quedar foguetes libres deste tipo decidiuse usar un Atlas E cun rendemento anormalmente baixo nun dos seus motores combinado cunha etapa Altair 3A. Os tres sat\u00e9lites da misi\u00f3n eran:\nA misi\u00f3n foi completada constru\u00edndo seis estaci\u00f3ns de terra de baixo custo distribu\u00eddas por todo o mundo."}
{"id": "536246", "revid": "5863", "url": "https://gl.wikipedia.org/wiki?curid=536246", "title": "Novela rosa", "text": "A novela rosa, m\u00e1is co\u00f1ecida coloquialmente como novela rom\u00e1ntica, a\u00ednda que resulta \u00fatil o termo \u00abrosa\u00bb para distinguila da novela rom\u00e1ntica pertencente ao per\u00edodo hist\u00f3rico-cultural do Romanticismo, tr\u00e1tase dun x\u00e9nero literario narrativo occidental.\nDescrici\u00f3n.\nA asociaci\u00f3n Romance Writers of America (Escritores Rom\u00e1nticos de Am\u00e9rica) define as d\u00faas principais normas das novelas para seren consideradas deste x\u00e9nero:\n1.\u00aa A historia debe centrarse na relaci\u00f3n e o amor rom\u00e1ntico que xorde entre dous seres humanos. A asociaci\u00f3n estadounidense antes mencionada considera que non debe centrarse s\u00f3 no amor rom\u00e1ntico heterosexual, sen\u00f3n que, segundo definen, a trama principal ref\u00edrese a d\u00faas persoas que se namoran e esf\u00f3rzanse en que a s\u00faa relaci\u00f3n funcione. O conflito no libro c\u00e9ntrase na historia de amor. O cl\u00edmax no libro resolve a historia de amor. Poden existir outras subtramas, pero a historia de amor debe seguir sendo o tema principal.\n2.\u00aa O final da historia debe ser positivo, deixando ao lector que crea que o amor entre os protagonistas e a s\u00faa relaci\u00f3n perdurar\u00e1 polo resto das s\u00faas vidas. Segundo a RWA, debe haber un \"final emocionalmente satisfactorio e optimista\". As novelas rosas finalizan de tal maneira que o lector se sente ben. Bas\u00e9anse na idea dunha xustiza emocional innata, a noci\u00f3n maniquea de que a xente boa acaba sendo recompensada e a malvada \u00e9 castigada. Nunha novela rosa, os amantes que se arriscan a loitar polo seu amor e a s\u00faa relaci\u00f3n acaban sendo recompensados con xustiza emocional e amor incondicional."}
{"id": "536249", "revid": "98629", "url": "https://gl.wikipedia.org/wiki?curid=536249", "title": "Thomas P. Stafford", "text": "Thomas Patten Stafford, nado en Weatherford, Oklahoma, o 17 de setembro de 1930, \u00e9 un astronauta estadounidense que formou parte das misi\u00f3ns Gemini 6A, Gemini 9A, Apollo 10 e ASTP.\nTraxectoria.\nStafford graduouse en ciencias pola Academia Naval dos Estados Unidos en 1952 e recibiu diferentes graos honorarios. Recibiu as s\u00faas \u00e1s de piloto na Base Connally da Forza A\u00e9rea en 1953. Foi elixido de entre o segundo grupo de candidatos a astronauta pola NASA en setembro de 1962, participando nas misi\u00f3ns Gemini 6A, Gemini 9A, Apollo 10 e ASTP e pasando un total de 21,15 d\u00edas no espazo."}
{"id": "536250", "revid": "23204", "url": "https://gl.wikipedia.org/wiki?curid=536250", "title": "Novela rom\u00e1ntica", "text": ""}
{"id": "536251", "revid": "4817", "url": "https://gl.wikipedia.org/wiki?curid=536251", "title": "Thomas Stafford", "text": ""}
{"id": "536253", "revid": "5863", "url": "https://gl.wikipedia.org/wiki?curid=536253", "title": "Cinema musical", "text": "Consid\u00e9rase cinema musical todas aquelas produci\u00f3ns cinematogr\u00e1ficas que ofrecen canci\u00f3ns ou temas musicais bailables nunha parte fundamental do seu desenvolvemento argumental. O concepto do espect\u00e1culo que impera en todos os aspectos da sociedade dos Estados Unidos alcanza un dos seus m\u00e1ximos expo\u00f1entes no cinema e, dentro del, nas elaboradas coreograf\u00edas, as melod\u00edas inesquecibles e as obras mestras que deu o x\u00e9nero musical.\nServiu non s\u00f3 para que o cinema alcanzase a madurez t\u00e9cnica ao que sacrificaba o star system do cinema mudo. Serviu tam\u00e9n para alumar un x\u00e9nero que at\u00e9 ent\u00f3n tecnicamente non exist\u00eda. Nos Estados Unidos de F. Scott Fitzgerald, que case vir\u00eda abaixo co Crack, estreouse o primeiro filme sonoro (parcialmente) para que as melod\u00edas de Cole Porter, George Gershwin ou Irving Berlin se trasladasen das plateas elitistas das grandes cidades, aos sal\u00f3ns de cinema de calquera vila. \"The Jazz Singer\" foi o bautizo do x\u00e9nero, que chegou e fixo explotar o sonoro, e f\u00edxoo para quedar."}
{"id": "536254", "revid": "23204", "url": "https://gl.wikipedia.org/wiki?curid=536254", "title": "Cine musical", "text": ""}
{"id": "536255", "revid": "98629", "url": "https://gl.wikipedia.org/wiki?curid=536255", "title": "In Gay Madrid", "text": "In Gay Madrid \u00e9 un filme musical estadounidense de 1930 dirixido por Robert Z. Leonard, protagonizado por Ram\u00f3n Novarro e Dorothy Jordan, e distribu\u00eddo por Metro-Goldwyn-Mayer. Bas\u00e9ase na novela \"A casa da Troia\" de Alejandro P\u00e9rez Lug\u00edn.\nProduci\u00f3n.\nBaixo o t\u00edtulo provisional \"The House of Troy\", a rodaxe de \"In Gay Madrid\" comezou o 14 de novembro de 1929 e rematou o 21 de decembro. Algunhas das tomas foron dirixidas por Robert Ober en xaneiro de 1930."}
{"id": "536260", "revid": "5863", "url": "https://gl.wikipedia.org/wiki?curid=536260", "title": "La casa de la Troya (filme de 1948)", "text": "La casa de la Troya \u00e9 un filme mexicano de 1948 baseado na novela hom\u00f3nima de Alejandro P\u00e9rez Lug\u00edn. Est\u00e1 protagonizado por Armando Calvo, Rosario Granados, \u00c1ngel Garasa e Luis Alcoriza."}
{"id": "536261", "revid": "23204", "url": "https://gl.wikipedia.org/wiki?curid=536261", "title": "Katia Krafft", "text": "Catherine Jos\u00e9phine Conrad, co\u00f1ecida como Katia Krafft, nada en Soultz-Haut-Rhin (Alsacia) o 17 de abril de 1942 e finada en Monte Uzen o 3 de xu\u00f1o de 1991, foi unha vulcan\u00f3loga francesa falecida durante a erupci\u00f3n do monte Uzen no Xap\u00f3n en 1991. F\u00edxose famosa por fotografar e filmar volc\u00e1ns en erupci\u00f3n a poucos metros dos r\u00edos de lava, o que lle permitiu recompilar datos que eran esenciais para o desenvolvemento do estudo dos volc\u00e1ns activos. \nTraxectoria.\nKatia Krafft, era filla dun ourive e profesor. Interesouse polos volc\u00e1ns cando os viu en fotograf\u00edas e pel\u00edculas. \nDespois de completar os estudos de bacharelato en 1957, estudou f\u00edsica e xeoqu\u00edmica na Universidade de Estrasburgo ( Francia ), onde co\u00f1eceu ao seu futuro marido Maurice Krafft, que tam\u00e9n estaba fascinado polos volc\u00e1ns e cos que traballou toda a vida. A primeira erupci\u00f3n que observou, a\u00ednda estudante, foi a do volc\u00e1n Stromboli, onde recolleu datos, analizou e recolleu mostras de gases e rochas . \nA s\u00faa carreira como investigadora de volc\u00e1ns comezou pouco despois. Para iso, recolleu cartos e volveu a Stromboli. Al\u00ed fotografou a erupci\u00f3n case continua do volc\u00e1n e recolleu novas mostras de gas e rocha. Cando descubriu que a xente estaba interesada en ver as erupci\u00f3ns, comezou a usar as s\u00faas fotograf\u00edas e imaxes para recadar fondos para as s\u00faas viaxes a Italia, Islandia, Xap\u00f3n, Colombia ou Indonesia, entre outros pa\u00edses, para estudar os volc\u00e1ns. Ademais das s\u00faas fotograf\u00edas publicadas en xornais e revistas, tam\u00e9n publicou varios libros sobre a actividade volc\u00e1nica, base\u00e1ndose nos seus descubrimentos da s\u00faa innovadora forma de gravar as actividades volc\u00e1nicas. Ademais, as s\u00faas imaxes foron empregadas en varios documentais, como \"The Volcano Watchers\", onde tam\u00e9n participa. \nEn 1968, Katia foi invitada ao sur de Islandia para estudar o extinto volc\u00e1n Kverkfj\u00f6ll que de s\u00fapeto estoupara despois de miles de anos de inactividade. Foi directamente ao p\u00e9 do volc\u00e1n. A s\u00faa coraxe e os datos que obtivo ao achegarse ao perigo garantiron o seu \u00e9xito como vulcan\u00f3loga. \nDurante os anos 70 e 80 do s\u00e9culo XX, documentou os volc\u00e1ns en continua actividade, fotografi\u00e1ndoos mentres o seu marido os filmaba. Este exhaustivo traballo proporcionou unha mellor comprensi\u00f3n das erupci\u00f3ns volc\u00e1nicas. Tomou medici\u00f3ns, lecturas de gas, mostras de rocha a poucos metros de volc\u00e1ns en erupci\u00f3n e tam\u00e9n documentou como o ambiente foi afectado por eles.\nAo longo da s\u00faa carreira probou os l\u00edmites para obter os mellores datos. Levaba un casco para protexerse das pedras proxectadas e un traxe especial que lle permit\u00eda achegarse ao centro dos volc\u00e1ns sen queimarse. Incluso meteuse nunha canoa no medio dun lago \u00e1cido para obter mellores medici\u00f3ns e mostras.\nKatia Krafft e o seu marido foron os primeiros en chegar a un volc\u00e1n activo, cham\u00e1ndose as\u00ed \"Los Diablos de los Volcanes\" . As s\u00faas fotograf\u00edas e imaxes permit\u00edronlle traballar con entidades do goberno local para definir protocolos de seguridade e evacuaci\u00f3n cando fose necesario. Foi testemu\u00f1a e documentou a formaci\u00f3n de novos volc\u00e1ns, as\u00ed como os efectos da choiva \u00e1cida e as nubes de cinza. Un dos seus \u00faltimos proxectos co seu marido foi a creaci\u00f3n dunha serie de v\u00eddeos chamados \" \"Comprender os perigos volc\u00e1nicos\" \" a trav\u00e9s dos cales buscaban alertar \u00e1 poboaci\u00f3n e \u00e1s autoridades locais das zonas sometidas aos perigos da actividade volc\u00e1nica para promover protocolos de seguridade, prevenci\u00f3n e evacuaci\u00f3n das poboaci\u00f3ns de xeito oportuno, co fin de evitar traxedias como as ocorridas pola erupci\u00f3n do monte Santa Elena ( EUA). UU. ) Que fotografara en 1980. \nKrafft e o seu marido amosaron imaxes \u00e1 ent\u00f3n presidenta filipino Coraz\u00f3n Aquino dos efectos da erupci\u00f3n do volc\u00e1n Nevado del Ruiz en Colombia, que foi chave na s\u00faa decisi\u00f3n de evacuar a rexi\u00f3n durante a erupci\u00f3n do volc\u00e1n Pinatubo \nReco\u00f1ecementos.\nAdemais, mencionase no documental de NETFLIX \"Para o Inferno\", dirixido por Werner Herzog .A s\u00faa biograf\u00eda forma parte do libro \"Valerosas\" da iustradora P\u00e9n\u00e9lope Bagieu, que foi adaptado para televisi\u00f3n co mesmo nome e emitido en canles de televisi\u00f3n de pa\u00edses como Francia, Italia e Portugal. \nEn 2022 estreouse o documental \"Fire of Love\" sobre a parella de vulcan\u00f3logos formada por Katia e Maurice Krafft."}
{"id": "536266", "revid": "4817", "url": "https://gl.wikipedia.org/wiki?curid=536266", "title": "Rosaly Lopes", "text": "Rosaly MC Lopes-Gautier, nada en R\u00edo de Xaneiro o 8 de xaneiro de 1957 \u00e9 unha xe\u00f3loga e astr\u00f3noma brasileira, co\u00f1ecida polo seu traballo en Xeolox\u00eda Planetaria no Jet Propulsion Laboratory (JPL, acr\u00f3nimo en ingl\u00e9s ) da NASA, \u00e1 que se uniu en 1989. \nTraxectoria.\nDe nena so\u00f1aba con ser astronauta . Non obstante, dada a dificultade de explorar o espazo como brasileira e estudante de escola p\u00fablica, transformou o so\u00f1o nun proxecto para estudar espazo e en 1975 marchou a Londres, onde se licenciou en astronom\u00eda pola University College . \nCara ao final da s\u00faa graduaci\u00f3n, interesouse pola xeolox\u00eda dos planetas, unha disciplina que ser\u00eda obxecto do seu doutoramento ( \"\"Estudos comparativos de caracter\u00edsticas volc\u00e1nicas na Terra e Marte\")\", da Universidade de Londres en 1986. Os seus estudos sobre volc\u00e1ns val\u00e9ronlle a invitaci\u00f3n para traballar en JPL. \nEntre 1996 e 2001, traballando no Galileo Flight Project, identificou 71 volc\u00e1ns activos na superficie de Io, o sat\u00e9lite de X\u00fapiter. En 2002 uniuse ao equipo do radar de apertura sint\u00e9tica da Cassini."}
{"id": "536268", "revid": "55340", "url": "https://gl.wikipedia.org/wiki?curid=536268", "title": "Rodrigo Lara Bonilla", "text": "Rodrigo Lara Bonilla, nado en Neiva o 11 de agosto de 1946, e finado en Bogot\u00e1 o 30 de abril de 1984, foi un pol\u00edtico, diplom\u00e1tico e avogado colombiano, militante do Partido Liberal e logo dos movementos disidentes liberais Movemento Revolucionario Liberal e cofundador do Novo Liberalismo.\nOcupou varios cargos p\u00fablicos como alcalde de Neiva, congresista e diplom\u00e1tico. Fundou xunto co pol\u00edtico Luis Carlos Gal\u00e1n, o partido Novo Liberalismo, disidencia do Partido Liberal Colombiano. Ser\u00eda congresista por ese partido, e logo ademais nomeado Ministro de Xustiza durante o goberno de presidente Belisario Betancur, cargo dende o cal perseguir\u00eda aos narcotraficantes do c\u00e1rtel de Medell\u00edn, cos seus xefes Pablo Escobar e Gonzalo Rodr\u00edguez Gacha \"O Mexicano\".\nFoi asasinado por sicarios baixo as ordes de Escobar, o 30 de abril de 1984, cando se dirix\u00eda \u00e1 s\u00faa casa en Bogot\u00e1. A s\u00faa morte representou o inicio dunha guerra sen cuartel entre o estado colombiano e os grupos de narcotraficantes que se estender\u00eda por m\u00e1is dunha d\u00e9cada.\nA s\u00faa vida e asasinato foron novelados polo escritor Nahum Montt no libro \"Lara\". \u00c9 considerado un referente na loita contra o narcotr\u00e1fico en Colombia."}
{"id": "536269", "revid": "23204", "url": "https://gl.wikipedia.org/wiki?curid=536269", "title": "Fuimos canciones", "text": "Fuimos canciones \u00e9 un filme espa\u00f1ol de 2021 dirixido por Juana Mac\u00edas\u00a0a partir dun gui\u00f3n de Laura Sarmiento, baseado na novela de 2018 \"Canciones y recuerdos\" de El\u00edsabet Benavent. Est\u00e1 protagonizado por Mar\u00eda Valverde e \u00c1lex Gonz\u00e1lez e estreouse en Netflix o 29 de setembro de 2021.\nEstrea.\nO filme estreouse internacionalmente en Netflix o 28 de setembro de 2021."}
{"id": "536270", "revid": "27155", "url": "https://gl.wikipedia.org/wiki?curid=536270", "title": "DTTP", "text": ""}
{"id": "536271", "revid": "98629", "url": "https://gl.wikipedia.org/wiki?curid=536271", "title": "Murchisonella modestissima", "text": "Murchisonella modestissima \u00e9 unha especie de molusco gaster\u00f3podo da subclase dos heterobranquios, infraclase dos alogaster\u00f3podos, superfamilia dos murquisoneloideos, e familia dos murquison\u00e9lidos, unha das integradas no x\u00e9nero \"Murchisonella\".\nDescrici\u00f3n.\nA especie foi descrita en 2013 polos malac\u00f3logos espa\u00f1ois Anselm Pe\u00f1as e Emilio Rol\u00e1n, na p\u00e1xina 24 do seu traballo \"Revision of the genera \"Murchisonella\" and \"Pseudoaclisina\" (Gastropoda, Heterobranchia, Murchisonellidae)\", publicado en \"Vita Malacologica\" 11: 15-64. \nA especie tipo foi descrita a partir de esp\u00e9cimes achados a unha profundidades de 8 m nas costas do \"Lagoon\" (lagoa costeira) do Grande Arrecife Mangalia, Nova Caledonia."}
{"id": "536272", "revid": "65337", "url": "https://gl.wikipedia.org/wiki?curid=536272", "title": "John Walker (numism\u00e1tico)", "text": "John Walker, nado en Glasgow o 4 de setembro de 1900 e finado en Chelmsford, Essex, o 12 de novembro de 1964, foi un numism\u00e1tico escoc\u00e9s especializado na moeda do mundo isl\u00e1mico. \nA s\u00faa vida profesional transcorreu vinculado ao Departamento de Moedas e Medallas do Museo Brit\u00e1nico.\nTraxectoria.\nPrimeiros anos e formaci\u00f3n.\nJohn Walker naceu en Glasgow o 4 de novembro de 1900, o m\u00e1is novo dos sete fillos dun carpinteiro procedente de Banffshire, tam\u00e9n chamado John Walker, e da s\u00faa esposa. \nA s\u00faa primeira formaci\u00f3n transcorreu entre a \"John Street School\" e a \"Whitehill School,\" nos anos 1912 a 1918. Logo de servir no ex\u00e9rcito durante pouco tempo ao final da primeira guerra mundial, ingresou na Universidade de Glasgow, na que en 1922 se graduou cun mestrado en linguas sem\u00edticas. Walker iniciou tam\u00e9n o proceso para o doutoramento cunha tese acerca da pedagox\u00eda \u00e1rabe na Idade Media, a\u00ednda que non chegou a conclu\u00edlo. \nCarreira docente.\nPosteriormente acadou a s\u00faa habilitaci\u00f3n docente na \"Jordanhill Training College\", de Glasgow, e entre os anos 1924 e 1927 residiu en Exipto, onde exerceu a docencia na \"St Andrew's Boys School\" de Alexandr\u00eda. \nAo seu regreso a Escocia, en 1927 volveu \u00e1 Universidade de Glasgow, onde exerceu como profesor axudante de lingua \u00e1rabe durante un curso. Posteriormente volveu a Exipto, onde pasou tres anos m\u00e1is (1928-1930) ao servizo do Ministerio de Educaci\u00f3n brit\u00e1nico.\nCarreira no \"British Museum\".\nLogo do seu regreso definitivo \u00e1s illas brit\u00e1nicas en 1931, Walker atopou traballo no Museo Brit\u00e1nico, como conservador axudante do seu Departamento de Moedas e Medallas, e aproveitando o seu co\u00f1ecemento das linguas sem\u00edticas encomend\u00f3uselle a catalogaci\u00f3n da colecci\u00f3n de moeda do mundo isl\u00e1mico, que quedara inconcluso a partir dos cat\u00e1logos publicados en 1890 por Stanley Lane-Poole.\nO primeiro volume dos cat\u00e1logos elaborados como resultado deste labor apareceu en 1941, dentro da serie \"British Museum Catalogues of Coins\", mais os traballos tiveron que paralizarse por mor da segunda guerra mundial, e Walker pasou os seus dous anos derradeiros nos servizos de intelixencia da Forza A\u00e9rea. De volta ao Museo en 1945 retomou a actividade. Foi ascendido a conservador adxunto en 1949 e a conservador titular en 1952. O segundo volume do cat\u00e1logo viu a luz en 1956, mais os problemas de sa\u00fade comezaron e Walker non puido completar a catalogaci\u00f3n conforme estaba previsto.\nDesde 1937, John Walker foi tam\u00e9n profesor de Lingua \u00c1rabe e Epigraf\u00eda na Escola de Estudos Orientais e Africanos (SOAS) da Universidade de Londres, posto que desenvolveu ata 1947 en paralelo \u00e1 s\u00faa dedicaci\u00f3n ao Museo Brit\u00e1nico.\nAdemais da s\u00faa actividade profesional, Walker contribu\u00edu con diversos artigos en varias enciclopedias (\"Creshan Encyclopaedia\", \"Moslem World\" e \"Folklore\") sobre temas isl\u00e1micos e tam\u00e9n publicou traballos f\u00f3ra do \u00e1mbito numism\u00e1tico, entre eles un libro sobre o Cor\u00e1n en 1931, que se fixo moi popular, e outro en 1934 sobre a medicina popular en Exipto.\nWalker ingresou en 1931 na \"Royal Numismatic Society\", da que foi secretario entre 1948 e 1964, e coeditor da s\u00faa publicaci\u00f3n \"Numismatic Chronicle\" de 1952 a 1964. Entre outras entidades acad\u00e9micas, formou parte tam\u00e9n da Sociedade de Anticuarios de Londres, da Real Academia das Ciencias de Suecia, do Instituto de Exipto e, a partir de 1958, tam\u00e9n da Academia Brit\u00e1nica. \nJohn Walker morreu no Hospital de Chelmsford, no condado de Esex, o 13 de marzo de 1964. \nPublicaci\u00f3ns.\nJohn Walker \u00e9 autor de m\u00e1is de 70 artigos sobre numism\u00e1tica publicados nas m\u00e1is prestixiosas revistas do seu tempo. De entre os seus traballos monogr\u00e1ficos, os m\u00e1is salientables son os seguintes:\nV\u00e9xase tam\u00e9n.\nOutros artigos.\n "}
{"id": "536273", "revid": "85894", "url": "https://gl.wikipedia.org/wiki?curid=536273", "title": "Paradi\u00f1a, Rebordondo, Monterrei", "text": "Paradi\u00f1a \u00e9 un lugar da parroquia de Rebordondo no concello ourens\u00e1n de Monterrei na comarca de Ver\u00edn. Ficou despoboada a comezos da d\u00e9cada de 1990.\nDescrici\u00f3n.\nA aldea est\u00e1 a 565 m sobre o nivel do mar, a car\u00f3n do r\u00edo Rub\u00edn, afluente do B\u00fabal, que atravesa unha ponte dun s\u00f3 ollo do s\u00e9culo XX. P\u00f3dese chegar desde a aldea de Infesta, r\u00edo abaixo, ou desde Rebordondo.\nO seu top\u00f3nimo \u00e9 un hod\u00f3nimo relacionado coa s\u00faa situaci\u00f3n, ao ser un lugar de paso. At\u00e9 1893 o lugar pertenceu \u00e1 parroquia de Vilaza.\nNa aldea hai unha capela dedicada a san Pacio, e nela celebr\u00e1base unha romar\u00eda. A aldea \u00e1chase nun progresivo estado de deterioraci\u00f3n. Segundo a tradici\u00f3n oral, nunha das casas viv\u00eda a curandeira Mar\u00eda do Aranga\u00f1o, da que se dic\u00eda que curaba o \"aranga\u00f1o\" coas augas dos regatos da zona."}
{"id": "536274", "revid": "89787", "url": "https://gl.wikipedia.org/wiki?curid=536274", "title": "B\u00e1rbara Blasco", "text": "B\u00e1rbara Blasco Grau, nada en Valencia en 1972, \u00e9 unha escritora valenciana en lingua castel\u00e1.\nTraxectoria.\nLicenciouse en xornalismo con Premio Extraordinadio de Fin de Carreira. Estudou Direcci\u00f3n Cinematogr\u00e1fica no Centre d\u2019Estudis Cinematogr\u00e0fics de Catalunya. Tam\u00e9n se formou en Gui\u00f3n na Escola de Cine de San Antonio de los Ba\u00f1os en Cuba e na Escola de Guionistas Luis Garc\u00eda Berlanga da Universidade Internacional Men\u00e9ndez Pelayo.\nTraballou en varios oficios: bailarina, camareira, axudante de mago, teleoperadora e xornalista.\nEn 2020 ga\u00f1ou o Premio Tusquets pola novela \"Dicen los s\u00edntomas\", protagonizada por unha moza que se enfronta a unha crise sentimental e laboral, amais de acompa\u00f1ar o seu pai gravemente enfermo no hospital. En outubro de 2021 presentounanovela con Santiago Lopo no encontro literario \"Afinidades colectivas\" en Pontevedra."}
{"id": "536275", "revid": "1888", "url": "https://gl.wikipedia.org/wiki?curid=536275", "title": "N\u00fa\u00f1ez Taboada", "text": ""}
{"id": "536277", "revid": "65337", "url": "https://gl.wikipedia.org/wiki?curid=536277", "title": "John Walker", "text": "John Walker pode estar referido a:"}
{"id": "536282", "revid": "98629", "url": "https://gl.wikipedia.org/wiki?curid=536282", "title": "Kathryn D. Sullivan", "text": "Kathryn Dwyer Sullivan, nada en Nova Jersey, Estados Unidos o 3 de outubro de 1951, \u00e9 unha xe\u00f3loga estadounidense e astronauta da NASA . Serviu como tripulante en tres misi\u00f3ns do transbordador espacial e foi a primeira muller estadounidense en cami\u00f1ar no espazo o 11 de outubro de 1984. Foi a \"subsecretaria de Comercio para Oc\u00e9anos e Atmosfera\" e administradora da Administraci\u00f3n Nacional Oce\u00e1nica e Atmosf\u00e9rica (NOAA) desde o 6 de marzo de 2014 ata o 20 de xaneiro de 2017, coa investidura do presidente Donald Trump . Despois de completar o seu servizo en NOAA, foi nomeada C\u00e1tedr\u00e1tica de Historia Aeroespacial Charles A. Lindbergh no Museo Nacional do Aire e do Espazo da Instituci\u00f3n Smithsonian en 2017, e tam\u00e9n serviu como S\u00e9nior Fellow no Institute of Politics Potomac Studies.\nTraxectoria.\nKathryn Sullivan graduouse en 1969 na escola secundaria William Howard Taft no distrito de Woodland Hills, en Os \u00c1nxeles, California.Recibiu unha \"licenciatura\" en Ciencias da Terra pola Universidade de California, Santa Cruz en 1973 e un doutoramento en Xeolox\u00eda pola Universidade Dalhousie en 1978. Mentres estivo en Dalhousie, participou en varias expedici\u00f3ns oceanogr\u00e1ficas para estudar os solos dos oc\u00e9anos Atl\u00e1ntico e Pac\u00edfico. \nEn 1988, Sullivan uniuse \u00e1 Reserva Naval dos Estados Unidos como oficial de oceanograf\u00eda, retir\u00e1ndose co rango de capit\u00e1n no 2006. Foi cient\u00edfica xefe da Administraci\u00f3n Nacional Oce\u00e1nica e Atmosf\u00e9rica. Antes de unirse \u00e1 NASA, traballou en Alasca como ocean\u00f3grafa.\nCarreira na NASA.\nFoi seleccionada pola NASA en xaneiro de 1978 e converteuse en astronauta en agosto de 1979. Entre as s\u00faas tarefas de apoio ao Shuttle incl\u00faense: desenvolvemento de software; ; Proba Orbiter e lanza soporte no Kennedy Space Center, Florida; actividade extravehicular (EVA), equipo de soporte de traxes espaciais para varios voos e comunicador de c\u00e1psulas (CAPCOM) no control de misi\u00f3ns \"para varias misi\u00f3ns Shuttle.\" Veterana de tres voos espaciais, Sullivan voou como especialista en misi\u00f3ns en STS-41G, STS-31 e STS-45. Sullivan foi a primeira muller estadounidense en realizar actividade extravehicular (EVA), durante a misi\u00f3n STS-41-G. \nSTS-41-G.\nO STS-41-G \"Challenger\", do 11 ao 13 de outubro de 1984, foi a misi\u00f3n na que Sullivan realizou a primeira andaina espacial. Ela e o especialista en misi\u00f3ns David Leestma realizaron unha cami\u00f1ada espacial de 3,5 horas, operando un sistema dese\u00f1ado para demostrar que un sat\u00e9lite pod\u00eda repostar en \u00f3rbita. Durante a s\u00faa misi\u00f3n de oito d\u00edas, a tripulaci\u00f3n despregou o \"sat\u00e9lite Budget Radiation Budget\" e realizou observaci\u00f3ns cient\u00edficas da Terra con OSTA-3 (inclu\u00eddos os experimentos de radar SIR-B, FICHEIRO e MAPS) e unha c\u00e1mara de gran formato (LFC). Realizou unha demostraci\u00f3n de reabastecemento por sat\u00e9lite empregando combustible hidrazina co sistema de reabastecemento orbital (ORS), e realizou numerosos experimentos na cabina, as\u00ed como a activaci\u00f3n de oito \"buques especiais para escapadas.\" STS-41-G completou 132 \u00f3rbitas ao redor da Terra en 197,5 horas, antes de aterrar no Kennedy Space Center, Florida . \nSTS-31.\nSTS-31 \"Discovery\", do 24 ao 29 de abril de 1990, foi lanzado desde o Kennedy Space Center, Florida, o. Durante esta misi\u00f3n de cinco d\u00edas, os membros da tripulaci\u00f3n a bordo do transbordador espacial despregaron o telescopio espacial Hubble e realizaron unha serie de experimentos a medio cami\u00f1o que implicaron estudar o crecemento de cristais de prote\u00ednas, o procesamento da membrana polim\u00e9rica e os efectos da ingravidez e campos magn\u00e9ticos nun arco i\u00f3nico. Tam\u00e9n operaron unha variedade de c\u00e1maras, inclu\u00eddas as c\u00e1maras IMAX na cabina e na nave de carga, para observaci\u00f3ns da Terra desde a s\u00faa altitude r\u00e9cord de 380 millas. Despois de 76 \u00f3rbitas da terra en 121 horas, o descubrimento do STS-31 aterrou na base da forza a\u00e9rea Edwards, California. \nSTS-45.\nO STS-45 \"Atlantis\", do 24 de abril ao 2 de marzo de 1992, foi a primeira misi\u00f3n do espacial. Sullivan foi o comandante da carga \u00fatil nesta primeira misi\u00f3n da NASA Spacelab. Durante esta misi\u00f3n de nove d\u00edas, a tripulaci\u00f3n realizou os doce experimentos que compo\u00f1\u00edan a carga ATLAS-I (Laboratorio Atmosf\u00e9rico de Aplicaci\u00f3ns e Ciencia). ATLAS-I obtivo medici\u00f3ns detalladas das propiedades qu\u00edmicas e f\u00edsicas da atmosfera, que contribuir\u00e1n significativamente a mellorar a nosa comprensi\u00f3n do noso clima e atmosfera. Ademais, foi a primeira vez que se utilizou un feixe de electr\u00f3ns artificial para estimular unha descarga auroral artificial. \nSullivan deixou a NASA en 1993, rexistrando 532 horas no espazo. \nCarreira posterior \u00e1 NASA.\nDespois de deixar a NASA en 1993, exerceu como presidenta e CEO de \"COSI Columbus\", un centro de ciencia interactivo en Columbus, Ohio e como directora do Centro Estatal de Battelle de Ohio para a Pol\u00edtica Educativa de Ciencias e Matem\u00e1ticas, ademais de asesora cient\u00edfica voluntaria de COSI . Baixo o seu liderado, COSI reforzou o seu impacto no ensino das ciencias na aula e a s\u00faa reputaci\u00f3n nacional como innovador de recursos de aprendizaxe pr\u00e1ctica baseados na investigaci\u00f3n. Foi nomeada ao Consello Nacional das Ciencias polo presidente George W. Bush en 2004. \nEn 2009, Sullivan foi elixido por tres anos como presidente da Secci\u00f3n de Interese Xeral en Ciencia e Enxe\u00f1ar\u00eda da Asociaci\u00f3n Americana para o Avance da Ciencia .\nEn xaneiro de 2011, a Casa Branca enviou ao Senado o nomeamento de Sullivan polo presidente Barack Obama como secretario adxunto de comercio. Foi nomeada por primeira vez en decembro de 2010, pero debido a que o Senado non aprobou a s\u00faa candidatura e a finais de decembro a Casa Branca reiterou as solicitudes formais.\nO 4 de maio de 2011, foi confirmada polo consentimento un\u00e1nime do Senado dos Estados Unidos, e designada polo presidente Obama para exercer como secretario adxunto de comercio de observaci\u00f3n e predici\u00f3n ambiental e administradora adxunta da Administraci\u00f3n Nacional Oce\u00e1nica e Atmosf\u00e9rica. Foi nomeada Subsecretaria de Comercio para Oc\u00e9anos e Atmosfera e Administradora interina de NOAA o 28 de febreiro de 2013 e foi confirmada polo Senado como Subsecretaria de Comercio para Oc\u00e9anos e Atmosfera e Administradora de NOAA o 6 de marzo de 2014 . "}
{"id": "536283", "revid": "98629", "url": "https://gl.wikipedia.org/wiki?curid=536283", "title": "Gran Premio de Turqu\u00eda de 2021", "text": "O Gran Premio de Turqu\u00eda de 2021 (oficialmente o Formula 1 Rolex Gran Premio de Turqu\u00eda de 2021) foi unha carreira de F\u00f3rmula 1 que se celebrou o 10 de outubro de 2021 no Circu\u00edto de Istambul, Istambul, Turqu\u00eda. Foi a d\u00e9cimo sexta carreira do Campionato Mundial de F\u00f3rmula 1 de 2021.\nLewis Hamilton, pilotando para Mercedes marcou o tempo de volta m\u00e1is r\u00e1pido na clasificaci\u00f3n e comezou 11\u00ba despois da aplicaci\u00f3n das penalizaci\u00f3ns na grella. Este ascendeu ao seu compa\u00f1eiro de equipo Valtteri Bottas \u00e1 pole position. Bottas ga\u00f1ou a carreira, coa volta r\u00e1pida, cos pilotos de Red Bull Max Verstappen e Sergio P\u00e9rez Mendoza rematando segundo e terceiro.\nAntecedentes.\nO evento tivo lugar do 8 ao 10 de outubro no Circu\u00edto de Istambul en Tuzla, Istanbul, coa carreira cubrindo cincuenta e oito voltas ao circu\u00edto de catorce curvas. Foi a novena edici\u00f3n do Gran Premio de Turqu\u00eda, que tivo lugar no mesmo lugar. Previamente estaba programado do 11 ao 13 de xu\u00f1o (substitu\u00edndo ao Gran Premio do Canad\u00e1), pero aprazouse debido aos requisitos desfavorables de corentena durante a pandemia de COVID-19 en Turqu\u00eda e as restrici\u00f3ns de viaxe a Turqu\u00eda impostas polo goberno brit\u00e1nico. O 25 de xu\u00f1o, o evento volveuse a programar despois da cancelaci\u00f3n do Gran Premio de Singapur, que estaba programado do 1 ao 3 de outubro. O 28 de agosto, retrasouse unha semana do 8 ao 10 de outubro debido \u00e1 reduci\u00f3n do n\u00famero de Grandes Premios no calendario. Foi o segundo ano consecutivo no que o Gran Premio de Turqu\u00eda apareceu no calendario como rolda de substituci\u00f3n. \nMentres que o Gran Premio de Turqu\u00eda de 2020 celebrouse a porta pechada, a edici\u00f3n de 2021 contou con espectadores. \nO patrocinador do equipo Ferrari, Mission Winnow, prohib\u00eduse nesta carreira. O nome e os logotipos do patrocinador non se utilizaron en ningunha carreira desde os Grandes Premios de Francia ata o Gran Premio de Italia por raz\u00f3ns legais, pero empreg\u00e1ronse nos Grandes Premios de Bahrain, Emilia Roma\u00f1a, Portugal, Espa\u00f1a, M\u00f3naco, Acerbaix\u00e1n e Rusia. Red Bull e AlphaTauri loceron libreas en tributo a Honda, o seu provedor de motores, na que deb\u00eda ser a carreira de Honda, o Gran Premio do Xap\u00f3n. Os coches de Red Bull correron cunha librea predominantemente branca, inspirada na librea coa que Honda ga\u00f1ou a s\u00faa primeira carreira no Campionato Mundial de F\u00f3rmula Un, o Gran Premio de M\u00e9xico de 1965. Os coches AlphaTauri presentaban a palabra \"arigato\", en xapon\u00e9s \"Grazas\".\nCarreira.\nA carreira comezou \u00e1s 15:00 hora local (UTC + 03:00) o domingo. Ferrari e McLaren substitu\u00edron os sistemas h\u00edbridos dos coches de Sainz e Ricciardo, respectivamente, o que deu lugar a que comezasen na parte de atr\u00e1s da grella. Hamilton tam\u00e9n recibiu unha penalizaci\u00f3n de dez posici\u00f3ns por exceder o seu n\u00famero de motores de combusti\u00f3n interna permitidos.\nNa primeira volta, Fernando Alonso e Pierre Gasly entraron en contacto na primeira curva, recibindo Gasly unha penalizaci\u00f3n de cinco segundos. M\u00e1is tarde Alonso entrou en contacto con Mick Schumacher, e Alonso recibiu a mesma penalizaci\u00f3n.Despois de pasar a Vettel, Hamilton superou a Yuki Tsunoda despois de que este defendera a posici\u00f3n ata que Hamilton pasouno na oitava volta. Na d\u00e9cimo cuarta volta, Carlos Sainz pasou polo interior a Vettel na und\u00e9cima curva, pero tivo que seguir no bordo interior da beirav\u00eda para permanecer na zona h\u00famida da pista. Isto alterou ao coche e Sainz e bateu co pneum\u00e1tico dianteiro esquerdo de Vettel. Sainz realizou m\u00faltiples adiantamentos na fase inicial da carreira, pasando da s\u00faa d\u00e9cimo novena posici\u00f3n de sa\u00edda ao noveno posto na volta dezaoito.\nBottas ga\u00f1ou a carreira por diante de Verstappen. Verstappen retomou o liderado na clasificaci\u00f3n do campionato de pilotos por diante de Hamilton, que quedou quinto despois dunha tard\u00eda parada en boxes. Ocon terminou a carreira no d\u00e9cimo lugar despois de non facer paradas en boxes, perdendo corenta e oito segundos ante Sainz durante as \u00faltimas dez voltas. Non houbo retiradas. "}
{"id": "536284", "revid": "47401", "url": "https://gl.wikipedia.org/wiki?curid=536284", "title": "Filme musical", "text": ""}
{"id": "536295", "revid": "98629", "url": "https://gl.wikipedia.org/wiki?curid=536295", "title": "Star (foguetes)", "text": "Star \u00e9 unha ampla familia de motores foguete de propelente s\u00f3lido fabricados por Thiokol e con diversas aplicaci\u00f3ns, desde uso como etapas en foguetes espaciais a motores de apoxeo e retrofoguetes.\nMotores.\nStar 10.\nStar 10 \u00e9 un motor de propelente s\u00f3lido para retropropulsi\u00f3n en sat\u00e9lites artificiais. Orixinalmente o motor usaba TP-G-3012 como propelente, pero debido a que xa non se fabrica agora usa TP-H-3340. Debido \u00e1 maior temperatura de combusti\u00f3n cambiouse tam\u00e9n a tobeira orixinalmente feita de molibdeno a unha de grafito. Ten un pulo de 3,35 kN, unha masa de 18 kg cando est\u00e1 cheo e de 6 kg baleiro, un di\u00e1metro de 0,25 m, un impulso espec\u00edfico de 251 s e un tempo de combusti\u00f3n de 9 segundos.\nStar 12 e Star 12A.\nStar 12, ao igual que Star 10, \u00fasase para retropropulsi\u00f3n en sat\u00e9lites artificiais, e do mesmo xeito o motor usaba TP-G-3012 como propelente, cambiado despois a TP-H-3340. Igualmente substit\u00fae a tobeira orixinalmente molibdeno por unha de grafito. Ten un pulo de 5,56 kN, unha masa de 28 kg cando est\u00e1 cheo e de 10 kg baleiro, un di\u00e1metro de 0,30 m, un impulso espec\u00edfico de 252 s e un tempo de combusti\u00f3n de 7,50 segundos. O Star 12A \u00e9 unha versi\u00f3n alongada do Star 12, con maior pulo (7,25 kN) e masa (34 kg cheo, 11 kg baleiro) e lixeiramente maior di\u00e1metro (0,31 m).\nStar 13, 13A, 13B, 13C, 13D, 13E e 13F.\nStar 13 dese\u00f1ouse para ser usado como motor de freado e inserci\u00f3n orbitla dos sat\u00e9lites AIMP. A versi\u00f3n b\u00e1sica ti\u00f1a 3,8 kN de pulo, unha masa cheo de 36 kg e baleiro de 5 kg, un impulso espec\u00edfico de 273 e un tempo de combusti\u00f3n de 22 s, cun di\u00e1metro de 0,33 m. O propelente vai contido nun recipiente esf\u00e9rico de titanio. Star 13A usaba un propelente distinto, proporcionando maior pulo (5,87 kN), sendo usado como foguete para inserci\u00f3n orbital nalg\u00fans foguetes Thor Burner II. Star 13B, pola s\u00faa banda, ti\u00f1a un di\u00e1metro e pulos lixeiramente maiores (0,33 m e 7,60 kN) e usouse para axustar o plano orbital en lanzamentos de foguetes Delta. Star 13C, Star 13D, Star 13E e Star 13F foron versi\u00f3n sucesivamente melloradas.\nStar 17 e Star 17A.\nStar 17 usouse como motor de inserci\u00f3n orbital en varios sat\u00e9lites, como SOLRAD. Ti\u00f1a un pulo de 10,90 kN, unha masa de 79 kg cheo e de 9 kg baleiro, un di\u00e1metro de 0,44 m, un impulso espec\u00edfico de 286 s e un tempo de combusti\u00f3n de 18 segundos. O Star 17A \u00e9 unha versi\u00f3n modificada do Star 17, m\u00e1is alongada e con maior pulo (16,01 kN) e masa (126 kg cheo, 14 kg baleiro).\nStar 24, 24A, 24B e 24C.\nStar 24 usouse como motor de apoxeo en varios lanzamentos, entre eles o de LAGEOS. Ten un pulo de 20,0 kN, unha masa de 218 kg cheo e de 18 kg baleiro, un di\u00e1metro de 0,62 m, un impulso espec\u00edfico de 283 s e un tempo de combusti\u00f3n de 30 segundos. Star 24A, Star 24B e Star 24C foron versi\u00f3ns sucesivamente melloradas\nStar 26, 26B e 26C.\nStar 26 usouse como etapa superior do veh\u00edculo Strypi IV. Foi a primeira etapa superior de propelente s\u00f3lido de aplicaci\u00f3n xeral con capacidades completas de control e guiado. Ti\u00f1a un pulo de 39,10 kN, unha masa de 268 kg cheo e de 37 kg baleiro, un di\u00e1metro de 0,66 m, un impulso espec\u00edfico de 271 s e un tempo de combusti\u00f3n de 18 segundos. Star 26B, co\u00f1ecido tam\u00e9n como Burner 2A, usouse como etapa superior do Thor Burner 2A. Star 26C usa unha estrutura de titanio para mellorar a proporci\u00f3n de propelente a masa.\nStar 27, 27A, 27B, 27C, 27D, 27E e 27F.\nStar 27 usouse como motor de apoxeo para varios sat\u00e9lites, como alg\u00fans sat\u00e9lites GPS e GOES. Ten un pulo de 27,0 kN, unha masa de 361 kg cheo e de 27 kg baleiro, un di\u00e1metro de 0,69 m e unha lonxitude de 1,30 m, un impulso espec\u00edfico de 288 s e un tempo de combusti\u00f3n de 34 segundos. Star 27C, Star 27D, Star 27E e Star 27F son versi\u00f3ns melloradas deste motor.\nStar 30, 30A, 30B, 30BP, 30C e 30E.\nStar 30 usouse como motor de apoxeo para varios sat\u00e9lites. Ten un pulo de 27,0 kN, unha masa de 492 kg cheo e de 28 kg baleiro, un di\u00e1metro de 0,76 m e un impulso espec\u00edfico de 293 s. Star 30A, Star 30B, Star 30C, Star 30E e Star 30BP son versi\u00f3ns melloradas deste motor.\nStar 37, 37B, 37C, 37D, 37E, 37F, 37FM, 37G, 37N, 37S, 37X, 37XE, 37XF, 37XF 8, 37XFP e 37Y.\nStar 37 \u00e9 toda unha subfamilia dentro dos motores Star. A versi\u00f3n b\u00e1sica usouse como etapa superior e tam\u00e9n co\u00f1ec\u00edase como Burner 2. Ti\u00f1a un pulo de 43,50 kN, unha masa de 621 kg cheo e de 63 kg baleiro, un di\u00e1metro de 0,66 m e unha lonxitude de 0,84 m, un impulso espec\u00edfico de 260 s e un tempo de combusti\u00f3n de 42 segundos. Voou por primeira vez en 1963. O resto de versi\u00f3ns eran melloras ao dese\u00f1o b\u00e1sico.\nStar 48, 48 8, 48A1, 48As, 48B, 48B1, 48Bs e 48V.\nStar 48, co\u00f1ecido tam\u00e9n como PAM D, usouse nalg\u00fans foguetes Delta. Ti\u00f1a un pulo de 67,20 kN, unha masa de 2114 kg cheo e de 114 kg baleiro, un di\u00e1metro de 1,24 m e unha lonxitude de 2,04 m, un impulso espec\u00edfico de 287 s e un tempo de combusti\u00f3n de 88 segundos. Voou por primeira vez en 1982. O resto de versi\u00f3ns eran melloras ao dese\u00f1o b\u00e1sico.\nStar 63, 63D e 63F.\nStar 63, co\u00f1ecido tam\u00e9n como PAM D2, usouse nalg\u00fans voos do transbordador espacial, no Titan 34D e nalg\u00fans Delta 7925. Ti\u00f1a un pulo de 107,2 kN, unha masa de 3697 kg cheo e de 431 kg baleiro, un di\u00e1metro de 1,60 m e unha lonxitude de 1,83 m, un impulso espec\u00edfico de 282 s e un tempo de combusti\u00f3n de 120 segundos. Voou por primeira vez en 1990. O resto de versi\u00f3ns eran melloras ao dese\u00f1o b\u00e1sico.\nStar 75.\nStar 75, co\u00f1ecido tam\u00e9n como 105-KS-45 e TE-M-775-1. Ten un pulo de 242,8 kN, unha masa de 8068 kg cheo e de 565 kg baleiro, un di\u00e1metro de 1,91 m e unha lonxitude de 2,59 m, un impulso espec\u00edfico de 288 s e un tempo de combusti\u00f3n de 105 segundos."}
{"id": "536300", "revid": "72012", "url": "https://gl.wikipedia.org/wiki?curid=536300", "title": "Domingo P\u00e1ramos N\u00fa\u00f1ez", "text": "Domingo P\u00e1ramos N\u00fa\u00f1ez, nado en Tui cara a 1871 e finado en Mondariz o 4 de outubro de 1936, foi un sindicalista e pol\u00edtico galego.\nTraxectoria.\nEx emigrante nos Estados Unidos e na Arxentina. Ferreiro de Caldelas de Tui de ideolox\u00eda anarcosindicalista. Nos anos vinte foi presidente da Sociedad Agraria de Caldelas, encabezou unha protesta das sociedades obreiras e agrarias de Tui pola fraude nas elecci\u00f3ns a Cortes de 1923, e foi detido en outubro de 1923 xunto co secretario da sociedade, Bernardo Troncoso Sotelo, acusados de coacci\u00f3n e sabotaxe. Na Rep\u00fablica foi elixido concelleiro de Tui, foi destitu\u00eddo logo da folga xeral revolucionaria de 1934. Foi detido en xu\u00f1o de 1935 con Ram\u00f3n Leopoldo M\u00e1rquez V\u00e1zquez e outros, acusados do incendio da igrexa de Baldr\u00e1ns. Foi reposto como concelleiro o 21 de febreiro de 1936. Co golpe de Estado do 18 de xullo de 1936 foi detido en setembro, lev\u00e1rono ao seminario de Tui, e despois foi asasinado no Alto do Confurco xunto con Manuel Pi\u00f1eiro Z\u00fa\u00f1iga, Manuel P\u00e9rez Besada, Fernando Rubio Est\u00e9vez, Hip\u00f3lito Gallego Camarero e Francisco Rodr\u00edguez Otero. Foron soterrados nunha fosa com\u00fan en Mondariz. Os seus restos, xunto cos doutros 34 da provincia de Pontevedra, foron trasladados a Cuelgamuros o 26 de marzo de 1959. Nos anos sesenta a s\u00faa vi\u00fava recibiu un comunicado da Xefatura do Estado no que se lle informaba que os restos do seu home estaban no Valle de los Ca\u00eddos.\nVida persoal.\nCasou con Juliana Riol Casado e foi pai de Ferrer, Libertad, Aurora, Armon\u00eda, Verdad, Floreal, Progreso, Espronceda, Domingo e Julia P\u00e1ramos Riol."}
{"id": "536301", "revid": "98629", "url": "https://gl.wikipedia.org/wiki?curid=536301", "title": "Cosa Nostra", "text": "Cosa Nostra (en siciliano \"a nosa cousa\") \u00e9 unha sociedade criminal siciliana desenvolvida orixinalmente a mediados do s\u00e9culo XIX en Sicilia, Italia. Cosa Nostra tam\u00e9n \u00e9 o nome que recibe a organizaci\u00f3n da mafia siciliana nos Estados Unidos, onde cada barrio, cidade ou mesmo estado est\u00e1 dirixido por unha \"familia\", que se subdivide en filas de \"soldados\" simples, a trav\u00e9s de \"capos\" e \"consiglieri\" ata chegar o status m\u00e1is alto dentro da familia.\nEstrutura.\nO grupo b\u00e1sico co\u00f1\u00e9cese como \"familia\", \"clan\" ou \"cosca\".\nCapo di tutti i capi.\nO \"capo di tutti i capi\" \u00e9 o rango m\u00e1is alto que pode haber na Cosa Nostra. \u00c9 o xefe dunha familia que, sendo m\u00e1is poderoso ou asasinando os demais xefes doutras familias, se converteu no membro m\u00e1is poderoso da mafia. Un exemplo disto foi Salvatore Maranzano, que foi traizoado por Lucky Luciano, que finalmente cedeu o posto (ao ser extraditado por problemas coa xustiza estadounidense) \u00e1 s\u00faa man dereita e asesor, Frank Costello.\nDon.\nO \"don\" \u00e9 o xefe dunha familia. Na s\u00faa familia \u00e9 o que ten m\u00e1is poder e case sempre est\u00e1 acompa\u00f1ado dun \"consigliere\" .\nCassetto.\nOrganiza as contas da familia.\nNumerale.\nAsasinos con orde directa do \"don\" e, segundo a situaci\u00f3n, dalg\u00fans \"consiglieri\", tam\u00e9n adoitan supervisar a xesti\u00f3n dos territorios. Te\u00f1en alias con n\u00fameros.\nSottocapo.\nO \"sottocapo\" est\u00e1 ao mando dunha familia. Normalmente \u00e9 o fillo do \"Don\" ou doutro parente e, no caso de que morra ou estea preso, o \"sottocapo\" ser\u00eda o novo \"Don\".\nConsigliere.\nO \"consigliere\" \u00e9 o asesor da familia. Sempre acompa\u00f1a o \"Don\" e enc\u00e1rgase principalmente de achegar ideas en reuni\u00f3ns ou darllas ao \"Don\".\nCapodecime.\nO capodecime \u00e9 o rango seguinte ao \"caporegime\" e dirixe unha \"decina,\" un grupo de dez soldados. Est\u00e1 subordinado ao \"caporegime\" .\nCaporegime.\nCada \"caporegime\" lidera un r\u00e9xime, que \u00e9 un gran grupo de soldados. En cada familia hai un n\u00famero variable de r\u00e9ximes que adoitan ir de dous a cinco, a\u00ednda que nas familias importantes poden chegar a nove. O \"caporegime\" tam\u00e9n pode actuar como un asasino impulsado polo \"Don.\"\nAvvocato.\nO \"avvocato\" \u00e9 o encargado dos asuntos legais da familia, como un acordo formal con outra familia ou se o \"Don\" est\u00e1 encarcerado.\nSoldato.\nO \"soldato\" \u00e9 o rango m\u00e1is baixo que existe na mafia. S\u00f3 os sicilianos ou descendentes de sicilianos te\u00f1en permiso para entrar. Son os principais responsables de loitar contra a polic\u00eda en caso de guerra, as\u00ed como comezar os seus pasos na extorsi\u00f3n e no asasinato en nome da mesma mafia.\nAssociato (giovane d'onore).\nPara formar parte da familia d\u00e9bese pasar un lapso de moitos d\u00edas na organizaci\u00f3n, xa que un \"associtao\" \u00e9 unha persoa que non \u00e9 da familia mais ten unha relaci\u00f3n con ela.\nHistoria.\nOrixe hist\u00f3rica.\nPalermo converteuse nunha cidade italiana o 7 de xu\u00f1o de 1860, cando segundo os termos establecidos no alto o fogo, d\u00faas longas columnas de tropas derrotadas abandonaron discretamente a rexi\u00f3n en barco regresando ao sur da pen\u00ednsula. Ata ese d\u00eda, Sicilia fora gobernada desde N\u00e1poles como parte do reino borb\u00f3nico que abrangu\u00eda a maior parte do sur de Italia. En maio de 1860, Giuseppe Garibaldi e preto de mil voluntarios (os famosos Camisas Vermellas) invadiron a illa co fin de unila ao novo estado italiano.\nO 6 de setembro de 1860, Garibaldi foi recibido como heroe en N\u00e1poles por unha multitude furiosa e o mes seguinte entregou as s\u00faas conquistas ao rei de Italia. Por\u00e9n, axi\u00f1a comezaron a parecer insubstanciais dada a relaci\u00f3n violenta que manti\u00f1an Sicilia e o Reino de Italia. A incorporaci\u00f3n de Sicilia \u00e1 naci\u00f3n trouxo consigo unha epidemia de conspiraci\u00f3ns, roubos, asasinatos e vinganzas e, sobre todo, unha enorme e irritada resistencia popular que produciu unha secuencia de revoltas continuas contra a invasi\u00f3n italiana ao longo da d\u00e9cada.\nFoi durante a turbulenta d\u00e9cada de 1860 cando a clase dirixente do Reino de Italia comezou a escoitar falar da mafia siciliana.\nA mafia siciliana xurdiu a mediados do s\u00e9culo XIX, ao tempo que xurdiu o novo estado italiano. Italia non se converteu nun estado soberano ata este momento e foi a industrializaci\u00f3n e o comercio o que provocou este cambio e foi a verdadeira forza que impulsou o desenvolvemento da mafia siciliana. A mafia sempre foi m\u00e1is forte no oeste da illa, especialmente arredor da cidade de Palermo, o seu lugar de nacemento. Palermo era e contin\u00faa a ser o centro industrial, comercial e pol\u00edtico da illa de Sicilia, polo que a mafia situou a s\u00faa base nela, en oposici\u00f3n ao medio rural, que estaba subdesenvolvido en termos econ\u00f3micos.\nA maior fonte de exportaci\u00f3ns, as\u00ed como a riqueza da illa da que sa\u00edu a mafia, eran as grandes leiras de laranxeiras e limoeiros que se estend\u00edan desde as mesmas murallas da cidade de Palermo.\nOrixe econ\u00f3mica.\nEn canto \u00e1 agricultura, Sicilia sempre destacou polo amarelo dourado das monta\u00f1as do interior da illa, propiedades produtoras de cereais. A outra cor de Sicilia ten unha orixe m\u00e1is recente: cando os \u00e1rabes conquistaron Sicilia no s\u00e9culo IX, trouxeron con eles o cultivo de c\u00edtricos con follas que tinguiron a franxa costeira norte e leste da illa dunha cor verde escura. Os m\u00e9todos mafiosos perfeccion\u00e1ronse durante un per\u00edodo de r\u00e1pido crecemento na industria c\u00edtrica. A mediados do s\u00e9culo XIX, un longo per\u00edodo de expansi\u00f3n dos c\u00edtricos fixo que a franxa verde escura de Sicilia se ampliase.\nDous piares do modo de vida brit\u00e1nico tiveron un papel importante nesa expansi\u00f3n. A partir de 1795, a Royal Navy levaba zume de lim\u00f3n \u00e1s tripulaci\u00f3ns dos seus barcos como remedio para o escorbuto. Xa en 1840 iniciouse a produci\u00f3n comercial a menor escala doutro c\u00edtrico, o aceite de bergamota, empregado para aromatizar o t\u00e9 da variedade Earl Grey. Ambos os produtos export\u00e1ronse desde Sicilia. As laranxas e os lim\u00f3ns envi\u00e1banse a Nova York e Londres. En 1834 export\u00e1ronse m\u00e1is de catrocentas mil caixas de lim\u00f3ns; en 1850 a cifra aumentou a 750\u00a0000. A mediados da d\u00e9cada de 1880, cada ano chegaban a Nova York unha sorprendente cantidade de dous mill\u00f3ns e medio de caixas de c\u00edtricos italianos, a maior\u00eda procedentes de Palermo. En 1860, ano da expedici\u00f3n de Garibaldi, estimouse que os limoeiros de Sicilia eran os campos m\u00e1is rendibles de toda Europa, superando mesmo as hortas dos arredores de Par\u00eds.\nAs plantaci\u00f3ns de c\u00edtricos do s\u00e9culo XIX eran empresas modernas que requir\u00edan un alto nivel de investimento inicial. Os limoeiros tam\u00e9n son extremadamente vulnerablese mesmo un breve corte de enerx\u00eda pode ter efectos devastadores. O vandalismo, xa sexa contra as \u00e1rbores ou os seus froitos, \u00e9 un risco constante. Esta combinaci\u00f3n de vulnerabilidade e altos beneficios foi a que creou o ambiente perfecto para o negocio da protecci\u00f3n da mafia. Todos estes factores influ\u00edron no r\u00e1pido desenvolvemento desta.\nDesenvolvemento hist\u00f3rico.\nCosa Nostra foi a responsable inicial da protecci\u00f3n destas leiras. Os propietarios destas precisaban da mafia para a s\u00faa protecci\u00f3n, e a mafia necesitaba os seus contactos pol\u00edticos para poder operar libremente. De feito, segundo algunhas fontes, os membros da aristocracia gobernante tam\u00e9n eran membros da \"seita\" (nome co que se co\u00f1ec\u00eda a mafia no s\u00e9culo XIX), entre eles o bar\u00f3n Turrisi Colonna, que escribiu o primeiro relato sobre a organizaci\u00f3n criminal de Sicilia en 1864. En 1890, os irm\u00e1ns Mattanga, nados en Palermo, controlaban o tr\u00e1fico do porto de Nova Orle\u00e1ns.\nDurante o fascismo en Italia, Cesare Mori, prefecto de Palermo, empregou os poderes especiais que se lle concederon para procesar a mafia, forzando moitos mafiosos a fuxir ao estranxeiro ou arriscarse a seren encarcerados. Moitos fuxiron aos Estados Unidos, inclu\u00eddo Joseph Bonanno, tam\u00e9n co\u00f1ecido como \"Joe Bananas\", que acabou dominando a rama americana da mafia. O nacemento da Cosa Nostra, como se chamaba a mafia de orixe italoamericana, tivo lugar o 12 de novembro de 1908. Inicialmente constitu\u00eduse como filial da mafia siciliana, ent\u00f3n dirixida por don Vito Cascio Ferro, \"capo di tutti capi\". En pouco tempo converteuse na organizaci\u00f3n criminal m\u00e1is fabulosa do planeta. A mediados da d\u00e9cada de 1960 o seu poder era similar ao atesourado polos magnates de Wall Street.\nOs Estados Unidos aproveitaron cinicamente as circunstancias e empregaron as conexi\u00f3ns italianas dos mafiosos estadounidenses durante a invasi\u00f3n de Sicilia e Italia en 1943. Lucky Luciano e outros membros da mafia, que estiveron presos durante a s\u00faa estad\u00eda nos Estados Unidos, convert\u00e9ronse de s\u00fapeto en valiosos patriotas e a intelixencia militar empregou as influencias de Luciano para facilitar o avance das tropas.\nOutro suposto beneficio adicional desde a perspectiva estadounidense era que moitos dos mafiosos italoamericanos eran anticomunistas, xa que a mafia non pod\u00eda permitirse outra forma de organizaci\u00f3n social no coraz\u00f3n de Sicilia, tendo o monopolio do poder e da violencia na illa. Polo tanto, foron considerados valiosos aliados polos estadounidenses anticomunistas que supostamente os empregaron para erradicar calquera rastro de socialismo e comunismo na industria naval dos Estados Unidos, os movementos de resistencia contra a guerra e despois en moitos dos gobernos rexionais e locais en que a mafia ti\u00f1a influencia.\nBenito Mussolini atacou sen descanso a mafia, encarcerando calquera home do que existise a m\u00e1is m\u00ednima sospeita de que fose mafioso. A mafia non recuperou o seu poder ata despois da rendici\u00f3n de Italia na segunda guerra mundial.\nDespois do final da segunda guerra mundial, a mafia converteuse nun estado dentro do estado. Os seus tent\u00e1culos xa non cubr\u00edan s\u00f3 Sicilia, sen\u00f3n case toda a estrutura econ\u00f3mica de Italia e, ao usar escopetas de can\u00f3n recortado, chegou a ter armamento m\u00e1is expedito: rev\u00f3lveres de calibre .357, Magnum, lanzagranadas, bazookas e explosivos. A mafia e outras sociedades secretas do crime organizado formaron un sistema de vasos comunicantes. Na loxa mas\u00f3nica \"P-2\", representada polo gran mestre Lici Gelli, hab\u00eda ministros, parlamentarios, xenerais, xu\u00edces, polic\u00edas, banqueiros, arist\u00f3cratas e mesmo mafiosos.\nSegundo o experto en tr\u00e1fico de drogas Alfred W. McCoy, Luciano foi autorizado a dirixir a s\u00faa rede criminal desde a cela a cambio da s\u00faa axuda. Despois da guerra, foi recompensado coa extradici\u00f3n a Italia, onde puido seguir a s\u00faa carreira criminal sen problemas. En 1946 marchou a Sicilia para continuar as s\u00faas actividades e de acordo co libro de McCoy, Luciano formou unha alianza fundamental coa mafia corsa, liderando o desenvolvemento dunha ampla rede de tr\u00e1fico internacional de hero\u00edna, inicialmente tra\u00edda de Turqu\u00eda e con sede en Marsella, a chamada \"conexi\u00f3n francesa\".\nM\u00e1is tarde, cando Turqu\u00eda comezou a eliminar a s\u00faa produci\u00f3n de opio, utilizou os seus contactos cos corsos para establecer un di\u00e1logo cos expatriados da mafia corsa en Vietnam do Sur. En colaboraci\u00f3n cos l\u00edderes da mafia estadounidense, entre eles Santo Trafficante Jr., Luciano e os seus sucesores aproveitaron o ca\u00f3tico estado do pa\u00eds, durante a guerra de Vietnam para establecer unha base inexpugnable de abastecemento e distribuci\u00f3n no Tri\u00e1ngulo de Ouro, que axi\u00f1a levou grandes cantidades de hero\u00edna asi\u00e1tica aos Estados Unidos, Australia e outros pa\u00edses a trav\u00e9s do ex\u00e9rcito dos Estados Unidos.\nNas d\u00e9cadas de 1980 e 1990, unha serie de disputas internas provocaron a morte de moitos membros destacados da mafia.\nEn 1992, a mafia siciliana asasinou o xu\u00edz Giovanni Falcone explotando mil quilogramos de explosivos colocados baixo a estrada que une Palermo co aeroporto agora chamado Giovanni Falcone. Morreron el, a s\u00faa esposa Francesca Morvilio e tres escoltas.\nEn 1993, cinco ex primeiros ministros, incontables ministros e m\u00e1is de 3000 pol\u00edticos e empresarios foron acusados, procesados ou condenados por corrupci\u00f3n e asociaci\u00f3n coa mafia. Un dos implicados no \"maxi-proceso\", Francesco Madonia, o xefe da Democracia Cristi\u00e1 e membro da sociedade honorable, tivo que dimitir pola requisici\u00f3n de 250\u00a0contas bancarias, 200\u00a0edificios, 60\u00a0empresas, 265\u00a0autom\u00f3biles, 45\u00a0leiras r\u00fasticas e varios iates. Supuxo unha mensaxe da mafia ao vello Andreotti, ex primeiro ministro, para non deter o encarceramento masivo dos seus membros. A mafia nunca perdoa, xa que os banqueiros Michele Sindona e Roberto Calvi, dous \"magos das finanzas\" do Vaticano, a mafia e outras instituci\u00f3ns italianas, xa non poder\u00e1n declarar. Foron asasinados por un ataque de avaricia xa que quer\u00edan apropiarse do di\u00f1eiro da mafia."}
{"id": "536302", "revid": "47401", "url": "https://gl.wikipedia.org/wiki?curid=536302", "title": "Cosa nostra", "text": ""}
{"id": "536303", "revid": "47401", "url": "https://gl.wikipedia.org/wiki?curid=536303", "title": "Mafia siciliana", "text": ""}
{"id": "536305", "revid": "865", "url": "https://gl.wikipedia.org/wiki?curid=536305", "title": "Path of Wellness", "text": "Path of Wellness \u00e9 o d\u00e9cimo \u00e1lbum de estudio da banda estadounidense de rock alternativo Sleater-Kinney, publicado o 11 de xu\u00f1o de 2021 a trav\u00e9s do selo Mom + Pop Music."}
{"id": "536306", "revid": "89787", "url": "https://gl.wikipedia.org/wiki?curid=536306", "title": "A Habana vella", "text": "A Habana vella () \u00e9 o centro da cidade e un dos 15 municipios (ou distritos) que forman A Habana, Cuba. Ten a segunda maior densidade de poboaci\u00f3n da cidade e cont\u00e9n o n\u00facleo da cidade orixinal da Habana. As posici\u00f3ns das murallas orixinais da Habana son os l\u00edmites modernos da Habana Vella.\nEn 1982, a Habana Vella foi inscrita na UNESCO na Lista do Patrimonio Mundial, pola s\u00faa arquitectura barroca e neocl\u00e1sica \u00fanica, as s\u00faas fortificaci\u00f3ns e a s\u00faa importancia hist\u00f3rica como parada na ruta ao Novo Mundo. Un ano despois iniciouse unha campa\u00f1a de salvagarda para restaurar o aut\u00e9ntico car\u00e1cter dos edificios.\nHistoria.\nA Habana fundouse polos espa\u00f1ois o 16 de novembro de 1519 no porto natural da ba\u00eda da Habana. Converteuse nun punto de parada dos gale\u00f3ns espa\u00f1ois cargados de tesouros no cami\u00f1o entre o Novo Mundo e o Vello Mundo. No s\u00e9culo XVII era un dos principais centros de construci\u00f3n naval. A cidade constru\u00eduse en estilos barroco e neocl\u00e1sico. Moitos edificios caeron na ru\u00edna na \u00faltima metade do s\u00e9culo XX, pero alg\u00fans est\u00e1n sendo restaurados. As r\u00faas estreitas da Habana Vella conte\u00f1en moitos edificios, representando quizais ata un terzo dos aproximadamente 3.000 edificios que se atopan na Habana Vella. \u00c9 a cidade antiga formada a partir do porto, o centro oficial e a Praza de Armas.\nEn 1555, a Habana Vella foi destru\u00edda polo corsario franc\u00e9s Jacques de Sores. O pirata tomou A Habana con facilidade, dominando aos poucos defensores, saqueando a cidade e queim\u00e1ndo boa parte dela, pero marchou sen obter a enorme riqueza que esperaba atopar al\u00ed. Despois do incidente, os espa\u00f1ois trouxeron soldados \u00e1 cidade e constru\u00edron fortalezas e murallas para protexela. A construci\u00f3n do Castelo de la Real Fuerza, a primeira fortaleza constru\u00edda, iniciouse en 1558 e supervisouna o enxe\u00f1eiro Bartolom\u00e9 S\u00e1nchez.\nA Habana vella asem\u00e9llase a C\u00e1diz e Tenerife. Alejo Carpentier chamouno \"de las columnas\" (das columnas), pero tam\u00e9n poder\u00eda ser nomeado polas portas de entrada, o revoco, o deterioraci\u00f3n e o rescate, a intimidade, a sombra, o fresco, os patios. .. Nela hai todos os grandes monumentos antigos, os fortes, os conventos e igrexas, os palacios, as calellas, a arcada, a densidade humana. O Estado cubano realizou enormes esforzos para preservar e restaurar a Habana Vella a trav\u00e9s dos esforzos da Oficina do Historiador da Cidade, dirixida por Eusebio Leal. O esforzo de reconstruci\u00f3n transformou con \u00e9xito a Habana Vella nunha atracci\u00f3n tur\u00edstica e tam\u00e9n resultou en que Leal fose reco\u00f1ecido como alcalde de facto da Habana Vella.\nAmeazas.\nEn 2008, o furac\u00e1n Ike destru\u00edu moitas estruturas na Habana vella, destruindo anos de traballo de conservaci\u00f3n dirixido aos emblem\u00e1ticos edificios antigos da zona. Non s\u00f3 danou edificios hist\u00f3ricos, sen\u00f3n que obrigou a moitos dos veci\u00f1os da Habana vella a fuxir por seguridade. As ameazas que supo\u00f1en os furac\u00e1ns s\u00famanse a un estado xa fraxil de moitos edificios hist\u00f3ricos da Habana vella. A idade, a decadencia e o abandono comb\u00ednanse con factores naturais nun complexo conxunto de ameazas para a preservaci\u00f3n a longo prazo deste centro hist\u00f3rico.\nCidades irmandadas.\nA Habana vella est\u00e1 irmandada coas seguintes cidades:"}
{"id": "536307", "revid": "865", "url": "https://gl.wikipedia.org/wiki?curid=536307", "title": "Jubilee (\u00e1lbum)", "text": "Jubilee \u00e9 o terceiro \u00e1lbum de estudio da banda estadounidense de indie rock Japanese Breakfast, publicado o 4 de xu\u00f1o de 2021 a trav\u00e9s do selo Dead Oceans. O disco lanzouse pouco despois da aparici\u00f3n das memorias da l\u00edder do grupo Michelle Zauner, \"Crying in H Mart\", o 20 de abril de 2021.\nZauner dixo sobre o \u00e1lbum, \"tras pasar os \u00faltimos cinco anos escribindo sobre dor, quer\u00eda que o seguinte traballo tratase sobre a alegr\u00eda\"."}
{"id": "536308", "revid": "865", "url": "https://gl.wikipedia.org/wiki?curid=536308", "title": "Vestiges &amp; Claws", "text": "Vestiges &amp; Claws \u00e9 o terceiro \u00e1lbum de estudio do m\u00fasico sueco Jos\u00e9 Gonz\u00e1lez, publicado o 17 de febreiro de 2015 a trav\u00e9s do selo Mute Records. Tr\u00e1tase do seu primeiro disco en oito anos tras o \"In Our Nature\" lanzado en 2007.\nO \u00e1lbum foi un \u00e9xito comercial e tam\u00e9n foi ben recibido pola cr\u00edtica. Ga\u00f1ou un premio IMPALA Silver Sales Award e o IMPALA Album of the Year Award."}
{"id": "536309", "revid": "865", "url": "https://gl.wikipedia.org/wiki?curid=536309", "title": "An Orchestrated Rise to Fall", "text": "An Orchestrated Rise to Fall \u00e9 o primeiro \u00e1lbum de estudio da banda estadounidense de post-rock The Album Leaf, publicado o 15 de xu\u00f1o de 1999 a trav\u00e9s dos selos Music Fellowship e Linkwork. O disco foi reeditado no ano 2017 pola discogr\u00e1fica do grupo Eastern Glow Recordings."}
{"id": "536314", "revid": "22570", "url": "https://gl.wikipedia.org/wiki?curid=536314", "title": "Diana Turbay", "text": "Diana Turbay Quintero, nada en Bogot\u00e1 o 9 de marzo de 1950 e finada en Medell\u00edn o 25 de xaneiro de 1991, foi unha avogada e xornalista colombiana. Era filla do expresidente Julio C\u00e9sar Turbay Ayala, de quen foi secretaria privada entre 1978 e 1982.\nComo xornalista, foi directora do Noticiero Cript\u00f3n dende 1987 at\u00e9 a s\u00faa morte en 1991.\nTraxectoria.\nA s\u00faa nai foi Nydia Quintero e tivo tres irm\u00e1ns m\u00e1is entre os que salienta Julio C\u00e9sar Turbay Quintero, ex Contralor Xeral da Rep\u00fablica.\nDiana Turbay cursou estudos de Xurisprudencia no Colexio Maior da Nosa Se\u00f1ora do Rosario de Bogot\u00e1. Por\u00e9n, dedicou a s\u00faa vida ao xornalismo. Desempe\u00f1ouse como directora e presentadora do telexornal Cript\u00f3n e como editora da revista \"Hoy por hoy\".\nCasou con Luis Francisco Hoyos Villegas e desta uni\u00f3n naceu a s\u00faa filla Mar\u00eda Carolina Hoyos Turbay. Tempo despois contraeu segundas nupcias con Miguel Uribe Londo\u00f1o, quen foi presidente da Federaci\u00f3n Nacional de Cacaoteros, con quen tivo un fillo, Miguel Uribe Turbay.\nSecuestro.\nDiana Turbay foi secuestrada o 30 de agosto de 1990 polo grupo \"Los Extraditables\" comandados por Pablo Escobar, quen quer\u00eda facer presi\u00f3n ao presidente C\u00e9sar Gaviria para que derrogase o tratado de extradici\u00f3n. A estratexia de Escobar foi enganar a Turbay para que aceptase unha suposta entrevista con alias o Cura P\u00e9rez, a cal era en realidade unha farsa inventada por Escobar para poder secuestrala igualmente aproveitando que anteriormente Turbay entrevistara a Carlos Pizarro Leong\u00f3mez axudando \u00e1 desmobilizaci\u00f3n do M-19.\nTurbay sa\u00edu de Bogot\u00e1 con cinco persoas m\u00e1is entre os cales estaban Azucena Li\u00e9vano, Hero Buss (un alem\u00e1n que escrib\u00eda artigos sobre Colombia para a BBC), Richard Becerra, Orlando Acevedo e Juan Vitta. A expedici\u00f3n foi instalada nunha leira do concello antioque\u00f1o de Copacabana e cando preguntaron a un sicario en que momento se atopar\u00edan co \"Cura P\u00e9rez\" a resposta foi: \"Non hai ning\u00fan cura P\u00e9rez, vostedes est\u00e1n en mans dos Extraditables\".\nAdemais do secuestro de Diana Turbay, Azucena Lievano e os outros membros da expedici\u00f3n, Os Extraditables secuestraron a Maruja Pach\u00f3n, Francisco Santos Calder\u00f3n, Marina Montoya e Beatriz Villamizar. Os detalles deste secuestro n\u00e1rranse no libro \"Noticia de un secuestro\" de Gabriel Garc\u00eda M\u00e1rquez. A maior\u00eda dos secuestrados foron liberados despois. Diana Turbay permaneceu secuestrada xunto ao seu camar\u00f3grafo Richard Becerra.\nNunha operaci\u00f3n de rescate o 25 de xaneiro de 1991 recibiu unha ferida de bala no seu f\u00edgado e no seu ril esquerdo, pois segundo a versi\u00f3n oficial, foi asasinada por atr\u00e1s por parte dos seus secuestradores, mentres que outras versi\u00f3ns afirmaban que a bala provi\u00f1a das forzas de rescate. Segundo Jhon Jairo Vel\u00e1squez, alias \"Popeye\" nas s\u00faas declaraci\u00f3ns \u00e1 prensa colombiana, Turbay morreu a consecuencia dunha bala de fusil (calibre 7,62mm) que provi\u00f1a ao parecer dun helic\u00f3ptero da Forza P\u00fablica\"."}
{"id": "536315", "revid": "23204", "url": "https://gl.wikipedia.org/wiki?curid=536315", "title": "Diana Turbay Quintero", "text": ""}
{"id": "536320", "revid": "89787", "url": "https://gl.wikipedia.org/wiki?curid=536320", "title": "Conxa Borrell", "text": "Concepci\u00f3n Borrell Bernaus, m\u00e1is co\u00f1ecida como Conxa Borrell, \u00e9 unha prostituta, educadora sexual, sindicalista e militante polos dereitos das traballadoras sexuais espa\u00f1ola, actual l\u00edder e portavoz de APROSEX e do Sindicato OTRAS. Chegou \u00e1 fama como cara visible de OTRAS, o primeiro sindicato de prostitutas espa\u00f1ol, debido \u00e1 pol\u00e9mica xerada en torno \u00e1 s\u00faa constituci\u00f3n.\nTraxectoria laboral e sindical.\nComezos na prostituci\u00f3n e creaci\u00f3n de APROSEX.\nConxa Borrell comezou a prostituirse no 2006, baixo o pseud\u00f3nimo de Paula VIP.\u200b\u200b At\u00e9 ent\u00f3n, estando casada, ti\u00f1a dous traballos (un deles de contable), pero a necesidade de cartos por problemas econ\u00f3micos e d\u00e9bedas do seu home, as\u00ed como a idea de poder pagar o colexio do seu fillo, l\u00e9vana a introducirse no mundo da prostituci\u00f3n.\u200b\u200b\u200b Mantivo nun principio o seu traballo de contable polas ma\u00f1\u00e1s, mentres se prostitu\u00eda polas tardes.\u200b Sa\u00edu do armario como puta, ante familia e amizades, no ano 2010.\nNo 2012, concienciada perante a necesidade de defenderse dos estigmas sexuais que afectan \u00e1s traballadoras sexuais, creou APROSEX, definida nas s\u00faas palabras coma \"a primeira organizaci\u00f3n integrada e dirixida exclusivamente por traballadoras sexuais\" de Espa\u00f1a.\u200b Esta asociaci\u00f3n suscitar\u00eda pol\u00e9mica no seo do feminismo espa\u00f1ol polos seus cursos para ser prostituta, os seus obradoiros sexuais para mulleres e o seu financiamento.\u200b\u200b\u200b Dentro dos devanditos obradoiros, Borrell encargar\u00edase persoalmente de levar o curso de aprendizaxe para ser prostituta.\u200b\u200b\u200b Tam\u00e9n far\u00edase cargo dun blog de terapia sexual asociado \u00e1 organizaci\u00f3n.\u200b Ademais, como presidenta e cara visible de APROSEX protagonizar\u00eda as s\u00faas primeiras pol\u00e9micas, destacando un encontro con Lidia Falc\u00f3n en 2014.\nCreaci\u00f3n do Sindicato OTRAS.\nTras dous aos de estudo do sindicalismo espa\u00f1ol, en agosto de 2018, Borrell, Sabrina S\u00e1nchez e outras compa\u00f1eiras traballadoras sexuais crean o Sindicato OTRAS e rex\u00edstrano exitosamente no BOE. Este feito provoca un terremoto pol\u00edtico en Espa\u00f1a, ao dicir respecto a isto Magdalena Valerio, ministra de traballo interina, que lle meteron un \"gol pola escuadra\", sendo o comezo dunha dura pol\u00e9mica no seo do PSOE que implicar\u00eda a Susana D\u00edaz e a Pedro S\u00e1nchez. Esta pol\u00e9mica s\u00f3 rematar\u00eda co cesamento de Concepci\u00f3n Pascual, a ent\u00f3n directora general de trabajo, quen tramitara a inscrici\u00f3n de OTRAS no BOE.\nNo medio da tormenta pol\u00edtica subseguinte \u00e1 creaci\u00f3n de OTRAS, Borrell ser\u00eda entrevistada por medios de alcance nacional, como \"El Espa\u00f1ol\", ou \"Libertad Digital\". Ademais, protagonizar\u00eda novos enfrontamentos na televisi\u00f3n con Nuria Gonz\u00e1lez, da asociaci\u00f3n cultural l'Escola, e con Elisa Beni, quen chegou a insultar a Borrell pola s\u00faa defensa do traballo sexual. En 2019, ser\u00eda entrevistada po\"r Eldiario.es\" para xustificar a necesidade da participaci\u00f3n de OTRAS no greve do 8 de marzo dese ano.\nEn abril de 2021, Borrell ser\u00eda novamente entrevistada en \"El Mundo\", onde criticar\u00eda os ataques pol\u00edticos de Carmen Calvo e Irene Montero (respetivamente, nese momento, a vicepresidenta primeira do Goberno de Espa\u00f1a e a ministra de Igualdade) \u00e1 prostituci\u00f3n espa\u00f1ola, e falar\u00eda do banco de alimentos do Sindicato OTRAS, posto en marcha como axuda \u00e1s traballadoras sexuais do Estado ante a crise da Covid.\u200b Tras a legalizaci\u00f3n dos estatutos do Sindicato OTRAS polo Tribunal Supremo en xu\u00f1o de 2021, Borrell declarou a s\u00faa intenci\u00f3n de reunirse, en tanto representante de OTRAS, coa patroal do sector do sexo espa\u00f1ol, con Irene Montero, e coa ministra de Traballo Yolanda D\u00edaz."}
{"id": "536322", "revid": "51526", "url": "https://gl.wikipedia.org/wiki?curid=536322", "title": "Leyendas de B\u00e9cquer", "text": "As Leyendas son un conxunto de narraci\u00f3ns de estilo posrom\u00e1ntico, escritas por Gustavo Adolfo B\u00e9cquer e publicadas entre 1858 e 1865. Estes relatos, cun car\u00e1cter \u00edntimo que evoca o pasado hist\u00f3rico, caracter\u00edzanse por unha acci\u00f3n veros\u00edmil, cunha introduci\u00f3n de elementos fant\u00e1sticos ou ins\u00f3litos. Foron publicadas en xornais madrile\u00f1os da \u00e9poca como \"El Contempor\u00e1neo\" ou \"La Am\u00e9rica\".\nB\u00e9cquer e o Posromanticismo.\nO Posromanticismo sit\u00faase na segunda metade do s\u00e9culo XIX, na transici\u00f3n entre o Romanticismo e o Realismo. Caracter\u00edzase por ser m\u00e1is sentimental e intimista que o Romanticismo, co que o hist\u00f3rico e o lendario fican, as\u00ed, nun segundo plano. Canto ao aspecto formal, cr\u00e9anse novas rimas e formas m\u00e9tricas.\nGustavo Adolfo B\u00e9cquer \u00e9 un autor de lirismo intimista, sinxelo e refinado na forma para que transluza mellor o sentir profundo da s\u00faa obra. \nA tem\u00e1tica das lendas p\u00f3dese dividir en tres: \nCaracter\u00edzanse pola violaci\u00f3n dun tab\u00fa para satisfacer o desexo propio, o que provoca o desencadeamento da traxedia.\nAo inicio de cada obra obs\u00e9rvase que o narrador \u00e9 un personaxe, que nalgunhas ocasi\u00f3ns lle conta a historia a outro. Os personaxes est\u00e1n brevemente descritos, a\u00ednda que son principalmente homes valentes e namorados e mulleres fermosas e perversas. Caracter\u00edzanse polo amor \u00e1 soidade e por dar prioridade ao espiritual fronte ao material, \u00e9 dicir, os principios do esp\u00edrito rom\u00e1ntico. O lugar e o tempo son detallados a trav\u00e9s dunha minuciosa descrici\u00f3n dos lugares. Para iso, bota man de adxectivos, recursos literarios e influencias do folclore europeo: estatuas que cobran vida, esp\u00edritos que regresan do al\u00e9n e seres fant\u00e1sticos. A influencia do sentimento nacionalista est\u00e1, xa que logo, moi presente nas obras rom\u00e1nticas.\nA estrutura do argumento \u00e9 com\u00fan nas \"Leyendas\". Div\u00eddese nunha introduci\u00f3n, que describe exhaustivamente a situaci\u00f3n previa \u00e1 traxedia; o \"corpo central\", ou n\u00f3, cun narrador omnisciente, e un \"ep\u00edlogo\" -desenlace-, en que se resolve a atmosfera de misterio e terror.\nAs influencias do Romanticismo, o Costumismo e o Posromanticismo conseguen que estas \"Leyendas\" adquiran un ambiente m\u00e1is escuro. Con isto, B\u00e9cquer pretende espertar os medos ocultos de quen as le. O fondo das historias \u00e9 un trazo claro do Romanticismo: un home que vaga por un mundo case desco\u00f1ecido loitando por un ideal inalcanz\u00e1bel, ideal que desaparece cando est\u00e1 no punto m\u00e1is pr\u00f3ximo a el.\nAs \"Leyendas\".\nMaese P\u00e9rez era un co\u00f1ecido organista que tocaba cada d\u00eda durante a misa. Por\u00e9n, en Noiteboa, o maese non aparec\u00eda para a Misa do Galo. Como tardaba tanto, un inimigo seu quixo ocupar o seu posto. Nese intre apareceu o maese enfermo nunha cadeira de brazos alegando que, xa que sent\u00eda que non lle quedaba moito tempo de vida, gustar\u00eda de tocar o \u00f3rgano. A misa transcorreu con normalidade e o \u00f3rgano soou coma sempre. Por\u00e9n, foise apagando aos poucos at\u00e9 que ficou en silencio. O home estaba morto sobre el.\nAo ano seguinte, o sucesor de Maese P\u00e9rez xurou, ao rematar a misa, que non o \u00eda volver tocar. Ped\u00eduselle \u00e1 filla do maese que o tocase, malia que ela non quer\u00eda, dicindo que vira sombras. No momento da consagraci\u00f3n, a muller deu un berro dicindo que o seu pai estaba a tocar o \u00f3rgano. E, en efecto, o \u00f3rgano estaba soando s\u00f3.\nEsta \"Leyenda\", publicada o 15 de decembro de 1861 en \"El Contempor\u00e1neo\", est\u00e1 vencellada \u00e1s historias sobre os esp\u00edritos femininos demon\u00edacos que habitaban no Moncayo. Un nobre, Fernando, que estaba de cacer\u00eda, abateu un cervo que se coara na \"Fuente de los \u00c1lamos\", un lugar da fraga que disque estaba maldito. Fernando acaba por entrar na procura do animal e no reflexo da auga viu uns ollos verdes que lle fixeron perder a raz\u00f3n. Dende ent\u00f3n, \u00eda cazar todos os d\u00edas, esperando descubrir a dona dos ollos.\n\u00cd\u00f1igo, o seu servente, intrigado polo comportamento de Fernando, pediulle que lle explicase o que estaba a pasar. \u00cd\u00f1igo advertiuno de que se trataba do demo dese lugar. Fernando, facendo caso omiso do seu servente, volveu \u00e1 fonte e atopou a muller dos ollos verdes, \u00e1 que lle confesou o seu amor. Esta respondeulle que poder\u00edan estar xuntos, mentres se \u00eda mergullando m\u00e1is na auga. Tratando de seguila, Fernando caeu e afundiuse na fonte.\nPedro, un mozo namorado, rouba o brazalete de ouro das mans da Virxe na catedral, xa que a s\u00faa moza estaba moi desgustada por non o poder ter. Malia negarse ao principio, Pedro acabou por acceder, e pechou os ollos para non ver o que estaba a facer. Cando os abriu, as figuras do redor estaban a acheg\u00e1rselle, co que se desmaiou polo sobresalto. Cando foi atopado no chan coa xoia nas mans, s\u00f3 soubo dicir que a xoia era da Virxe. Pedro toleara tras cometer un delito por amor.\nEsta \"Leyenda\" trasl\u00e1danos \u00e1 Reconquista. En Toledo, o rei de Castela manda celebrar un gran fest\u00edn en honor aos cabaleiros que marchan loitar contra os mouros. \u00c1 festa asisten dona In\u00e9s de Tordesillas, unha dama moi fermosa, e mais Alonso de Carrillo e Lope Sandoval, dous cabaleiros namorados dela. Estes aproveitan que a ela lle cae unha luva para acheg\u00e1rense, e cada un termina coll\u00e9ndoa por un extremo. O seu enfrontamento res\u00f3lvese grazas ao rei, quen, vendo a situaci\u00f3n, decide ser el quen lle entregue a luva \u00e1 dama.\nEsa mesma noite, Alonso e Lope quedan para bat\u00e9rense. Cami\u00f1ando por Toledo na procura dun lugar axeitado atopan un pendello cun Cristo e unha caveira iluminados por unha luz. Cando se dispo\u00f1\u00edan a comezar o duelo, ap\u00e1gase a luz. Volve acenderse cando baixan as espadas, e ap\u00e1gase outra vez cando as levantan. Os cabaleiros dec\u00e1tanse de que o seu duelo \u00e9 contrario \u00e1 vontade de Deus, co que se reconcilian. Ao volveren ao palacio, ven un home descolgarse furtivamente do balc\u00f3n de dona In\u00e9s, e a esta desped\u00edndose del inclinada sobre a varanda. A Alonso e a Lope esc\u00e1paselles unha gargallada desde a sombra, o que fai fuxir ao amante de dona In\u00e9s. Ao d\u00eda seguinte, ao despedir os cabaleiros que marchan \u00e1 guerra, In\u00e9s dec\u00e1tase de que foi descuberta, xa que viu as miradas de burla da xente, especialmente de Alonso e de Lope.\nDaniel Lev\u00ed, xudeu, descobre que a s\u00faa filla Sara est\u00e1 namorada dun cristi\u00e1n. Ante isto, a comunidade xud\u00eda comeza a conspirar, xa que os cristi\u00e1ns son inimigos. Daniel, rancoroso e vingativo, re\u00fane no d\u00eda seguinte a comunidade xud\u00eda nunha igrexa abandonada, onde preparan unha cruz. Sara dec\u00e1tase e acode al\u00ed, onde, enfadada ao ver o que pretende o seu padre, dille que agora ten un novo pai, pois \u00e9 cristi\u00e1. Ante isto, o pai, a\u00ednda m\u00e1is anoxado, amarra a Sara \u00e1 cruz e d\u00e9ixaa a merc\u00e9 da comunidade, pois xa non a considera filla s\u00faa. Disque un d\u00eda un arcebispo atopou unha flor fermosa nunca vista, recollida do muro da igrexa. Cavando na zona, atoparon os \u00f3sos dunha muller. A flor, que foi conservada, foi co\u00f1ecida como a Rosa da Paix\u00f3n.\nEn Soria contan unha lenda situada no chamado Monte das \u00c1nimas o d\u00eda de Todos os Santos. Entre os Templarios e a nobreza de Castela, quen contribu\u00edron a reconquistar a cidade aos \u00e1rabes, deuse un conflito de intereses. Os Templarios ti\u00f1an coutado o monte onde reservaban caza e a nobreza realizou unha batida nese couto. Ante isto, houbo unha batalla entre ambos os bandos naquel monte, que pronto se encheu de cad\u00e1veres. Dende ent\u00f3n, seica a noite dos defuntos \u00f3ese a camp\u00e1 da capela e espertan os esp\u00edritos daqueles mortos.\nBeatriz e Alonso, curm\u00e1ns, estaban a conversar. De socate, ela botou en falta unha banda azul que lle \u00eda regalar a el, e decatouse de que a esquecera no Monte das \u00c1nimas. Alonso, tentando mostrar valent\u00eda, malia o terror de ir al\u00ed nesa data, foi na procura da banda. Aquela noite, Beatriz rezou polo seu primo e pasou unha noite chea de pensamentos horr\u00edbeis. Ao amencer, a banda azul estaba ensanguentada na s\u00faa cama. Alonso fora devorado polos lobos. Beatriz, asustada, caeu morta cando viu a banda. Un cazador que pasou unha noite nese monte asegurou ver como os esp\u00edritos dos Templarios e os nobres sorianos persegu\u00edan a unha moza que daba voltas arredor da tumba de Alonso.\nEsta \"Leyenda\" toledana publicouse o 27 de agosto de 1863, en \"La Am\u00e9rica\". Ao non atoparen aloxamento, un grupo de soldados franceses durante a guerra da Independencia pasou a noite nun convento medio ruinoso. Ao d\u00eda seguinte, o capit\u00e1n contou que apenas durmira por estar cunha muller de m\u00e1rmore. Os compa\u00f1eiros burl\u00e1ronse del, ao que este responde convid\u00e1ndoos esa noite a iren beber ao convento e vela. Xa al\u00ed, o capit\u00e1n falou das inscrici\u00f3ns nas estatuas, e afirmou que se trataban dun marido e a s\u00faa dona. Tras isto, cuspiulle \u00e1 figura masculina, dic\u00edndolle que lle daba de beber, e tentou bicar a muller. Por\u00e9n, antes de chegar a tocala, caeu ensanguentado e morto, supostamente ferido pola luva de m\u00e1rmore da estatua do home.\nPara arranxar os seus erros pasados, un m\u00fasico decidiu crear o himno da dor do Rei Profeta, polo que foi escoitando distintos misereres. Cando cr\u00eda que xa escoitara todo, cont\u00e1ronlle nunha abad\u00eda a historia dun mosteiro. Nel houbo un asalto en que morreron todos os monxes mentres cantaban o Miserere. Disque todos os anos as ru\u00ednas do mosteiro se alumeaban na noite dos acontecementos e escoit\u00e1base o canto l\u00fagubre dos monxes mortos.\nO m\u00fasico decidiu ir e comprobalo na noite en que disque ocorrer\u00eda. Atopou o mosteiro iluminado e os monxes cantando o Miserere, a quen se lles uniron os arcanxos. Finalizado o canto, o m\u00fasico desmaiouse. Ao d\u00eda seguinte regresou \u00e1 abad\u00eda e pediu aloxamento durante o tempo que lle levase transcribir o \"Miserere\". Cando o ti\u00f1a case todo transcrito, finalmente foi incapaz de rematalo, o que o fixo tolear e morrer. Na actualidade, os freires a\u00ednda conservan o \"Miserere\" inacabado.\nPulo era un caudillo namorado de Siannah, a dona do seu irm\u00e1n Tippot-Dheli, rei de Orisa. Unha noite, Pulo e Siannah foron descubertos e Pulo matou o seu irm\u00e1n. As\u00ed, converteuse en rei e caeu sobre el a maldici\u00f3n dos amantes. Pulo tentou sen \u00e9xito liberarse da maldici\u00f3n, polo que lle pediu axuda a un sacerdote. Este d\u00edxolle que ser\u00eda libre cando subise pola beira do Ganxes at\u00e9 chegar ao T\u00edbet. Al\u00ed lavar\u00eda as mans manchadas de sangue nun manancial. Durante toda a viaxe ir\u00eda acompa\u00f1ado de Siannah e non poder\u00edan co\u00f1ecerse.\nCase no final do cami\u00f1o, Siannah desapareceu misteriosamente e Pulo tivo que loitar contra a morte, Schimen. Vichen\u00fa, antagonista de Schimen, salvouno, e encargoulle outra tarefa, que unha vez cumprida liberarao e Siannah volver\u00e1. Pulo, impaciente, non logrou cumprir dita tarefa e decide suicidarse. Nese momento volve Siannah, quen ser\u00e1 a primeira vi\u00fava india en botarse ao lume co cad\u00e1ver do seu home.\nPublicada no semanario \"La Cr\u00f3nica de Ambos Mundos\" o 21 e o 28 de outubro e o 11 de novembro de 1860. Uns excursionistas chegaron \u00e1 aldea de Bellver, onde atoparon unha estra\u00f1a cruz de ferro e pedra. Un deles preguntoulle por ela ao gu\u00eda e este contoulle a historia.\nA lenda di que, antano, o se\u00f1or do Segre, tras loitar nas Cruzadas, sementara o p\u00e1nico na aldea at\u00e9 a s\u00faa morte. Uns anos despois, ocuparon o castelo uns bandidos. Estes tomaron a armadura do se\u00f1or e fixeron un pacto co demo para teren m\u00e1is poder. Tras morreren estes bandidos, o demo tomou a armadura e causou o p\u00e1nico en Bellver. Coa axuda dun ermit\u00e1n, despoxaron o demo da armadura, e xunto con alg\u00fans perpia\u00f1os do castelo constru\u00edron a Cruz do Demo.\nNo se\u00f1or\u00edo de Fortcastell viviu un bar\u00f3n, Teobaldo de Montagut, nado dun so\u00f1o da s\u00faa nai, a condesa de Montagut. Nesta visi\u00f3n, a muller estaba a xestar unha serpe monstruosa. A condesa morreu no parto e o pai do bar\u00f3n finou na guerra anos despois. Teobaldo foi un nobre malvado e arrasou todas as terras do seu se\u00f1or\u00edo. Ti\u00f1a tal obsesi\u00f3n por cazar unha res que un d\u00eda, estando exhausto o seu corcel, un paxe ofreceulle outro. Este levou ao bar\u00f3n a lugares fant\u00e1sticos, mesmo a pasaxes habitadas por anxos e infelices. Esgotado, Teobaldo regresou ao castelo e encontrouno en ru\u00ednas. As xentes dixeron que Teobaldo de Montagut morrera a mans do demo.\nManrique, un nobre de Soria, amaba a soidade e a poes\u00eda. Os cabaleiros da corte pensaban que estaba tolo, xa que pasaba moito tempo observando abraiado a natureza e falando s\u00f3. Unha noite viu no bosque un espectro, que deduciu que era unha bela dama. Botou dous meses buscando a s\u00faa amada polas r\u00faas de Soria, mais nunca a atopou. Unha noite volveuna ver no mesmo lugar, mais ficou at\u00f3nito cando se decatou de que a amada non era m\u00e1is ca un raio de l\u00faa.\nEsta \"Leyenda\" foi publicada o 12 de xaneiro de 1863 en \"La Am\u00e9rica\". Unhas mozas vi\u00f1an de recoller auga da fonte cando se atoparon co t\u00edo Gregorio, o m\u00e1is vello do lugar. Estas ped\u00edronlle que lles contase un conto, e el faloulles dun home que desaparecera ao meterse nalg\u00fan dos tobos dos gnomos. Estes viv\u00edan preto dos r\u00edos e acumulaban grandes tesouros roubados.\nNingunha das rapazas creu na historia, ag\u00e1s d\u00faas irm\u00e1s orfas, Marta e Magdalena, que v\u00edan o tesouro como un xeito de resolver os seus problemas. Ambas decidiron ir esa noite na procura do tesouro e separ\u00e1ronse para buscalo. As forzas da natureza comezaron a cobrar vida. Marta falou co r\u00edo, que lle contou que vira o tesouro dentro das monta\u00f1as. Magdalena falou co vento, que non sab\u00eda del e pediulle que marchase de al\u00ed. Magdalena puido regresar \u00e1 aldea, mais de Marta non se volveu saber.\nNa \u00e9poca da Reconquista, un cabaleiro cristi\u00e1n fora feito preso nunha batalla e pechado no alxube dun castelo en condici\u00f3ns lament\u00e1beis. Cando foi rescatado, decidiu volver ao castelo a pola filla do alcaide deste, de quen namorara. Os mouros bot\u00e1rono dun muro abaixo, e al\u00ed xac\u00eda moribundo cando a moura o foi salvar. Logrou arrastralo at\u00e9 o patio de armas e agochalo nunha cova. A moura foi ao r\u00edo buscar auga para el, mais os mouros dispar\u00e1ronlle ao confundila cun cristi\u00e1n. Dende ent\u00f3n, dic\u00edase que as s\u00faas almas vagaban por esa cova.\nMargarita choraba, pois Pedro, o seu amante, marchaba a Sevilla loitar polo conde de G\u00f3mara. Estaba preocupada por que Pedro non regresase da batalla. O conde falaba na s\u00faa tenda co seu escudeiro sobre un suceso sobrenatural de hab\u00eda xa tempo. Nunha batalla, estando a piques de morrer, apareceu unha man misteriosa do nada que lle salvou a vida.\nApareceu un xograr recitando cantigas por unha das tendas e o conde parouse a escoitar. Decatouse de que Margarita fora asasinada polo seu propio irm\u00e1n, e que no enterro sobresa\u00eda da tumba a man da muller, na que se atopaba o anel que o conde colocara. O conde volveu a G\u00f3mara para casar co cad\u00e1ver de Margarita e as\u00ed a s\u00faa man por fin se afundiu.\nFoi publicada o 27 de xu\u00f1o de 1863 no diario \"La Am\u00e9rica.\" Dionis, un cabaleiro retirado, \u00eda de caza coa s\u00faa filla Constanza e os seus monteiros. Atop\u00e1ronse cun pastor que lles contou a historia dunhas corzas que se burlaron del. Garc\u00e9s, un dos monteiros, namorado de Constanza, decidiu ir cazar para ela a corza branca, a m\u00e1is bonita. Malia que ela se rira das s\u00faas intenci\u00f3ns, Garc\u00e9s pasou a noite no bosque. Al\u00ed viu como un grupo de corzas se convert\u00edan en mulleres, entre elas, Constanza.\nCando foi onda elas, volv\u00e9ronse converter en corzas e, convencido de que fora un so\u00f1o, foi cazar a branca. Cando xa a atrapara, pareceulle escoitar a Constanza pregunt\u00e1ndolle que estaba a facer. A corza logrou fuxir mais Garc\u00e9s acabou por abatela. Finalmente, a corza transformouse en Constanza.\nO deus Brahma, canso de estar s\u00f3 e de verse sempre a si mesmo, fecundou a Maia, a creadora que o envolv\u00eda. Dela agromaron miles de puntos de luz, os \"gandharvas\". Brahma practicaba a alquimia e os pequenos observaban en segredo ao seu pai. Abraiados polo que este fac\u00eda, entraron no laboratorio cando Brahma non estaba. Al\u00ed mesturaron todos os elementos at\u00e9 crearen o planeta Terra, un mundo deforme, escuro, con polos, monta\u00f1as e outros accidentes xeogr\u00e1ficos. O deus descubriunos e disp\u00faxose a destru\u00edr aquilo co Dioivo Universal. Por\u00e9n, acabou por ceder e deulles a s\u00faa creaci\u00f3n horrorosa, pois sab\u00eda que non durar\u00eda moito nas mans duns nenos.\nAndr\u00e9s, un mozo orfo de nacemento, buscaba ansioso alg\u00fan elemento en que verter todo o seu amor. Un d\u00eda atopou un cadeli\u00f1o, ao que acolleu e criou coma un fillo, mais segu\u00eda a sentirse baleiro. Tempo despois, decidiu ir a unha corrida de touros. Xa na praza, visitou os cabalos dos picadores e acabou por mercar un. O can e o cabalo fix\u00e9ronse grandes amigos. Andr\u00e9s sent\u00edase moi feliz, mais a\u00ednda se sent\u00eda baleiro. Necesitaba o amor dunha muller.\nUn d\u00eda no bosque atopou unha moza coa que falou, e meses despois acordou coa nai dela o casamento. Ent\u00f3n si se sent\u00eda completo, mais a felicidade non durar\u00eda demasiado. Un d\u00eda escoitou ru\u00eddos estra\u00f1os na casa. Pensando que eran ladr\u00f3ns, marchou \u00e1 aldea buscar axuda. Ao volver \u00e1 casa, atopou o can morto, e a muller e o cabalo desapareceran. Tras horas na busca deles, soubo que o ladr\u00f3n e a muller fuxiran e deixaran atr\u00e1s o cabalo, exhausto. Ante todo o sucedido, Andr\u00e9s morreu de m\u00e1goa.\nB\u00e9cquer narra unha historia que lle contou un amigo. Unha noite, cami\u00f1ando sen rumbo, parou diante dunha tenda de xoias, e pensou nun agasallo para algunha das s\u00faas amigas. O home decidiu mercar unhas fermosas esmeraldas, mais ti\u00f1a que conseguir o di\u00f1eiro. Escribiu un libro, mais s\u00f3 conseguiu 3 000 reais, polo que decidiu apostalos para conseguir o que lle faltaba. Cando mercou a xoia, acordou cunha doncela da dama que lla colocase sen ela darse de conta. Unha noite, nun baile, viu a dama coa s\u00faa xoia, e alegrouse tanto que esa noite so\u00f1ou con ela.\nD\u00edas despois atop\u00e1base nunha conversa en que se falaba da dama e a xoia. Nun momento, algu\u00e9n comezou a aldraxala, o que derivou nunha liorta. Isto provocou que o protagonista quedase doente na cama. De s\u00fapeto, abr\u00edronse as cortinas e apareceu a dama. Nese momento, o amigo de B\u00e9cquer com\u00e9ntalle a este que acaba de inventar toda a historia.\nO propio B\u00e9cquer narra esta \"Leyenda\". Un d\u00eda, paseando polo barrio sevillano de San Jer\u00f3nimo, parou nunha fonda chea de ledicia e de xente. Mentres beb\u00eda, retratou a cantante dun coro feminino. Cando rematou, un mozo do coro masculino pediulle o retrato que fixera da que era a s\u00faa amada. Tras isto, o autor marchou da cidade. Dez anos despois, volveu a Sevilla e achegouse ao barrio de San Jer\u00f3nimo. Dirixiuse \u00e1 fonda, mais todo cambiara naquel tempo.\nA moza que retratara, Amparo, comprometeuse con aquel mozo e estaban a piques de casar. Un d\u00eda, acheg\u00e1ronse al\u00ed preguntando por Amparo. Ao parecer, ela fora separada pola forza do pai, un home poderoso que a quer\u00eda recuperar, e marcharon con ela. Amparo acabou morrendo de m\u00e1goa, e no seu funeral, o cortexo pasou por diante da fonda. O mozo co que se comprometera sa\u00edu, seguiuna at\u00e9 o cemiterio e toleou.\n\"Rimas y Leyendas\".\nB\u00e9cquer publicou as \"Leyendas\" por entregas, entre 1858 e 1864, en xornais madrile\u00f1os da \u00e9poca, como \"El Contempor\u00e1neo\", no que exerceu como redactor, ou a \"Cr\u00f3nica de Ambos Mundos\" e \"La Am\u00e9rica\". Ese tipo de difusi\u00f3n condicionou a tem\u00e1tica e o momento de publicaci\u00f3n de cada unha. \"El Monte de las \u00c1nimas\" publicouse pouco antes do d\u00eda de Todos os Santos, \"Maese P\u00e9rez\", el organista, no Nadal, e \"El miserere\", en Semana Santa. Amais, a publicaci\u00f3n dalgunhas delas en varias entregas, como \"Rayo de Luna\", fixo variar a estrutura para manter a intriga durante o relato.\nTrala s\u00faa morte, public\u00e1ronse de maneira conxunta coas \"Rimas\", que nun principio \u00edan ser financiadas polo ministro Luis Gonz\u00e1lez Bravo, de Uni\u00f3n Liberal. A obra editouse en dous volumes co t\u00edtulo de \"Obras\", en 1871, para axudar a vi\u00fava e os fillos economicamente. En sucesivas edici\u00f3ns ir\u00edase ampliando a selecci\u00f3n. A partir da quinta, a obra xa constar\u00eda de tres volumes.\nA obra de B\u00e9cquer e as s\u00faas repercusi\u00f3ns posteriores.\nA literatura rom\u00e1ntica foi inspiraci\u00f3n para a pintura. Un exemplo \u00e9 o retrato de Gustavo Adolfo B\u00e9cquer realizado polo seu irm\u00e1n Valeriano, que se atopa no Museo de Belas Artes de Sevilla. Tam\u00e9n algunhas \"Leyendas\" foron plasmadas na pintura, como \"El Monte de las \u00c1nimas\". \nNo cinema, o director John Gilling realizou en 1975 a pel\u00edcula \"La cruz del diablo\". Bas\u00e9ase en tres das \"Leyendas\": \"El Monte de las \u00c1nimas\", \"La cruz del diablo\" e \"El Miserere\". Un novelista ingl\u00e9s, quen sofre un pesadelo recorrente, decide viaxar a Espa\u00f1a visitar a s\u00faa irm\u00e1, mais descobre que foi asasinada. Desconforme coas explicaci\u00f3ns policiais, decide pescudar pola s\u00faa conta. Isto l\u00e9vao a un misterioso lugar do que se contan moitas lendas: \"La Cruz del Diablo\"."}
{"id": "536323", "revid": "1131", "url": "https://gl.wikipedia.org/wiki?curid=536323", "title": "Prisi\u00f3n de mulleres de Ventas", "text": "A prisi\u00f3n de mulleres de Ventas foi unha prisi\u00f3n de mulleres situada en Madrid, que estivo en funcionamento durante case tres d\u00e9cadas.\nHistoria.\nIdeada por Victoria Kent -primeira directora xeral de Prisi\u00f3ns-, a primeira pedra colocouse o 24 de decembro de 1931 e inaugurouse en 1933, durante a Segunda Rep\u00fablica Espa\u00f1ola. O proxecto consist\u00eda en constru\u00edr un modelo de prisi\u00f3n para mulleres, xa que antes as mulleres estaban ateigadas en almac\u00e9ns de reclusos, que se chamaban \"galeras de mulleres\". Coa prisi\u00f3n de Ventas, Kent prop\u00faxose dignificar a condici\u00f3n da muller reclusa con vistas \u00e1 s\u00faa reinserci\u00f3n.\nDespois do estalido da guerra civil espa\u00f1ola, ante o aumento exponencial de detidos, a Direcci\u00f3n Xeral de Seguridade tivo que improvisar prisi\u00f3ns provisionais para alixeirar a carga do principal c\u00e1rcere de Madrid, a Prisi\u00f3n Modelo. En agosto de 1936, xa baleira de presos, a prisi\u00f3n de Ventas converteuse na prisi\u00f3n provisional masculina n\u00famero 3, que acolleu a numerosos presos doutros centros. Os presos de Ventas foron trasladados \u00e1 antiga \"galera\" da r\u00faa Qui\u00f1ones e ao convento dos capuchinos na praza do Conde de Toreno, para posteriormente seren enviados ao asilo de San Rafael e a varias prisi\u00f3ns valencianas. Os reclusos s\u00f3 regresaron a Ventas co restablecemento da prisi\u00f3n de mulleres en agosto de 1937. Durante esta etapa, 187 homes presos foron \"sacados\" de Ventas polas milicias dos partidos da Fronte Popular e asasinados en Aravaca, Paracuellos e Torrej\u00f3n de Ardoz, entre eles o intelectual Ramiro de Maeztu.\nEn 1939, e despois do remate da guerra, a ditadura franquista converteu a Ventas nun \"almac\u00e9n para internas\" en condici\u00f3ns terribles, con m\u00e1is de catro mil mulleres -moitas delas con nenos pequenos. Durante 1939 e 1940, oitenta mulleres foron \"sacadas\" de Ventas e do c\u00e1rcere, tam\u00e9n mulleres, na r\u00faa Claudio Coello, para ser fusiladas nas paredes exteriores do pr\u00f3ximo Cemiterio do Este ou Almudena.\nEntre os internos m\u00e1is co\u00f1ecidos que estiveron no c\u00e1rcere durante a inmediata posguerra estaban As Trece Rosas, na s\u00faa maior\u00eda mozas militantes da JSU, executadas en agosto de 1939, as\u00ed como a l\u00edder comunista Matilde Landa Vaz. O c\u00e1rcere permaneceu aberto ata 1969, cando foi demolido para constru\u00edr unha urbanizaci\u00f3n residencial. O sitio antigo est\u00e1 actualmente ocupado por dita urbanizaci\u00f3n e por un parque de propiedade municipal. Os terreos da cadea estaban delimitados pola r\u00faa Marqu\u00e9s de Mond\u00e9jar, onde se atopaba a porta principal, e pola r\u00faa Nueva del Este, agora Rufino Blanco, no barrio de Fuente del Berro, no distrito de Salamanca. A demolici\u00f3n supuxo a destruci\u00f3n dun dos mellores exemplos de arquitectura racionalista en Madrid.\nEn 1967, a pol\u00edtica republicana Mercedes N\u00fa\u00f1ez Targa escribiu o libro \"C\u00e1rcel de Ventas\" no que contaba como era esa prisi\u00f3n base\u00e1ndose na s\u00faa propia experiencia durante o tempo que estivo presa pola ditadura.\nEn 2017, a Conceller\u00eda de Salamanca do Concello de Madrid promoveu a creaci\u00f3n dun portal web que re\u00fane diversa documentaci\u00f3n sobre a historia do c\u00e1rcere de Ventas, as\u00ed como testemu\u00f1os de antigos presos, como homenaxe a estas mulleres na s\u00faa resistencia contra a ditadura, como \u00c1ngeles Garc\u00eda-Madrid, Manolita del Arco ou Trinidad Gallego."}
{"id": "536324", "revid": "104999", "url": "https://gl.wikipedia.org/wiki?curid=536324", "title": "C\u00e1rcere de Ventas", "text": ""}
{"id": "536325", "revid": "5863", "url": "https://gl.wikipedia.org/wiki?curid=536325", "title": "Xos\u00e9 Telmo Lodeiro Fern\u00e1ndez", "text": ""}
{"id": "536326", "revid": "5863", "url": "https://gl.wikipedia.org/wiki?curid=536326", "title": "Xos\u00e9 Telmo Lodeiro", "text": ""}
{"id": "536327", "revid": "5863", "url": "https://gl.wikipedia.org/wiki?curid=536327", "title": "Lodeiro Fern\u00e1ndez", "text": ""}
{"id": "536328", "revid": "98629", "url": "https://gl.wikipedia.org/wiki?curid=536328", "title": "Castelos de Augustusburg e Falkenlust en Br\u00fchl", "text": "Os Palacios de Augustusburg e Falkenlust forman un complexo hist\u00f3rico en Br\u00fchl, Renania do Norte-Westfalia, Alema\u00f1a, que foi catalogado como Patrimonio da Humanidade cultural da UNESCO desde 1984. Os edificios est\u00e1n conectados polos espazosos xard\u00edns e as \u00e1rbores do Schlosspark. O Palacio de Augustusburg () e os seus parques tam\u00e9n serven de recinto para os concertos do Palacio de Br\u00fchl.\nHistoria.\nOs palacios constru\u00edronse a principios do s\u00e9culo XVIII polo Arcebispo - Elector de Colonia, [[Clemens August de Baviera] ] da familia [[Wittelsbach]]. Os arquitectos foron [[Johann Conrad Schlaun]] e [[Fran\u00e7ois de Cuvilles | Fran\u00e7ois de Cuvilli\u00e9s]]. O bloque principal do palacio de Augustusburg \u00e9 un edificio en forma de U con tres plantas principais e dous niveis de faiados. A magn\u00edfica escaleira dese\u00f1ouna por Johann Balthasar Neumann.\nOs xard\u00edns dese\u00f1\u00e1ronse por [[Dominique Girard (arquitecto) | Dominique Girard]]. Tam\u00e9n se dese\u00f1ou un elaborado xard\u00edn de flores para unha \u00e1rea ao sur dos palacios, pero reestruturouno Peter Joseph Lenn\u00e9 no s\u00e9culo XIX e converteuno nun xard\u00edn paisax\u00edstico. Os intentos de renovaci\u00f3n da zona resultaron dif\u00edciles debido \u00e1 escasa dispo\u00f1ibilidade de material de orixe.\nFalkenlust dese\u00f1ouno Fran\u00e7ois de Cuvilli\u00e9s e constru\u00eduse de 1729 a 1740, ao estilo do refuxo de caza de Amalienburg no parque do Palacio de Nymphenburg.\nDesde pouco despois da [[segunda guerra mundial]] ata 1994, Augustusburg utilizouse como sala de recepci\u00f3n de h\u00f3spedes de estado polo [[Presidente de Alema\u00f1a|Presidente alem\u00e1n]], xa que non est\u00e1 lonxe de [[Bonn]], que era a capital da [[Alema\u00f1a Occidental | Rep\u00fablica Federal de Alema\u00f1a]] naquel momento.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patrimonio da Humanidade en Alema\u00f1a]]"}
{"id": "536329", "revid": "5863", "url": "https://gl.wikipedia.org/wiki?curid=536329", "title": "Jos\u00e9 Telmo Lodeiro Fern\u00e1ndez", "text": ""}
{"id": "536330", "revid": "15490", "url": "https://gl.wikipedia.org/wiki?curid=536330", "title": "Concepci\u00f3n Borrell Bernaus", "text": ""}
{"id": "536331", "revid": "15490", "url": "https://gl.wikipedia.org/wiki?curid=536331", "title": "Concepci\u00f3n Borrell", "text": ""}
{"id": "536332", "revid": "5863", "url": "https://gl.wikipedia.org/wiki?curid=536332", "title": "Jos\u00e9 Lodeiro Fern\u00e1ndez", "text": ""}
{"id": "536333", "revid": "5863", "url": "https://gl.wikipedia.org/wiki?curid=536333", "title": "Jos\u00e9 Lodeiro", "text": ""}
{"id": "536334", "revid": "104999", "url": "https://gl.wikipedia.org/wiki?curid=536334", "title": "C\u00e1rcere de mulleres de Ventas", "text": ""}
{"id": "536335", "revid": "5863", "url": "https://gl.wikipedia.org/wiki?curid=536335", "title": "Miguel Garc\u00eda y Teijeiro", "text": ""}
{"id": "536337", "revid": "19415", "url": "https://gl.wikipedia.org/wiki?curid=536337", "title": "TPS Naiset", "text": "O Turun Palloseura Naiset ou TPS Naiset \u00e9 un equipo feminino de h\u00f3ckey sobre xeo da cidade de Turku, Finlandia. Actualmente compite na m\u00e1xima categor\u00eda do h\u00f3ckey sobre xeo feminino finland\u00e9s, a Naisten Liiga. Xoga os seus partidos como local no Kupittaan j\u00e4\u00e4halli, co\u00f1ecido por motivos de patrocinio como Marli Areena, un pavill\u00f3n con capacidade para 3\u00a0000 persoas.\nHistoria.\nO equipo feminino da Turun Palloseura fundouse en 1989 e comezou a s\u00faa andaina esa mesma tempada na I-divisioona. Da man de xogadoras como Tarja L\u00e5ng (8+7=15), Virpi Willman (8+7=15), ou Maarit Kaukovaara (8+5=13), m\u00e1ximas puntuadoras na primeira tempada do equipo, o TPS conseguiu o ascenso \u00e1 Naisten SM-sarja, a m\u00e1xima categor\u00eda do h\u00f3ckey sobre xeo feminino en Finlandia.\nDebutou na m\u00e1xima categor\u00eda do h\u00f3ckey sobre xeo feminino finland\u00e9s na tempada 1990-91, finalizando na quinta posici\u00f3n dun total de sete equipos, e non se clasificou para a postempadaa. Con todo, na tempada 1992-93, logo de tres tempadas consecutivas na elite, o equipo descendeu de novo \u00e1 I-divisioona e estivo durante toda esa d\u00e9cada e a dos anos 2000 mov\u00e9ndose entre diferentes categor\u00edas ata que na tempada 2017-18 o equipo proclamouse campi\u00f3n da Naisten Mestis e regresou \u00e1 m\u00e1xima categor\u00eda, recentemente renomeada \"Naisten Liiga\". As principais art\u00edfices do ascenso foron Maija Otamo (20+16=36), Pauliina Salonen (3+16=19) e Pinja Koskinen (9+6=15).\nO equipo volveu competir na m\u00e1xima categor\u00eda na tempada 2018-19 xunto con Vaasan Sport, ampli\u00e1ndose deste xeito o n\u00famero de equipos participantes na Naisten Liiga a dez.\nEn 2022 o TPS fixo historia logo de clasificarse por primeira vez para os \"play-offs\", mais caeu nas semifinais fronte o K-Espoo e finalizou a tempada na cuarta posici\u00f3n."}
{"id": "536338", "revid": "5863", "url": "https://gl.wikipedia.org/wiki?curid=536338", "title": "Julio F. Ogando V\u00e1zquez", "text": ""}
{"id": "536339", "revid": "96271", "url": "https://gl.wikipedia.org/wiki?curid=536339", "title": "Rep\u00fablica Federal Alem\u00e1", "text": ""}
{"id": "536341", "revid": "1888", "url": "https://gl.wikipedia.org/wiki?curid=536341", "title": "Ram\u00f3n Leopoldo M\u00e1rquez V\u00e1zquez", "text": "Ram\u00f3n Leopoldo M\u00e1rquez V\u00e1zquez, nado en Tui cara a 1916 e finado no mesmo concello o 19 de agosto de 1936, foi un sindicalista e pol\u00edtico galego.\nTraxectoria.\nFoi detido en xu\u00f1o de 1935 con Domingo P\u00e1ramos N\u00fa\u00f1ez e outros, acusados do incendio da igrexa de Baldr\u00e1ns. Co golpe de Estado do 18 de xullo de 1936 participou na resistencia aos militares sublevados en Tui e foi asasinado o 19 de agosto. "}
{"id": "536345", "revid": "23204", "url": "https://gl.wikipedia.org/wiki?curid=536345", "title": "Wikipedia en guaran\u00ed", "text": "A Wikipedia en guaran\u00ed (en ) \u00e9 a edici\u00f3n da enciclopedia libre Wikipedia en lingua guaran\u00ed. Foi creada en 2005, grazas \u00e1 colaboraci\u00f3n entre o lituano \u0160ar\u016bnas \u0160imkus, daquela un adolescente, e o acad\u00e9mico paraguaio David Galeano Olivera.\nEn decembro de 2012, Wikimedia Argentina publicou un caderno, \"Vikipet\u00e3 mbo\u2019eha kot\u00fdpe\", dedicado a esta versi\u00f3n da enciclopedia virtual.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536346", "revid": "23204", "url": "https://gl.wikipedia.org/wiki?curid=536346", "title": "Vikipet\u00e3", "text": ""}
{"id": "536349", "revid": "15490", "url": "https://gl.wikipedia.org/wiki?curid=536349", "title": "David Galeano Olivera", "text": "David Abd\u00f3n Galeano Olivera, nado en Asunci\u00f3n o 18 de febreiro de 1961, \u00e9 un ling\u00fcista, antrop\u00f3logo, fil\u00f3logo, tradutor e educador paraguaio. \u00c9 tam\u00e9n o presidente e fundador do Ateneno de Lingua e Cultura Guaran\u00ed.\nTraxectoria.\nGaleano Olivera \u00e9 fundador do Ateneo de Lingua e Cultura Guaran\u00ed en 1985 e \u00e9 o presidente desta instituci\u00f3n dende ent\u00f3n. \u00c9 un activista da lingua e a cultura guaran\u00eds. Organizou diversos eventos, conferencias, seminarios, foros sobre o guaran\u00ed en Paraguai. \u00c9 membro de diversas comis\u00f3ns da Universidade Nacional de Asunci\u00f3n, as\u00ed como utor de moitos libros sobre a cultura guaran\u00ed e paraguaia. En 2005, axudou a crear a Wikipedia en guaran\u00ed grazas \u00e1 colaboraci\u00f3n co lituano \u0160ar\u016bnas \u0160imkus.\nObras.\nTam\u00e9n escribe artigos en xornais e revistas, e ensaios para conferencias."}
{"id": "536350", "revid": "23204", "url": "https://gl.wikipedia.org/wiki?curid=536350", "title": "David Abd\u00f3n Galeano Olivera", "text": ""}
{"id": "536355", "revid": "23204", "url": "https://gl.wikipedia.org/wiki?curid=536355", "title": "Enciclopedia en li\u00f1a", "text": "Unha enciclopedia en li\u00f1a ou enciclopedia electr\u00f3nica \u00e9 un dos proxectos de enciclopedia almacenada nunha gran base de datos de informaci\u00f3n \u00fatil, accesible a trav\u00e9s da World Wide Web. A idea de constru\u00edr unha enciclopedia cun uso libre en Internet rem\u00f3ntase polo menos na proposta de 1993 Interpedia, que foi planeada como unha enciclopedia en internet para que todo o mundo puidese contribu\u00edr con materiais. O proxecto non sa\u00edu da fase de planificaci\u00f3n e foi alcanzado pola explosi\u00f3n da World Wide Web, a aparici\u00f3n dos motores de procura de alta calidade, e a conversi\u00f3n do material existente.\nA diferenza dun software educativo, a p\u00e1xina web recibe a base de datos mediante un navegador web onde o actualiza. A base de datos \u00fasase mediante a dixitalizaci\u00f3n dunha informaci\u00f3n. No caso das vellas enciclopedias impresas, por exemplo, estas axudan a mellorar a lectura ou extraer o seu contido para ser citadas."}
{"id": "536356", "revid": "23204", "url": "https://gl.wikipedia.org/wiki?curid=536356", "title": "Enciclopedia electr\u00f3nica", "text": ""}
{"id": "536357", "revid": "5132", "url": "https://gl.wikipedia.org/wiki?curid=536357", "title": "Voise Winters", "text": "Voise Lee Winters Harris, nado o 12 de outubro de 1962 en Chicago, Illinois, \u00e9 un ex xogador profesional internacional de baloncesto estadounidense que xogou catro encontros na NBA e, posteriormente, en Europa. Con 2,03 metros de altura, xogaba na posici\u00f3n de ala-pivote."}
{"id": "536360", "revid": "89787", "url": "https://gl.wikipedia.org/wiki?curid=536360", "title": "Obdulio Varela", "text": "Obdulio Jacinto Mui\u00f1os Varela, nado en Montevideo o 20 de setembro de 1917 e finado na mesma cidade o 2 de agosto de 1996, foi un futbolista uruguaio alcumado El Negro Jefe. Xogaba de centrocampista e foi un dos xogadores m\u00e1is destacados da historia do f\u00fatbol uruguaio e suramericano.\nFillo dun galego e dunha uruguaia negra, usaba sempre o apelido materno, \"Varela\". Foi capit\u00e1n do Montevideo Wanderers e do Pe\u00f1arol, xogando neste \u00faltimo durante 12 anos, nos que ga\u00f1ou seis campionatos de Primeira Divisi\u00f3n, oito Torneos de Honor e seis Torneos Competencia.\n\u00c9 especialmente lembrado por ser o capit\u00e1n da selecci\u00f3n uruguaia que ga\u00f1ou o Mundial de 1950 no Brasil e polo seu papel no Maracanazo, a final na que o Uruguai ante sorpresa mundial derrotou ao Brasil por 1-2 no Est\u00e1dio do Maracan\u00e3. Ga\u00f1ou ademais o Campionato Suramericano de 1942, no que foi elixido mellor xogador do torneo. Foi inclu\u00eddo pola IFFHS na lista dos mellores futbolistas suramericanos do s\u00e9culo XX, compartindo o 13\u00ba posto con Arthur Friedenreich e Tost\u00e3o.\nTraxectoria.\nOrixe e primeiros anos.\nObdulio Jacinto Mui\u00f1os Varela naceu o 20 de setembro de 1917 no barrio montevideano de La Teja. Era fillo dunha uruguaia negra e dun galego que abandonou \u00e1 familia, motivo polo que Obdulio usou sempre o apelido materno. S\u00faa nai, Juana Varela, descend\u00eda duns escravos africanos que eran propiedade dunha familia galega de Montevideo. Con nove irm\u00e1ns, asm\u00e1tico e pobre, apenas asistiu uns anos \u00e1 escola e durante a s\u00faa infancia desempe\u00f1ou varios traballos como limpabotas e vendedor de xornais.\nComezou xogando ao f\u00fatbol en varios equipos modestos da capital uruguaia, como o Fortaleza, o Dubl\u00edn e o Pascual Somma, recibindo neste \u00faltimo un emprego como pe\u00f3n de albanel. En 1936 fichou polo Club Deportivo Juventud, da Divisional Intermedia, naquel ent\u00f3n a segunda categor\u00eda do f\u00fatbol uruguaio. Debutou na Intermedia o 30 de agosto de 1936, nun encontro fronte ao Intr\u00e9pido Belgrano.\nMontevideo Wanderers.\nXogou neste club ata 1938, cando pasou ao Montevideo Wanderers, o seu primeiro club como profesional. Foi capit\u00e1n do equipo e acadou tres terceiros postos na Primeira Divisi\u00f3n do Uruguai, nos anos 1939, 1940 e 1942. \nPe\u00f1arol.\nEn 1943 foi traspasado ao Club Atl\u00e9tico Pe\u00f1arol, co que debutou o 17 de abril nun partido contra Sud Am\u00e9rica correspondente ao Torneo Competencia, competici\u00f3n na que se proclamou campi\u00f3n ese mesmo ano. Na tempada seguinte, con An\u00edbal Tejada no banco, Pe\u00f1arol empatou no liderado do Campionato Uruguaio co seu m\u00e1ximo rival, Nacional, que estaba adestrado por H\u00e9ctor Castro, polo que se disputou unha final no Estadio Centenario. O partido rematou con empate a cero goles despois de d\u00faas pr\u00f3rrogas de media hora cada unha, polo que se celebrou un novo partido de desempate unha semana despois. Neste, adiantouse Nacional con dous goles de Atilio Garc\u00eda, pero Luis Prais e Varela puxeron o empate antes de que Ernesto Vidal completase a remonta. \nXogou durante m\u00e1is dunha d\u00e9cada no club negro e amarelo, do que foi capit\u00e1n e onde compartiu equipo con alg\u00fans dos xogadores m\u00e1is destacados da historia do club, como Roque M\u00e1spoli, Juan Alberto Schiaffino, Severino Varela, Alcides Ghiggia, \u00d3scar M\u00edguez, Juan Eduardo Hohberg ou William Mart\u00ednez. En 1945 ga\u00f1ou o seu segundo campionato uruguaio consecutivo, aos que sumou os de 1949, 1951, 1953 e 1954. Ademais ga\u00f1ou un total de oito Torneos de Honor e seis Torneos Competencia. \nNo seu \u00faltimo ano en Pe\u00f1arol foi xogador-adestrador, tarefa que compartiu co gardameta Roque M\u00e1spoli. O 15 de xu\u00f1o de 1955 disputou o seu derradeiro partido, contra o Am\u00e9rica de M\u00e9xico no Est\u00e1dio do Maracan\u00e3, no que se inclu\u00edu no segundo tempo. \nSelecci\u00f3n nacional.\nCampionatos suramericanos.\nFoi internacional coa selecci\u00f3n do Uruguai en 45 ocasi\u00f3ns, nas que marcou 9 goles. Debutou o 29 de xaneiro de 1939 nun partido do Campionato Suramericano contra Chile no Per\u00fa, entrando na segunda parte como substituto de Abd\u00f3n Reyes (3\u20132). O equipo uruguaio acabou o torneo como subcampi\u00f3n, resultado que repetiu na seguinte edici\u00f3n, en 1941, na que Varela marcou o seu primeiro gol internacional, contra a selecci\u00f3n do Per\u00fa. En 1942, no seu terceiro campionato suramericano, disputou todos os encontros do seu equipo, adestrado polo galego Pedro Cea, marcou un gol, ga\u00f1ou o t\u00edtulo e foi elixido mellor xogador do torneo. Disputou d\u00faas edici\u00f3ns m\u00e1is do campionato continental, en 1945 e 1946.\nMaracanazo.\nFoi o capit\u00e1n do equipo uruguaio no Mundial de 1950 que se celebrou no Brasil. Dirixida no banco por Juan L\u00f3pez Fontana, a selecci\u00f3n uruguaia goleou por 8-0 a Bolivia no primeiro partido, clasific\u00e1ndose para o grupo final, xunto a Espa\u00f1a,Suecia e o Brasil. No partido contra Espa\u00f1a no Pacaemb\u00fa, Varela marcou o seu primeiro gol nun Mundial, superando a Ramallets para colocar o 2-2 definitivo no marcador. No seguinte encontro, Uruguai venceu por 3-2 a Suecia con dous goles de \u00d3scar M\u00edguez e un de Alcides Ghiggia. \nDeste xeito a selecci\u00f3n celeste enfrontouse no derradeiro partido ao Brasil, que s\u00f3 precisaba dun empate para se proclamar campi\u00f3n do mundo. Antes do partido, Varela deulle aos seus compa\u00f1eiros un famoso discurso motivador, en contraste co pesimismo dos directivos uruguaios, que xa daban por bo o subcampionato e s\u00f3 lle ped\u00edan aos futbolistas que non caesen goleados. Fronte aos preto de 200.000 espectadores que ateigaban o Est\u00e1dio do Maracan\u00e3, Fria\u00e7a puxo por diante aos anfitri\u00f3ns pouco despois de comezar a segunda parte. Varela agarrou ent\u00f3n o bal\u00f3n debaixo do brazo, e co obxectivo de arrefriar o partido dirixiuse lentamente con protestas ao \u00e1rbitro ingl\u00e9s George Reader, que pediu un int\u00e9rprete para dialogar co capit\u00e1n uruguaio. Trala reanudaci\u00f3n o equipo celeste pasou a dominar o partido e poucos minutos despois dous goles de Schiaffino e Ghiggia d\u00e9ronlle a volta ao marcador, dando lugar ao que se deu en chamar dende ent\u00f3n o Maracanazo. Varela recibiu o trofeo de mans dun desconcertado Jules Rimet, sen a debida cerimonia protocolaria. Xa f\u00f3ra do estadio fixo caso omiso \u00e1 prohibici\u00f3n de sa\u00edr do hotel e pasou a noite bebendo cos entristecidos afeccionados brasileiros polas r\u00faas de R\u00edo de Xaneiro.\nMundial de Su\u00edza.\nVolveu capitanear ao Uruguai no Mundial de 1954 en Su\u00edza. Participou nas vitorias sobre Checoslovaquia (2-0) e Escocia (7-0) e marcou un dos catro goles uruguaios nos cuartos de final contra a Inglaterra de Billy Wright e Stanley Matthews, partido no que caeu lesionado. Xa en semifinais, pero sen Varela no campo, os uruguaios foron derrotados na pr\u00f3rroga ante a selecci\u00f3n favorita, Hungr\u00eda, na que xogaban entre outros Kocsis e Czibor, e coa s\u00faa maior estrela, Pusk\u00e1s, tam\u00e9n lesionado. Con Obdulio Varela no campo, a selecci\u00f3n uruguaia nunca perdeu un partido nun Mundial.\nEstilo e personalidade.\nXogaba na antiga posici\u00f3n de medio central, e a\u00ednda que non sobresa\u00eda nin pola s\u00faa velocidade nin polos seus recursos t\u00e9cnicos; a s\u00faa personalidade, o seu liderado e o seu carisma dentro e f\u00f3ra dos terreos de xogo convert\u00e9rono nun dos futbolistas m\u00e1is importantes do f\u00fatbol mundial. Capit\u00e1n dos clubs polos que pasou, as\u00ed como da selecci\u00f3n, destacou tam\u00e9n polo seu compa\u00f1eirismo. Na s\u00faa etapa en Pe\u00f1arol, negouse a recibir unha prima maior \u00e1 dos seus compa\u00f1eiros despois dunha vitoria, esixindo aos directivos do club, que ou ben baixasen a s\u00faa ou que subisen a dos demais, sendo a segunda opci\u00f3n a que finalmente aconteceu. Tam\u00e9n en Pe\u00f1arol, negouse a levar publicidade na camiseta, argumentando que xa pasaran os tempos nos que aos negros os transportaban \"cunha argola no nariz\". Deste xeito xogou coa s\u00faa camiseta libre de publicidade, a diferenza dos seus compa\u00f1eiros.\nEntre 1948 e 1949 liderou a folga de futbolistas que paralizou o f\u00fatbol uruguaio durante sete meses, pedindo mellores condici\u00f3ns e a creaci\u00f3n dun sindicato. Durante ese tempo volveu traballar como albanel e rexeitou subornos para que parase a folga. Coa proximidade do Mundial do Brasil, recibiu a visita do presidente da Rep\u00fablica, Luis Batlle Berres, que lle ofreceu un posto p\u00fablico se acud\u00eda ao Mundial. Varela esixiu o mesmo para todos os seus compa\u00f1eiros. Finalmente, a folga conseguiu os seus obxectivos e creouse o sindicato de futbolistas.\nVida persoal.\nCasou en 1946 coa h\u00fangara Catalina Keppel, \u00e1 que co\u00f1ecera cando xogaba no Deportivo Juventud. Naceu e morreu na pobreza. Co di\u00f1eiro que recibiu como campi\u00f3n do mundo comprou un Ford de 1931 que lle roubaron unha semana despois. Trala s\u00faa retirada viviu afastado da atenci\u00f3n dos medios, ata a s\u00faa morte en 1996, s\u00f3 uns meses despois do falecemento da s\u00faa esposa.\nPalmar\u00e9s.\nPe\u00f1arol\nSelecci\u00f3n uruguaia\nIndividual"}
{"id": "536361", "revid": "75439", "url": "https://gl.wikipedia.org/wiki?curid=536361", "title": "Fernando Rubio Est\u00e9vez", "text": "Fernando Rubio Est\u00e9vez, nado en Tui e finado en Mondariz o 4 de outubro de 1936, foi un pol\u00edtico galego.\nTraxectoria.\nVeci\u00f1o de Guillarei. Co golpe de Estado do 18 de xullo de 1936 foi detido, lev\u00e1rono ao seminario de Tui, e despois foi asasinado no Alto do Confurco xunto con Manuel Pi\u00f1eiro Z\u00fa\u00f1iga, Manuel P\u00e9rez Besada, Domingo P\u00e1ramos N\u00fa\u00f1ez, Hip\u00f3lito Gallego Camarero e Francisco Rodr\u00edguez Otero. Foron soterrados nunha fosa com\u00fan en Mondariz. Os seus restos, xunto cos doutros 34 da provincia de Pontevedra, foron trasladados ao Valle de los Ca\u00eddos o 26 de marzo de 1959."}
{"id": "536363", "revid": "1131", "url": "https://gl.wikipedia.org/wiki?curid=536363", "title": "Penaquente", "text": "O top\u00f3nimo galego Penaquente pode referirse a:"}
{"id": "536364", "revid": "1131", "url": "https://gl.wikipedia.org/wiki?curid=536364", "title": "A Penaquente", "text": ""}
{"id": "536365", "revid": "1131", "url": "https://gl.wikipedia.org/wiki?curid=536365", "title": "A Penaoseira", "text": ""}
{"id": "536366", "revid": "1131", "url": "https://gl.wikipedia.org/wiki?curid=536366", "title": "Penapicada", "text": ""}
{"id": "536367", "revid": "75439", "url": "https://gl.wikipedia.org/wiki?curid=536367", "title": "Manuel Pi\u00f1eiro Z\u00fa\u00f1iga", "text": "Manuel Pi\u00f1eiro Z\u00fa\u00f1iga, nado en Noia cara a 1901 e finado en Mondariz o 4 de outubro de 1936, foi un comerciante e pol\u00edtico galego.\nTraxectoria.\nComerciante de Amor\u00edn e membro da sociedade agraria, foi nomeado vicesecretario da Sociedad Judicial Agraria presidida por Ant\u00f3n Alonso R\u00edos en febreiro de 1932. Na Rep\u00fablica foi concelleiro de Tomi\u00f1o. Co golpe de Estado do 18 de xullo de 1936 foi detido, lev\u00e1rono ao seminario de Tui, e despois foi asasinado no Alto do Confurco xunto con Fernando Rubio Est\u00e9vez, Manuel P\u00e9rez Besada, Domingo P\u00e1ramos N\u00fa\u00f1ez, Hip\u00f3lito Gallego Camarero e Francisco Rodr\u00edguez Otero. Foron soterrados nunha fosa com\u00fan en Mondariz. Abr\u00edronlle expediente de responsabilidades pol\u00edticas en 1939 e foi sancionado con 50.000 pesetas. Os seus restos, xunto cos doutros 34 da provincia de Pontevedra, foron trasladados ao Valle de los Ca\u00eddos o 26 de marzo de 1959.\nVida persoal.\nCasou en Amor\u00edn con Pilar Z\u00fa\u00f1iga \u00c1lvarez en 1928."}
{"id": "536368", "revid": "1131", "url": "https://gl.wikipedia.org/wiki?curid=536368", "title": "As Penas das Vali\u00f1as", "text": ""}
{"id": "536369", "revid": "1131", "url": "https://gl.wikipedia.org/wiki?curid=536369", "title": "Penas de Gulfe", "text": ""}
{"id": "536370", "revid": "1131", "url": "https://gl.wikipedia.org/wiki?curid=536370", "title": "Penas Rubias", "text": ""}
{"id": "536371", "revid": "1131", "url": "https://gl.wikipedia.org/wiki?curid=536371", "title": "Penasill\u00e1s", "text": ""}
{"id": "536372", "revid": "1131", "url": "https://gl.wikipedia.org/wiki?curid=536372", "title": "Penatom\u00e9", "text": ""}
{"id": "536373", "revid": "1131", "url": "https://gl.wikipedia.org/wiki?curid=536373", "title": "Penatouro", "text": ""}
{"id": "536374", "revid": "1131", "url": "https://gl.wikipedia.org/wiki?curid=536374", "title": "Penavaqueira", "text": ""}
{"id": "536375", "revid": "1131", "url": "https://gl.wikipedia.org/wiki?curid=536375", "title": "Penavella", "text": ""}
{"id": "536376", "revid": "1131", "url": "https://gl.wikipedia.org/wiki?curid=536376", "title": "Penavidreira", "text": ""}
{"id": "536377", "revid": "1131", "url": "https://gl.wikipedia.org/wiki?curid=536377", "title": "Penaxubeira", "text": ""}
{"id": "536382", "revid": "1131", "url": "https://gl.wikipedia.org/wiki?curid=536382", "title": "A Pendella", "text": "O top\u00f3nimo galego A Pendella pode referirse a:"}
{"id": "536383", "revid": "1131", "url": "https://gl.wikipedia.org/wiki?curid=536383", "title": "O Pendello", "text": ""}
{"id": "536384", "revid": "1131", "url": "https://gl.wikipedia.org/wiki?curid=536384", "title": "A Pendente", "text": ""}
{"id": "536388", "revid": "55340", "url": "https://gl.wikipedia.org/wiki?curid=536388", "title": "Leberk\u00e4se", "text": "O Leberk\u00e4se (p\u00f3dese atopar coas terminaci\u00f3ns -k\u00e4s ou -kas), tam\u00e9n chamado Fleischk\u00e4se ou Fleischlaib), \u00e9 unha especialidade de embutido procedente de Baviera, moi apreciado na gastronom\u00eda alem\u00e1, que ten certa relaci\u00f3n coa salchicha de Bolonia. A textura \u00e9 similar a dunha pasta de carne (parecida ao \"foie\") e pertence \u00e1 categor\u00eda dos embutidos alem\u00e1ns co\u00f1ecidos como Br\u00fchwurst, \u00e9 dicir, elaborados mediante cocci\u00f3n en auga fervendo ou no forno. O pr\u00edncipe Karl Theodor de Baviera levou en 1776 os mellores carniceiros de Mannheim a M\u00fanic para que elaborasen o primeiro Leberk\u00e4se. Hoxe en d\u00eda p\u00f3dese comer en case toda Alema\u00f1a, Austria e parte de Su\u00edza.\nElaboraci\u00f3n e variantes.\nOs ingredientes do Leberk\u00e4se b\u00e1varo (\"Bayerischen Leberk\u00e4se\") p\u00f3\u00f1ense en salga. Son: carne de tenreira, carne de porco, unto, auga, cebola, sal e ourego, picado e formando unha pasta fina. Ese picado v\u00e9rtese nun recipiente alongado e l\u00e9vase ao forno at\u00e9 que se forma unha codia marr\u00f3n. F\u00f3ra de Baviera, as leis de alimentaci\u00f3n alem\u00e1s esixen que o \"Leberk\u00e4se\" conte\u00f1a f\u00edgado, como o seu nome indica (Leber significa f\u00edgado).\nAs variantes denominadas Kalbsk\u00e4se ou Wei\u00dfer Leberk\u00e4se elab\u00f3ranse con carne de tenreira e outros ingredientes. Neste caso, a carne non foi sometida \u00e1 salga, polo que a pasta non ten a cor rosa caracter\u00edstica. O \"Kalbsk\u00e4se\" ten un sabor e un aroma diferente ao \"Leberk\u00e4se\" debido a que tam\u00e9n leva lim\u00f3n e especias como xenxibre, cardamomo ou macis.\nEntre outras variantes, algunhas delas rexionais, existen:\n- o Pferdeleberk\u00e4se, elaborado con carne de cabalo e especias\n- o Tessiner Leberk\u00e4se, con pemento\n- o Pizzaleberk\u00e4se \n- o K\u00e4sleberk\u00e4se, propio do leste de Austria \nCostume.\n\u00c9 tradicional que nas carnicer\u00edas alem\u00e1s se faga Leberk\u00e4se d\u00faas veces ao d\u00eda, pola ma\u00f1\u00e1 e pola tarde. T\u00f3mase directamente (a\u00ednda quente) cun bolo (Semmel) ou un Brezel ofrecido como \"Imbiss\" (taco). Tam\u00e9n se pode tomar fr\u00edo coma se fose unha salchicha, con pan, cogombros en vinagre e mostaza doce ou medio-picante. P\u00f3dese fritir nunha tixola, neste caso ch\u00e1mase \"abgebr\u00e4unt\" e s\u00e9rvese con ovos frixidos e Kartoffelsalat (ensalada de pataca). Nalg\u00fans casos s\u00e9rvese empanado e prep\u00e1rase dun xeito similar ao Cordon bleu."}
{"id": "536389", "revid": "23204", "url": "https://gl.wikipedia.org/wiki?curid=536389", "title": "Wikipedia en sueco", "text": "A Wikipedia en sueco (en ) \u00e9 a edici\u00f3n da enciclopedia libre Wikipedia en lingua sueca, a cal comezou o 23 de maio de 2001. \u00c9 a terceira meirande Wikipedia en n\u00famero de artigos, s\u00f3 por detr\u00e1s da Wikipedia en ingl\u00e9s e da Wikipedia en cebuano, e ten unha de 11,91. A maior\u00eda dos artigos foron creados polo bot Lsjbot, ou por ferramentas de software.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536390", "revid": "23204", "url": "https://gl.wikipedia.org/wiki?curid=536390", "title": "Wikipedia en cebuano", "text": "A Wikipedia en cebuano (en ) \u00e9 a edici\u00f3n da enciclopedia libre Wikipedia en lingua cebuana. A maior\u00eda dos seus artigos foi creada polo programa automatizado\u00a0Lsjbot. En setembro de 2023, a Wikipedia en cebuano era a segunda edici\u00f3n m\u00e1is grande da Wikipedia en n\u00famero de artigos, detr\u00e1s da edici\u00f3n inglesa\u00a0e por diante da alem\u00e1.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536391", "revid": "23204", "url": "https://gl.wikipedia.org/wiki?curid=536391", "title": "Wikipedia en noruegu\u00e9s", "text": "A Wikipedia en noruegu\u00e9s \u00e9 a versi\u00f3n da enciclopedia libre Wikipedia en lingua norueguesa. Conta con d\u00faas edici\u00f3ns: unha para o noruegu\u00e9s bokm\u00e5l e outra para o nynorsk. A primeira p\u00e1xina comezou o 26 de novembro de 2001, e orixinalmente acoll\u00eda artigos escritos en calquera das d\u00faas versi\u00f3ns da lingua. A Wikipedia espec\u00edfica en nynorsk comezou o 31 de xullo de 2004 e dende ent\u00f3n medrou rapidamente. Despois dunha votaci\u00f3n en 2005, a p\u00e1xina norueguesa principal pasou a ser a escrita en bokm\u00e5l/riksmal.\nA versi\u00f3n da enciclopedia en bokm\u00e5l cont\u00e9n artigos e usuarios, dos cales son activos.\nA versi\u00f3n da enciclopedia en nynorsk cont\u00e9n artigos e usuarios, dos cales son activos."}
{"id": "536392", "revid": "98629", "url": "https://gl.wikipedia.org/wiki?curid=536392", "title": "Kingdom (serie de televisi\u00f3n de 2019)", "text": "Kingdom (en ; \"Kingdeom\") \u00e9 unha serie de televisi\u00f3n surcoreana de 2019 creada e escrita por Kim Eun-hee e dirixida por Kim Seong-hun e Park In-je. \u00c9 a primeira serie orixinal de Netflix de produci\u00f3n surcoreana, a cal se estreou o 25 de xaneiro de 2019. A serie \u00e9 unha adaptaci\u00f3n da serie de banda dese\u00f1ada web \"The Kingdom of the Gods\", que foi escrita por Kim Eun-hee e debuxada por Yang Kyung-il. Ambientado nun reino ficticio coreano, inspirado no Joseon medieval, \"Kingdom\" explora a historia do Pr\u00edncipa da Coroa e a investigaci\u00f3n da fonte dunha misteriosa praga que est\u00e1 a destru\u00edr o pa\u00eds. Est\u00e1 protagonizado por Ju Ji-hoon, Ryu Seung-ryong, Bae Doo-na, Kim Sang-ho, Kim Sung-kyu e Kim Hye-jun."}
{"id": "536393", "revid": "23204", "url": "https://gl.wikipedia.org/wiki?curid=536393", "title": "Kingdom (serie de televisi\u00f3n)", "text": ""}
{"id": "536394", "revid": "1131", "url": "https://gl.wikipedia.org/wiki?curid=536394", "title": "Concurso de Traballos de Fin de Grao sobre Enxe\u00f1ar\u00eda e Muller Rural", "text": "O Concurso de Traballos de Fin de Grao sobre Enxe\u00f1er\u00eda e Muller Rural \u00e9 convocado desde 2016 pola Escola Polit\u00e9cnica Superior de Enxe\u00f1ar\u00eda (EPS) do campus de Lugo da Universidade de Santiago de Compostela. Esta iniciativa \u00e9 promovida desde a Comisi\u00f3n de Igualdade de X\u00e9nero da EPS de Enxe\u00f1ar\u00eda de Lugo para dar visibilidade ao traballo que desenvolven as mulleres no \u00e1mbito das enxe\u00f1ar\u00edas.\nO obxectivo \u00e9 premiar os Traballos Fin de Grao das titulaci\u00f3ns de Enxe\u00f1ar\u00eda de Lugo asinados por alumnas (Modalidade A) ou que te\u00f1an como tem\u00e1tica o desenvolvemento de proxectos que melloren as condici\u00f3ns de vida e de traballo das mulleres no medio rural (Modalidade B). "}
{"id": "536396", "revid": "7523", "url": "https://gl.wikipedia.org/wiki?curid=536396", "title": "Lauri Markkanen", "text": "Lauri Elias Markkanen, nado o 22 de maio de 1997 en Vantaa, \u00e9 un xogador fin\u00e9s de baloncesto profesional que xoga nos Utah Jazz da National Basketball Association (NBA).\nTraxectoria profesional.\nO 22 de xu\u00f1o de 2017, Markkanen foi elixido na 7\u00aa posici\u00f3n do Draft da NBA de 2017 polos Minnesota Timberwolves. Na mesma noite do Draft os seus dereitos foron traspasados xunto a Zach LaVine e Kris Dunn \u00f3s Chicago Bulls, a cambio de Jimmy Butler e os dereitos de Justin Patton. O 5 de xullo de 2017, Markkanen asinou cos Bulls.\nO 28 de agosto de 2021, Markkanen foi traspasado \u00f3s Cleveland Cavaliers nun traspaso entre tres equipos no que tam\u00e9n participaron os Portland Trail Blazers.\nO 1 de setembro de 2022, Markkanen foi traspasado xunto a Ochai Agbaji, Collin Sexton, tres elecci\u00f3ns da primeira rolda do Draft e dous intercambios de elecci\u00f3ns do Draft \u00f3s Utah Jazz, a cambio de Donovan Mitchell."}
{"id": "536397", "revid": "89787", "url": "https://gl.wikipedia.org/wiki?curid=536397", "title": "Isaiah Hartenstein", "text": "Isaiah Hartenstein, nado o 5 de maio de 1998 en Eugene, Oreg\u00f3n, \u00e9 un xogador xermano-estadounidense de baloncesto profesional que xoga nos New York Knicks da National Basketball Association (NBA).\nTraxectoria profesional.\nO 22 de xu\u00f1o de 2017, Hartenstein foi elixido na 43\u00aa posici\u00f3n do Draft da NBA de 2017 polos Houston Rockets. Tras un ano xogando nos Rio Grande Valley Vipers da NBA G League, o 25 de xullo de 2018, Hartenstein asinou cos Rockets. O 23 de xu\u00f1o de 2020, Hartenstein foi cortado polos Rockets.\nO 30 de novembro de 2020, Hartenstein asinou un contrato de varios anos cos Denver Nuggets.\nO 25 de marzo de 2021, Hartenstein foi traspasado xunto a d\u00faas futuras elecci\u00f3ns da segunda rolda do Draft \u00f3s Cleveland Cavaliers, a cambio de JaVale McGee.\nO 27 de setembro de 2021, Hartenstein asinou cos Los Angeles Clippers.\nO 12 de xullo de 2022, Hartenstein asinou un contrato de dous anos cos New York Knicks."}
{"id": "536399", "revid": "98629", "url": "https://gl.wikipedia.org/wiki?curid=536399", "title": "Sergio Luquero", "text": "Sergio Luquero Iriarte, nado en Vitoria o 20 de maio de 1973, \u00e9 un ex-xogador profesional de baloncesto vasco.\nTraxectoria.\nXogaba na posici\u00f3n de base cunha altura de 1,87 m. O seu pai, Carlos Luquero, foi xogador de baloncesto internacional."}
{"id": "536400", "revid": "75439", "url": "https://gl.wikipedia.org/wiki?curid=536400", "title": "Manuel P\u00e9rez Besada", "text": "Manuel P\u00e9rez Besada, nado en Tui cara a 1913 e finado en Mondariz o 4 de outubro de 1936, foi un pol\u00edtico galego.\nTraxectoria.\nVeci\u00f1o de Guillarei. Co golpe de Estado do 18 de xullo de 1936 foi detido, lev\u00e1rono ao seminario de Tui, e despois foi asasinado no Alto do Confurco xunto con Manuel Pi\u00f1eiro Z\u00fa\u00f1iga, Fernando Rubio Est\u00e9vez, Domingo P\u00e1ramos N\u00fa\u00f1ez, Hip\u00f3lito Gallego Camarero e Francisco Rodr\u00edguez Otero. Foron soterrados nunha fosa com\u00fan en Mondariz. Os seus restos, xunto cos doutros 34 da provincia de Pontevedra, foron trasladados ao Valle de los Ca\u00eddos o 26 de marzo de 1959.\nVida persoal.\nFoi pai de Aurora P\u00e9rez."}
{"id": "536401", "revid": "85894", "url": "https://gl.wikipedia.org/wiki?curid=536401", "title": "Reginald Stuart Poole", "text": "Reginald Stuart Poole, nado en Londres o 27 de xaneiro de 1832 e finado na mesma cidade o 8 de febreiro de 1895, foi un orientalista, arque\u00f3logo e numism\u00e1tico ingl\u00e9s.\nA s\u00faa vida profesional estivo vinculada ao Departamento de Moedas e Medallas do Museo Brit\u00e1nico.\nTraxectoria.\nOrixe familiar.\nReginald Stuart Poole naceu en Londres, no seo dunha familia de eminentes orientalistas. Era fillo do reverendo Edward Poole, un destacado bibli\u00f3filo, e de Sophia Lane Poole, autora de \"Englishwoman in Egypt\" (1844). Os seus pais separ\u00e1ronse na s\u00faa infancia e a s\u00faa nai levou os fillos a Exipto para vivir co irm\u00e1n desta, o orientalista Edward William Lane. Durante a residencia de sete anos no Cairo, entre 1842 e 1849, Reginald Stuart comezou a desenvolver a atracci\u00f3n polas antig\u00fcidades exipcias.\n\u00c1 parte da s\u00faa nai e do seu t\u00edo, tam\u00e9n o seu sobri\u00f1o Stanley Lane-Poole foi un destacable orientalista e numism\u00e1tico, e outro dos seus t\u00edos Richard James Lane, foi un co\u00f1ecido lit\u00f3grafo e gravador vitoriano.\nDurante a s\u00faa estad\u00eda en Exipto realizou investigaci\u00f3ns en colecci\u00f3ns privadas de antig\u00fcidades en Alexandr\u00eda e no Cairo, e subiu d\u00faas veces o Nilo co prop\u00f3sito de estudar os seus monumentos e, xa antes dos seus 17 anos, plasmou os resultados das s\u00faas investigaci\u00f3ns nos seus artigos en \"The Litterary Gazette\", publicados despois, en 1851, co t\u00edtulo de \"Hor\u00e6 \u00c6gyptiac\u00e6\".\nCarreira acad\u00e9mica.\nO 26 de febreiro de 1852 ingresou no Departamento de Antig\u00fcidades do Museo Brit\u00e1nico e nunha reorganizaci\u00f3n posterior quedou adscrito ao Departamento de Moedas e Medallas. En xullo de 1866 foi nomeado conservador adxunto deste departamento e o 29 de outubro de 1870 foi ascendido a conservador titular, posto que ocupou ata o seu retiro. \nAdemais do seu labor administrativo, a maior contribuci\u00f3n de Poole a esta instituci\u00f3n foi a creaci\u00f3n e o desenvolvemento do proxecto \"British Museum Catalogues of Coins\", unha serie editorial concibida co obxectivo era acadar a edici\u00f3n de series de cat\u00e1logos das colecci\u00f3ns de moedas do Museo Brit\u00e1nico, con criterios acad\u00e9micos. O proxecto continuou logo do retiro de Pool e mantense na actualidade. Dentro deste proxecto, o propio Reginald Stuart Poole foi o editor de 35 cat\u00e1logos das series centradas na moeda grega, na moeda oriental e na moeda da India, e foi o autor de cinco deles. \nAdemais do seu labor profesional no Museo, foi corresponsable do establecemento do Fondo de Exploraci\u00f3n de Exipto en 1882 e da fundaci\u00f3n da Sociedade de Medallistas en 1884.\nNo \u00e1mbito docente, foi profesor titular de Arqueolox\u00eda no \"University College London\", onde sucedeu a Charles Newton, e tam\u00e9n na \"Royal Academy\". \nEn 1876 foi elixido membro correspondente da \"Acad\u00e9mie des Inscriptions et Belles-Lettres\", de Par\u00eds, e en 1880 recibiu un doutoramento honor\u00edfico (\"Legum Doctor\") pola Universidade de Cambridge.\nPoole foi un firme defensor da obra de Champollion en Inglaterra. En resposta \u00e1s cr\u00edticas que este tivera por parte de George Lewis en 1862, Poole defendeu o m\u00e9todo Champollion destacando as s\u00faas calidades como m\u00e9todo de interpretaci\u00f3n dos xerogl\u00edficos.\nVida persoal.\nO 6 de agosto de 1861 casou con Eliza Christina Forlonge, filla do pol\u00edtico colonial no Canad\u00e1 William Forlonge, con quen tivo catro fillos.\nReginald Stuart Poole retirouse en 1893 do seu posto no Museo Brit\u00e1nico e en 1894 da s\u00faa c\u00e1tedra universitaria, e faleceu en West Kensington, un distrito do Gran Londres, o 8 de febreiro de 1895.\nPublicaci\u00f3ns.\nAlg\u00fans dos traballos m\u00e1is significativos de Poole son os seus artigos para a novena edici\u00f3n da \"Encyclop\u00e6dia Britannica\", acerca de temas como Exipto, os xerogl\u00edficos ou a numism\u00e1tica, e tam\u00e9n as s\u00faas contribuci\u00f3ns ao \"Smith's Dictionary of the Bible\".\nA seguir am\u00f3sanse os traballos monogr\u00e1ficos m\u00e1is salientables publicados por Reginald Stuart Poole ao longo da s\u00faa carreira:"}
{"id": "536402", "revid": "65337", "url": "https://gl.wikipedia.org/wiki?curid=536402", "title": "R. Stuart Poole", "text": ""}
{"id": "536403", "revid": "65337", "url": "https://gl.wikipedia.org/wiki?curid=536403", "title": "R. S. Poole", "text": ""}
{"id": "536404", "revid": "65337", "url": "https://gl.wikipedia.org/wiki?curid=536404", "title": "Poole, R. S.", "text": ""}
{"id": "536405", "revid": "15490", "url": "https://gl.wikipedia.org/wiki?curid=536405", "title": "Stanley Lane-Poole", "text": "Stanley Edward Lane-Poole, nado en Londres o 18 de decembro de 1854 e finado na mesma cidade o 29 de decembro de 1931, foi un orientalista, arque\u00f3logo e numism\u00e1tico brit\u00e1nico, especializado na moeda do mundo isl\u00e1mico. \nA s\u00faa vida profesional estivo vinculada ao Departamento de Moedas e Medallas do Museo Brit\u00e1nico.\nTraxectoria.\nStanley Eduard Lane Poole naceu no distrito londiniense de Bayswater, fillo de Edward Stanley Poole e de Roberta Elizabeth Louisa Reddelien. Trat\u00e1base dunha familia cunha longa tradici\u00f3n de orientalistas, sinaladamente a s\u00faa avoa paterna, Sophia Lane Poole, o seu t\u00edo, Reginald Stuart Poole, e o seu av\u00f3, Edward William Lane. Outro dos seus t\u00edos foi o lit\u00f3grafo e gravador vitoriano Richard James Lane. \nEntre 1874 e 1892 traballou no Departamento de Moedas e Medallas do Museo Brit\u00e1nico. Posteriormente desprazouse a Rusia e tam\u00e9n a Exipto, en misi\u00f3ns de investigaci\u00f3n arqueol\u00f3xica. \nDe 1897 a 1904 exerceu como profesor no Trinity College da Universidade de Dubl\u00edn, onde ocupou a c\u00e1tedra de Estudos Ar\u00e1bigos.\nEn 1879 casou con Charlotte Bell Wilson, quen finou en 1905. A parella tivo tres fillos e unha filla.\nFinou en Londres o 20 de decembro de 1931, aos 77 anos.\nPublicaci\u00f3ns.\nEsta \u00e9 unha selecci\u00f3n dos traballos monogr\u00e1ficos m\u00e1is salientables publicados por Stanley Lane-Poole:"}
{"id": "536406", "revid": "65337", "url": "https://gl.wikipedia.org/wiki?curid=536406", "title": "Stanley Edward Lane-Poole", "text": ""}
{"id": "536407", "revid": "65337", "url": "https://gl.wikipedia.org/wiki?curid=536407", "title": "S. Lane-Poole", "text": ""}
{"id": "536408", "revid": "65337", "url": "https://gl.wikipedia.org/wiki?curid=536408", "title": "Lane-Poole, Stanley", "text": ""}
{"id": "536409", "revid": "65337", "url": "https://gl.wikipedia.org/wiki?curid=536409", "title": "Lane-Poole, S.", "text": ""}
{"id": "536410", "revid": "72012", "url": "https://gl.wikipedia.org/wiki?curid=536410", "title": "V\u00edctor Heredia", "text": "V\u00edctor Ram\u00f3n Cournou Heredia, m\u00e1is co\u00f1ecido como V\u00edctor Heredia, nado en Bos Aires o 24 de xaneiro de 1947, \u00e9 un reco\u00f1ecido cantautor arxentino."}
{"id": "536411", "revid": "15490", "url": "https://gl.wikipedia.org/wiki?curid=536411", "title": "V\u00edctor Ram\u00f3n Cournou Heredia", "text": ""}
{"id": "536413", "revid": "98629", "url": "https://gl.wikipedia.org/wiki?curid=536413", "title": "Miguel \u00c1ngel Fern\u00e1ndez", "text": "Miguel \u00c1ngel Fern\u00e1ndez V\u00e1zquez, nado o 16 de outubro de 1967 en Guadalaxara, Castela-A Mancha, \u00e9 un ex-xogador profesional de baloncesto espa\u00f1ol.\nTraxectoria.\nXogaba na posici\u00f3n de pivote cunha altura de 2,03 m. En 1989, o mesmo ano no que o seu excompa\u00f1eiro Fernando Mart\u00edn falec\u00eda en accidente de tr\u00e1fico, tam\u00e9n sofre un grave accidente onde perdeu unha orella e se fracturou unha v\u00e9rtebra. Por\u00e9n, conseguiu recuperarse e debutar en Liga ACB da man do DYC Breog\u00e1n."}
{"id": "536414", "revid": "98629", "url": "https://gl.wikipedia.org/wiki?curid=536414", "title": "Marcos Gonz\u00e1lez", "text": "Marcos Gonz\u00e1lez, alcumado Buli, nado en Lugo o 1 de decembro de 1970 e finado o 27 de decembro de 2017, \u00e9 un ex-xogador e profesional de baloncesto galego. Cunha altura de 1,90 m, xogaba na posici\u00f3n de escolta. Chegou a xogar na Liga ACB da man do club da s\u00faa cidade natal, o Club Baloncesto Breog\u00e1n."}
{"id": "536416", "revid": "5132", "url": "https://gl.wikipedia.org/wiki?curid=536416", "title": "CB Ciudad de Huelva", "text": "O Club Baloncesto Ciudad de Huelva foi un club profesional de baloncesto espa\u00f1ol con sede na cidade de Huelva, Andaluc\u00eda. Herdeiro do Huelva 76, o club foi fundado como Sociedade An\u00f3nima Deportiva en 1996, a primeira da provincia de Huelva. Desde a conversi\u00f3n en SAD, o club competiu principalmente na Liga LEB. O seu maior \u00e9xito foi o ascenso \u00e1 Liga ACB despois de ga\u00f1ar a LEB en 1997. Desapareceu no ver\u00e1n de 2008 ao non poder inscribirse na Liga LEB por mor de problemas econ\u00f3micos.\nHistoria.\nO Caja Huelva.\nO CB Cidade de Huelva foi o herdeiro natural do Huelva 76, fundado en 1976 e que competiu na Terceira Divisi\u00f3n (cuarta categor\u00eda do baloncesto nacional). En 1984 deu paso ao Caja Huelva, que logrou ascender na temporada do seu debut (1984\u221285) cun elenco composto netamente por xogadores onubenses. O Caja Huelva logrou a permanencia o primeiro ano na 2\u00aa Divisi\u00f3n (o que hoxe ser\u00eda a LEB Prata) e, ao ano seguinte, disputou o playoff polo ascenso \u00e1 1\u00aa Divisi\u00f3n B (actual LEB Ouro) que conseguiu un ano despois.\nCoa estrea onubense na segunda categor\u00eda chegou o primeiro estranxeiro da historia do club, o ala-pivote estadounidense Voise Winters. Ap\u00f3s un primeiro ano complicado, o Caja Huelva descende de novo tras perder (3-2) nun axustado playoff pola permanencia ante o Obradoiro. Por\u00e9n, o club recibe a invitaci\u00f3n para continuar en 1\u00aa B na seguinte temporada, conseguindo facer esta vez unha mellor campa\u00f1a e mesmo clasfic\u00e1ndose ao playoff polo ascenso \u00e1 Liga ACB. Na seguinte temporada, o Caja Huelva volve meterse nos playoffs polo ascenso \u00e1 m\u00e1xima categor\u00eda, de novo sen \u00e9xito.\nO Monte Huelva.\nPara a temporada 1991\u221292, o club adopta unha nova denominaci\u00f3n: El Monte Huelva, que ser\u00eda utilizado at\u00e9 a fundaci\u00f3n do CB Ciudad de Huelva e que resultou moi popular entre os afeccionados. Tanto \u00e9 as\u00ed que moitos seguidores continuaron refer\u00edndose ao club con ese nome at\u00e9 a s\u00faa desaparici\u00f3n. Con xogadores como o onubense Miguel Anxo Vilchez ou o estadounidense Tom Gneiting e o t\u00e9cnico Juan Llaneza, o Monte Huelva disputa os seus terceiros playoffs consecutivos buscando a liga ACB, sendo eliminados polo Prohaci Mallorca.\nNa 1992/93, o Monte Huelva de Manuel Fern\u00e1ndez Rei, \"Pirulo\", cadra a mellor tempada da s\u00faa historia e chega \u00e1 \u00faltima fase do playoff de ascenso, qued\u00e1ndose \u00e1s portas da liga ACB fronte ao CB Cornell\u00e0. Na temporada 1993\u221294, o Monte Huelva conf\u00edalle o banco ao recentemente retirado Quino Salvo con Sergio Valdeolmillos como o seu segundo; o t\u00e9cnico vigu\u00e9s gu\u00eda ao equipo aos seus quintos playoffs de ascenso consecutivos, sendo eliminados polo Sant Josep de Badalona. No extradeportivo, comezaron os problemas econ\u00f3micos para a entidade e os atrasos nos pagos aos xogadores, que estiveron a piques de encerrarse como medida de protesta para esixir a s\u00faa n\u00f3mina. Esa foi a \u00faltima tempada da 1\u00aa Divisi\u00f3n \"B\".\nA Federaci\u00f3n Espa\u00f1ola de Baloncesto reestruturou as cetegor\u00edas do baloncesto espa\u00f1ol e creou a liga EBA, que pasar\u00eda a ser a segunda categor\u00eda, cuxa primeira edici\u00f3n ser\u00eda a 1994\u221295. O Monte Huelva debutou nesta competici\u00f3n da man de Sergio Valdeolmillos, que afrontaba a s\u00faa primeira experiencia como primeiro adestrador. Tras unha campa\u00f1a irregular, o Monte Huelva venceu nos playoffs pola permanencia ao Caja San Fernando, eludindo as\u00ed o descenso de categor\u00eda. A temporada 1995\u221296 foi a \u00faltima do club como Monte Huelva. Coa chegada de Ray Smith e unha masa social cada vez m\u00e1is importante, o cadro onubense completa unha boa temporada e clasif\u00edcase para disputar a fase de ascenso en Lugo sen premio.\nO Ciudad de Huelva.\nNo ver\u00e1n de 1996 o Monte Huelva decide que non pod\u00eda disputar a seguinte temporada debido \u00e1s dificultades econ\u00f3micas que atravesaba. O seu relevo levouno a cabo o CB Huelva, SAD, sendo a primeira Sociedade an\u00f3nima deportiva da provincia. A estrea do novo club producir\u00edase nunha nova categor\u00eda que tam\u00e9n \u00eda ver a luz ese ano, a liga LEB. O CB Huelva finalizou a temporada en cuarta posici\u00f3n, clasific\u00e1ndose para os playoffs de ascenso \u00e1 liga ACB. En cuartos de final enfrontouse ao Viajes Aliguer, ao que superou por 3\u22120, e en semifinais ao BC Andorra, ao que superou por 3\u22122. Isto supu\u00f1a o ascenso do club \u00e1 m\u00e1xima categor\u00eda. Na final, o Huelva venceu ao Alerta Cantabria e tivo a honra de converterse no primeiro campi\u00f3n da LEB.\nO CB Huelva estreou denominaci\u00f3n na temporada 1997\u221298, pasando a chamarse Ciudad de Huelva. O equipo de Sergio Valdeolmillos debuta na liga ACB no Pazo dos Deportes Paco Paz ante o Xacobeo 99 Ourense, perdendo por un 87-84. Granger Hall debutou coa camiseta onubense neste partido e sumou un dobre-dobre con 25 puntos, 12 rebotes e 38 de valoraci\u00f3n. O debut como local tivo lugar na segunda xornada ante o Pamesa Valencia no Palacio de Deportes de Sevilla, pavill\u00f3n do Caja San Fernando, xa que o Polideportivo Andr\u00e9s Estrada non cumpr\u00eda coas condici\u00f3ns para acoller partidos da ACB. No encontro, o Cidade de Huelva volveu caer por un igualado 67-71. A din\u00e1mica negativa do CB Cidade de Huelva prolongouse at\u00e9 o mes de novembro, con 11 derrotas en 12 partidos.\nNa d\u00e9cimo terceira xornada, o Ciudad de Huelva imp\u00faxose no Nou Congost ao TDK Manresa, que ao cabo ser\u00eda o campi\u00f3n daquela tempada. Con todo, o Ciudad de Huelva perdeu os catro seguintes partidos, finalizando a primeira volta na \u00faltima posici\u00f3n co paup\u00e9rrimo bagaxe de 2 vitorias e 15 derrotas. Isto o que propiciou a destituci\u00f3n do t\u00e9cnico Sergio Valdeolmillos, pasando Jos\u00e9 Mar\u00eda Oleart a encabezar o banco onubense. Unha lixeira mellora leva ao club a finalizar en pen\u00faltima posici\u00f3n, ao que supo\u00f1\u00eda, en principio, uns playoffs pola permanencia m\u00e1is sinxelos. Na eliminatoria tocoulles enfrontarse co factor cancha encontra ao CB Granada. No primeiro partido o Ciudad de Huelva consegue ga\u00f1ar da man de Devin Davis, que finalizou o partido con 28 puntos e 15 rebotes. Pese ao bo comezo, o club perde a eliminatoria e descende ap\u00f3s un s\u00f3 ano na categor\u00eda.\nAp\u00f3s o descenso, o Huelva mantense durante dez temporadas na liga LEB. Na d\u00e9cima temporada, a 2007\u221208, o equipo onubense finalizou a primeira volta cun balance de 10 vitorias por 7 derrotas. Por\u00e9n, o equipo viuse obrigado a dar a carta de liberdade a numerosos xogadores pola imposibilidade de facer fronte \u00e1s s\u00faas n\u00f3minas polos graves problemas econ\u00f3micos que sufr\u00eda a entidade. O Ciudad de Huelva acabou a temporada en duod\u00e9cima posici\u00f3n, lonxe dos postos de descenso, a pesar de presentarse nas \u00faltimas xornadas con s\u00f3 seis xogadores (varios deles xuven\u00eds). O 4 de xullo de 2008 o club anuncia a s\u00faa desaparici\u00f3n. Para substitu\u00edr ao club, naceu o CB Huelva la Luz coa idea de ocupar o baleiro deixado. C\u00f3mpre sinalar que se tratan de dous clubs completamente desligados.\nPatrocinios.\nPor motivos de patrocinio, o club recibiu diferentes denominaci\u00f3ns ao longo da s\u00faa historia.\nPalmar\u00e9s.\nLEB Oro"}
{"id": "536417", "revid": "5132", "url": "https://gl.wikipedia.org/wiki?curid=536417", "title": "Club Baloncesto Ciudad de Huelva", "text": ""}
{"id": "536418", "revid": "5132", "url": "https://gl.wikipedia.org/wiki?curid=536418", "title": "CB Huelva", "text": ""}
{"id": "536420", "revid": "5132", "url": "https://gl.wikipedia.org/wiki?curid=536420", "title": "Ciudad de Huelva", "text": ""}
{"id": "536422", "revid": "5132", "url": "https://gl.wikipedia.org/wiki?curid=536422", "title": "CB Cidade de Huelva", "text": ""}
{"id": "536423", "revid": "5132", "url": "https://gl.wikipedia.org/wiki?curid=536423", "title": "Cognac Charente Basket Ball", "text": "O Cognac Charente Basket-ball \u00e9 un club de baloncesto profesional franc\u00e9s con sede na cidade de Cognac, Charente (Nova Aquitania. Fundado no ano 1939, chegou a xogar na m\u00e1xima categor\u00eda en 1966. Actualmente xoga na Nationale Masculine 2, cuarta divisi\u00f3n do campionato franc\u00e9s."}
{"id": "536424", "revid": "785", "url": "https://gl.wikipedia.org/wiki?curid=536424", "title": "Vicerrei do reino de Galicia", "text": ""}
{"id": "536425", "revid": "5132", "url": "https://gl.wikipedia.org/wiki?curid=536425", "title": "Cognac Charente Basket-ball", "text": ""}
{"id": "536426", "revid": "785", "url": "https://gl.wikipedia.org/wiki?curid=536426", "title": "Vicerrei do reino de Galiza", "text": ""}
{"id": "536427", "revid": "5132", "url": "https://gl.wikipedia.org/wiki?curid=536427", "title": "Union amicale Cognac", "text": ""}
{"id": "536428", "revid": "5132", "url": "https://gl.wikipedia.org/wiki?curid=536428", "title": "Union Amicale Cognac", "text": ""}
{"id": "536429", "revid": "785", "url": "https://gl.wikipedia.org/wiki?curid=536429", "title": "Vicerrei do Reino de Galiza", "text": ""}
{"id": "536430", "revid": "5132", "url": "https://gl.wikipedia.org/wiki?curid=536430", "title": "UA Cognac", "text": ""}
{"id": "536431", "revid": "5132", "url": "https://gl.wikipedia.org/wiki?curid=536431", "title": "Cognac Basket Ball", "text": ""}
{"id": "536432", "revid": "5132", "url": "https://gl.wikipedia.org/wiki?curid=536432", "title": "Cognac Basket-ball", "text": ""}
{"id": "536433", "revid": "785", "url": "https://gl.wikipedia.org/wiki?curid=536433", "title": "Vicerrei do Reino de Galicia", "text": ""}
{"id": "536434", "revid": "785", "url": "https://gl.wikipedia.org/wiki?curid=536434", "title": "Gobernador de Galicia", "text": ""}
{"id": "536435", "revid": "785", "url": "https://gl.wikipedia.org/wiki?curid=536435", "title": "Gobernador de Galiza", "text": ""}
{"id": "536436", "revid": "785", "url": "https://gl.wikipedia.org/wiki?curid=536436", "title": "Gobernador do reino de Galiza", "text": ""}
{"id": "536437", "revid": "785", "url": "https://gl.wikipedia.org/wiki?curid=536437", "title": "Gobernador do Reino de Galiza", "text": ""}
{"id": "536438", "revid": "785", "url": "https://gl.wikipedia.org/wiki?curid=536438", "title": "Gobernador do Reino de Galicia", "text": ""}
{"id": "536439", "revid": "785", "url": "https://gl.wikipedia.org/wiki?curid=536439", "title": "Gobernador do reino de Galicia", "text": ""}
{"id": "536442", "revid": "104999", "url": "https://gl.wikipedia.org/wiki?curid=536442", "title": "Frances Haugen", "text": "Frances Haugen, nada en Iowa City, 1984, \u00e9 unha xestora de produtos e activista estadounidense. En setembro de 2021, Haugen revelou milleiros de documentos internos de Facebook (\"Facebook Files\") \u00e1 SEC (Securities and Exchange Commission; en galego, Comisi\u00f3n de Bolsa e Valores) dos Estados Unidos e ao \"Wall Street Journal\".\nTraxectoria.\nPrimeiros anos e formaci\u00f3n.\nHaugen naceu e criouse en Iowa City, Iowa, onde asistiu \u00e1 Iowa City West High School. O seu pai era m\u00e9dico e a s\u00faa nai converteuse en pastor episcopaliana despois dunha carreira acad\u00e9mica.\nDe 2002 a 2006, estudou enxe\u00f1ar\u00eda inform\u00e1tica e el\u00e9ctrica na primeira clase do programa no Olin College en Needham, Massachusetts. Despois, entre agosto de 2009 e maio de 2011, fixo un m\u00e1ster en administraci\u00f3n de empresas (MBA) na Harvard Business School.\nCarreira profesional.\nA partir de 2006, traballou en varias empresas de tecnolox\u00eda como Google, Pinterest e Yelp especializ\u00e1ndose en xesti\u00f3n algor\u00edtmica de produtos.\nTraballou para Facebook desde 2019 e revelou anonimamente os problemas inherentes ao uso de datos e os fallos no control de contido de Facebook a trav\u00e9s de filtraci\u00f3ns de documentos da empresa que se empregaron para publicar varios artigos. No \"The Wall Street Journal\" en setembro de 2021.\nA s\u00faa identidade f\u00edxose p\u00fablica tras a emisi\u00f3n dun documental na serie de 60 Minutes na televisi\u00f3n CBS o 3 de outubro de 2021.\nAs s\u00faas filtraci\u00f3ns sobre Meta foron importantes para a demanda contra dita compan\u00eda polos danos causados aos menores."}
{"id": "536444", "revid": "23204", "url": "https://gl.wikipedia.org/wiki?curid=536444", "title": "Wikipedia en irland\u00e9s", "text": "A Wikipedia en irland\u00e9s (en ) \u00e9 a edici\u00f3n da enciclopedia libre Wikipedia en lingua irlandesa. Creada en outubro de 2003, o seu primeiro artigo foi escrito en xaneiro de 2004. O fundador da Vicip\u00e9id foi Gabriel Beecham. En setembro de 2005, m\u00e1is de 1600 artigos foran escritos, cuns 173 usuarios (tanto habituais como irregulares) escribindo os contidos. En marzo de 2007, arredor duns 20 Wikipedistas habituais estaban a escribir os artigos, chegando \u00e1 cifra de sete mil artigos. En febreiro de 2021, estaba xusto por debaixo da marca de 55\u00a0000 artigos, situ\u00e1ndose no posto 94 das Wikipedias con m\u00e1is artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536445", "revid": "23204", "url": "https://gl.wikipedia.org/wiki?curid=536445", "title": "Wikipedia en bret\u00f3n", "text": "A Wikipedia en bret\u00f3n (en ) \u00e9 a edici\u00f3n da enciclopedia libre Wikipedia en lingua bretoa.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA Wikipedia en bret\u00f3n creouse en xu\u00f1o de 2004. En agosto de 2008 ti\u00f1a m\u00e1is de 20\u00a0000 artigos, sendo a Wikipedia n\u00famero 56 con maior n\u00famero de artigos. Chegou aos 30\u00a0000 artigos o 25 de outubro de 2009, clasific\u00e1ndose no posto 51 das 250 edici\u00f3n de Wikipedia que exist\u00edan daquela. En febreiro de 2010, ti\u00f1a m\u00e1is de 31\u00a0000 artigos, e en abril de 2011, ti\u00f1a m\u00e1is de 37\u00a0000, situ\u00e1ndose no posto 52 segundo o n\u00famero de artigos. En xullo de 2014 a enciclopedia conseguiu 50\u00a0000 artigos, convert\u00e9ndose na Wikipedia n\u00famero 71 por n\u00famero de artigos. O 1 de xaneiro de 2017, a cifra superou os 60\u00a0000 artigos. \n\u00c9 a segunda meirande Wikipedia dunha lingua celta, s\u00f3 por detr\u00e1s da Wikipedia en gal\u00e9s e por diante da Wikipedia en irland\u00e9s (malia o feito de que esta \u00faltima te\u00f1a m\u00e1is falantes).\nOs artigos est\u00e1n escritos na ortograf\u00eda peurunvan. Alg\u00fans estudantes das escolas Diwan contribu\u00edron fundando clubs de Wikipedia."}
{"id": "536446", "revid": "23204", "url": "https://gl.wikipedia.org/wiki?curid=536446", "title": "Wikipedia en gal\u00e9s", "text": "A Wikipedia en gal\u00e9s \u00e9 a edici\u00f3n da enciclopedia libre Wikipedia en lingua galesa. \nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA edici\u00f3n en gal\u00e9s comezou en xullo de 2003. O 23 de xu\u00f1o de 2007, acadou os 10\u00a0000 artigos, sendo daquela a Wikipedia n\u00famero 66 con maior n\u00famero de artigos. O 20 de novembro de 2008, chegou aos 20\u00a0000 artigos. En pouco menos dun ano, o 28 de outubro de 2009, alcanzou a cifra de 25\u00a0000 artigos. En xullo de 2013 chegou aos 50\u00a0000 artigos e situouse no postio 62 das Wikipedias con m\u00e1is artigos. \u00c9 o \u00fanico recurso de internet deste tipo en gal\u00e9s e ten unha media de 2,7 mill\u00f3ns de visitas cada mes, o que o converte no sitio web en gal\u00e9s m\u00e1is popular. Polo tanto, ten un lugar importante na cultura en li\u00f1a de gal\u00e9s.\nA Wikipedia galesa creceu a un ritmo considerable, polo seu tama\u00f1o, nos \u00faltimos anos, con m\u00e1is de 10.000 artigos creados en menos de 18 meses no per\u00edodo de xu\u00f1o de 2007 a novembro de 2008, duplicando o seu total. Foi mencionado nas revistas en lingua galesa \"Golwg\" e \"Y Faner Newydd\", e foi recollido pola Biblioteca Nacional de Gales como unha fonte dixital da lingua galesa."}
{"id": "536447", "revid": "23204", "url": "https://gl.wikipedia.org/wiki?curid=536447", "title": "Wikipedia en escoc\u00e9s", "text": "A Wikipedia en escoc\u00e9s (en ) \u00e9 a edici\u00f3n da enciclopedia libre Wikipedia en lingua escocesa.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA versi\u00f3n da Wikipedia en escoc\u00e9s foi fundada en 2004. En 2017, Susan Ross foi contratada pola Biblioteca Nacional de Escocia para desenvolver e promocionar a enciclopedia, un posto a tempo parcial que durou 12 meses. A Biblioteca Nacional de Escocia pretend\u00eda aumentar os seus recursos en ga\u00e9lico a trav\u00e9s dunha unidade de dixitalizaci\u00f3n que puxo materiais en lingua ga\u00e9lica en Internet. Ross \u00e9 unha falante de escoc\u00e9s como segunda lingua, a cal aprendeu cando era adolescente, e completou un doutoramento en estudos celtas. Edita Uicipeid dende o ano 2010. Traballando con grupos comunitarios, creou p\u00e1xinas de axuda e traballou para atraer m\u00e1is editores. A subvenci\u00f3n foi patrocinada por Wikimedia UK e B\u00f2rd na G\u00e0idhlig.\nSabhal M\u00f2r Ostaig ofreceu un m\u00f3dulo para ensinar aos estudantes a editar Uicipeid."}
{"id": "536448", "revid": "15490", "url": "https://gl.wikipedia.org/wiki?curid=536448", "title": "Marco Aurelio Probo", "text": ""}
{"id": "536449", "revid": "15490", "url": "https://gl.wikipedia.org/wiki?curid=536449", "title": "Marco Aurelio Caro", "text": ""}
{"id": "536450", "revid": "23204", "url": "https://gl.wikipedia.org/wiki?curid=536450", "title": "Wikipedia en navajo", "text": "A Wikipedia en navajo (en ) \u00e9 a edici\u00f3n da enciclopedia libre Wikipedia en lingua navajo. \u00c9 a segunda Wikipedia nunha lingua ind\u00edxena americana con m\u00e1is artigos, s\u00f3 por detr\u00e1s da Wikipedia en quechua.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536453", "revid": "23204", "url": "https://gl.wikipedia.org/wiki?curid=536453", "title": "Wikipedia en aimar\u00e1", "text": "A Wikipedia en aimar\u00e1 (en ) \u00e9 a edici\u00f3n da enciclopedia libre Wikipedia en lingua aimar\u00e1.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 10 de marzo de 2015, contaba con 3\u00a0779 artigos e 8\u00a0073 usuarios rexistrados, o cal a situou no posto 167 entre todas as edici\u00f3ns de Wikipedia (daquela eran 287) por n\u00famero de artigos, e no posto 173 segundo o n\u00famero de usuarios rexistrados."}
{"id": "536455", "revid": "23204", "url": "https://gl.wikipedia.org/wiki?curid=536455", "title": "Wikipedia en quechua", "text": "A Wikipedia en quechua (en ) \u00e9 a edici\u00f3n da enciclopedia libre Wikipedia en quechua. Con m\u00e1is de 22\u00a0000 artigos, \u00e9 a versi\u00f3n m\u00e1is grande de Wikipedia nunha lingua ind\u00edxena de Am\u00e9rica.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nLogo da s\u00faa fundaci\u00f3n, o proxecto tardou alg\u00fans meses en avanzar. At\u00e9 o mes de outubro de 2004 a \u00fanica p\u00e1xina foi a portada, que durante varios meses soamente conti\u00f1a o texto est\u00e1ndar en ingl\u00e9s. Nos meses seguintes, uns poucos usuarios escribiron alg\u00fans bosquexos e unha p\u00e1xina de axuda en castel\u00e1n. O primeiro administrador do proxecto foi nomeado pola Fundaci\u00f3n Wikimedia en xaneiro de 2005. Este usuario elaborou alg\u00fans artigos e algunhas p\u00e1xinas internas, mais at\u00e9 maio de 2006 houbo poucas edici\u00f3ns e a cantidade de usuarios quedou estancada.\nA finais de 2006, rexistrouse o primeiro usuario con co\u00f1ecementos avanzados na lingua, , que tam\u00e9n \u00e9 o webmaster dunha p\u00e1xina en alem\u00e1n sobre o quechua. A iniciativa deste usuario levou a un crecemento dos artigos e a creaci\u00f3n das primeiras p\u00e1xinas de ayuda. En decembro do mesmo ano, a versi\u00f3n superou os 1\u00a0000 artigos.\nEn 2007, o n\u00famero de usuarios duplicouse, debido \u00e1 maior calidade e estabilidade do proxecto, que dende ese intre conta cun n\u00famero de participantes regulares pequeno mais estable. A finais de 2007 e comezos de 2008, AlimanRuna tam\u00e9n traduciu a interface de usuario ao quechua no proxecto BetaWiki, raz\u00f3n pola cal hoxe todo o contido, ag\u00e1s as p\u00e1xinas de conversa e algunhas p\u00e1xinas de axuda para hispanofalantes, est\u00e1 traducido ao quechua.\nEn xaneiro de 2008, a Wikipedia en quechua contaba con m\u00e1is de 350 usuarios rexistrados, dos cales 33 eran activos regularmente e arredor de 10 chegaban a m\u00e1is de 100 edici\u00f3ns por mes. O 20 por cento dos artigos superaba os 2 kB, o 65 por cento os 0,5 kB, a media por artigo era de 1457 bytes, e hab\u00eda 11,5 edici\u00f3ns por artigo.\nEn maio de 2020, contando daquela con m\u00e1is de 22 mil artigos, a Wikipedia en quechua obtivo unha menci\u00f3n de honra na 1ra edici\u00f3n dos \"Premios ao Activismo Quechua en Redes Sociais\", iniciativa organizada por \"The Quechua Alliance\", en colaboraci\u00f3n co Programa de Quechua da Universidade de Pensilvania, a iniciativa Qinti da Universidade de Illinois e a Direcci\u00f3n de Linguas Ind\u00edxenas do Ministerio de Cultura do Per\u00fa."}
{"id": "536456", "revid": "5132", "url": "https://gl.wikipedia.org/wiki?curid=536456", "title": "Vismara Cant\u00f9", "text": ""}
{"id": "536457", "revid": "23204", "url": "https://gl.wikipedia.org/wiki?curid=536457", "title": "Wikipedia en estreme\u00f1o", "text": "A Wikipedia en estreme\u00f1o (en ) ou G\u00fciquipedia \u00e9 a edici\u00f3n da enciclopedia libre Wikipedia en lingua estreme\u00f1a.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nFoi creada o 24 de xaneiro de 2007, malia que non foi at\u00e9 o 28 de maio de 2008 que obtivo a s\u00faa URL definitiva.\nControversia.\nDiferentes medios criticaron a versi\u00f3n estreme\u00f1a da Wikipedia, cuestion\u00e1ndose que o estreme\u00f1o non \u00e9 realmente un idioma, sen\u00f3n unha variedade do asturleon\u00e9s e do castel\u00e1n, e que non ten unha normativa ortogr\u00e1fica definida. Tam\u00e9n foi froito de pol\u00e9mica o feito que a p\u00e1xina s\u00f3 tivese entre un e cinco contribuidores activos na pasada d\u00e9cada, tres dos cales sendo os mesmos que iniciaron o proxecto."}
{"id": "536459", "revid": "23204", "url": "https://gl.wikipedia.org/wiki?curid=536459", "title": "G\u00fciquipeya", "text": ""}
{"id": "536460", "revid": "23204", "url": "https://gl.wikipedia.org/wiki?curid=536460", "title": "Wikipedia en aragon\u00e9s", "text": "A Wikipedia en aragon\u00e9s ou Biquipedia \u00e9 a edici\u00f3n da enciclopedia libre Wikipedia en lingua aragonesa. O proxecto creouse o 21 de xullo de 2004. O 1 de abril de 2015, a edici\u00f3n contaba con m\u00e1is de 30\u00a0000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nLogo da s\u00faa fundaci\u00f3n o 21 de xullo de 2004, a Wikipedia en aragon\u00e9s acadou os 1\u00a0000 artigos o 30 de decembro de 2005, fito acadado coa creaci\u00f3n do artigo (Cidade de Panam\u00e1), e co gallo deste d\u00eda a comunidade creou un logo especial para conmemoralo."}
{"id": "536461", "revid": "23204", "url": "https://gl.wikipedia.org/wiki?curid=536461", "title": "Biquipedia", "text": ""}
{"id": "536462", "revid": "89787", "url": "https://gl.wikipedia.org/wiki?curid=536462", "title": "Pyronia tithonus", "text": "Pyronia tithonus \u00e9 unha especie de bolboreta pertencente \u00e1 familia \"Nymphalidae\". Foi descrita por Carl von Linn\u00e9 no ano 1758.\nA s\u00faa distribuci\u00f3n xeogr\u00e1fica mudou durante o s\u00e9culo XX, con contracci\u00f3ns e expansi\u00f3ns do seu territorio. \u00c9 considerada unha especie migratoria. Est\u00e1 presente na Pen\u00ednsula Ib\u00e9rica.\nDescrici\u00f3n.\nDe cor laranxa con d\u00faas grandes manchas nas \u00e1s anteriores e detalles no bordo das \u00e1s. Amosa dimorfismo sexual; polo xeral as femias te\u00f1en m\u00e1is manchas ca os machos. Hai moitas variantes."}
{"id": "536463", "revid": "23204", "url": "https://gl.wikipedia.org/wiki?curid=536463", "title": "Wikipedia en c\u00f3rnico", "text": "A Wikipedia en c\u00f3rnico \u00e9 a edici\u00f3n da enciclopedia libre Wikipedia en lingua c\u00f3rnica.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA versi\u00f3n da Wikipedia en c\u00f3rnico contaba o 11 de marzo de 2015 con 3\u00a0579 artigos e 6\u00a0644 usuarios rexistrados, o cal a situaba no posto 171 de todas as edici\u00f3ns de Wikipedia (daquela eran 287 versi\u00f3ns en linguas diferentes) segundo o n\u00famero de artigos, e no posto 192 segundo o n\u00famero de usuarios rexistrados."}
{"id": "536464", "revid": "23204", "url": "https://gl.wikipedia.org/wiki?curid=536464", "title": "Wikipedia en manx", "text": "A Wikipedia en manx \u00e9 a edici\u00f3n da enciclopedia libre Wikipedia en lingua manx.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA versi\u00f3n da Wikipedia en manx contaba o 10 de marzo de 2015 con 4\u00a0809 artigos e 9\u00a0215 usuarios rexistrados, o que a situou no posto 157 de todas as edici\u00f3ns de Wikipedia (daquela 287 versi\u00f3ns en linguas diferentes) segundo o n\u00famero de artigos, e no posto 157 segundo o n\u00famero de usuarios rexistrados."}
{"id": "536465", "revid": "23204", "url": "https://gl.wikipedia.org/wiki?curid=536465", "title": "Wikipedia en hawaiano", "text": "A Wikipedia en hawaiano (en ) \u00e9 a edici\u00f3n da enciclopedia libre Wikipedia en lingua hawaiana.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nFundada no ano 2004, en marzo de 2012 contaba cuns 1\u00a0800 artigos e 1\u00a0100 usuarios rexistrados. \u00c9 unha das cinco edici\u00f3ns de Wikipedia nunha lingua polinesia con m\u00e1is de mil artigos, sendo as outras catro a Wikipedia en maor\u00ed, a Wikipedia en tongano, a Wikipedia en tahitiano e a Wikipedia en samoano."}
{"id": "536472", "revid": "23204", "url": "https://gl.wikipedia.org/wiki?curid=536472", "title": "Wikipedia en maor\u00ed", "text": "A Wikipedia en maor\u00ed \u00e9 a edici\u00f3n da enciclopedia libre Wikipedia en lingua maor\u00ed. Foi creada en novembro de 2003 e \u00e9 a meirande das Wikipedias nunha lingua polinesia, por diante da Wikipedia en hawaiano. \u00c9 unha das cinco versi\u00f3ns de Wikipedia nunha lingua polinesia con m\u00e1is de 1000 artigos, sendo as outras a Wikipedia en hawaiano, a Wikipedia en tongano, a Wikipedia en tahitiano e a Wikipedia en samoano. Ademais, \u00e9 a \u00fanica con m\u00e1is de 5\u00a0000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536473", "revid": "23204", "url": "https://gl.wikipedia.org/wiki?curid=536473", "title": "Wikipedia en occitano", "text": "A Wikipedia en occitano (en ) \u00e9 a edici\u00f3n da enciclopedia libre Wikipedia en lingua occitana. O 15 de febreiro de 2018, ti\u00f1a 84\u00a0231 artigos, 34\u00a0389 usuarios rexistrados, 84 usuarios activos, e 4 administradores.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536477", "revid": "5132", "url": "https://gl.wikipedia.org/wiki?curid=536477", "title": "Michel Diogoye Diouf", "text": ""}
{"id": "536480", "revid": "23204", "url": "https://gl.wikipedia.org/wiki?curid=536480", "title": "Wikipedia en tibetano", "text": "A Wikipedia en tibetano (en ; \"bod yig gi we khe rig mdzod\") \u00e9 a edici\u00f3n da enciclopedia libre Wikipedia en lingua tibetana. Foi creada o 9 de febreiro de 2008. Est\u00e1 redactado en tibetano literario.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536481", "revid": "23204", "url": "https://gl.wikipedia.org/wiki?curid=536481", "title": "Wikipedia en corso", "text": "A Wikipedia en corso (en ) \u00e9 a edici\u00f3n da enciclopedia libre Wikipedia en lingua corsa. A maior\u00eda dos artigos da Wikipedia en corso est\u00e1n relacionados con C\u00f3rsega, a s\u00faa historia, a s\u00faa xeograf\u00eda e a s\u00faa cultura. En febreiro de 2018, ti\u00f1a m\u00e1is de 5\u00a0000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536482", "revid": "98629", "url": "https://gl.wikipedia.org/wiki?curid=536482", "title": "Xavi Fern\u00e1ndez", "text": "Javier Fern\u00e1ndez Fern\u00e1ndez, m\u00e1is co\u00f1ecido como Xavi Fern\u00e1ndez, nado o 12 de febreiro de 1968 en L'Hospitalet, Catalu\u00f1a, \u00e9 un ex-xogador profesional de baloncesto espa\u00f1ol. Internacional coa selecci\u00f3n espa\u00f1ola en 52 ocasi\u00f3ns, xogaba na pocisi\u00f3n de ala cunha altura de 1,94 m."}
{"id": "536483", "revid": "89787", "url": "https://gl.wikipedia.org/wiki?curid=536483", "title": "Bernhard Woytek", "text": "Bernhard Woytek, nado en Viena o 16 de agosto de 1974 \u00e9 un numism\u00e1tico e historiador austr\u00edaco especializado na moeda da Antig\u00fcidade.\nTraxectoria.\nBernhard Woytek \u00e9 fillo do fil\u00f3logo cl\u00e1sico austr\u00edaco Erich Woytek.\nEn 1992 ingresou na Universidade de Viena para cursar Numism\u00e1tica, Historia Antiga e Estudos Cl\u00e1sicos, dos que se gaduou en 1996. O 12 de marzo de 2002 acadou o seu doutoramento, cunha tese centrada na historia financeira romana e na cu\u00f1axe de moedas entre os anos 49 e 42 a. de C., que foi publicada en 2003 baixo o t\u00edtulo de \"Arma et nummi\". Posteriormente acadou a s\u00faa habilitaci\u00f3n docente e en 2009 recibiu a licenza \"venia docendi\", cun traballo de investigaci\u00f3n sobre a moeda imperial de Traxano, para exercer como profesor privado da materia de Numism\u00e1tica e Historia Monetaria na Universidade de Viena.\nEn 2001, Woytek comezou a traballar na Comisi\u00f3n de Numism\u00e1tica da Academia Austr\u00edaca de Ciencias, e a partir de 2005 integrouse no Instituto de Numism\u00e1tica e Historia Monetaria da Universidade de Viena, onde desde 2013 dirixe o Departamento \"Documenta Antiqua\". Ademais, ocupou a xefatura adxunta do Departamento de Estudos Cl\u00e1sicos do Instituto Arqueol\u00f3xico de Austria, que forma parte da Academia de Ciencias.\nBernhard Woytek participou en estad\u00edas formativas en diversas instituci\u00f3ns internacionais, como a \"American Numismatic Society\", de Nova York (2010) ou a Universidade de Cambridge (2010-2011), e posteriormente impartiu docencia como profesor visitante ou invitado no Centro Ernest Babelon de Orle\u00e1ns (2015), na Universidade Stanford (2016), na Universidade de Warwik (2018), no Departamento de Moedas e Medallas do Museo Brit\u00e1nico (2018) e na Universidade de Oxford (2019).\nEntre outras entidades acad\u00e9micas internacionais, en 2009 foi elixido membro da Sociedade de Anticuarios de Londres, en 2013 membro correspondente en Alema\u00f1a da Academia de Ciencias de Austria e en 2019 membro correspondente do Instituto Arqueol\u00f3xico Alem\u00e1n. \nAdemais, Woytek \u00e9 membro de diversas instituci\u00f3ns numism\u00e1ticas, entre elas a \"Royal Numismatic Society\", de Londres, a Sociedade Real de Numism\u00e1tica de B\u00e9lxica, a Sociedade Su\u00edza de Numism\u00e1tica ou a Sociedade Numism\u00e1tica Austr\u00edaca.\nPublicaci\u00f3ns.\nWoytek publicou decenas de cap\u00edtulos en obras conxuntas, as\u00ed como artigos sobre numism\u00e1tica antiga nas m\u00e1is prestixiosas revistas do sector (\"Schweizerische Numismatische Rundschau\", \"Revue Belge de Numismatique\", \"Schweizer M\u00fcnzbl\u00e4tter\", \"Revue Numismatique\" etc.). Ademais, \u00e9 autor dos seguintes traballos monogr\u00e1ficos:"}
{"id": "536484", "revid": "5132", "url": "https://gl.wikipedia.org/wiki?curid=536484", "title": "Metro Santa Coloma", "text": ""}
{"id": "536485", "revid": "5132", "url": "https://gl.wikipedia.org/wiki?curid=536485", "title": "Xavi Fern\u00e0ndez", "text": ""}
{"id": "536486", "revid": "23204", "url": "https://gl.wikipedia.org/wiki?curid=536486", "title": "Wikipedia en sardo", "text": "A Wikipedia en sardo \u00e9 a edici\u00f3n da enciclopedia libre Wikipedia en lingua sarda. Foi creada en abril de 2004.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn xu\u00f1o de 2012, contaba con 2\u00a0730 artigos e 5\u00a0530 usuarios rexistrados."}
{"id": "536487", "revid": "65337", "url": "https://gl.wikipedia.org/wiki?curid=536487", "title": "Arthur Houghton", "text": "Arthur Amory Houghton, nado en Nova York o 6 de maio de 1940, \u00e9 un numism\u00e1tico estadounidense especializado na moeda do Imperio Sel\u00e9ucida.\nTraxectoria.\nOrixe e formaci\u00f3n.\nHoughton \u00e9 fillo do industrial do vidro e fil\u00e1ntropo Arthur Amory Houghton (1906-1990). \nPasou a infancia na s\u00faa cidade natal e posteriormente ingresou na Universidade Harvard, onde se graduou en Administraci\u00f3n P\u00fablica en 1963. Tres anos despois acadou o mestrado en Estudos de Oriente Medio na Universidade Americana de Beirut.\nCarreira profesional.\nConclu\u00edda esta primeira etapa formativa, Houghton pasou a traballar para a Administraci\u00f3n dos EEUU e desenvolveu o seu labor en postos como o Consello de Seguridade Nacional (1974-1976) e outros de car\u00e1cter diplom\u00e1tico no exterior, como as embaixadas do seu pa\u00eds en Beirut, Am\u00e1n e O Cairo, entre 1966 e 1979. \nMaisen fixo unha par\u00e9ntese na s\u00faa carreira administrativa en 1981 para cursar na Universidade Harvard o mestrado en Belas Artes, do que se graduou en 1982, e logo traballou por un per\u00edodo de catro anos (1982-1986) como conservador adxunto no Museo J. Paul Getty en Malib\u00fa, California. \nAo seu regreso \u00e1 funci\u00f3n p\u00fablica, foi membro dunha comisi\u00f3n sobre seguridade nas fronteiras exteriores dos EEUU (1987-1989) e traballou na Oficina de Pol\u00edtica Nacional de Control de drogas da Casa Branca (1989-1995), ademais de formar parte de diversos comit\u00e9s t\u00e9cnicos.\nHoughton foi tam\u00e9n o fundador da compa\u00f1\u00eda de consultor\u00eda \"Arthur Houghton Associates, Inc\"., que presidiu entre 1995 e 2005.\nEntre outras organizaci\u00f3ns, Arthur Houghton formou parte cos consellos directivos da Escola Americana de Estudos Cl\u00e1sicos de Atenas, do Instituto Chipriota-Americano de Investigaci\u00f3n Arqueol\u00f3xica, do Instituto de Oriente Medio, do Museo do Vidro de Corning e do Museo de Arte de Baltimore. \nCarreira numism\u00e1tica.\nParalelamente \u00e1 s\u00faa traxectoria profesional, Houghton interesouse pola arqueolox\u00eda e a numism\u00e1tica antigas, aspecto sobre o que publicou diversos artigos e traballos monogr\u00e1ficos, sinaladamente acerca da moeda sel\u00e9ucida dos sucesores de Alexandre o Grande.\n\u00c9 membro da \"American Numismatic Society\", entidade que presidiu desde 1985 a 1989. Entre 1984 e 1987 foi tam\u00e9n un dos membros do comit\u00e9 asesor do Departamento do Tesouro dos EEUU para a elecci\u00f3n dos temas das moedas emitidas pola \"US Mint\".\nPublicaci\u00f3ns.\nArthur Hougton \u00e9 autor de m\u00e1is de 60 artigos numism\u00e1ticos en diversas revistas e publicaci\u00f3ns conxuntas de diversos pa\u00edses (\"Revue Numismatique\", \"Schweizerische numismatische Rundschau\", \"Schweizer M\u00fcnzbl\u00e4tter\", \"Israel Numismatic Journal\" etc.). Estes son os seus traballos monogr\u00e1ficos, centrados na moeda sel\u00e9ucida:"}
{"id": "536488", "revid": "65337", "url": "https://gl.wikipedia.org/wiki?curid=536488", "title": "Arthur Amory Houghton", "text": ""}
{"id": "536489", "revid": "65337", "url": "https://gl.wikipedia.org/wiki?curid=536489", "title": "Arthur A. Houghton", "text": ""}
{"id": "536490", "revid": "65337", "url": "https://gl.wikipedia.org/wiki?curid=536490", "title": "Houghton, Arthur", "text": ""}
{"id": "536491", "revid": "65337", "url": "https://gl.wikipedia.org/wiki?curid=536491", "title": "Houghton, A. A.", "text": ""}
{"id": "536492", "revid": "65337", "url": "https://gl.wikipedia.org/wiki?curid=536492", "title": "Houghton, A.", "text": ""}
{"id": "536493", "revid": "65337", "url": "https://gl.wikipedia.org/wiki?curid=536493", "title": "B. Woytek", "text": ""}
{"id": "536494", "revid": "65337", "url": "https://gl.wikipedia.org/wiki?curid=536494", "title": "Woytek, Bernhard", "text": ""}
{"id": "536495", "revid": "65337", "url": "https://gl.wikipedia.org/wiki?curid=536495", "title": "Woytek, B.", "text": ""}
{"id": "536496", "revid": "98629", "url": "https://gl.wikipedia.org/wiki?curid=536496", "title": "C\u00e1ceres CB", "text": "O C\u00e1ceres Club Baloncesto foi un club profesional de baloncesto espa\u00f1ol con sede na cidade de C\u00e1ceres, Extremadura. Fundado en 1961, militou durante once temporadas na ACB, m\u00e1xima categor\u00eda do baloncesto espa\u00f1ol, sendo o \u00fanico equipo de Estremadura en conseguilo. Desapareceu despois da temporada 2004\u221205 por problemas financeiros.\nHistoria.\nPrimeiros anos.\nO C\u00e1ceres Club Baloncesto foi fundado no ano 1961 co nome de Club San Fernando de C\u00e1ceres. O 5 de novembro de 1961 o club debuta na 2\u00aa Divisi\u00f3n. En outubro de 1975, ante a grave situaci\u00f3n econ\u00f3mica que atravesa o club, o equipo de f\u00fatbol da cidade, o Club Polideportivo Cacere\u00f1o pasa a facerse cargo do club, que desde ese momento pasa a denominarse C.P. Cacere\u00f1o de Baloncesto. A finais de agosto de 1979, o Cacere\u00f1o decide acabar coa s\u00faa secci\u00f3n de baloncesto, polo que o club est\u00e1 novamente a piques de desaparecer. Fanse cargo do mesmo unha agrupaci\u00f3n de socios que forman unha xestora e como primeira decisi\u00f3n acordan mudar o nome do equipo ao de C\u00e1ceres Club Baloncesto. A pesar das dificultades econ\u00f3micas, o club permanece na 2\u00aa Divisi\u00f3n at\u00e9 1990, coa \u00fanica excepci\u00f3n de tres temporadas que pasou en 3\u00aa.\nA mediados de xullo de 1991 o club consegue facerse cunha praza na 1\u00aa Divisi\u00f3n B ap\u00f3s comprar os dereitos federativos do Bosco de Vigo. En moi pouco tempo o club ten que confeccionar un novo elenco de xogadores para a categor\u00eda, entre os que destacan Juan M\u00e9ndez, Gabriel Abrines e o pivote checo de 2,17 metros de estatura Ji\u0159\u00ed Ok\u00e1\u010d. Este ser\u00eda ao cabo da temporada o m\u00e1ximo anotador e reboteador da competici\u00f3n. Con eses vimbios, o club finaliza terceiro con 18 vitorias por 12 derrotas, o que lle d\u00e1 dereito a participar na ligui\u00f1a que decidir\u00e1 os equipos que ascenden \u00e1 ACB a seguinte tempada. Tras finalizar primeiros do seu grupo na ligui\u00f1a, enfr\u00f3ntanse ao Festina Andorra nunha serie ao mellor de 5 partidos cuxo vencedor ascender\u00eda directamente. Finalmente o ga\u00f1ador \u00e9 o conxunto andorrano tras vencer por 73\u221271 no quinto partido da eliminatoria. Despois de eliminar ao Canarias nunha serie previa, o C\u00e1ceres volve ter outra oportunidade de conseguir o ascenso fronte ao Prohaci Mallorca nunha serie ao mellor de 5 partidos. As\u00ed, o 10 de maio de 1992 coa serie 2\u22121 a favor do C\u00e1ceres, o club disputa na s\u00faa casa o encontro que supor\u00eda o ascenso \u00e1 liga ACB. A vitoria (80\u221279) e o ascenso l\u00f3grase finalmente grazas a unha canastra no \u00faltimo segundo do xogador Jordi Freixanet.\nA etapa en ACB.\nO debut na ACB do C\u00e1ceres produciuse o 19 de setembro de 1992 ante, o por aquel ent\u00f3n, vixente campi\u00f3n da Euroliga, Marbella Joventut. O debut non puido ser mellor ao vencer o equipo estreme\u00f1o na s\u00faa casa por 84\u221278. O quinteto inicial estaba o composto por Kevin Pritchard na posici\u00f3n de base, Juan M\u00e9ndez de escolta, Miguel \u00c1ngel Reyes de ala e Ant\u00f3n Soler e Lance Berwald de pivotes. Con todo, os seguintes resultados non foron bos, o que propiciou a destituci\u00f3n do adestrador Fari\u00f1as tras trece xornadas e a chegada de Manel Comas. A\u00ednda co novo adestrador, o club non consegue as suficientes vitorias para eludir o playoff de descenso. As\u00ed, primeira participaci\u00f3n do conxunto estreme\u00f1o na liga ACB finalizou co equipo na pen\u00faltima posici\u00f3n da t\u00e1boa cunha bagaxe de 9 vitorias por 22 derrotas e abocado a xogarse a permanencia sen ter o factor cancha. Xa no playoff, cos reforzos de Kenny Green de Kenny \"Sky\" Walker o C\u00e1ceres consegue manter a categor\u00eda ao imporse por 62\u221268 ao Ferrys Ll\u00edria no quinto partido da serie disputado en terras valencianas.\nA seguinte temporada, co t\u00e9cnico Manolo Flores no banco, supor\u00eda a mellor clasificaci\u00f3n final do equipo estreme\u00f1o en toda a s\u00faa historia ACB: 5\u00aa posici\u00f3n tras caer derrotado en cuartos de final polo Joventut de Badalona. Como consecuencia, o club clasif\u00edcase para a primeira das s\u00faas catro participaci\u00f3ns en Europa, tres na Copa Kora\u0107 (1995, 1997, 2001) e unha na Eurocopa (1998). Foi precisamente na primeira das devanditas participaci\u00f3ns, na temporada 1994\u221295, na que se conseguiu o seu resultado m\u00e1is positivo en Europa ao acandar as semifinais da Copa Kora\u0107 e caendo derrotado polo equipo que ao cabo se proclamar\u00eda campi\u00f3n, o Alba Berl\u00edn. D\u00faas tempadas m\u00e1is tarde, na 1996\u221297, o equipo consegue o subcampionato da Copa do Rei tras caer derrotado na final de Le\u00f3n ante o Joventut de Badalona (79-71).\nDesaparici\u00f3n.\nA tempada 1998\u221299 supuxo unha mudanza dr\u00e1stica no institucional coa ida de Jos\u00e9 Mar\u00eda Bermejo, quen fora presidente do C\u00e1ceres durante toda a historia do equipo na ACB. Ademais da marcha do presidente, esta tempada supuxo \u00e1 s\u00faa vez a reduci\u00f3n de orzamentos do patrocinador que acompa\u00f1ara ao equipo na ACB desde os seus inicios, Caja de Extremadura, as\u00ed como a reduci\u00f3n de orzamento do concello e a deputaci\u00f3n de C\u00e1ceres. Na temporada 2002\u221203 o equipo descende directamente \u00e1 liga LEB tras conclu\u00edr d\u00e9cimo s\u00e9timo na tempada regular, po\u00f1endo fin \u00e1 \u00fanica andaina dun equipo estreme\u00f1o na m\u00e1xima categor\u00eda do baloncesto espa\u00f1ol tras once anos de permanencia na mesma.\nTras o descenso, prod\u00facese a quebra da Sociedade An\u00f3nima Deportiva (SAD). A pesar de todo, o equipo logra eludir a desaparici\u00f3n grazas a unha sentenza xudicial que estabelec\u00eda que non exist\u00eda sucesi\u00f3n de empresas entre a SAD e o C\u00e1ceres C.B. que se constitu\u00edu despois. Isto permitiulle participar durante dous anos na liga LEB. Por\u00e9n, a nova sociedade nunca logra recuperarse dos problemas econ\u00f3micos e finalmente acaba vendendo os seus dereitos federativos ao equipo de Aguas de Calpe \u00e1 conclusi\u00f3n da temporada 2004\u221205. Durante a temporada 2005\u221206 o club conserva a estrutura das categor\u00edas inferiores, ademais de contar cun equipo na Primeira Divisi\u00f3n, quinta categor\u00eda do baloncesto espa\u00f1ol. Finalmente, tras a conclusi\u00f3n da temporada 2005\u221206 a instituci\u00f3n dis\u00f3lvese definitivamente. Tras dous anos nos que a cidade de C\u00e1ceres non contou con ning\u00fan representante no baloncesto de elite, no ver\u00e1n do 2007 tras a fusi\u00f3n dos equipos San Antonio e Ciudad de C\u00e1ceres, as\u00ed como do apoio dun grupo de empresarios locais e instituci\u00f3ns, fixeron pos\u00edbel a compra da praza do Grupo Cibo Ll\u00edria de LEB Prata e a creaci\u00f3n dun novo club, o C\u00e1ceres Ciudad del Baloncesto.\nAdestradores.\nOs seguintes son os adestradores do C\u00e1ceres en ACB.\nPalmar\u00e9s.\nCopa Estremadura"}
{"id": "536497", "revid": "5132", "url": "https://gl.wikipedia.org/wiki?curid=536497", "title": "C\u00e1ceres Club Baloncesto", "text": ""}
{"id": "536498", "revid": "5132", "url": "https://gl.wikipedia.org/wiki?curid=536498", "title": "Club Baloncesto C\u00e1ceres", "text": ""}
{"id": "536499", "revid": "5132", "url": "https://gl.wikipedia.org/wiki?curid=536499", "title": "CB C\u00e1ceres", "text": ""}
{"id": "536501", "revid": "1888", "url": "https://gl.wikipedia.org/wiki?curid=536501", "title": "Jos\u00e9 Fern\u00e1ndez Borrajo", "text": "Jos\u00e9 Fern\u00e1ndez Borrajo, finado en Ourense o 7 de xu\u00f1o de 1985, foi un avogado e pol\u00edtico galego.\nTraxectoria.\nAvogado en Ourense, colaborou en \"La Regi\u00f3n\". Militante do Partido Galeguista. Foi un dos asinantes do manifesto da Dereita Galeguista de Ourense encabezado por Vicente Risco en febreiro de 1936. Foi elixido presidente do grupo ourens\u00e1n da Dereita Galeguista. Colaborou na campa\u00f1a a prol do Estatuto. Co golpe de Estado do 18 de xullo de 1936 foi nomeado polic\u00eda honorario vinte e catro horas despois da declaraci\u00f3n do estado de guerra e foi o redactor, xunto con Jaime P\u00e9rez Colem\u00e1n, da primeira folla de propaganda difundida polos rebeldes. Ingresou na milicia de segunda li\u00f1a dos Caballeros de Santiago, formou parte da s\u00faa comisi\u00f3n depuradora e afiliouse \u00e1 Comu\u00f1\u00f3n Tradicionalista (onde foi membro da s\u00faa Xunta de Guerra e exerceu de Delegado de Organizaci\u00f3n e Relaci\u00f3ns Exteriores dende xaneiro de 1937). Colaborou na prensa, en actos de propaganda e foi vogal da Comisi\u00f3n de Integraci\u00f3n de FET y de las JONS, Delegado Provincial de Propaganda e Prensa de FET y de las JONS, secretario da Comisi\u00f3n Provincial de Mutilados, secretario do Colexio de Avogados e presidente do Tribunal Tutelar de Menores. Inco\u00e1ronlle expediente de responsabilidades pol\u00edticas que foi sobresido, por\u00e9n, a instancia do Servizo de Depuraci\u00f3n de FET y de las JONS, a Secretar\u00eda Xeral decretou a s\u00faa expulsi\u00f3n pola militancia no Partido Galeguista. No franquismo foi presidente do Liceo Recreo Orensano (1956-1959), da C\u00e1mara de Comercio de Ourense (1963-1976) e da Coral de Ruada. Maxistrado suplente da Audiencia Provincial, foi presidente do consello de administraci\u00f3n de Aguas de Sousas. Finou en Ourense o 7 de xu\u00f1o de 1985."}
{"id": "536533", "revid": "25871", "url": "https://gl.wikipedia.org/wiki?curid=536533", "title": "R\u00edo Neuqu\u00e9n", "text": "O r\u00edo Neuqu\u00e9n \u00e9 un importante curso de auga da Patagonia Arxentina. Corre enteiramente dentro da provincia do mesmo nome, a\u00ednda que nos seus \u00faltimos quil\u00f3metros serve de l\u00edmite coa provincia de R\u00edo Negro, sendo un dos dous r\u00edos m\u00e1is importantes da provincia, xunto co r\u00edo Limay.\nToponimia.\nO nome do r\u00edo prov\u00e9n do idioma mapuche e o seu significado segue sendo obxecto de estudo.\nO significado cl\u00e1sico da palabra Neuqu\u00e9n corresponde a F\u00e9lix San Mart\u00edn que o deriva de \"\u00f1edquen\" que significa 'atrevido, arrogante e audaz'.\nGregorio \u00c1lvarez cuestionou o significado anterior, argumentando que parte dunha \u00abetimolox\u00eda caprichosa\u00bb. Este estudoso identifica na palabra d\u00faas part\u00edculas formativas: \"neu-\u00e9n\", que significa 'forza-ter' e \"ko-\u00e9n\" que significa 'auga-ter', polo que \"neu-k\u2019en\" significa 'auga que ten forza' e, aplicado a un r\u00edo, 'fortemente correntoso'.\nJuan Mario Raone ofrece a s\u00faa propia versi\u00f3n. Esta cita diversas fontes segundo as cales o nome do r\u00edo era ap\u00f3cope de \"neuquel\u00e9n\", que significa 'agarrado da cola do cabalo', que era a forma en que se vadeaba o r\u00edo historicamente.\nO xornalista mapuche Kvrvf Nawel cita a memoria oral mapuche segundo a cal a orixe do nome do r\u00edo est\u00e1 relacionado coa acci\u00f3n de 'aferrarse os brazos uns aos outros', que en idioma mapuche \u00e9 \"nvwken\" e que esta palabra foi escoitada polos soldados do ex\u00e9rcito arxentino a mediados do s\u00e9culo XIX e dita a berros por un grupo de mapuches que, desta maneira, decidiu cruzar un dos r\u00edos da confluencia para escapar deste ex\u00e9rcito.\nUnha das primeiras referencias escritas at\u00f3pase nas cr\u00f3nicas do sacerdote alem\u00e1n Bernardo Havestadt, no ano 1752, onde no seu diario de traves\u00eda conta que pasou a noite do outro lado dun r\u00edo ameazador chamado \"\u00d1udquen\".\nDetalles.\nA s\u00faa conca abarca case toda a metade norte da provincia hom\u00f3nima, parte da cordilleira dos Andes, e, na s\u00faa confluencia co r\u00edo Limay, forma o r\u00edo Negro. A s\u00faa lonxitude anda polos 400 km.\nAs s\u00faas augas son turbias, produto dos sedimentos que baixan do volc\u00e1n Domuyo. Na s\u00faa canle superior \u00e9 un bo pesqueiro de troitas, particularmente da troita arco da vella.\nNo seu tramo inferior forma un val de actividade frut\u00edcola intensiva.\nEstablec\u00e9ronse ultimamente vides, en particular preto da localidade de San Patricio del Cha\u00f1ar.\nComplexos hidroel\u00e9ctricos.\nUns 90 km antes da s\u00faa desembocadura at\u00f3pase o complexo hidroel\u00e9ctrico Cerros Colorados, destinado ao control das ametencias e a xeraci\u00f3n de enerx\u00eda el\u00e9ctrica, coa particularidade de que o seu orixinal dese\u00f1o permitiu non anegar o val do r\u00edo. Este complexo, xunto co Choc\u00f3n, permitiron controlar as crecidas do R\u00edo Negro e o desenvolvemento do Alto Val do R\u00edo Negro.\nAs\u00ed mesmo comezouse co proceso licitatorio (xu\u00f1o de 2008) para a construci\u00f3n do complexo hidroel\u00e9ctrico Chihuido I situado a 5 km augas abaixo da s\u00faa confluencia co r\u00edo Agrio. O proxecto consiste na construci\u00f3n dunha represa e unha central hidroel\u00e9ctrica conectado ao sistema arxentino, capaz de xerar 1900 GWh por ano."}
{"id": "536543", "revid": "98629", "url": "https://gl.wikipedia.org/wiki?curid=536543", "title": "Tatiana Kuznetsova", "text": "Tatiana Dmitrievna Kuznetsova (en ruso : \u0422\u0430\u0442\u044c\u044f\u043d\u0430 \u0414\u043c\u0438\u0442\u0440\u0438\u0435\u0432\u043d\u0430 \u041a\u0443\u0437\u043d\u0435\u0446\u043e\u0432\u0430), nada en Gorky o 14 de xullo de 1941 e finada o 28 de agosto de 2018, foi unha cosmonauta sovi\u00e9tica e a persoa m\u00e1is nova elixida por un goberno para participar nun programa espacial tripulado.\nTraxectoria.\nPolo que se sabe, foi a \u00fanica da familia que gozaba dunha educaci\u00f3n superior. A profesi\u00f3n do seu pai non est\u00e1 rexistrada, a s\u00faa nai era ama de casa e os seus irm\u00e1ns m\u00e1is vellos especializ\u00e1ronse na construci\u00f3n e na agricultura, respectivamente.\nAbriuse paso entre catrocentos candidatas para unirse ao Vostok 6 (\u0412\u043e\u0441\u0442\u043e\u043a-6, Programa Vostok, 16 de xu\u00f1o de 1963), sendo unha das cinco finalistas xunto coa astronauta Valentina Tereshkova. Tam\u00e9n recibiu formaci\u00f3n de copiloto entre 1965 e 1966 para finalmente unirse ao equipo de apoio Vosjod-5 (\u0412\u043e\u0441\u0445\u043e\u0434-5), pero nunca se levou a cabo debido \u00e1 cancelaci\u00f3n do Programa Vosjod . Case en paralelo, converteuse nunha reco\u00f1ecida campioa nacional de paracaidismo da Uni\u00f3n Sovi\u00e9tica.\nCarreira espacial.\nVostok-6 e as primeiras cosmonautas femininas\nA responsabilidade de seleccionar os candidatos axeitados para inscribirse no programa Vostok recaeu na DOSAAF ou Sociedade Voluntaria de Axuda ao Ex\u00e9rcito, Forza A\u00e9rea e Mari\u00f1a ((\u0414\u043e\u0431\u0440\u043e\u0432\u043e\u043b\u044c\u043d\u043e\u0435 \u041e\u0431\u0449\u0435\u0441\u0442\u0432\u043e \u0421\u043e\u0434\u0435\u0439\u0441\u0442\u0432\u0438\u044f \u0410\u0440\u043c\u0438\u0438, \u0410\u0432\u0438\u0430\u0446\u0438\u0438 \u0438 \u0424\u043b\u043e\u0442\u0443), unha entidade fundada en 1951 para asistir ao goberno sovi\u00e9tico . Unhas 400 mulleres present\u00e1ronse \u00e1s probas en xaneiro de 1962, das que s\u00f3 quedaron cinco candidatas debido \u00e1s numerosas restrici\u00f3ns impostas polo estado. Non s\u00f3 ti\u00f1an que cumprir condici\u00f3ns espec\u00edficas en termos de idade, peso e estatura; Tam\u00e9n ti\u00f1an que estar relacionadas co ex\u00e9rcito, a acrobacia a\u00e9rea, o voo deportivo ou o paracaidismo, ou polo menos altamente cualificados en relaci\u00f3n con esta \u00faltima \u00e1rea.\nO exame tivo cinco fases, cada unha delas m\u00e1is dura que a anterior. No primeiro, o n\u00famero de candidatas reduciuse drasticamente a 58 mulleres porque o resto non cumpr\u00edan os requisitos m\u00ednimos. Na segunda, o xefe do corpo sovi\u00e9tico de cosmonautas Nikolai Kamanin revisou os informes e descartou a 35 persoas. Na terceira fase, 5 mulleres m\u00e1is desped\u00edronse do so\u00f1o espacial por non ter pasado as probas m\u00e9dicas, aparentemente mal realizadas pola DOSAAF. No cuarto e pen\u00faltimo, s\u00f3 quedaron 18 candidatos, a\u00ednda que alg\u00fans autores suxiren que unha delas abandonou o proceso antes da proba.\nGrazas \u00e1s s\u00faas habilidades como paracaidista, Tatiana Kuznetsova foi finalista en abril de 1962. Con 20 anos era a m\u00e1is nova das cinco elixidas. Como parte da \u00faltima proba, ela, Valentina Tereshkova (24), Irina Solovyova (24), Valentina Ponomariova (28) e Zhanna Yorkina (22) tiveron que alistarse nas forzas a\u00e9reas sovi\u00e9ticas; concretamente, dentro da Academia Zhukovsky de Alta Enxe\u00f1ar\u00eda. Al\u00ed comezaron a adestrar no rango de tenente, seguindo un adestramento cada vez m\u00e1is intenso a medida que se achegaba a data clave. Por desgraza, e como lle pasou a Yorkina, Kuznetsova quedou \u00e1s portas da viaxe.\nTatiana foi retirada do proxecto Vostok-6, xa que a pesar de ser considerada unha das favoritas ao comezo do adestramento, non demostrou o necesario para formar parte do voo. D\u00edxose dela que a\u00ednda era \"demasiado nova\" e que non desenvolvera plenamente \"as s\u00faas cualidades [f\u00edsicas]\". Tam\u00e9n estivo influ\u00eddo pola coincidencia dunha enfermidade que a mantivo afastada dos adestramentos durante un tempo. Non foi a \u00fanica que sufriu ese destino: Kamanin tam\u00e9n retirou a Zhanna Yorkina por outros motivos.\nVosjod-5, a segunda oportunidade de Tatiana\nO Programa Vosjod, iniciado en outubro de 1964, permitiu a Kuznetsova volver so\u00f1ar co espazo por un tempo. Esta continuaci\u00f3n do programa Vostok tam\u00e9n foi concibida para realizarse en varias fases e inclu\u00edu os dous voos tripulados por varias persoas e outros dirixidos desde a Terra. O obxectivo do goberno ruso era claro: plantar cara aos Estados Unidos de Am\u00e9rica, que xa comezaban a desenvolver o proxecto Gemini .\nNikolai Kamanin contemplou un novo proxecto espacial con mulleres. A oposici\u00f3n do enxe\u00f1eiro xefe Sergei Korolev non foi suficiente para deter as ambici\u00f3ns de Kamanin e en abril de 1965 anunciouse o equipo para o futuro proxecto Vosjod-5: Valentina Ponomariova estar\u00eda ao mando e Irina Solovyova aos mandos da c\u00e1psula. Tatiana Kuznetsova e Zhanna Yorkina, recentemente graduadas na academia Zhukovski, foron case descartadas polos criterios de Kamanin, que as consideraban nuloas para voar \"polo menos antes de 1970\". Afortunadamente formar\u00edan parte do segundo equipo de apoio, substitu\u00edndo a dous compa\u00f1eiros asignados a un voo posterior de Voskhod. O grupo de cosmonautas femininas disolveuse formalmente en outubro de 1969."}
{"id": "536545", "revid": "5863", "url": "https://gl.wikipedia.org/wiki?curid=536545", "title": "Patr\u00f3n Costeiro", "text": ""}
{"id": "536547", "revid": "785", "url": "https://gl.wikipedia.org/wiki?curid=536547", "title": "Aci\u00f3n", "text": ""}
{"id": "536548", "revid": "1888", "url": "https://gl.wikipedia.org/wiki?curid=536548", "title": "Dar\u00edo Caram\u00e9s Ruza", "text": "Dar\u00edo Caram\u00e9s Ruza, nado en Biscaia o 18 de decembro de 1871 e finado en Pontevedra o 24 de outubro de 1949, foi un mestre e pol\u00edtico galego.\nTraxectoria.\nFoi nomeado mestre da escola de Santo Domingo de Betanzos en 1893; al\u00ed creou a revista escolar \"Infancia\" e un museo escolar. Despois foi inspector de primeiro ensino de Biscaia e inspector xeral de colonias escolares. Inspector de primeiro ensino de Pontevedra, militante do Partido Galeguista, foi un dos asinantes do manifesto fundacional da Dereita Galeguista en xu\u00f1o de 1935. Xubilouse como inspector en decembro de 1941."}
{"id": "536552", "revid": "98629", "url": "https://gl.wikipedia.org/wiki?curid=536552", "title": "Starshine", "text": "Starshine (acr\u00f3nimo de \"Student Tracked Atmospheric Research Satellite for Heuristic International Networking Equipment\") \u00e9 unha serie de sat\u00e9lites para estudar a densidade atmosf\u00e9rica.\nCaracter\u00edsticas.\nOs sat\u00e9lites Starshine foron dese\u00f1ados polo Laboratorio de Investigaci\u00f3n Naval dos Estados Unidos e constru\u00eddos por voluntarios e varias organizaci\u00f3ns dos Estados Unidos e o Canad\u00e1. Cada sat\u00e9lite ten forma esf\u00e9rica e vai recuberto de centos ou miles de espellos de aluminio constru\u00eddos e pu\u00eddos por estudantes de todo o mundo. A superficie reflectante dos sat\u00e9lites causan destelos visibles ao mencer e ao atardecer co ollo espido aos habitantes situados entre 60 graos de latitude norte e sur. Coas observaci\u00f3ns feitas desde terra p\u00f3dense determinar os cambios na \u00f3rbita dos sat\u00e9lites causados pola fricci\u00f3n coa atmosfera superior e polo tanto a s\u00faa densidade.\nStarshine 1 era unha esfera de 48 cm de di\u00e1metro e 39 kg de peso recuberta de 878 dos espellos de aluminio, cada un de 2,5 cm de di\u00e1metro. Foi lanzada desde o transbordador espacial Discovery durante a misi\u00f3n STS-96 o 27 de maio de 1999.\nStarshine 2 era similar a Starshine 1, con 858 na s\u00faa superficie, pero cun sistema de gas que fac\u00eda que rotara a 5 graos por segundo sobre si mesma para aumentar o n\u00famero de flashes visibles desde terra. Foi posta en \u00f3rbita desde o transbordador espacial Endeavour o 5 de decembro de 2001 durante a misi\u00f3n STS-108.\nStarshine 3 ti\u00f1a case 1 m de di\u00e1metro, unha masa de 91 kg e iba recuberto por 1500 espellos. Levaba tam\u00e9n un reflector l\u00e1ser na s\u00faa superficie, bater\u00edas, c\u00e9lulas solares, un transmisor de radioafeccionado e un receptor de comandos. Inicialmente o sat\u00e9lite rotaba a 5 graos por segundo sobre si mesmo. Foi lanzado o 30 de setembro de 2001 mediante un foguete Athena 1. Reentrou na atmosfera o 21 de xaneiro de 2003.\nStarshine 4 non chegou a \u00f3rbita por problemas co seu foguete lanzador, un LauncherOne, mentres que Starshine 5, unha esfera de 10 cm de di\u00e1metro con 31 reflectores l\u00e1ser na superficie, non chegou a ser lanzada."}
{"id": "536553", "revid": "4817", "url": "https://gl.wikipedia.org/wiki?curid=536553", "title": "STARSHINE", "text": ""}
{"id": "536554", "revid": "4817", "url": "https://gl.wikipedia.org/wiki?curid=536554", "title": "Starshine 3", "text": ""}
{"id": "536557", "revid": "67557", "url": "https://gl.wikipedia.org/wiki?curid=536557", "title": "Parque Natural da Serra das Neves", "text": ""}
{"id": "536559", "revid": "1093", "url": "https://gl.wikipedia.org/wiki?curid=536559", "title": "Goretti Dur\u00e1n Pi\u00f1eiro", "text": ""}
{"id": "536565", "revid": "1131", "url": "https://gl.wikipedia.org/wiki?curid=536565", "title": "Encoro de Prada", "text": "O encoro de Prada \u00e9 un pantano artificial creado entre 1955 e 1958 no r\u00edo Xares, situado no concello da Veiga. A s\u00faa construci\u00f3n pola empresa Moncabril provocou o asolagamento da aldea de Alberguer\u00eda no ano 1958. Popularmente co\u00f1ecido como presa da Alberguer\u00eda ou Albergar\u00eda.\nActividades.\nO encoro ofrece diversas actividades ademais da produci\u00f3n hidroel\u00e9ctrica: pesca, navegaci\u00f3n, ba\u00f1o, lecer e restauraci\u00f3n."}
{"id": "536566", "revid": "15490", "url": "https://gl.wikipedia.org/wiki?curid=536566", "title": "M\u00e1ster en administraci\u00f3n de empresas", "text": ""}
{"id": "536568", "revid": "25871", "url": "https://gl.wikipedia.org/wiki?curid=536568", "title": "Rafael Prado Fraguas", "text": "Rafael Prado Fraguas, nado en Ourense o 2 de xaneiro de 1957 e finado en Madrid o 3 de xullo de 2016, foi un futbolista galego que xogaba de defensa. A s\u00faa carreira desenvolveuna principalmente no Atl\u00e9tico de Madrid, pero estivo marcada por unha grave lesi\u00f3n sufrida en 1976.\nTraxectoria.\nNado en Ourense, comezou a xogar ao f\u00fatbol no Atl\u00e9tico Juventud do barrio da Lonia. Con varios equipos interesados nel, Fernando Bouso levouno a Madrid para probar no Atl\u00e9tico de Madrid, e al\u00ed ingresou na canteira do club vermello e branco. O 6 de abril de 1974, con 17 anos, debutou co primeiro equipo na Primeira Divisi\u00f3n da man do adestrador Luis Aragon\u00e9s, que tivo que recorrer a el nun partido contra o Murcia por mor das baixas por lesi\u00f3n de Eusebio Bejarano e Domingo Benegas e por sanci\u00f3n de Ram\u00f3n Heredia e Rub\u00e9n Osvaldo D\u00edaz. \nDurante os seguintes tres anos ga\u00f1ou co equipo madrile\u00f1o unha Copa Intercontinental, unha Copa do Rei e unha liga, e debutou na Recopa de Europa, pero a s\u00faa carreira viuse truncada o 8 de febreiro de 1976, pouco despois de cumprir 19 anos, cando nun partido contra a UD Salamanca, un choque con Santiago Bartolom\u00e9 Rial rompeulle a tibia e o peron\u00e9. Reapareceu dous anos e unha semana despois, nun partido da Copa do Rei contra a UD Las Palmas. Con todo, s\u00f3 11 d\u00edas despois da s\u00faa reaparici\u00f3n volveu sufrir unha grave lesi\u00f3n nun partido de liga contra o C\u00e1diz, precisando 22 puntos de sutura. Non volveu xogar esa tempada, mentres que na seguinte pasou ao filial, co que disputou 22 encontros na Segunda B. Nas campa\u00f1as 1979/80 e 1980/81 xogou sete partidos co primeiro equipo. \nNo ver\u00e1n de 1981, o club decidiu non seguir contando cos seus servizos, polo que Fraguas regresou a Galicia, onde estivo a proba polo Celta de Vigo de Pavi\u0107, co que xogou 65 minutos nun partido amigable contra o Porri\u00f1o, sen chegar a fichar finalmente. Volveu ent\u00f3n a Madrid, onde xogou co Torrej\u00f3n na Segunda B. En 1982 volveu \u00e1 s\u00faa cidade natal e fichou polo Ourense, co que xogou durante d\u00faas tempadas na Terceira Divisi\u00f3n. Na campa\u00f1a 1985/86 xogou no Daimiel, da mesma categor\u00eda.\nFaleceu o 3 de xullo de 2016, aos 59 anos.\nPalmar\u00e9s.\nAtl\u00e9tico de Madrid"}
{"id": "536569", "revid": "5132", "url": "https://gl.wikipedia.org/wiki?curid=536569", "title": "CB Cajamadrid", "text": ""}
{"id": "536570", "revid": "98629", "url": "https://gl.wikipedia.org/wiki?curid=536570", "title": "Craig Dykema", "text": "Craig Dykema, nado o 11 de xu\u00f1o de 1959 en Lakewood, no Condado dos \u00c1nxeles en California, \u00e9 un ex-xogador profesional de baloncesto estadounidense. Xogaba na pocisi\u00f3n de ala cunha altura de 2,03 m. Foi o primeiro m\u00e1ximo triplista da Liga ACB desde a implantaci\u00f3n da li\u00f1a de tres en 1984."}
{"id": "536571", "revid": "23204", "url": "https://gl.wikipedia.org/wiki?curid=536571", "title": "Wikipedia en \u00e1rabe exipcio", "text": "A Wikipedia en \u00e1rabe exipcio (en ) \u00e9 a edici\u00f3n da enciclopedia libre Wikipedia en \u00e1rabe exipcio. Esta versi\u00f3n de Wikipedia act\u00faa principalmente como unha alternativa \u00e1 Wikipedia en \u00e1rabe, en favor dos falantes do dialecto \u00e1rabe de Exipto. At\u00e9 o ano 2020, era a \u00fanica versi\u00f3n de Wikipedia escrita nun dialecto local do \u00e1rabe. A segunda versi\u00f3n nun dialecto foi a Wikipedia en \u00e1rabe marroqu\u00ed, a cal foi aprobada e creada en xullo de 2020.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536572", "revid": "23204", "url": "https://gl.wikipedia.org/wiki?curid=536572", "title": "Wikipedia en \u00e1rabe", "text": "A Wikipedia en \u00e1rabe (en ) \u00e9 a edici\u00f3n da enciclopedia libre Wikipedia en lingua \u00e1rabe. Foi creada o 9 de xullo de 2003. Foi a primeira das Wikipedias nunha lingua sem\u00edtica en acadar os 100\u00a0000 artigos o 25 de maio de 2009, e tam\u00f1en a primeira nunha lingua sem\u00edtica en superar a cifra dun mill\u00f3n de artigos, o cal conseguiu o 17 de novembro de 2019.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536580", "revid": "23204", "url": "https://gl.wikipedia.org/wiki?curid=536580", "title": "Wikipedia en casaco", "text": "A Wikipedia en casaco (en ) \u00e9 a edici\u00f3n da enciclopedia libre Wikipedia en lingua casaca. Foi creada o 2 de xu\u00f1o de 2002.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA Wikipedia en casaco comezou en xu\u00f1o de 2002. O seu crecemento impulsouse especialmente no ano 2011, pasando de 7\u00a0000 artigos a m\u00e1is de 100\u00a0000 en menos dun ano, principalmente grazas \u00e1 incorporaci\u00f3n de contidos da enciclopedia casaca, que liberou os seus contidos baixo a licenza Creative Commons Attribution Share-Alike License (CC BY-SA)."}
{"id": "536591", "revid": "23204", "url": "https://gl.wikipedia.org/wiki?curid=536591", "title": "Wikipedia en ucra\u00edno", "text": "A Wikipedia en ucra\u00edno (en ) \u00e9 a edici\u00f3n da enciclopedia libre Wikipedia en lingua ucra\u00edna. O primeiro artigo foi creado o 30 de xaneiro de 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536592", "revid": "23204", "url": "https://gl.wikipedia.org/wiki?curid=536592", "title": "Wikipedia en yoruba", "text": "A Wikipedia en yoruba (en ) \u00e9 a edici\u00f3n da enciclopedia libre Wikipedia en lingua yoruba. Foi creada o 1 de febreiro de 2008. O usuario da Wikipedia en yoruba co\u00f1ecido como Demmy, foi galardoado no ano 2012 co reco\u00f1ecemento ao Wikimedista do ano pola creaci\u00f3n dun bot para traducir 15\u00a0000 artigos curtos en ingl\u00e9s \u00e1 lingua yoruba.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536595", "revid": "23204", "url": "https://gl.wikipedia.org/wiki?curid=536595", "title": "Wikipedia en t\u00e1rtaro", "text": "A Wikipedia en t\u00e1rtaro (en ) \u00e9 a edici\u00f3n da enciclopedia libre Wikipedia en lingua t\u00e1rtara. Foi creada en setembro de 2003. A Wikipedia en t\u00e1rtaro usa o alfabeto cir\u00edlico. Por\u00e9n, ao contrario da maior\u00eda das outras linguas que escriben en cir\u00edlico, alg\u00fans dos artigos est\u00e1n en alfabeto latino.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536599", "revid": "23204", "url": "https://gl.wikipedia.org/wiki?curid=536599", "title": "Viquip\u00e8dia", "text": ""}
{"id": "536601", "revid": "23204", "url": "https://gl.wikipedia.org/wiki?curid=536601", "title": "Wikipedia en italiano", "text": "A Wikipedia en italiano (en ) \u00e9 a edici\u00f3n da enciclopedia libre Wikipedia en lingua italiana. Esta versi\u00f3n foi creada o 11 de maio de 2001 e a primeira edici\u00f3n foi realizada o 11 de xu\u00f1o de 2001. \u00c9 a novena meirande Wikipedia en n\u00famero de artigos (despois da inglesa, da cebuana, da sueca, da alem\u00e1, da francesa, da neerlandesa, da rusa e da castel\u00e1).\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536609", "revid": "16507", "url": "https://gl.wikipedia.org/wiki?curid=536609", "title": "Mark Simpson", "text": "Mark Allen Simpson, nado o 4 de febreiro de 1961 en Fort Wayne, Indiana, \u00e9 un ex-xogador profesional de baloncesto estadounidense. Xogaba na pocisi\u00f3n de ala cunha altura de 2,03 m. Foi o d\u00faas veces m\u00e1ximo triplista da Liga ACB.\nTraxectoria.\nNado en Fort Wayne e formado no Catawba College, Simpson foi elixido na s\u00e9tima rolda do Draft da NBA de 1984 polos Denver Nuggets. Por\u00e9n, non chega a xogar nunca na NBA e desenvolver\u00eda a s\u00faa carreira deportiva en Europa. As s\u00faas primeiras temporadas como profesional trasncorreron en Israel, Grecia e Francia. Na temporada 1988\u22121989 xoga no Napoli Basket, facendo unha media durante a temporada de 22 puntos e 7 rebotes por encontro. \nA s\u00faas \u00faltimas catro temporadas como profesional ser\u00edan en Espa\u00f1a, onde xoga dous anos no Cajabilbao e outros dous no Real Madrid. Nestas catro temporadas fai unha media de 18 puntos e 5 rebotes por partido. Especialista en triplas, no Real Madrid foi un dos dous estranxeiros xunto con Ricky Brown que axudaron \u00e1 vitoria na Recopa de Europa. Ao ano seguinte, xa con tres estranxeiros por equipo, sumouse Arvydas Sabonis e conseguiu ga\u00f1ar a Liga ACB e Copa do Rei. Despois da final, e por problemas f\u00edsicos nos xeonllos, Simpson decide retirarse da pr\u00e1ctica activa do baloncesto, non sen antes dar positivo nun control antidopaxe ao inxerir un medicamento estadounidense chamado Elixir DM \"sen consentimento dos servizos m\u00e9dicos do club\". Simpson est\u00e1base a tratar unha forte catarreira. O xogador de non terse retirado, tivese sido sancionado con dous anos sen poder xogar."}
{"id": "536610", "revid": "54334", "url": "https://gl.wikipedia.org/wiki?curid=536610", "title": "Pirater\u00eda (dereito de autor)", "text": ""}
{"id": "536612", "revid": "54334", "url": "https://gl.wikipedia.org/wiki?curid=536612", "title": "Pirater\u00eda intelectual", "text": ""}
{"id": "536614", "revid": "54334", "url": "https://gl.wikipedia.org/wiki?curid=536614", "title": "Pirater\u00eda moderna", "text": ""}
{"id": "536615", "revid": "5132", "url": "https://gl.wikipedia.org/wiki?curid=536615", "title": "Real Madrid de Baloncesto", "text": ""}
{"id": "536617", "revid": "104999", "url": "https://gl.wikipedia.org/wiki?curid=536617", "title": "Svetlana Savitskaya", "text": ""}
{"id": "536621", "revid": "89787", "url": "https://gl.wikipedia.org/wiki?curid=536621", "title": "Alfred Bellinger", "text": "Alfred Raymond Bellinger, nado en Durham, Pensilvania, o 24 de xullo de 1893, e finado o 11 de febreiro de 1978, foi un numism\u00e1tico e arque\u00f3logo estadounidense. \nTraxectoria.\nAlfred Bellinger naceu en Durham o 24 de xullo de 1893, fillo de Hiram Paulding e de Elizabeth Dwight (Raymond) Bellinger.\nGraduouse en artes en 1917 na Universidade Yale, onde tam\u00e9n acadou o seu doutoramento en 1925, e ese mesmo ano marchou a Grecia para completar a s\u00faa formaci\u00f3n durante un curso na Escola Americana de Estudos Cl\u00e1sicos de Atenas.\nA vida profesional de Bellinger estivo vinculada \u00e1 Universidade Yale, onde exerceu diversos postos docentes na d\u00e9cada de 1920. Entre 1930 e 1962 foi profesor de Lingua Latina, e a partir de 1966 profesor em\u00e9rito.\nParticipou nas escavaci\u00f3ns de Dura Europos e en entre 1931 e 1949 publicou diversos estudos sobre as moedas al\u00ed achadas.\nAo longo da s\u00faa carreira acad\u00e9mica participou tam\u00e9n como docente na Biblioteca de Investigaci\u00f3n Dumbarton Oaks (desde 1948) e no Instituto de Estudos Avanzados de Princeton (1960-1961). Tam\u00e9n ocupou diversos postos de responsabilidade, como membro da direcci\u00f3n do Consello de Sociedades Eruditas (1946-1949) ou presidente do consello da Escola Americana de Estudos Cl\u00e1sicos de Atenas (1960-1965).\nEntre outras sociedades e entidades acad\u00e9micas, foi membro da \"Royal Numismatic Society\" (Londres), da \"American Philological Association\" e da \"American Numismatic Society\" . As\u00ed mesmo, foi membro correspondente do Instituto Arqueol\u00f3xico Alem\u00e1n e membro honorario da Comisi\u00f3n Internacional de Numism\u00e1tica.\nVida persoal.\nAlfred Bellinger casou o 26 de xu\u00f1o de 1920 con Charlotte Blake Brinsmade, con quen tivo cinco fillos.\nBellinger faleceu o 11 de febreiro de 1978.\nPublicaci\u00f3ns.\nEsta \u00e9 unha escolma dos traballos monogr\u00e1ficos m\u00e1is salientables dos publicados por Bellinger ao longo da s\u00faa carreira acad\u00e9mica:"}
{"id": "536622", "revid": "65337", "url": "https://gl.wikipedia.org/wiki?curid=536622", "title": "Alfred Raymond Bellinger", "text": ""}
{"id": "536623", "revid": "65337", "url": "https://gl.wikipedia.org/wiki?curid=536623", "title": "Alfred R. Bellinger", "text": ""}
{"id": "536624", "revid": "65337", "url": "https://gl.wikipedia.org/wiki?curid=536624", "title": "A. R. Bellinger", "text": ""}
{"id": "536625", "revid": "65337", "url": "https://gl.wikipedia.org/wiki?curid=536625", "title": "Bellinger, A. R.", "text": ""}
{"id": "536626", "revid": "5863", "url": "https://gl.wikipedia.org/wiki?curid=536626", "title": "Julia Buj\u00e1n Varela", "text": "Mar\u00eda Julia Araceli Buj\u00e1n Varela, nada en Agolada en 1952, \u00e9 unha m\u00e9dica galega, catedr\u00e1tica da Universidade de Alcal\u00e1.\nTraxectoria profesional.\nEstudou Ciencias Biol\u00f3xicas na Universidade de Santiago de Compostela, logo de ser vetada por ser muller na Mari\u00f1a Mercante na Coru\u00f1a. A familia trasladouse a Madrid e licenciouse en Ciencias Biol\u00f3xicas pola Universidade Complutense de Madrid (UCM) en 1973 e en Medicina e Cirurx\u00eda (UCM, 1977), doutorouse en Medicina e Cirurx\u00eda con Premio Extraordinario na Universidade Complutense de Madrid (UCM) en 1981. Foi profesora adxunta de Histolox\u00eda e Embriolox\u00eda Xeral dende 1982 na Facultade de Medicina da Universidade de Alcal\u00e1, profesora extraordinaria do Instituto de Criminolox\u00eda da Facultade de Dereito da Universidade Complutense (1977-2000). En 2004 obtivo a C\u00e1tedra de Histolox\u00eda e Enxe\u00f1er\u00eda Tisular na Universidade de Alcal\u00e1. Foi directora do Departamento de Especialidades M\u00e9dicas (2004-2007) e decana da Facultade de Medicina (2010-2012), decana da Facultade de Medicina e Ciencias da Sa\u00fade e das relaci\u00f3ns coas Instituci\u00f3ns Sanitarias dende 2015.\nA s\u00faa produci\u00f3n cient\u00edfica comprende 55 proxectos de investigaci\u00f3n cient\u00edfica e innovaci\u00f3n docente, 8 contratos, 208 artigos, m\u00e1is de 30 teses de doutoramento dirixidas, 31 premios de investigaci\u00f3n e 5 patentes."}
{"id": "536627", "revid": "65337", "url": "https://gl.wikipedia.org/wiki?curid=536627", "title": "Bellinger, A.", "text": ""}
{"id": "536628", "revid": "65337", "url": "https://gl.wikipedia.org/wiki?curid=536628", "title": "Bellinger, Alfred", "text": ""}
{"id": "536632", "revid": "5863", "url": "https://gl.wikipedia.org/wiki?curid=536632", "title": "Real Academia Espa\u00f1ola de la Lengua", "text": ""}
{"id": "536633", "revid": "5863", "url": "https://gl.wikipedia.org/wiki?curid=536633", "title": "Blas de Otero Mu\u00f1oz", "text": ""}
{"id": "536634", "revid": "5863", "url": "https://gl.wikipedia.org/wiki?curid=536634", "title": "Blas de Otero y Mu\u00f1oz", "text": ""}
{"id": "536636", "revid": "5132", "url": "https://gl.wikipedia.org/wiki?curid=536636", "title": "Unicaja Polti", "text": ""}
{"id": "536637", "revid": "5132", "url": "https://gl.wikipedia.org/wiki?curid=536637", "title": "Liga ACB 1993-94", "text": "A temporada 1993\u201394 da Liga ACB, celebrada entre o 16 de setembro de 1993 e o 26 de maio de 1994, foi a und\u00e9cima temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. O campi\u00f3n desta edici\u00f3n foi por segundo ano consecutivo o Real Madrid Teka.\nNesta edici\u00f3n reduciuse de novo o n\u00famero de equipos, pasando esta vez de 22 a 20. Na temporada anterior o J\u00faver Murcia descendeu finalizando en \u00faltimo lugar, por\u00e9n, coa renuncia do BFI Granollers finalmente conservaron a praza. A pesar do novo n\u00famero de equipos, non mudou o formato de competici\u00f3n da edici\u00f3n anterior. Os 16 primeiros clasificados xogaron os playoffs polo t\u00edtulo mentres que os catro \u00faltimos xogaron pola permanencia.\nFase clasificatoria.\nTDK Manresa (3\u00ba), Festina Andorra (5\u00ba), Taugr\u00e9s (7\u00ba) e C\u00e1ceres CB (8\u00ba) acabaron a temporada anterior entre os postos 11\u00ba e 20\u00ba tiveron que xogar unha eliminatoria de clasficiaci\u00f3n. Os seus rivais foron, respectivamente, Unicaja Polti (12\u00ba), Elmar Le\u00f3n (11\u00ba), Caja San Fernando (10\u00ba) e Pamesa Valencia (9\u00ba). Este eliminatoria serviu para estabelecer a orde de cara o playoff do t\u00edtulo. Nesta eliminatoria, ao mellor de tres partidos, contaban os resultados dos enfrontamentos particulares da liga regular. Os resultados en \"cursiva\" proceden do enfrontamento en liga regular.\nDespois da fase clasificatoria, a clasificaci\u00f3n para os equipos implicados ficou as\u00ed:\nPlayoffs.\nPlayoff de permanencia.\nF\u00f3rum Valladolid e Argal Huesca perden a categor\u00eda."}
{"id": "536639", "revid": "5132", "url": "https://gl.wikipedia.org/wiki?curid=536639", "title": "Liga ACB 1993\u201394", "text": ""}
{"id": "536640", "revid": "865", "url": "https://gl.wikipedia.org/wiki?curid=536640", "title": "Long Division", "text": "Long Division \u00e9 o segundo \u00e1lbum de estudio da banda estadounidense de indie rock Low, publicado o 23 de maio de 1995 a trav\u00e9s do selo Vernon Yard Recordings."}
{"id": "536647", "revid": "5863", "url": "https://gl.wikipedia.org/wiki?curid=536647", "title": "Trebeliano", "text": "Trebelliano (en lat\u00edn, Trebellianus), finado polo 260 ou 268, foi un usurpador romano contra o emperador Galieno que aparec\u00eda na lista de \"Tyranni Triginta\" (en galego, \"Trinta tiranos\") da \"Historia Augusta\". Os historiadores modernos consideran que \u00e9 un personaxe ficticio inventado por un dos autores da \"Historia\", de nome Trebelio Polio.\nDescrici\u00f3n.\nSegundo a \"Historia Augusta\", Trebeliano era un bandoleiro de Cilicia, quen denominaba a s\u00faa fortaleza nas monta\u00f1as isaurias, Palacio, coa mesma denominaci\u00f3n c\u00f3 palacio imperial no Palatino de Roma. Tam\u00e9n estableceu unha ceca e se autoconcedeu o t\u00edtulo de emperador. Pero sendo tentado a deixar o seu agocho e descender \u00e1 chaira, foi atopado e asasinado por Causisoleo, de orixe exipcia, un dos xenerais de Galieno (\"dux Gallieni\"), irm\u00e1n de Aurelio Teodoto quen derrotara a Musio Emiliano, outro usurpador exipcio.\nTrebeliano tam\u00e9n \u00e9 citado por Eutropio mais esa pasaxe consid\u00e9rase unha interpolaci\u00f3n posterior ou unha confusi\u00f3n con Regaliano, outro usurpador do Danubio, -e, de feito, varias edici\u00f3ns de Eutropio emendan o texto con Regaliano-. Neste \u00faltimo caso, \u00e9 posible que esta pasaxe servise de inspiraci\u00f3n ao autor da \"Historia\" para realiza-lo seu Trebeliano."}
{"id": "536650", "revid": "98629", "url": "https://gl.wikipedia.org/wiki?curid=536650", "title": "Club Basketmar Coru\u00f1a", "text": "O Club Basketmar Coru\u00f1a, a mi\u00fado co\u00f1ecido como Vi\u00f1a Costeira Coru\u00f1a ou Pe\u00f1arredonda Coru\u00f1a por motivos de patrocinio, foi un club de baloncesto galego con sede na cidade da Coru\u00f1a. Fundado en 1988, competiu d\u00faas temporadas na 1\u00aa Divisi\u00f3n, segunda categor\u00eda do baloncesto espa\u00f1ol, antes de desaparecer en 1994. Tras a dsparici\u00f3n do club, xurdiron o Coru\u00f1a CAB, xa desapareido, e o Club B\u00e1squet Coru\u00f1a."}
{"id": "536651", "revid": "5132", "url": "https://gl.wikipedia.org/wiki?curid=536651", "title": "Basketmar Club Baloncesto", "text": ""}
{"id": "536653", "revid": "5132", "url": "https://gl.wikipedia.org/wiki?curid=536653", "title": "Vi\u00f1a Costeira Coru\u00f1a", "text": ""}
{"id": "536654", "revid": "5132", "url": "https://gl.wikipedia.org/wiki?curid=536654", "title": "Pe\u00f1arredonda Coru\u00f1a", "text": ""}
{"id": "536655", "revid": "5132", "url": "https://gl.wikipedia.org/wiki?curid=536655", "title": "Basketmar Coru\u00f1a", "text": ""}
{"id": "536656", "revid": "5132", "url": "https://gl.wikipedia.org/wiki?curid=536656", "title": "Basketmar A Coru\u00f1a", "text": ""}
{"id": "536657", "revid": "5132", "url": "https://gl.wikipedia.org/wiki?curid=536657", "title": "Club Basketmar A Coru\u00f1a", "text": ""}
{"id": "536660", "revid": "89787", "url": "https://gl.wikipedia.org/wiki?curid=536660", "title": "Seek Shelter", "text": "Seek Shelter \u00e9 o quinto \u00e1lbum de estudio da banda dinamarquesa de punk-rock Iceage, publicado o 7 de maio de 2021 a trav\u00e9s do selo Mexican Summer. Tr\u00e1tase dun \u00e1lbum de post-punk con influencias do rock cl\u00e1sico e do Britpop, que experimenta con sons diversos que lembran \u00e1 m\u00fasica de The Pogues, The Replacements, The Rolling Stones e The Velvet Underground. Tras o seu lanzamento foi loubado pola cr\u00edtica que destacou o seu son ecl\u00e9ctico e o seu lirismo po\u00e9tico.\nListaxe de canci\u00f3ns.\nTodas as letras escritas por Elias Bender R\u00f8nnenfelt; toda a m\u00fasica composta por Iceage; e todos os temas producidos por Sonic Boom, Nis Bysted, e Iceage. "}
{"id": "536661", "revid": "89787", "url": "https://gl.wikipedia.org/wiki?curid=536661", "title": "Freaky Friday (filme de 1976)", "text": "Freaky Friday \u00e9 un filme estadounidense de 1976 dirixido por Gary Nelson, cun gui\u00f3n de Mary Rodgers baseado na s\u00faa novela hom\u00f3nima publicada en 1972. Est\u00e1 protagonizado por Barbara Harris e Jodie Foster. John Astin, Patsy Kelly, Dick Van Patten, Sorrell Booke e Charlene Tilton conforman o resto do elenco. No filme, unha nai e unha filla intercambian os seus corpos e experimentan o que \u00e9 vivir a vida da outra. O motivo do intercambio non \u00e9 explicado no filme, mais ocorre un venres 13, cando Ellen e Annabel, en diferentes lugares, din ao mesmo tempo a frase \"I wish I could switch places with her for just one day\"."}
{"id": "536662", "revid": "88215", "url": "https://gl.wikipedia.org/wiki?curid=536662", "title": "Pedro Beda", "text": "Pedro Henrique Nogueira Beda, nado en Campo Grande o 5 de marzo de 1989, \u00e9 un futbolista brasileiro que xoga de dianteiro no Boiro.\nFormouse na canteira do Flamengo e en 2008 foi traspasado ao SC Heerenveen, da Eredivisie. Tras non atopar un oco no equipo neerland\u00e9s, pasou nos seguintes anos por numerosos equipos dos Pa\u00edses Baixos, Brasil, Portugal, Marrocos e Bosnia e Hercegovina, ata chegar en 2014 ao f\u00fatbol espa\u00f1ol, onde militou en equipos da Segunda B e a Terceira Divisi\u00f3n.\nTraxectoria.\nNado en Aquidauana, no estado brasileiro de Mato Groso do Sur, aos 13 anos entrou na canteira do Flamengo, despois de comezar a xogar ao f\u00fatbol no humilde club SEDUC. Subiu polas diferentes categor\u00edas do club, sendo sempre o m\u00e1ximo goleador, pero non chegou a debutar co primeiro equipo no club.\nEn xu\u00f1o de 2008 foi traspasado por 750.000 euros ao SC Heerenveen, da Eredivisie, onde asinou un contrato de dous anos. Xogou o seu primeiro partido como profesional o 27 de setembro de 2008, entrando como substituto de Roy Beerens nunha derrota por 2-4 contra o NAC Breda no estadio Rat Verlegh.\nEn xu\u00f1o de 2009 sa\u00edu cedido ao FC Emmen por unha tempada. Disputou 17 partidos durante a campa\u00f1a, marcando tres goles.\nDurante os seguintes cinco anos pasou por varios equipos do Brasil, Portugal, Marrocos e Bosnia, nos que apenas disputou encontros: Corinthians, Bahia. Avenida, Moreirense FC, River, Olympique de Khouribga e Rudar Prijedor.\nEn xu\u00f1o de 2014 chegou ao f\u00fatbol espa\u00f1ol, asinando co Lucena CF, da Segunda Divisi\u00f3n B. Xogou media tempada no equipo andaluz, acadando a titularidade e marcando catro goles, ata que en xaneiro e por mor dos atrasos nos pagamentos, desvinculouse do club e fichou polo Lealtad, da mesma categor\u00eda. No equipo asturiano foi titular e marcou dous goles, e ao remate da campa\u00f1a renovou por dous anos m\u00e1is. Na tempada 2015/16 formou unha dupla goleadora con Espina, anotando 10 goles cada un.\nNo ver\u00e1n de 2016 fichou polo Boiro, tam\u00e9n de Segunda B, por petici\u00f3n expresa do adestrador Fredi \u00c1lvarez para acompa\u00f1ar no ataque a Rub\u00e9n Rivera. Marcou dez goles co club galego pero tralo descenso administrativo deste fichou polo Villanovense, onde militou durante media tempada, pasando logo ao Real Ja\u00e9n, da Terceira Divisi\u00f3n. No Ja\u00e9n debutou cun gol e marcou un triplete contra o Melistar no seu segundo partido, fac\u00e9ndose rapidamente coa titularidade. O equipo acabou na terceira posici\u00f3n e disputou a fase de ascenso, na que Beda marcou un gol, pero caeu eliminado contra o Socu\u00e9llamos.\nPara a tempada 2018/19 asinou co Linares Deportivo, tam\u00e9n de Terceira. Disputou 33 encontros da liga regular e marcou 5 goles, contribu\u00edndo \u00e1 segunda praza do equipo. Xogou tam\u00e9n a fase de ascenso, onde o Linares Deportivo eliminou a Tenerife B e Moralo, pero caeu na derradeira eliminatoria contra o La Nuc\u00eda.\nEn xullo de 2019 volveu a Galicia, fichando polo Arousa, da Terceira Divisi\u00f3n. No equipo de Rafa S\u00e1ez completou unha boa campa\u00f1a, anotando 13 goles en 19 partidos antes de que a pandemia de COVID-19 paralizase a competici\u00f3n. Acompa\u00f1ado no ataque por Rober, o equipo acabou terceiro e disputou unha fase de ascenso reducida, xunto a Ourense CF, Compostela e Barco. O Arousa quedou encadrado co Ourense na primeira eliminatoria, na que Beda marcou un gol, pero a vitoria foi para o cadro ourens\u00e1n (2-1). O futbolista brasileiro renovou co club de Vilagarc\u00eda por unha segunda tempada na que asinou 12 goles en 27 partidos, logrando o pase \u00e1 nova Segunda Divisi\u00f3n RFEF. Volveu renovar o seu contrato para a tempada 2021/22, comezando por primeira vez na s\u00faa carreira, unha terceira tempada nun mesmo club. Con todo, o equipo acabou descendendo.\nPara a tempada 2022/23 baixou ata a Preferente Galicia, regresando ao Boiro. Na s\u00faa nova tempada en Barra\u00f1a foi o segundo m\u00e1ximo goleador da categor\u00eda con 25 goles, s\u00f3 un menos que os 26 de Denis (San Tirso)."}
{"id": "536665", "revid": "865", "url": "https://gl.wikipedia.org/wiki?curid=536665", "title": "Microphones in 2020", "text": "Microphones in 2020 \u00e9 o quinto \u00e1lbum de estudio da banda estadounidense de indie folk The Microphones, publicado o 7 de agosto de 2020 a trav\u00e9s do selo P. W. Elverum &amp; Sun, Ltd, propiedade de Phil Elverum. Tr\u00e1tase do primeiro lanzamento do grupo en 17 anos, tras o disco de \"Mount Eerie\" de 2003.\n\"Microphones in 2020\" \u00e9 un \u00e1lbum conceptual formado por unha \u00fanica canci\u00f3n de 44 minutos que describe a vida e a carreira musical de Elverum. O \u00e1lbum foi composto e gravado totalmente por Elverum. O seu lanzamento foi acompa\u00f1ado por unha curtametraxe formada por 761 fotograf\u00eda tomadas por Elverum.\nTras o seu anuncio, os seus seguidores e as publicaci\u00f3ns musicais interes\u00e1ronse polo feito de que o \u00e1lbum estivese acreditado a The Microphones e non a Mount Eerie, o nome baixo o que Elverum editou a meirande parte da s\u00faa m\u00fasica dende 2004."}
{"id": "536666", "revid": "98629", "url": "https://gl.wikipedia.org/wiki?curid=536666", "title": "Miguel \u00c1ngel Cabral", "text": "Miguel Angel Cabral Torres, nado o 1 de xaneiro de 1970 en Xerez da Fronteira, C\u00e1diz, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de ala cunha altura de 1,98 m. Como homenaxe ao seu paso polo Cantabria Baloncesto, \u00e9 a imaxe do escudo do CD Estela de Cantabria."}
{"id": "536667", "revid": "98629", "url": "https://gl.wikipedia.org/wiki?curid=536667", "title": "Freaky Friday (filme de 2018)", "text": "Freaky Friday \u00e9 un telefilme musical estadounidense de 2018 dirixido por Steve Carr. Estreouse como un filme orixinal de Disney Channel o 10 de agosto de 2018. Bas\u00e9ase no libro de 1972 \"Freaky Friday\", escrito por Mary Rodgers e na adaptaci\u00f3n musical de Bridget Carpenter. O filme est\u00e1 protagonizado por Cozi Zuehlsdorff e Heidi Blickenstaff."}
{"id": "536668", "revid": "1505", "url": "https://gl.wikipedia.org/wiki?curid=536668", "title": "Actinoides", "text": ""}
{"id": "536669", "revid": "1505", "url": "https://gl.wikipedia.org/wiki?curid=536669", "title": "Lantanoides", "text": ""}
{"id": "536673", "revid": "23204", "url": "https://gl.wikipedia.org/wiki?curid=536673", "title": "Cruella (filme)", "text": "Cruella \u00e9 un filme estadounidense de 2021 dirixido por Craig Gillespie. A historia baseada na personaxe Cruella de Vil da novela de 1956 \"The Hundred and One Dalmatians\", escrita por Dodie Smith. O gui\u00f3n foi escrito por Dana Fox e Tony McNamara, a partir dunha historia de Aline Brosh McKenna, Kelly Marcel e Steve Zissis. \u00c9 a terceira adaptaci\u00f3n en vivo da franqu\u00eda \"101 Dalmatians\" e serviu como reboot e como historia orixinal do personaxe. Emma Stone interpreta o papel principal, xunto con Emma Thompson, Joel Fry, Paul Walter Hauser, Emily Beecham, Kirby Howell-Baptiste e Mark Strong nos papeis secundarios. Ambientado en Londres durante o movemento punk rock da d\u00e9cada de 1970, o filme conta a historia de Estella Miller, unha aspirante a dese\u00f1adora de moda, e explora a s\u00faa transformaci\u00f3n ata convertese na famosa dese\u00f1adora Cruella de Vil."}
{"id": "536674", "revid": "98629", "url": "https://gl.wikipedia.org/wiki?curid=536674", "title": "Xavi Ruiz", "text": "Xavier Ruiz Cabrera, nado o 25 de febreiro de 1970 en Terrasa, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de pivote cunha altura de 2,08 m."}
{"id": "536676", "revid": "98629", "url": "https://gl.wikipedia.org/wiki?curid=536676", "title": "Tito Quintela", "text": "Alberto Quintela L\u00f3pez, m\u00e1is co\u00f1ecido como Tito Quintela, nado en Lugo o 14 de marzo de 1973, \u00e9 un ex-xogador e profesional de baloncesto galego. Cunha altura de 1,93 m, xogaba na posici\u00f3n de escolta. Chegou a xogar na Liga ACB da man do Club Baloncesto Breog\u00e1n. Actualmente exerce como fisioterapeuta na s\u00faa propia cl\u00ednica."}
{"id": "536680", "revid": "23204", "url": "https://gl.wikipedia.org/wiki?curid=536680", "title": "Maryl\u00e8ne Patou-Mathis", "text": "Maryl\u00e8ne Patou-Mathis, nada o 16 de xu\u00f1o de 1955 en Par\u00eds, \u00e9 unha prehistoriadora francesa, especialista no comportamento dos neandertais e do pobo san. Directora de Investigaci\u00f3n do Centro Nacional de Investigaci\u00f3ns Cient\u00edficas (CNRS), est\u00e1 adscrita ao Departamento de Prehistoria do Museo Nacional de Historia Natural (MNHN).\nFormaci\u00f3n.\nMaryl\u00e8ne Patou-Mathis obtivo un mestrado en xeolox\u00eda na Universidade Pierre-et-Marie-Curie (Par\u00eds VI), despois especializouse en prehistoria cun diploma de estudos avanzados (DEA) en xeolox\u00eda da Era cuaternaria paleontolox\u00eda humana e prehistoria, na Universidade Par\u00eds VI en 1981. Defendeu a s\u00faa tese de doutoramento en prehistoria, na mesma universidade, en 1984.\nAntes de entrar no Centro Nacional de Investigaci\u00f3ns Cient\u00edficas (CNRS) en 1989, foi vivir tres meses cos San, cazadores-recolectores no deserto do Kalahari (Botswana).\nFormaci\u00f3n acad\u00e9mica.\nDentro do departamento de Prehistoria do Museo Nacional de Historia Natural (MNHN), foi vicepresidenta do consello cient\u00edfico de 2011 a 2014. Directora, de 2013 a 2018, do equipo \"Comportements des N\u00e9andertaliens et des Hommes anatomiquement modernes replac\u00e9s dans leur contexte pal\u00e9o-\u00e9cologique\" (Comportamentos de neandertais e humanos anatomicamente modernos situados no seu contexto paleoecol\u00f3xico) da UMR 7194 do CNRS, \u00e9 desde xaneiro de 2019 subdirectora da UMR 7194. Durante a s\u00faa carreira profesional, traballou no comportamento da especie neandertal e preguntouse sobre o lugar das mulleres na Prehistoria."}
{"id": "536681", "revid": "127649", "url": "https://gl.wikipedia.org/wiki?curid=536681", "title": "VG-3.1", "text": "A VG-3.1 \u00e9 unha v\u00eda galega de altas prestaci\u00f3ns que serve de enlace entre a autovia A-52 (na sa\u00edda 217) e a estrada OU-525 (Noalla) de acceso ao pol\u00edgono de San Cibrao das Vi\u00f1as . \u00c9 propiedade da Conseller\u00eda de Pol\u00edtica Territorial, Obras P\u00fablicas e Transportes da Xunta de Galicia.\nTen un percorrido de 4,49 quil\u00f3metros entre o punto quilom\u00e9trico 217 da A-52 e a rotonda que enlaza coa OU-525."}
{"id": "536684", "revid": "23204", "url": "https://gl.wikipedia.org/wiki?curid=536684", "title": "Tamakoce Te'Hila", "text": ""}
{"id": "536689", "revid": "23204", "url": "https://gl.wikipedia.org/wiki?curid=536689", "title": "Wikipedia en castel\u00e1n", "text": "A Wikipedia en castel\u00e1n \u00e9 a edici\u00f3n da enciclopedia libre Wikipedia en lingua castel\u00e1. Foi creada o 11 de maio de 2001, acadando os 100\u00a0000 artigos o 8 de marzo de 2006 e o 1\u00a0000\u00a0000 de artigos o 16 de maio de 2013.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536690", "revid": "23204", "url": "https://gl.wikipedia.org/wiki?curid=536690", "title": "Wikipedia en xeorxiano", "text": "A Wikipedia en xeorxiano (en ) \u00e9 a edici\u00f3n da enciclopedia libre Wikipedia en lingua xeorxiana. Foi creada en novembro de 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536691", "revid": "89787", "url": "https://gl.wikipedia.org/wiki?curid=536691", "title": "Wikipedia en santali", "text": "A Wikipedia en santali (en ) \u00e9 a edici\u00f3n da enciclopedia libre Wikipedia en lingua santali. Foi creada o 2 de agosto de 2018. A lingua santali ten o seu propio alfabeto, ol chiki, o cal \u00e9 usado nesta Wikipedia. Santali \u00e9 unha lingua da subfamilia munda das linguas austroasi\u00e1ticas, falada por preto de 7,4 mill\u00f3ns de persoas en Bangladesh, a India, But\u00e1n e o Nepal.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536703", "revid": "1131", "url": "https://gl.wikipedia.org/wiki?curid=536703", "title": "Gabinete Numism\u00e1tico de Viena", "text": "O Gabinete Numism\u00e1tico de Viena (en alem\u00e1n: \"M\u00fcnzkabinett Wien\"), formalmente Gabinete de Moedas do Museo de Historia da Arte de Viena (\"M\u00fcnzkabinett des Kunsthistorischen Museums Wien\"), \u00e9 unha instituci\u00f3n p\u00fablica vinculada ao Museo de Historia da Arte de Viena que alberga a colecci\u00f3n numism\u00e1tica m\u00e1is ampla de Austria. Tr\u00e1tase do quinto gabinete numism\u00e1tico m\u00e1is grande do mundo, logo dos de Londres, Par\u00eds, Berl\u00edn e San Petersburgo.\nO seu director \u00e9 Klaus Vondrovec.\nHistoria.\nA orixe desta gran colecci\u00f3n de moedas de Viena rem\u00f3ntase aos Habsburgo como emperadores do Sacro Imperio Romano Xerm\u00e1nico, sinaladamente ao af\u00e1n coleccionista de Maximiliano I (1459-1519) e do seu neto Fernando I (1503-1564), e tam\u00e9n do fillo deste, o arquiduque Fernando II (1529-1595), pr\u00edncipe do Tirol. En 1547, baixo Fernando I, est\u00e1 datado o primeiro inventario da colecci\u00f3n imperial, que daquela constaba de 1.567 moedas, case todas elas romanas.\nO emperador Rodolfo II (1552-1612), importante mecenas na corte de Praga, ampliou a colecci\u00f3n e promoveu a arte da medalla, e Carlos VI (1685-1740) foi o primeiro en nomear un \"inspector de medallas e antig\u00fcidades\", o erudito sueco Carl Gustav Heraeus, en 1712, a quen se lle encomendou a creaci\u00f3n dun gabinete imperial que unificase diversas colecci\u00f3ns existentes en diferentes lugares. \nPola s\u00faa banda, Francisco Estevo de Lorena (1708-1765) chamou a Viena outro erudito, Valentin Jamerai Duval (1695-1775) para organizar a colecci\u00f3n e ampliala \u00e1 moeda moderna doutras partes do mundo. En 1748, Francisco Estevo tomou a transcendente decisi\u00f3n de unificar o denominado \"Numophylacium Carolino-Austriacum\" e o \"Numophylacium imperatoris Francisci I\" nun \u00fanico gabinete. O inventario xeral preparado co gallo desta fusi\u00f3n comp\u00fa\u00f1ase de 50.000 elementos, entre eles 21.000 moedas antigas.\nA\u00ednda baixo a supervisi\u00f3n xeral de Duval, en 1774 nomeouse a Joseph Hilarius Eckhel (1737-1798) como director da colecci\u00f3n de moedas e antig\u00fcidades, quen abriu ao p\u00fablico a colecci\u00f3n e, en certo modo, estableceu as bases cient\u00edficas da numism\u00e1tica coa s\u00faa obra en oito volumes \"Doctrina numorum veterum\" (\"Co\u00f1ecemento das moedas antigas\"), que clasificaba as moedas segundo criterios xeogr\u00e1ficos e cronol\u00f3xicos. \nDurante o s\u00e9culo XIX, as achegas doutras disciplinas hist\u00f3ricas transformaron a\u00ednda m\u00e1is o campo da numism\u00e1tica, que dunha perspectiva unicamente descritiva pasou a amosar interese pola historia do di\u00f1eiro e da circulaci\u00f3n monetaria, o que ampliou o abano de actividades do gabinete. En 1891 produciuse a unificaci\u00f3n da colecci\u00f3n no \"Kunsthistorisches Museum\" (inaugurado ese mesmo ano), que ata ent\u00f3n estaba dividida en varias sedes na contorna de Viena, e en 1900 o Gabinete de Moedas e Antig\u00fcidades separouse en d\u00faas colecci\u00f3ns diferentes. Finalmente, en 1909 o Gabinete numism\u00e1tico de Viena quedou definitivamente albergado, con identidade propia, no segundo andar do edificio do museo.\nColecci\u00f3n e exposici\u00f3n.\nA colecci\u00f3n actual do Gabinete Numism\u00e1tico de Viena est\u00e1 composta por preto de 700.000 obxectos relacionados coa numism\u00e1tica, entre moedas, medallas, billetes, condecoraci\u00f3ns, tarxetas de cr\u00e9dito etc. Xunto co Gabinete de Medallas de Par\u00eds, o Departamento de Moedas e Medallas do Museo Brit\u00e1nico, o \"M\u00fcnzkabinett\" de Berl\u00edn, a colecci\u00f3n numism\u00e1tica do Hermitage, en San Petersburgo, e a colecci\u00f3n da \"American Numismatic Society\", en Nova York, o gabinete vien\u00e9s sit\u00faase entre os m\u00e1is completos e importantes no seu \u00e1mbito.\nA exposici\u00f3n permanente do gabinete componse de arredor de 2.000 obxectos, distribu\u00eddos en d\u00faas salas. Na primeira delas ofr\u00e9cese unha visi\u00f3n xeral do desenvolvemento da medalla desde as s\u00faas orixes na Italia de principios do s\u00e9culo XV ata os nosos d\u00edas, xunto con insignias e condecoraci\u00f3ns. Na segunda sala faise un percorrido pola historia do di\u00f1eiro, desde as formas de pagamento premonetarias e as primeiras moedas xurdidas na costa de Lidia, na Asia Menor, no s\u00e9culo VII a. de C., ata as moedas e os billetes actuais.\nHai unha terceira sala, que se reserva para as exposici\u00f3ns especiais e de car\u00e1cter temporal.\nDirectores.\nLogo da xubilaci\u00f3n en 1899 de Friedrich von Kenner na direcci\u00f3n da colecci\u00f3n de medallas e moedas, esta dividiuse transitoriamente en 1905 en dous departamentos, un de \"moeda antiga, bizantina e oriental\" e outro de \"moeda medieval e moderna\". Estes foron os directores da instituci\u00f3n a partir da s\u00faa configuraci\u00f3n dentro do \"Kunsthistorisches Museums\":\nDepartamento de moeda antiga, bizantina e oriental \nDepartamento de moeda medieval e moderna \nGabinete unificado \nV\u00e9xase tam\u00e9n.\nLigaz\u00f3ns externas.\n "}
{"id": "536704", "revid": "65337", "url": "https://gl.wikipedia.org/wiki?curid=536704", "title": "M\u00fcnzkabinett (Viena)", "text": ""}
{"id": "536706", "revid": "65337", "url": "https://gl.wikipedia.org/wiki?curid=536706", "title": "Gabinete Numism\u00e1tico do Kunsthistorisches Museum", "text": ""}
{"id": "536707", "revid": "65337", "url": "https://gl.wikipedia.org/wiki?curid=536707", "title": "Gabinete de Moedas do Kunsthistorisches Museum", "text": ""}
{"id": "536709", "revid": "65337", "url": "https://gl.wikipedia.org/wiki?curid=536709", "title": "Gabinete de Moedas de Viena", "text": ""}
{"id": "536711", "revid": "23204", "url": "https://gl.wikipedia.org/wiki?curid=536711", "title": "Wikipedia en lituano", "text": "A Wikipedia en lituano (en ) \u00e9 a edici\u00f3n da enciclopedia libre Wikipedia en lingua lituana. Foi creada no ano 2003, mais non empezou a adquirir un n\u00famero significativo de artigos at\u00e9 o 2004. En febreiro de 2021, era a versi\u00f3n de Wikipedia m\u00e1is visitada en Lituania, superando \u00e1 Wikipedia en ruso e \u00e1 Wikipedia en ingl\u00e9s.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536712", "revid": "23204", "url": "https://gl.wikipedia.org/wiki?curid=536712", "title": "Wikipedia en grego", "text": "A Wikipedia en grego (en ) \u00e9 a edici\u00f3n da enciclopedia libre Wikipedia en lingua grega. Foi creada o 1 de decembro de 2002. Superou os 10\u00a0000 artigos o 16 de maio de 2006, e os 100\u00a0000 artigos o 9 de abril de 2014.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536719", "revid": "23204", "url": "https://gl.wikipedia.org/wiki?curid=536719", "title": "Wikipedia en roman\u00e9s", "text": "A Wikipedia en roman\u00e9s (en ) \u00e9 a edici\u00f3n da enciclopedia libre Wikipedia en lingua romanesa. Foi creada o 10 de xullo de 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536724", "revid": "89787", "url": "https://gl.wikipedia.org/wiki?curid=536724", "title": "Tony Farmer", "text": "Anthony Todd Farmer, nado o 3 de xaneiro de 1970 nos \u00c1nxeles, California, \u00e9 un ex xogador profesional de baloncesto estadounidense que xogou en m\u00faltiples equipos de Europa e Am\u00e9rica, inclu\u00edndo d\u00faas temporadas na NBA. Con 2,04 metros de altura, xogaba nas posici\u00f3ns de ala-pivote e pivote."}
{"id": "536726", "revid": "98629", "url": "https://gl.wikipedia.org/wiki?curid=536726", "title": "Ken Critton", "text": "Kenneth Wayne Critton, nado o 12 de xaneiro de 1969 en Homer, Luisiana, \u00e9 un ex-xogador profesional de baloncesto estadounidense. Con 2,03 metros de altura, xogaba nas posici\u00f3ns de ala e ala-pivote.\nTraxectoria.\nFormado nas universidades de West Texas Junior College e Washington State e non ser elixido no Draft da NBA, Critton viaxa a Europa para xogar no Club Baloncesto Breog\u00e1n da Liga ACB. No club lucense xoga tan s\u00f3 tres partidos, continuando no club para reforzar os adestramentos. Ese mesmo ano asina polo Qilmes de Mar de Plata arxentino, para na seguinte temporada volver a Europa ao CB Mollet. Co equipo catal\u00e1n da 1\u00aa Divisi\u00f3n B, segunda categor\u00eda do baloncesto espa\u00f1ol, tan s\u00f3 xoga un encontro at\u00e9 que se foi sen permiso de volta aos Estados Unidos. A raz\u00f3n da sa\u00edda do club, segundo a prensa, \u00e9 que foi a despedir \u00e1 s\u00faa muller ao aeroporto de El Prat, mais unha vez al\u00ed decidu irse con ela. O club xa lle ti\u00f1a pagado dous meses de soldo, uns 10\u00a0800 euros."}
{"id": "536727", "revid": "5132", "url": "https://gl.wikipedia.org/wiki?curid=536727", "title": "Aeroporto de El Prat", "text": ""}
{"id": "536729", "revid": "98629", "url": "https://gl.wikipedia.org/wiki?curid=536729", "title": "Antonio Pexegueiro", "text": "Antonio Pexegueiro Riveiro, m\u00e1is co\u00f1ecido como Vav\u00e1, nado no Porri\u00f1o o 18 de agosto de 1949, \u00e9 un exfutbolista ex-adestrador galego, que xogaba de centrocampista. Desenvolveu a maior parte da s\u00faa carreira no Pontevedra, co que disputo 205 encontros, anotando 75 goles, sendo o segundo m\u00e1ximo goleador da s\u00faa historia, s\u00f3 por detr\u00e1s de Couto. Militou tam\u00e9n no Compostela e no Celta de Vigo, debutando con este \u00faltimo na Primeira Divisi\u00f3n.\nTraxectoria.\nComezou a xogar ao f\u00fatbol na s\u00faa vila natal, onde recibiu o alcume de Vav\u00e1, en referencia ao futbolista brasileiro Vav\u00e1. Xogou no Porri\u00f1o Industrial e en xu\u00f1o de 1968 asinou co Atl\u00e9tico Pontevedr\u00e9s, o filial do Pontevedra CF que militaba na Terceira Divisi\u00f3n.\nDespois de d\u00faas tempadas e media no filial, o 6 de xaneiro de 1971 debutou co primeiro equipo da man do adestrador Biosca, nun partido da Copa do Xeneral\u00edsimo contra o Ourense no que entrou na segunda parte como substituto de Neme. Catro d\u00edas despois disputou o seu primeiro partido na Segunda Divisi\u00f3n, contra o Langreo en Pasar\u00f3n. Entrou tralo descanso, no lugar de Huerta, e cinco minutos despois marcou o primeiro dos dous goles do seu equipo (2-0). Xogou un total de seis partidos co primeiro equipo esa tempada, e na seguinte sa\u00edu cedido ao Compostela, da Terceira Divisi\u00f3n.\nRegresou ao Pontevedra para a tempada 1972/73, na que foi titular no centro do campo, e acabou como m\u00e1ximo goleador do equipo, con 12 goles. Con todo, o equipo descendeu \u00e1 Terceira Divisi\u00f3n. Foi de novo o m\u00e1ximo goleador do equipo nas seguintes tres campa\u00f1as na categor\u00eda de bronce, e en 1976 regresou \u00e1 Segunda Divisi\u00f3n. Disputou case todos os encontros da 1976/77 con Lalo no banco, e marcou sete goles, pero o Pontevedra volveu descender, esta vez \u00e1 Segunda Divisi\u00f3n B. Xogou 205 partidos oficias co Pontevedra, nos que anotou 75 goles, sendo no momento da s\u00faa marcha o m\u00e1ximo goleador da historia do club.\nEn 1977 fichou polo Celta de Vigo, sendo titular na maior\u00eda de partidos na s\u00faa primeira tempada, e a pesar de ter unhas cifras goleadoras m\u00e1is baixas do esperado por mor dunhas molestias f\u00edsicas, o equipo acabou logrando o ascenso \u00e1 Primeira Divisi\u00f3n. Debutou na m\u00e1xima categor\u00eda na terceira xornada da tempada 1978/79, na vitoria por 1-0 contra a Real Sociedad en Bala\u00eddos, e marcou o seu primeiro gol na 13, facendo o terceiro e definitivo gol da vitoria contra o Burgos. O Celta descendeu a Segunda esa tempada, e a Segunda B na seguinte, momento no que Vav\u00e1 deixou o club.\nEn 1980 fichou de novo polo Porri\u00f1o, de Terceira Divisi\u00f3n, no que xogou ata a tempada 1982/83, cando colgou as botas."}
{"id": "536730", "revid": "5863", "url": "https://gl.wikipedia.org/wiki?curid=536730", "title": "Juan Pedro Dur\u00e1n Alonso", "text": ""}
{"id": "536731", "revid": "88215", "url": "https://gl.wikipedia.org/wiki?curid=536731", "title": "Antonio Pexegueiro Riveiro", "text": ""}
{"id": "536733", "revid": "23204", "url": "https://gl.wikipedia.org/wiki?curid=536733", "title": "Turnstile", "text": "Turnstile \u00e9 unha banda estadounidense de hardcore punk procedente de Baltimore, Maryland, e formada no ano 2010. Ata a data o grupo leva publicados cinco EPs e tres \u00e1lbums de estudio."}
{"id": "536735", "revid": "5863", "url": "https://gl.wikipedia.org/wiki?curid=536735", "title": "Rimas de B\u00e9cquer", "text": ""}
{"id": "536737", "revid": "23204", "url": "https://gl.wikipedia.org/wiki?curid=536737", "title": "Manuel L\u00f3pez Mosquera (O Pino)", "text": "Manuel L\u00f3pez Mosquera, nado en Arca (O Pino) cara a 1881 e finado en Guadalaxara (M\u00e9xico) o 11 de novembro de 1966, foi un avogado e pol\u00edtico galego.\nTraxectoria.\nFillo de Manuel L\u00f3pez Vigo. Foi nomeado secretario do xulgado municipal do Pino en 1908, e renunciou ao cargo en 1910. En 1912 presentou unha denuncia ante o f\u00edscal da Audiencia provincial polo abandono e p\u00e9simo estado do xulgado do Pino. Na ditadura de Primo de Rivera foi cabo do Somat\u00e9n do partido de Arz\u00faa, e foi nomeado recadador de c\u00e9dulas personais do partido de Arz\u00faa en outubro de 1926. En marzo de 1930 foi nomeado xu\u00edz municipal do Pino. Na Rep\u00fablica foi un dos dirixentes do Partido Republicano Radical da provincia da Coru\u00f1a. Foi nomeado xu\u00edz municipal do Concello de Serantes en setembro de 1931, pasando ao pouco tempo a ser xu\u00edz municipal do Pino. Volveu ser nomeado xu\u00edz municipal do Pino en agosto de 1934, permanecendo no cargo ata 1936. Logo do golpe de Estado do 18 de xullo de 1936 instalouse en Lugo, onde tivo contacto con \u00c1nxel Fole. Pasou a territorio leal e foi nomeado fiscal e destinado como fiscal interino \u00e1 Audiencia de Barcelona en setembro de 1938. En 1937 o Xulgado de Santiago de Compostela abriulle expediente de responsabilidades pol\u00edticas e foi condenado en 1940 a seis anos de inhabilitaci\u00f3n. Coa derrota da Rep\u00fablica pasou a Francia e foi internado no campo de refuxiados Centre d\u00b4Hebergement de Montolieu, onde se encontraba en agosto de 1939. Exiliouse en M\u00e9xico, instal\u00e1ndose en Durango. Solicita axuda \u00e1 Junta de Auxilio a los republicanos espa\u00f1oles (JARE) para levar a M\u00e9xico a s\u00faa filla que quedara en Galicia; a JARE acordou o 5 de febreiro de 1941 xirarlle 75 d\u00f3lares para sufragar a viaxe.\nVida persoal.\nCasou en Ponteceso con Laura Hermida Sangerm\u00e1n, filla de Juan Hermida Ros e Mar\u00eda Sangerm\u00e1n Montero, en 1906. Laura finou ao ano seguinte, e Manuel casou coa s\u00faa cu\u00f1ada Mar\u00eda Hermida Sangerm\u00e1n. Foi pai de Laura L\u00f3pez Hermida. A s\u00faa irm\u00e1 Mar\u00eda L\u00f3pez Mosquera foi a nai de Lu\u00eds Seoane."}
{"id": "536738", "revid": "23204", "url": "https://gl.wikipedia.org/wiki?curid=536738", "title": "Wikipedia en xosa", "text": "A Wikipedia en xosa \u00e9 a edici\u00f3n da enciclopedia libre Wikipedia en lingua xosa. A edici\u00f3n en xosa da Wikipedia foi creada en xu\u00f1o de 2003. O seu baixo n\u00famero de artigos levou a propostas de borrado en 2008 e 2013, mais \u00e1mbalas d\u00faas foron rexeitadas.\nComo a lingua xosa \u00e9 mutuamente intelixible coa lingua zul\u00fa, xa que ambas son linguas nguni, \u00e9 posible que os artigos na edici\u00f3n en zul\u00fa sexan facilmente traducidos ao xosa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "536739", "revid": "89787", "url": "https://gl.wikipedia.org/wiki?curid=536739", "title": "Stefan Seidler", "text": "Stefan Seidler, nado en Flensburgo en 1979, \u00e9 un pol\u00edtico alem\u00e1n pertencente \u00e1 minor\u00eda dinamarquesa de Schleswig-Holstein. En 2021 foi electo deputado federal no Bundestag pola Asociaci\u00f3n de Electores de Schleswig Meriodional (SSW), o partido que representa os intereses poboaci\u00f3n dinamarquesa e frisoa de Alema\u00f1a.\nTraxectoria.\nNado en 1979 en Flensburgo, Alema\u00f1a, os seus pais eran de orixe dinamarquesa adic\u00e1banse \u00e1 docencia e \u00e1 venda de madeira. Despois de completar a s\u00faa educaci\u00f3n secundaria na escola local de lingua dinamarquesa, estudou na Universidade de Aarhus en Aarhus, Dinamarca, onde cursou ciencias pol\u00edticas e comunicaci\u00f3n pol\u00edtica. \u00c9 membro da Asociaci\u00f3n de Avogados e Economistas de Dinamarca. Stefan Seidler est\u00e1 casado e ten d\u00faas fillas.\nSeidler participou en movementos pol\u00edticos tanto en Dinamarca coma en Alema\u00f1a. En Aarhus, tivo responsabilidades \u00e1 fronte de \"Radikal Ungdom\", a de xuventude do Partido Liberal Social, e m\u00e1is tarde foi candidato dese partido para o parlamento dinamarqu\u00e9s e o Parlamento europeo. Tam\u00e9n foi concelleiro en Flensburgo, e en 2014, foi nomeado coordinador das relaci\u00f3ns co goberno de Dinamarca de Schleswig-Holstein.\nPara as elecci\u00f3ns parlamentarias federais de setembro de 2021, disputou a circunscrici\u00f3n electoral de Flensburgo \u2013 Schleswig, para o SSW. Con todo, resultou electo o candidato da Alianza 90/Os Verdes, mais ga\u00f1ou un escano na lista estatal do partido sendo o primeiro deputado da Asociaci\u00f3n de Electores de Schleswig Meridional dende 1953."}
{"id": "536741", "revid": "1888", "url": "https://gl.wikipedia.org/wiki?curid=536741", "title": "Manuel L\u00f3pez Mosquera", "text": " "}
{"id": "536745", "revid": "25871", "url": "https://gl.wikipedia.org/wiki?curid=536745", "title": "The Armed", "text": "The Armed (a mi\u00fado iconizado como \u22c8) \u00e9 un colectivo estadounidense de hardcore punk formado en Detroit, M\u00edchigan no ano 2009. Nos seus lanzamentos o grupo adoita a inclu\u00edr m\u00fasicos invitados, como Chris Pennie (The Dillinger Escape Plan, Coheed and Cambria,), Nick Yacyshyn (Baptists), Ben Koller (Converge), e Urian Hackney (Rough Francis)."}
{"id": "536746", "revid": "865", "url": "https://gl.wikipedia.org/wiki?curid=536746", "title": "Dry Cleaning", "text": "Dry Cleaning \u00e9 unha banda inglesa de post-punk formada no sur de Londres no ano 2018. O grupo est\u00e1 composto pola vocalista Florence Shaw, o guitarrista Tom Dowse, o baixista Lewis Maynard e o bater\u00eda Nick Buxton. Dry Cleaningdestaca polo seu uso principalmente da voz falada en vez de cantada, ademais de polas s\u00faas letras pouco convencionais. O seu estilo musical comparouse ao de bandas como Wire, Magazine e Joy Division.\nHistoria.\nFormaci\u00f3n.\nO guitarrisat Tom Dowse co\u00f1eceu \u00e1 vocalista Florence Shaw ao redor do ano 2010 no Royal College of Art onde os dous estudaban, e rapidamente fix\u00e9ronse amigos. Dowse describiu a Shaw como \u201c [...] ferozmente intelixente, emocionalmente moi sofisticado\u201d, e engadiu que \u201cco\u00f1ecela foi como atopar unha alma xemelga\u201d.\nDowse era un experimentado m\u00fasico na \u00e9poca e xa tocara en numerosas bandas. Tras rematar os seus estudos tivo problemas para atopar traballo, pero en 2017 volveu a po\u00f1erse en contacto con Shaw, e pediulle que mirase algunhas demos que gravara con alg\u00fans dous mutuos, Lewis Maynard e Nick Buxton. Dowse quer\u00eda que Shaw fose a l\u00edder do grupo pero ela nun principio declinou dicindo: \u201cInmediatamente dixen, \u2018De ningunha maneira. Non podo imaxinar algo que precise menos agora mesmo.\u2019 Foi un non firme\".\nDowse ti\u00f1a a determinaci\u00f3n de conseguir que Shaw entrase na banda tras escoitar a s\u00faa voz sobre as demos. O resto do grupo convidouna a un dos seus ensaios. O bater\u00eda Nick Buxton d\u00edxolle a Shaw que pod\u00eda falar en vez de cantar e deulle unha lista de reproduci\u00f3n que inclu\u00eda o tema de Grace Jones \"Private Life\" e outros temas semellantes. Shaw aceptou finalmente e foi a ensaiar con \u201cescritos a partir de vellos debuxos seus, cousas que escribira no meu tel\u00e9fino, diarios, cousas que vira en anuncios e pensei que era divertido\u201d - l\u00e9ndoos en voz alta mentres os outros tres tocaban os instrumentos ao seu redor. Lembra ese momento \u201ccomo cando ves esas pel\u00edculas cursis sobre bandas, e est\u00e1n escribindo o 'hit', e \u00e9 un momento m\u00e1xico\u201d.\nMagic of Meghan e \u00e1lbum de estrea.\nA banda publicou o seu sinxelo de estrea, \"Magic of Meghan\", en 2019. Shaw compuxo a canci\u00f3n tras pasar por unha ruptura e mudarse do apartamento do seu antigo compa\u00f1eiro o mesmo d\u00eda que Meghan Markle e o pr\u00edncipe Henrique anunciaron que estaban comprometidos. Ao sinxelo segu\u00edronlle dous EPs ese mesmo ano: \"Sweet Princess\" en agosto e \"Boundary Road Snacks and Drinks\" en outubro. A banda foi inclu\u00edda na lista dos 100 artistas esenciais do 2020 da revista \"NME\", e na lista \"Class of 2020\" de \"DIY\".\nA banda fichou por 4AD a finais de 2020 e publicou un novo sinxelo, \"Scratchcard Lanyard\". No mes de febreiro de 2021 o grupo compartiu detalles do seu \u00e1lbum de estrea, \"New Long Leg\", e tam\u00e9n editou o sinxelo \"Strong Feelings\". O \u00e1lbum, que foi producido por John Parish, publicouse o 2 de abril de 2021.\n\"Stumpwork\".\nEn xu\u00f1o de 2022 a bnda anunciou un novo sinxelo, \"Don't Press Me\", estreado na BBC Radio 6 Music o 14 dese mes. Ese mesmo d\u00eda o grupo anunciou o seu segundo \u00e1lbum, titulado \"Stumpwork\", que ser\u00eda lanzado o 21 de outubro dese ano. Ao igual que coa s\u00faa estrea, o \u00e1lbum foi gravado nos Rockfield Studios en Gales, e producido por John Parish.\nO d\u00eda 1 de marzo de 2023 Dry Cleaning lanzou o EP de cinco temas \"Swampy\". D\u00faas das canci\u00f3ns son remesturas dos temas \"Hot Penny Day\" e \"Gary Ashby\" aparecidos no \u00e1lbum \"Stumpwork\". "}
{"id": "536748", "revid": "23204", "url": "https://gl.wikipedia.org/wiki?curid=536748", "title": "Wikipedia en bugi", "text": "A Wikipedia en bugi (en ) \u00e9 a edici\u00f3n da enciclopedia libre Wikipedia en lingua bugi. Foi creada o 24 de xu\u00f1o de 2005.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEsta edici\u00f3n contaba o 5 de marzo de 2015 con 14\u00a0096 artigos e 6\u00a0717 usuarios rexistrados, o que a situaba no posto 114 de todas as edici\u00f3ns de Wikipedia (daquela eran 287) segundo o n\u00famero de artigos, e a 190 segundo o n\u00famero de usuarios rexistrados."}
{"id": "536753", "revid": "98629", "url": "https://gl.wikipedia.org/wiki?curid=536753", "title": "Oscar Schmidt", "text": "Oscar Daniel Bezerra Schmidt, alcumado \"M\u00e3o Santa\", nado o 16 de febreiro de 1958 en Natal, R\u00edo Grande do Norte, \u00e9 un ex-xogador profesional internacional de baloncesto brasileiro. Membro do Sal\u00f3n da Fama, xogaba na pocisi\u00f3n de ala cunha altura de 2,05 m. Schmidt est\u00e1 consideradso como o maior anotador da historia do baloncesto con 49\u00a0737 puntos."}
{"id": "536755", "revid": "1131", "url": "https://gl.wikipedia.org/wiki?curid=536755", "title": "Foli\u00f3n de Entroido", "text": "Un foli\u00f3n, ou fuli\u00f3n, \u00e9 unha agrupaci\u00f3n musical formada, durante o Entroido, polos veci\u00f1os das comarcas de Viana, Terra de Trives e Valdeorras. \nCaracter\u00edsticas.\nDurante as celebraci\u00f3ns do Entroido, os veci\u00f1os dalg\u00fans lugares das comarcas de Viana, Trives e Valdeorras, organ\u00edzanse para desfilar polas aldeas da comarca. Estes grupos musicais veci\u00f1ais, chamados foli\u00f3ns, marchan ao ritmo da percusi\u00f3n de enormes tambores de entroido e de diversas ferramentas de traballo: gada\u00f1as, fouces, martelos e sachos. Nalg\u00fans lugares, como Vilari\u00f1o de Conso, empr\u00e9ganse tam\u00e9n cornos, trompetas e cornetas de metal. Os foli\u00f3ns, cada un dos cales ten a s\u00faa particular cadencia, van sempre acompa\u00f1ados polos boteiros, as m\u00e1scaras de entroido propias da zona, encargadas de animar a festa cos seus bailes e carreiras."}
{"id": "536756", "revid": "98629", "url": "https://gl.wikipedia.org/wiki?curid=536756", "title": "Nappily Ever After", "text": "Nappily Ever After \u00e9 un filme estadounidense de 2018 dirixido por Haifa al-Mansur e escrito por Adam Brooks e Cee Marcellus. Bas\u00e9ase na novela hom\u00f3nima de Trisha R. Thomas. Est\u00e1 protagonizado por Sanaa Lathan, Ernie Hudson, Lyriq Bent, Lynn Whitfield, Ricky Whittle e Camille Guaty.\nEstreouse o 21 de setembro de 2018 a trav\u00e9s de Netflix."}
{"id": "536758", "revid": "5132", "url": "https://gl.wikipedia.org/wiki?curid=536758", "title": "Phonola Caserta", "text": ""}
{"id": "536763", "revid": "98629", "url": "https://gl.wikipedia.org/wiki?curid=536763", "title": "No One Gets Out Alive (filme)", "text": "No One Gets Out Alive \u00e9 un filme brit\u00e1nico de 2021 dirixido por Santiago Menghini a partir dun gui\u00f3n de Jon Croker e Fernanda Coppel. Bas\u00e9ase na novela hom\u00f3nima de 2014 escrita por Adam Nevill. Est\u00e1 protagonizado por Cristina Rodlo e Marc Menchaca. Estreouse o 29 de setembro de 2021 a trav\u00e9s de Netflix."}
{"id": "536767", "revid": "65337", "url": "https://gl.wikipedia.org/wiki?curid=536767", "title": "Norman Bethune", "text": "Henry Norman Bethune, nado en Gravenhurst, Ontario o 3 de marzo de 1890 e finado en Tang, provincia de Hebei, China, en decembro de 1939, foi un doutor e innovador m\u00e9dico canadense. \u00c9 co\u00f1ecido polos seus servizos en tempo de guerra, coa intervenci\u00f3n das s\u00faas unidades m\u00e9dicas a favor da Segunda Rep\u00fablica Espa\u00f1ola durante a Guerra Civil Espa\u00f1ola e cos aliados comunistas da Rep\u00fablica da China durante a Segunda Guerra sino-xaponesa. Habitualmente est\u00e1 considerado como o creador do primeiro servizo m\u00f3bil de transfusi\u00f3n de sangue en 1936, a\u00ednda que outras fontes suxiren que este m\u00e9rito foi para o doutor Frederic Dur\u00e1n-Jord\u00e0 uns meses antes.\nTraxectoria.\nOrixe.\nNorman Bethune proced\u00eda dunha destacada familia canadense de orixe escocesa. O seu tatarav\u00f3, o reverendo John Bethune (1751 - 1815), foi o patriarca da familia e estableceu a primeira igrexa presbiteriana en Montreal. O seu bisav\u00f3, Angus Bethune (1783-1858), pertenceu \u00e1 Compa\u00f1\u00eda do Noroeste, e viaxou extensamente a trav\u00e9s dos territorios do noroeste, explorando e comerciando con peles.\nO seu av\u00f3, tam\u00e9n chamado Norman (1822-1892), foi educado como m\u00e9dico en Toronto e asistiu en Londres ao King's College e ao Guy's Hospital, form\u00e1ndose en 1848 como membro do Real Colexio de M\u00e9dicos, e foi un dos fundadores da Escola Superior de Medicina do Canad\u00e1, que se incorporou ao Trinity College e finalmente \u00e1 Universidade de Toronto.\nO seu pai, o reverendo Malcolm Nicolson Bethune, levou unha vida tranquila como pastor en Gravenhurst coa s\u00faa muller, Isabel, e ambos inculcaron a Norman os valores que o fixeron destacar na s\u00faa vida adulta.\nXuventude.\nNaceu en Gravenhurst, na provincia de Ontario, o 3 de marzo de 1890. Ti\u00f1a unha irm\u00e1, Janet e un irm\u00e1n, Malcolm.\nEn setembro de 1909 matriculouse na Universidade de Toronto, pero en 1911 interrompeu os seus estudos durante un ano para incorporarse como profesor voluntario do \"Frontier College\" en remotos campamentos madeireiros e mineiros de todo o norte da provincia, ensinando aos traballadores inmigrantes a ler e escribir en ingl\u00e9s. En 1914, cando estalou a primeira guerra mundial, suspendeu de novo os seus estudos de medicina para servir como padioleiro na Fronte Occidental. Al\u00ed resultou ferido por metralla e estivo tres meses recuper\u00e1ndose nun hospital do Reino Unido. Cando se recuperou das feridas regresou a Toronto para completar o t\u00edtulo de m\u00e9dico, que recibiu en 1916.\nCoa guerra a\u00ednda en curso, uniuse \u00e1 Royal Navy como tenente cirurxi\u00e1n no hospital de Chatham, ao sur de Londres. Ao finalizar a guerra, comezou unha pr\u00e1ctica especializada en enfermidades infant\u00eds no Great Ormond Street Hospital de Londres. M\u00e1is tarde marchou a Edimburgo, onde obtivo a s\u00faa cualificaci\u00f3n profesional no prestixioso Royal College of Surgeons.\nDespois de contraer e superar a tuberculose, en 1929 uniuse ao equipo do pioneiro en cirurx\u00eda tor\u00e1cica, o doutor William Edward Archibald, cirurxi\u00e1n xefe do Hospital Royal Victoria de Montreal, onde perfeccionou as s\u00faas habilidades neste campo e desenvolveu e modificou m\u00e1is dunha ducia de novas ferramentas cir\u00farxicas. O seu instrumento m\u00e1is famoso foron as \"tesoiras de costela Bethune\" (en ingl\u00e9s \"Bethune rib shears\")\",\" que a\u00ednda se usan hoxe en d\u00eda. Publicou 14 artigos describindo as s\u00faas innovaci\u00f3ns na t\u00e9cnica do t\u00f3rax.\nActividade pol\u00edtica.\nBethune desinteresouse cada vez m\u00e1is polos tratamentos cir\u00farxicos e preocupouse m\u00e1is polo aspecto socioecon\u00f3mico da enfermidade. Exerceu como m\u00e9dico en Montreal durante os anos da Gran Depresi\u00f3n, asistindo con frecuencia aos m\u00e1is desfavorecidos da cidade, aos que prestaba atenci\u00f3n m\u00e9dica gratu\u00edta. Desafiou aos seus colegas profesionais e apertou sen \u00e9xito para que o goberno levase a cabo reformas radicais de coidados de sa\u00fade e asistencia sanitaria no Canad\u00e1.\nBethune foi un dos primeiros defensores da medicina socializada, que formaron o Grupo de Montreal para a Protecci\u00f3n da Sa\u00fade. En 1935 viaxou \u00e1 Uni\u00f3n Sovi\u00e9tica para co\u00f1ecer de primeira man o seu sistema sanitario. Durante ese ano converteuse nun comunista comprometido e uniuse ao Partido Comunista do Canad\u00e1.\nEspa\u00f1a.\nEn 1936, ao estalar a Guerra Civil Espa\u00f1ola, Bethune aceptou unha invitaci\u00f3n da Comisi\u00f3n de Axuda \u00e1 Democracia Espa\u00f1ola encabezando a Unidade M\u00e9dica do Canad\u00e1 en Madrid. Uniuse ao batall\u00f3n Mackenzie-Papineau, que estaba formado por comunistas e outros esquerdistas canadenses, e marchou a Madrid o 3 de novembro de 1936.\nUnha causa com\u00fan de morte no campo de batalla era o choque circulatorio causado por perda de sangue, o que causaba a morte instant\u00e1nea dun combatente cuxas feridas non parec\u00edan graves. Bethune concibiu a idea da administraci\u00f3n de transfusi\u00f3ns de sangue \"in situ\" e desenvolveu a primeira unidade m\u00e9dica m\u00f3bil. A unidade conti\u00f1a 500 ap\u00f3sitos para feridas e subministraci\u00f3ns e medicamentos suficientes para 100 operaci\u00f3ns. Tam\u00e9n organizou un servizo para recoller sangue dos doadores e trasladalo \u00e1 fronte de batalla, salvando as\u00ed numerosas vidas. O traballo de Bethune en Espa\u00f1a no desenvolvemento de unidades m\u00e9dicas m\u00f3biles foi o modelo para o desenvolvemento posterior das unidades do Mobile Army Surgical Hospital (MASH).\nUnha das s\u00faas intervenci\u00f3ns m\u00e1is dram\u00e1ticas produciuse durante o masacre da estrada M\u00e1laga-Almer\u00eda, cando viaxou expresamente de Valencia a M\u00e1laga para axudar \u00e1 poboaci\u00f3n civil que estaba a ser masacrada durante a fuxida da cidade, que fora tomada polo bando sublevado, cara a Almer\u00eda. Durante tres d\u00edas el e os seus axudantes Hazen Sise e Thomas Worsley rescataron aos feridos e axudaron no traslado de refuxiados \u00e1 capital almeriense. Esta traum\u00e1tica experiencia levouno a escribir a s\u00faa historia \"El crimen de la carretera M\u00e1laga-Almer\u00eda\".\nRegresou ao Canad\u00e1 o 6 de xu\u00f1o de 1937, comezando unha xira para recadar fondos e voluntarios para a loita contra o fascismo en Espa\u00f1a.\nChina.\nEn 1938, viaxou a Yan'an, na provincia de Shaanxi, na China. Al\u00ed uniuse aos comunistas chineses dirixidos por Mao Zedong na s\u00faa loita contra os xaponeses na segunda guerra sino-xaponesa. No campo de batalla, realizou operaci\u00f3ns cir\u00farxicas de urxencia a v\u00edtimas de guerra e dirixiu a formaci\u00f3n de m\u00e9dicos e enfermeiros. Destacou por non facer distinci\u00f3n entre as v\u00edtimas, dando o mesmo trato aos prisioneiros xaponeses feridos que aos combatentes chineses.\nNo ver\u00e1n de 1939 foi nomeado asesor m\u00e9dico en Shanxi, Chajar e Hebei, baixo a direcci\u00f3n do xeneral Nie Rongzhen. A finais de ano sufriu unha ferida nun dedo mentres levaba a cabo unha operaci\u00f3n de urxencia, o que lle provocou unha infecci\u00f3n no sangue que se propagou por todo o corpo e produciu a s\u00faa morte, v\u00edtima de sepsis, o 12 de novembro de 1939. O mesmo Mao escribiu en 1939, nun ensaio sobre el: \"\"Todos debemos aprender do seu desinterese absoluto\". \"Quen pos\u00faa este esp\u00edrito pode serlle moi \u00fatil ao pobo\"\".\nLegado.\nPracticamente desco\u00f1ecido na s\u00faa terra natal durante a s\u00faa vida, Bethune recibiu reco\u00f1ecemento internacional cando o presidente da Rep\u00fablica Popular da China, Mao Zedong, publicou o seu ensaio titulado \"En memoria de Norman Bethune\" (en chin\u00e9s : \u7eaa\u5ff5 \u767d\u6c42\u6069), que documentou os \u00faltimos meses da vida do doutor na China. O ensaio converteuse en lectura obrigatoria nas escolas primarias chinesas durante a Revoluci\u00f3n Cultural chinesa, entre 1966 e 1976.\nBethune \u00e9 un dos poucos occidentais aos que se lle dedicaron estatuas en China. Est\u00e1 enterrado no Cemiterio dos M\u00e1rtires Revolucionarios da cidade de Shijiazhuang, na provincia de Hebei, fronte \u00e1 tumba de Dwarkanath Kotnis, un m\u00e9dico indio tam\u00e9n galardoado pola s\u00faa contribuci\u00f3n humanitaria ao pobo chin\u00e9s.\nNoutras partes da China, varias instituci\u00f3ns e hospitais levan o seu nome. No Canad\u00e1 at\u00f3panse o Bethune College da Universidade de York, e o Dr. Norman Bethune Collegiate Institute (unha escola secundaria) en Scarborough, Ontario, que levan o seu nome. En Andaluc\u00eda at\u00f3pase o centro de formaci\u00f3n profesional espec\u00edfica da Cruz Vermella \"Norman Bethune\", situado en Almayate (M\u00e1laga). Tam\u00e9n na cidade de M\u00e1laga nomeouse unha r\u00faa como \"Paseo dos Canadenses\", en homenaxe \u00e1 axuda prestada por Bethune aos habitantes da cidade. Na mesma cidade existe a r\u00faa \"Doctor Norman Bethune\", na barriada de Soliva Leste.\nO goberno do Canad\u00e1 comprou en 1973 a mansi\u00f3n na que naceu Norman Bethune en Gravenhurst, tras unha visita do ent\u00f3n primeiro ministro canadense Pierre Trudeau \u00e1 China. O ano anterior o doutor Bethune fora declarado \"persoa de importancia hist\u00f3rica nacional\". En 1976, trala restauraci\u00f3n do edificio, abriuse ao p\u00fablico como Casa Memorial Bethune, clasificada como Sitio Hist\u00f3rico Nacional do Canad\u00e1.\nA cidade de Montreal, no Quebec, creou unha praza p\u00fablica e erixiu unha estatua na s\u00faa honra, situadas preto da estaci\u00f3n de metro Guy-Concordia. En marzo de 1990, para conmemorar o centenario do seu nacemento, o Canad\u00e1 e a China emitiron selos postais co mesmo dese\u00f1o na s\u00faa honra."}
{"id": "536769", "revid": "88215", "url": "https://gl.wikipedia.org/wiki?curid=536769", "title": "C\u00e1ndido Carrera", "text": "C\u00e1ndido Carrera Est\u00e9vez , nado en Salvaterra de Mi\u00f1o o 24 de marzo de 1980, \u00e9 un copiloto galego de rallys. Foi campi\u00f3n da WRC Academy en 2012 e do Campionato de Espa\u00f1a de Rallys de Terra en 2017. Dende 2021 compite con Dani Sordo no Campionato do Mundo de Rally.\nTraxectoria.\nComezou nos rallys a comezos da d\u00e9cada de 2000, como copiloto de Luis Lemos nun SEAT Panda. Durante os seguintes anos correu con varios pilotos tanto no Campionato de Galicia como no Campionato de Espa\u00f1a. Entre estes pilotos estaban \u00d3scar Garr\u00e9, co que disputou o nacional de asfalto dende 2005, Andr\u00e9s Manzano, co que correu no Campionato de Espa\u00f1a de Rallys de Terra, ou \u00c1lvaro Mu\u00f1iz. Comezou a conseguir bos resultados na tempada 2008, na que acabou cuarto no Rally La Vila Joiosa e quinto no Rally Illas Canarias, nos dous casos correndo con Garr\u00e9.\nOs seus primeiros podios chegaron na tempada 2010, na que conseguiu varios, o primeiro deles no Rally Villa de Tineo, do Campionato Asturiano, no que subiu ao terceiro caix\u00f3n xunto a Jos\u00e9 Antonio Su\u00e1rez. En xu\u00f1o subiu ao seu primeiro podio no campionato galego, ao quedar terceiro xunto a Luis Vilari\u00f1o no Rally Sur do Condado. En novembro conseguiu con Jos\u00e9 Antonio Su\u00e1rez a s\u00faa primeira vitoria, no Rally de Terra da Rioxa, correspondente ao nacional de terra, e pechou a tempada cunha vitoria no Rally Villa de Pravia, do certame asturiano. Acabou terceiro o nacional de terra.\nNese mesmo 2010 debutou no Campionato do Mundo de Rally, correndo con Su\u00e1rez o Rally Catalu\u00f1a. Ao ano seguinte disputou \u00edntegro xunto a Su\u00e1rez o Campionato do Mundo J\u00fanior, chamado naquel ent\u00f3n WRC Academy, e en 2012 logrou o t\u00edtulo de copilotos. Repetiu participaci\u00f3n en 2013, con menos sorte, e nos seguintes anos competiu en probas de varios campionatos, e con diferentes pilotos, entre eles Pepe L\u00f3pez ou Alberto Meira, co que quedou segundo no Rally do Cocido de 2014, s\u00f3 por detr\u00e1s do Porsche 911 de Iv\u00e1n Ares e \u00c1lvaro Ba\u00f1obre. En 2015 entrou con Su\u00e1rez no novo equipo oficial de Peugeot, apadri\u00f1ado por Carlos Sainz, co que disputaron a 208 Rally Cup, dentro do campionato franc\u00e9s de rallys. Ga\u00f1aron varias das probas e proclam\u00e1ronse campi\u00f3ns, por diante de Pepe L\u00f3pez e Borja Rozada. Ao ano seguinte, e de novo a bordo dun Peugeot 208, competiron no WRC2.\nNo 2017 proclamouse campi\u00f3n de Espa\u00f1a de terra, despois de ga\u00f1ar xunto a Su\u00e1rez o Rally Terras Altas de Lorca, o Rally Terra da Auga e o Rally de Terra Norte de Estremadura, e subir ao podio tres veces m\u00e1is. Con 192 puntos, superou en m\u00e1is de 70 a Nerea Odriozola, segunda clasificada na xeral de copilotos. Ademais disputou varias probas do Campionato de Europa de Rally, obtendo como mellor resultado un cuarto posto no Rally Liep\u0101ja, na cidade letoa de Liep\u0101ja.\nNa tempada 2018 disputou m\u00e1is de 25 rallys, correndo probas de diferentes campionatos tanto con Su\u00e1rez, como con Daniel Alonso Villar\u00f3n. Con Su\u00e1rez e o Hyundai i20 R5, ga\u00f1ou o Rally Villa de Adeje, o Rally Princesa de Asturias e o Rally Comunidade de Madrid, e quedou segundo no Rally de Ferrol, resultados que lle valeron para ser quinto na clasificaci\u00f3n final de copilotos do nacional de asfalto. Rematou tam\u00e9n quinto no nacional de terra, que correu con Daniel Alonso sobre un Ford Fiesta R5, e co mesmo piloto e cun Ford Sierra RS Cosworth 4x4, obtivo un segundo posto nunha proba do Campionato de Europa de Rally Hist\u00f3ricos, na Rep\u00fablica Checa.\nNos seguintes anos continuou correndo con Daniel Alonso e outros pilotos en distintos campionatos ata que en xullo de 2021, Dani Sordo anunciouno como o seu novo copiloto, en substituci\u00f3n de Borja Rozada. A parella estreouse no Rally Cristian L\u00f3pez, puntuable para a Copa de Espa\u00f1a de Rallys de Asfalto, onde lograron a vitoria por diante de \u00d3scar Palacio e Alberto Iglesias. D\u00faas semanas despois quedaron \u00e1s portas do podio no Rally Acr\u00f3pole, do Campionato do Mundo, acabando na cuarta posici\u00f3n a tres minutos dos vencedores, os finlandeses Kalle Rovanper\u00e4 e Jonne Halttunen.\nA mediados de outubro de 2021 converteuse no terceiro copiloto galego en subir a un podio do Mundial (despois de Luis Moya e Diego Vallejo), ao rematar na terceira posici\u00f3n o Rally Catalu\u00f1a, tras arrebatarlle a praza nos \u00faltimos treitos \u00e1 parella Ogier-Ingrassia, vixentes campi\u00f3ns mundiais."}
{"id": "536770", "revid": "23204", "url": "https://gl.wikipedia.org/wiki?curid=536770", "title": "Nicholas Ostler", "text": "Nicholas Ostler, nado en Bath o 20 de maio de 1952, \u00e9 un erudito e autor brit\u00e1nico. Ostler estudou en Balliol College, onde se graduou en grego, lat\u00edn, filosof\u00eda e econom\u00eda. Posteriormente estudou baixo Noam Chomsky no Instituto de Tecnolox\u00eda de Massachusetts, onde obtivo o seu Ph.D. en ling\u00fc\u00edstica e lingua s\u00e1nscrita.\n\u00c9 o presidente da Foundation for Endangered Languages, creada no ano 1996, e vive en Hungerford, Inglaterra."}
{"id": "536771", "revid": "22795", "url": "https://gl.wikipedia.org/wiki?curid=536771", "title": "Murchisonella saotomensis", "text": "Murchisonella saotomensis \u00e9 unha especie de molusco gaster\u00f3podo da subclase dos heterobranquios, infraclase dos alogaster\u00f3podos, superfamilia dos murquisoneloideos, e familia dos murquison\u00e9lidos, unha das integradas no x\u00e9nero \"Murchisonella\".\nDescrici\u00f3n.\nA especie foi descrita en 2013 polos malac\u00f3logos espa\u00f1ois Anselm Pe\u00f1as e Emilio Rol\u00e1n, na p\u00e1xina 24 do seu traballo \"Revision of the genera \"Murchisonella\" and \"Pseudoaclisina\" (Gastropoda, Heterobranchia, Murchisonellidae)\", publicado en \"Vita Malacologica\" 11: 15-64, a partir de esp\u00e9cimes achados entre os 35 e os 41 m en sedimentos areosos nas costas da illa de San Tom\u00e9 (San Tom\u00e9 e Pr\u00edncipe)."}
{"id": "536772", "revid": "22795", "url": "https://gl.wikipedia.org/wiki?curid=536772", "title": "Murchisonella ultima", "text": "Murchisonella ultima \u00e9 unha especie de molusco gaster\u00f3podo da subclase dos heterobranquios, infraclase dos alogaster\u00f3podos, superfamilia dos murquisoneloideos, e familia dos murquison\u00e9lidos, unha das integradas no x\u00e9nero \"Murchisonella\".\nDescrici\u00f3n.\nA especie foi descrita en 2013 polos malac\u00f3logos espa\u00f1ois E. Rol\u00e1n, R. Fern\u00e1ndez-Garc\u00e9s e F. Rubio en augas das costas de Cuba."}
{"id": "536773", "revid": "72012", "url": "https://gl.wikipedia.org/wiki?curid=536773", "title": "Circo do Sol", "text": ""}
{"id": "536776", "revid": "47401", "url": "https://gl.wikipedia.org/wiki?curid=536776", "title": "Virginia Norwood", "text": "Virginia Tower Norwood nada en Nova York o 8 de xaneiro de 1927 e finada o 26 de marzo de 2023, foi unha f\u00edsica estadounidense co\u00f1ecida por formar parte da primeira misi\u00f3n do Proxecto Landsat da NASA que permitiu ao longo dos anos po\u00f1er en \u00f3rbita varios sensores de teledetecci\u00f3n para a observaci\u00f3n da superficie terrestre con aplicaci\u00f3ns \u00e1 cartograf\u00eda, agricultura, xeolox\u00eda, hidrolox\u00eda entre outras moitas \u00e1reas de interese ambiental.\nTraxectoria.\nEra filla dun oficial do ex\u00e9rcito dos Estados Unidos que a animou a estudar f\u00edsica ou matem\u00e1ticas desde pequena. Ingresou na universidade en 1944 e licenciouse como f\u00edsica en 1947 no MIT aos 20 anos, nunha \u00e9poca na que moitas das universidades t\u00e9cnicas a\u00ednda non recib\u00edan mulleres como estudantes e a\u00ednda m\u00e1is escasas eran as oportunidades laborais para as mulleres.\nPouco despois, xunto co seu marido, foron contratados polo corpo de laboratorio de sinais do ex\u00e9rcito dos Estados Unidos onde traballou en radares meteorol\u00f3xicos, dese\u00f1ando un reflector de radar para globos meteorol\u00f3xicos . Durante a s\u00faa carreira obtivo tres patentes, a primeira obtida aos 22 anos pola s\u00faa invenci\u00f3n do reflector radar. \nParticipaci\u00f3n no Proxecto Landsat 1.\nDurante os primeiros tempos da era espacial nos anos 60 do s\u00e9culo XX Virginia traballou na Divisi\u00f3n de \"Hughes\" Space and Communications \"Aircraft Company\" onde foi a primeira muller que formou parte do equipo t\u00e9cnico da compa\u00f1\u00eda. O seu traballo levouna a relacionarse con profesionais de moitas \u00e1reas de co\u00f1ecemento e especialmente con enxe\u00f1eiros agr\u00f3nomos cos que mediu a reflectancia en diversos cultivos no campo mediante un espectr\u00f3metro para avaliar a sa\u00fade das plantas, para posteriormente combinalas con imaxes multiespectrais rexistradas desde avi\u00f3ns e nos que, ademais das porci\u00f3ns do espectro visible, se rexistrou informaci\u00f3n de infravermellos. \nA informaci\u00f3n recollida durante este per\u00edodo permitiulle establecer posteriormente que bandas deben ser rexistradas por un instrumento aeroespacial e con que frecuencia se debe recuperar esta informaci\u00f3n nos mesmos sitios. Datos que posteriormente se implementaron en instrumentos de dixitalizaci\u00f3n como o MSS (\"Multispectral Scanner System\") da misi\u00f3n NASA Landsat 1 (1972) e Landsat 4 (1984), fronte aos mecanismos de captura de imaxes empregados ata ent\u00f3n e similares \u00e1s c\u00e1maras de fotograf\u00eda tradicionais.\nO dese\u00f1o orixinal de Norwood para Landsat 1 consist\u00eda en sete bandas de espectro, pero por desgraza debido \u00e1s restrici\u00f3ns do proxecto reduciuse a s\u00f3 4 (verde, vermello e dous infravermellos ) e s\u00f3 unha d\u00e9cada despois inclu\u00edronse no Landsat 4 as especificaci\u00f3ns orixinais. Ademais destes elementos, Norwood, xunto con Jack Lansing e o \"equipo de Hughes\" ao que pertenc\u00eda, estableceron que o mecanismo para transmitir informaci\u00f3n a Terra ser\u00eda dixital, o que para a \u00e9poca era unha novidade."}
{"id": "536777", "revid": "88215", "url": "https://gl.wikipedia.org/wiki?curid=536777", "title": "Henry Norman Bethune", "text": ""}
{"id": "536778", "revid": "5863", "url": "https://gl.wikipedia.org/wiki?curid=536778", "title": "Pilar del Castillo", "text": "Pilar del Castillo Vera, nada en Nador (Marrocos) en 1952, \u00e9 unha pol\u00edtica espa\u00f1ola. Foi ministra de educaci\u00f3n e cultura entre 2000 e 2004 e directora do Centro de Investigaci\u00f3ns Sociol\u00f3xicas (CIS) entre 1996 e 2000.\nTraxectoria.\nLicenciouse en dereito pola Universidade Complutense de Madrid en 1974. En 1980 obtivo unha bolsa do Programa Fulbright para cursar un mestrado en Ciencia Pol\u00edtica na Ohio State University nos Estados Unidos. Doutorouse en dereito pola Universidade Complutense en 1983 e o ano seguinte obtivo o premio do Centro de Investigaci\u00f3ns Sociol\u00f3xicas pola s\u00faa tese de doutoramento \"La financiaci\u00f3n de partidos pol\u00edticos en las democracias occidentales\".\nEn 1986 obtivo a praza de profesora titular de dereito constitucional na Universidade Nacional de Educaci\u00f3n a Distancia e en 1994 a de catedr\u00e1tica en Ciencias Pol\u00edticas e da Administraci\u00f3n. De 1995 a 1996 dirixiu \"Nueva Revista de Pol\u00edtica, Cultura y Arte\", editada por Antonio Font\u00e1n.\nEntre 1996 e 2000 dirixiu o Centro de Investigaci\u00f3ns Sociol\u00f3xicas e en 2000 foi nomeada Ministra de Educaci\u00f3n, Cultura e Deporte. Durante o seu mandato aprob\u00e1ronse, entre outras, os reais decretos de ensinanzas com\u00fans, a Lei Org\u00e1nica de Formaci\u00f3n Profesional, a Lei Org\u00e1nica de Calidade da Educaci\u00f3n a Lei do Cinema, a Lei do Museo do Prado e a Lei Org\u00e1nica de Universidades, que provocou as maiores manifestaci\u00f3ns estudant\u00eds desde a transici\u00f3n, cun n\u00famero de 100\u00a0000 estudantes e profesores protestando en todo o estado o 1 de decembro de 2001. As ampliaci\u00f3ns do Museo do Prado e do Museo Ra\u00ed\u00f1a Sof\u00eda desenvolv\u00e9ronse en boa parte durante a s\u00faa xesti\u00f3n, as\u00ed como o Museo do Traxe.\nEn xu\u00f1o de 2004 foi elixida eurodeputada.\nVida persoal.\nDel Castillo \u00e9 afeccionada \u00e1 pintura. O cadro como ministra da galer\u00eda de retratos do Ministerio de Educaci\u00f3n e Ciencia \u00e9 un autorretrato."}
{"id": "536779", "revid": "47401", "url": "https://gl.wikipedia.org/wiki?curid=536779", "title": "Pilar del Castillo Vera", "text": ""}
{"id": "536781", "revid": "15490", "url": "https://gl.wikipedia.org/wiki?curid=536781", "title": "Decimus L\u00e6lius Ingenuus", "text": ""}
{"id": "536782", "revid": "88215", "url": "https://gl.wikipedia.org/wiki?curid=536782", "title": "WRC Academy", "text": ""}
{"id": "536785", "revid": "89787", "url": "https://gl.wikipedia.org/wiki?curid=536785", "title": "Copa menstrual", "text": "A copa menstrual ou copa vaxinal \u00e9 un recipiente que se insire na vaxina durante a menstruaci\u00f3n para recoller o sangrado. O seu funcionamento consiste en xerar un selo que evita pos\u00edbeis filtraci\u00f3ns. A diferenza doutros absorbentes internos, coma os tamp\u00f3ns, a copa non absorbe o flu\u00eddo, sen\u00f3n que fica depositado at\u00e9 a s\u00faa extracci\u00f3n e baleirado. Est\u00e1 fabricada principalmente en l\u00e1tex ou silicona m\u00e9dica. Para garantir un correcto uso, c\u00f3mpre hixienizar as mans ao introducila e retirala, non deixala colocada m\u00e1is de doce horas continuas, e desinfectala ao principio e final do ciclo menstrual.\nAs primeiras patentes rex\u00edstranse dende 1867, mentres que os primeiros casos de comercializaci\u00f3n d\u00e9ronse na d\u00e9cada de 1930 nos Estados Unidos. Estes dispositivos comercializ\u00e1ronse de maneira intermitente durante o s\u00e9culo XX at\u00e9 a d\u00e9cada de 1980, co xurdimento da marca The Keeper. A copa menstrual pode adquirirse en m\u00e1is de 99 pa\u00edses, malia que a taxa de uso segue sendo baixa.\nEn termos sanitarios, a copa menstrual \u00e9 considerada un dispositivo seguro e acept\u00e1bel para a hixiene menstrual. Con todo, poden aparecer s\u00edntomas coma dor, irritaci\u00f3n da canle vaxinal e lesi\u00f3ns leves. Non se probou unha relaci\u00f3n co aumento de enfermidades ou patolox\u00edas espec\u00edficas, como a s\u00edndrome de shock t\u00f3xico ou a endometriose. Por\u00e9n, si se observaron beneficios, como unha menor taxa de candidiase e vaxinose bacteriana.\nPolo seu car\u00e1cter reutiliz\u00e1bel, a copa menstrual ten menor impacto ambiental c\u00f3s produtos de hixiene descart\u00e1beis. A nivel econ\u00f3mico, ten unha vida \u00fatil de at\u00e9 dez anos, malia que a s\u00faa adquisici\u00f3n pode supo\u00f1er un obst\u00e1culo en determinados sectores socioecon\u00f3micos. Existen trazos culturais que dificultan ou mesmo evitan o acceso a este dispositivo, especialmente en contornas que mante\u00f1en un tab\u00fa sobre a virxindade e a sexualidade feminina, ou onde a educaci\u00f3n sexual, a xesti\u00f3n da menstruaci\u00f3n ou as infraestruturas de saneamento son deficientes.\nHistoria.\nS\u00e9culo XIX.\nO primeiro antecedente co\u00f1ecido dun dispositivo af\u00edn \u00e1 copa menstrual \u00e9 o \u00absaco catamenial\u00bb, patentado en 1867 en Chicago, Estados Unidos, por S, L. Hockert. O invento consist\u00eda en cinco estruturas unidas de uso interno e externo. Dentro da vaxina coloc\u00e1base unha especie de saco de goma e un anel que rodeaba o colo uterino e suxeitaba o saco, feito de goma ou outro material que Hockert consideraba apto. A este anel uniase un arame que percorr\u00eda a canle vaxinal at\u00e9 sa\u00edr ao exterior, curv\u00e1base cara a arriba e terminaba nunha almofada na parte baixa do abdome. \nTodo o dispositivo sost\u00ed\u00f1ase cun cinto atado sobre a cadeira. O saco pod\u00eda ser o suficientemente longo para sa\u00edr ao exterior polo orificio vaxinal, e dentro dela coloc\u00e1banse esponxas para absorber o fluxo. Segundo a patente, o arame pod\u00eda ser de prata ou \u00aboutro material adecuado\u00bb, cunha lonxitude regul\u00e1bel mediante un parafuso. A almofada era de prata, goma ou materiais similares.\nDurante o s\u00e9culo XIX seguiron a rexistrarse patentes de recolectores internos. En 1876, George E. Johnston inventou unha copa unida a un saco exterior en que se recoll\u00eda o sangue. O distintivo era o sistema de d\u00faas rec\u00e1maras internas. Unha acumulaba o ar, o que permitir\u00eda que a copa se expandise dentro do corpo, e a outra, en contacto co c\u00e9rvix, recoll\u00eda a menstruaci\u00f3n. Baixo a copa situ\u00e1banse dous condutos: un, sen sa\u00edda, para o ar, e outro para redirixir o flu\u00eddo cara a un saco externo. O saco deb\u00eda de atarse de xeito que resultase c\u00f3modo. En 1884, unha patente de Hiram G. Farr describ\u00eda unha copa de metal, cun sistema de rec\u00e1maras, unida a un ap\u00e9ndice oco e brando que levar\u00eda o fluxo cara a unha bolsa exterior. Un anuncio deste modelo apareceu na revista estadounidense \"American Druggist\" co nome de \u00absoporte de \u00fatero\u00bb. \nEn 1892, Julius J. Wernier rexistrou un colector menstrual regul\u00e1bel mediante tubos telesc\u00f3picos, o que permit\u00eda ser adaptado conforme a profundidade da vaxina. A copa e os tubos aos que estaba unida eran flex\u00edbeis, e levaban o l\u00edquido a un recept\u00e1culo de goma ou tea impermeabilizada que se pod\u00eda baleirar cando estiver cheo. Tres anos despois, Philip W. Dautrich patentou un saco tubular de dobre entrada., Este, introducido na canle vaxinal, sosti\u00f1a o c\u00e9rvix cun extremo en forma de anel groso, o cal sa\u00eda ao exterior. Para evitar que se derramase o fluxo menstrual, o outro extremo dispo\u00f1\u00eda dunha pinza que se pod\u00eda abrir para evacuar o contido. O aparello estaba provisto dun sistema de cintos que percorr\u00edan a cadeira e a entreperna, e o saco pod\u00eda situarse cara a adiante, atr\u00e1s ou de lado. En 1898, Seth Beach propuxo un dispositivo con forma de globo, cun colo alongado e c\u00f3nico e un anel no extremo que rodeaba a entrada do \u00fatero. O interior ti\u00f1a fendas que creaban c\u00e1maras para acumular o flu\u00eddo.\nS\u00e9culo xx.\nNas primeiras d\u00e9cadas do s\u00e9culo XX, a maior\u00eda dos dese\u00f1os centr\u00e1ronse en mellorar a estrutura interna. En 1903, Lee H. Mallaleiu describiu unha copa cun anel, un corpo flex\u00edbel en forma de t\u00fanel e unha v\u00e1lvula cunha esfera para evitar derramamentos. En 1907 patentouse un pesario cun cabo firme como colector menstrual. Creado por Louise Nelson, describiuno como un tubo cunha capa externa de goma e unha interna de goma m\u00e1is branda. No interior desta \u00faltima coser\u00edase unha esponxa para colleitar o sangue. John Jorgenson propuxo en 1917 un modelo de metal con forma de cilindro oco e un extremo hemisf\u00e9rico pechado. Un ano despois, Lester E. Norquist patentou un aparello catamenial con forma de copa alargada, con aberturas laterais, que terminaba nun ap\u00e9ndice en forma de anel plano. Tam\u00e9n recomendaba o uso dun material absorbente no interior do aparello, preferentemente unha esponxa. En 1928, Emil Spardel inscribiu unha copa encart\u00e1bel unida a unha bolsa exterior mediante un cabo tubular. \nLester J. Goddard rexistrou en 1932 un \u00abrecept\u00e1culo vaxinal\u00bb. A diferenza dos seus antecesores, este dese\u00f1o, sen orificios, estaba fabricado nunha soa peza de caucho sint\u00e9tico brando que non deber\u00eda de entrar en contacto co c\u00e9rvix. Ese mesmo ano Charles F. Emery Jr. licenciou un modelo de aparello sanitario cunha embocadura, un corpo en forma de bolsa que colleitaba o fluxo e un remate de pinza dobrada para evitar fugas.A patente de Arthur F. Hagedorn, de 1935, baseada no modelo de Goddard, inclu\u00eda un patr\u00f3n sobre a cara externa para facilitar a suxeici\u00f3n \u00e1s paredes vaxinais. Tam\u00e9n ti\u00f1a modificaci\u00f3ns no dese\u00f1o do aro co fin de mellorar a distribuci\u00f3n da presi\u00f3n do ar na canle vaxinal. Un modelo de copa con cabo en forma de bot\u00f3n foi rexistrado ese ano por John Robert Manegold.\nPrimeiros modelos comerciais.\nDurante a d\u00e9cada de 1930 comezou a produci\u00f3n das primeiras marcas comerciais. Algunhas eran a Daintette Cup, fabricada por The Dainty Maid Inc. en Middlefield, Connecticut, e a Foldene Cup, por Foldene Inc. en Cleveland, Ohio. Ambas ti\u00f1an un molde moi similar, mais variaban en cor e tama\u00f1o. En 1937, a inventora e actriz estadounidense Leona Chalmers patentou un modelo que, a diferenza dos anteriores, era de caucho vulcanizado e presentaba pequenas aberturas baixo o aro para liberar presi\u00f3n. Lanzou o seu produto baixo a marca Tass-ette, mais durante a segunda guerra mundial a carencia de caucho como materia prima prexudicou a s\u00faa produci\u00f3n. \nA barreira cultural sobre a sexualidade feminina imped\u00eda incorporar m\u00e9todos internos de xesti\u00f3n menstrual como as copas ou os tamp\u00f3ns, patentados e lanzados nesta d\u00e9cada. Tam\u00e9n exist\u00eda preocupaci\u00f3n sobre a seguridade destes dispositivos e a posibilidade de que \u00abrompesen o hime, estimulasen sexualmente [\u00e1 muller] e fomentasen a promiscuidade\u00bb. \nEn 1950, Chalmers documentou un segundo modelo con cambios na composici\u00f3n do material. Desta volta empreg\u00e1base caucho brando, que permit\u00eda maior flexibilidade no encartado, e mais aditivos para que a copa volvese \u00e1 s\u00faa forma orixinal unha vez inserida. Outro punto caracter\u00edstico era o patr\u00f3n de li\u00f1as entrecruzadas e en forma de espiral sobre o aro e corpo da copa, o que garant\u00eda unha mellor succi\u00f3n. Outro modelo patentado na \u00e9poca foi o de Adele Gordon en 1952. Trat\u00e1base dunha \u00abtrampa catamenial\u00bb, composta dunha copa de boca ampla e c\u00f3nica que rodeaba o c\u00e9rvix e o tramo superior da canle vaxinal. Deste xeito, recoll\u00eda o fluxo menstrual nun saco.\nNesta \u00e9poca, Chalmers traballou co empresario Robert Oreck, quen fundou a compa\u00f1\u00eda Tassette Inc. para comercializar o seu modelo de copa co nome de Tassette. A promoci\u00f3n do produto destacaba a sensaci\u00f3n de \u00abfrescura\u00bb que brindaba e a s\u00faa forma \u00abbonita\u00bb. Publicitouse mediante anuncios na prensa, foi a primeira publicidade radiof\u00f3nica dun produto menstrual nos EE.\u00a0UU. con aval m\u00e9dico. Tam\u00e9n se alugou un espazo en Times Square, co que se converteu no primeiro anuncio deste espazo neoiorquino dedicado a un artigo menstrual. A\u00ednda que a copa logrou entrar no mercado, houbo certa resistencia \u00e1 idea de lavar e reutilizar un dispositivo xenital e optouse polo uso do tamp\u00f3n descart\u00e1bel. A revista especializada \"Obstetrics &amp; Gynecology\" publicou unha serie de notas entre 1959 e 1963 que avaliaban o modelo de Chalmers e conclu\u00edu que \u00aba copa probou ser segura, hixi\u00e9nica e c\u00f3moda\u00bb. Destacou os seus beneficios e a maior seguridade fronte a produtos como tamp\u00f3ns e compresas sanitarias. \nEn 1962, esta publicaci\u00f3n realizou un estudo con 150 usuarias de copa menstrual. Inclu\u00edu exames p\u00e9lvicos, uroan\u00e1lises e hemogramas, con resultados favor\u00e1beis. Aconsellou, con todo, evitar utilizala en casos de prolapso uterino, \u00fatero retroverso ou en anteflexo con distancia curta de canle vaxinal,e avaliar o uso desta por persoas virxes. A revista recomendou nunha ocasi\u00f3n o sanitizado cunha soluci\u00f3n d\u00e9bil de auga e cloro. A finais de 1963, Tasette Inc presentou dificultades econ\u00f3micas e retirou a s\u00faa copa reutiliz\u00e1bel do mercado.\nEn 1961, Warren E. Adams patentou un dispositivo catamenial descart\u00e1bel con forma de saco fabricado en termopl\u00e1stico flex\u00edbel. O modelo, amais, inclu\u00eda un aplicador en forma de tubo para facilitar a inserci\u00f3n. Un ano despois f\u00edxoo Maurice E. Bakunin cun recipiente tubular, dobre rec\u00e1mara interna e un sistema de inflado. Entre os anos 1960 e 1970, o novo panorama social, relacionado coa revoluci\u00f3n sexual e a aparici\u00f3n de anticonceptivos hormonais, forxou novos h\u00e1bitos de consumo na xesti\u00f3n menstrual. Isto detectouse sobre todo na mocidade, que prefer\u00eda os tamp\u00f3ns \u00e1s compresas. Entre 1965 e 1971, Barbara M. Waldron patentou dous dese\u00f1os de copas baseados no de Chalmers, coa adici\u00f3n de catro nervaduras radiais para mellorar a suxeici\u00f3n. O primeiro era descart\u00e1bel e inclu\u00eda un aplicador, mentres que o segundo era reutiliz\u00e1bel. En 1974 patentouse un modelo que se pod\u00eda empregar durante todo o per\u00edodo de xeito ininterrompido grazas ao seu sistema de v\u00e1lvula. \nEn 1969 Oreck refundou a s\u00faa empresa baixo o nome de Tassaway Inc. e lanzou \u00e1 venda a copa Tassaway, a cal, a diferenza da s\u00faa predecesora, era descart\u00e1bel. Isto permit\u00edalle, por unha banda, unha mellor acollida por un p\u00fablico reticente a reutilizar un dispositivo menstrual, ademais dunha maior influencia de vendas ao ser constantemente substitu\u00eddas. A nova estratexia comercial inclu\u00edu a aparici\u00f3n en revistas como \"Cosmopolitan ou\" \"Ms\".\"Ebony\", e o investimento en anuncios na televisi\u00f3n estadounidense. Deste xeito, converteuse nun dos primeiros produtos de hixiene menstrual en chegar \u00e1 pantalla neste pa\u00eds. Tassaway Inc asinou un acordo de distribuci\u00f3n nalgunhas cadeas de supermercados e farmacias, e mesmo chegou a Europa. \nCon todo, de novo o produto probou non ser rend\u00edbel, principalmente pola incomodidade de inserci\u00f3n e extracci\u00f3n da copa do corpo, que difer\u00eda notablemente dos tamp\u00f3ns. Oreck, amais, afirmou non ter a experiencia necesaria en materia de produtos de hixiene menstrual para lograr situala fronte a competencia. Malia o investimento de m\u00e1is dun mill\u00f3n de d\u00f3lares, a compa\u00f1\u00eda s\u00f3 ti\u00f1a activos por un valor de 225\u00a0000 d\u00f3lares, e un xu\u00edz confirmou que Oreck incumprira leis de seguridade e fraude. At\u00e9 o seu peche a principios de 1973, a marca vendera corenta mill\u00f3ns de copas no mercado estadounidense.\nEstabelecemento no mercado.\nNa d\u00e9cada de 1970 caeu a venda de tamp\u00f3ns nos Estados Unidos polo rexistro de casos de s\u00edndrome de shock t\u00f3xico, asociados ao seu uso. Isto propiciou a consolidaci\u00f3n dun sector que buscaba alternativas, entre elas, a copa menstrual. Outros factores eran a difusi\u00f3n de ideas sobre ecolox\u00eda e espiritualidade asociadas \u00e1 menstruaci\u00f3n. En 1987, Lou Crawford comezou a fabricar a copa de l\u00e1tex The Keeper, en Cincinnati, Estados Unidos, que na actualidade segue no mercado. A presentaci\u00f3n orixinal inclu\u00eda dous talles: un para usuarias nul\u00edparas e outro, m\u00e1is grande, para as que xa experimentaran partos vaxinais. A Administraci\u00f3n de Medicamentos e Alimentos (FDA) requiriu advertir sobre unha pos\u00edbel alerxia ao l\u00e1tex. \nEn 1989 a empresa australiana Chattan Australia Pty Ltd. desenvolveu Gynaeseal, un colector menstrual descart\u00e1bel de l\u00e1tex con aplicador e colector de pl\u00e1stico chamado \u00abtamp\u00f3n diafragma\u00bb. O dese\u00f1o era similar a un disco menstrual e estaba orientado a persoas que practicaban planificaci\u00f3n familiar natural, o que permit\u00eda a penetraci\u00f3n durante a menstruaci\u00f3n.\nO cambio do contexto social favoreceu a incorporaci\u00f3n paulatina deste m\u00e9todo de hixiene. Os factores principais foron o nacemento das redes sociais como espazos de debate, movementos como o \"body positivity\", novos conceptos como xustiza ambiental e a demanda dun consumo de produtos m\u00e1is \u00abnaturais\u00bb. En 2002 lanzouse ao mercado a primeira marca de copa menstrual reutiliz\u00e1bel de silicona m\u00e9dica hipoalerx\u00e9nica, a brit\u00e1nica Mooncup. Este material \u00e9 unha alternativa con menor taxa de alerxia que o l\u00e1tex. Existen arredor de 199 marcas en 99 pa\u00edses.\nDese\u00f1o e uso.\nDescrici\u00f3n e talles.\nOs materiais incl\u00faen o l\u00e1tex (modelo The Keeper) ou a silicona hipoalerg\u00e9nica. As dimensi\u00f3ns medias son de 6\u00a0cm de longo e 4,2\u00a0cm de di\u00e1metro na s\u00faa parte m\u00e1is ancha, cunha capacidade de almacenamento de entre 10 e 38\u00a0ml, a\u00ednda que tam\u00e9n existen modelos de at\u00e9 66\u00a0ml. A vida \u00fatil do produto pode alcanzar os dez anos de uso.\nPara elixir o modelo de copa, cunha lonxitude e capacidade adecuadas, c\u00f3mpre ter en conta diversos factores. Alg\u00fans deles son a idade, a fortaleza dos m\u00fasculos do chan p\u00e9lvico, a lonxitude da canle vaxinal at\u00e9 o c\u00e9rvix e o volume medio de fluxo menstrual. A selecci\u00f3n p\u00f3dese facer de maneira conxunta nunha consulta m\u00e9dica. Como regra xeral, os talles pequenos son para menores de trinta anos sen partos vaxinais, mentres que os grandes est\u00e1n indicados para maiores desta idade, con fluxo menstrual abundante ou que xa tiveron partos vaxinais. \nAs copas menstruais adoitan ter forma de camp\u00e1 e poden atoparse con moldes asim\u00e9tricos, con forma de bulbo, con v\u00e1lvula para a drenaxe ou con sistema antiderrames e plegables.\nComo utilizar a copa menstrual.\nPara inserir a copa, debe encartarse sobre si mesma, coas mans limpas. P\u00f3dese facilitar a inserci\u00f3n moll\u00e1ndoa con auga ou cun lubrificante a base de auga. Xa dentro da vaxina, pode ser virada para despregala por completo e cree o baleiro que impedir\u00e1 as filtraci\u00f3ns, a uns cent\u00edmetros do c\u00e9rvix. Se a copa est\u00e1 colocada correctamente, non se debe sentir. Para extraela, coas mans limpas debe suxeitarse a copa desde a base, non desde o cabo. Cos dedos matapiollos e furabolos, apertarase para romper o baleiro e sacala da vaxina. O contido depos\u00edtase no inodoro ou no lavabo.\nNon se deben empregar os m\u00fasculos do solo pelviano para facer descender a copa pola canle vaxinal debido ao risco de prolapso. Para ser reutilizada debe limparse con auga pot\u00e1bel. Se se retirar nun ba\u00f1o p\u00fablico e non houber acceso a unha billa, p\u00f3dese empregar papel hixi\u00e9nico. Como factor de seguridade, o uso continuo non debe superar as doce horas.De maneira preventiva, pode ser introducida nun momento pr\u00f3ximo \u00e1 menstruaci\u00f3n para evitar as perdas do primeiro d\u00eda. Pode ser colocada en crequenas, en p\u00e9 ou cunha perna levantada.\nA desinfecci\u00f3n pode facerse ao principio e ao final do sangrado, en funci\u00f3n do material e das instruci\u00f3ns do fabricante. O m\u00e9todo m\u00e1is habitual \u00e9 a ebulici\u00f3n entre tres e dez minutos en auga pot\u00e1bel. O obxectivo \u00e9 a diminuci\u00f3n da carga de microorganismos: bacterias, fungos e virus. Non se deben empregar lixivia ou auga osixenada porque poden resultar corrosivos para a copa, nin se deben utilizar xab\u00f3ns con fragrancias, xeles antibacterianos ou alcol, para evitar pos\u00edbeis irritaci\u00f3ns na vaxina. As\u00ed mesmo, d\u00e9bese gardar a copa preferibelmente nunha bolsa de tea transpir\u00e1bel e non expola ao sol, \u00e1 humidade ou a temperaturas extremas.\nA copa poder\u00eda adquirir un ton avermellado ou amarelado pola acumulaci\u00f3n de ferro no sangue. P\u00f3dese destinguir cunha soluci\u00f3n rebaixada de auga oxigenada durante unhas oito horas\nCondici\u00f3ns de uso.\nEst\u00edmase que c\u00f3mpren entre tres e seis ciclos menstruais para habituarse ao seu uso. Malia que a s\u00faa inserci\u00f3n non deber\u00eda causar dor, \u00e9 pos\u00edbel experimentar algunha molestia ou incomodidade. A copa ten similar porcentaxe de filtraci\u00f3ns que outros m\u00e9todos de xesti\u00f3n menstrual. Alg\u00fans factores que poden causar este problema son a necesidade dun talle maior, unha mala colocaci\u00f3n ou un rebordo.\nA copa pode utilizarse durante a noite e tam\u00e9n mentres se realiza exercicio f\u00edsico. O seu uso \u00e9 seguro tam\u00e9n na nataci\u00f3n, xa que non absorbe a auga que poida entrar na vaxina. Ao tratarse dun obxecto hixi\u00e9nico de uso persoal, non debe ser compartida.\nSegundo a anatom\u00eda de cada persoa, tanto a copa coma os tamp\u00f3ns poden estirar o hime. Por\u00e9n, isto non afecta en absoluto \u00e1 virxindade, pois isto \u00faltimo est\u00e1 relacionado co primeiro coito e non con m\u00e9todos de xesti\u00f3n menstrual. Algunhas fontes estiman que o produto pode ser dificultoso para quen a\u00ednda non experimentasen penetraci\u00f3n vaxinal ou non co\u00f1ezan suficientemente a s\u00faa anatom\u00eda, xa que para colocala deben de manipularse os xenitais. \nNon se aconsella o uso da copa menstrual no caso de prolapso uterino, ou se a distancia da canle vaxinal \u00e9 menor a cinco cent\u00edmetros. Tampouco pode ser utilizada por persoas que padecesen mutilaci\u00f3n xenital feminina con infibulaci\u00f3n . Algunhas patolox\u00edas poden afectar o uso da copa, coma o vaxinismo, o mioma uterino, a endometriose ou algunhas variaci\u00f3ns da posici\u00f3n uterina. Nestes casos \u00e9 aconsell\u00e1bel solicitar unha consulta de xinecolox\u00eda.\n\u00c9 importante lembrar que a copa, como calquera outro artigo de hixiene feminina, non ten ningunha funci\u00f3n anticonceptiva. Tampouco protexe de infecci\u00f3ns de transmisi\u00f3n sexual, mais pode utilizarse en conxunto con m\u00e9todos de contracepci\u00f3n coma o anel vaginal ou o DIU. A copa pode empregarse para a recolecci\u00f3n de menstruaci\u00f3n destinada a estudos \"in vitro\" e con outros prop\u00f3sitos cl\u00ednicos, como o manexo da f\u00edstula vesicovaxinal e enterovaxinal. Conv\u00e9n consultar cun ou cunha profesional da sa\u00fade se se quixer empregar para controlar o sangrado post parto ou post aborto, mais a recomendaci\u00f3n habitual \u00e9 evitar o seu uso nestes casos.\nO produto require certa manipulaci\u00f3n sen contacto visual directo, polo que utilizalas pode resultar traballoso para persoas con discapacidade motriz. Existen alternativas para estes casos, como copas cun cabo flex\u00edbel que rompe o baleiro cando se extrae do corpo. Robyn Steward, no seu libro \"The Autism Friendly Guide to Periods\", revelou tras unha enquisa a cen persoas con autismo que estas prefiren xestionar o per\u00edodo mediante a copa, a roupa interior menstrual ou as compresas sanitarias de tea, especialmente en casos de hipersensibilidade sensorial.\nSeguridade.\nEst\u00e1ndar, regulaci\u00f3n e certificaci\u00f3n.\nNon existe un est\u00e1ndar internacional para a fabricaci\u00f3n de copas menstruales nin testeos espec\u00edficos de calidade. Con todo, si hai certo consenso sobre utilizar materiais de calidade, como a silicona m\u00e9dica. Un ali\u00f1amento habitual sobre os dispositivos de silicona \u00e9 que sexan biocompatibles e libres de axentes nocivos como l\u00e1tex, pl\u00e1stico, PVC, acr\u00edlico, acrilato, BPA, ftalato, elast\u00f3mero e polietileno. Os est\u00e1ndares aplic\u00e1beis da Organizaci\u00f3n Internacional de Normalizaci\u00f3n (ISO) incl\u00faen o ISO 10993-5 (citotoxicidade), o ISO 10993-10 (irritaci\u00f3n intracut\u00e1nea), o ISO 10993- 11 (toxicidade sist\u00e9mica aguda) ou os ISO 13485 e ISO 14024 de etiquetaxe ambiental. \nAlgunhas empresas e organizaci\u00f3ns que avaliaron copas menstruais son o Instituto Federal de Avaliaci\u00f3n de Riscos (BfR) de Alema\u00f1a, Farmacopea dos Estados Unidos, a Soci\u00e9t\u00e9 G\u00e9n\u00e9rale de Surveillance (SGS) en Su\u00edza e as certificaci\u00f3ns T\u00dcV (Alema\u00f1a). A Organizaci\u00f3n Mundial da Propiedade Intelectual clasif\u00edcaas como dispositivos de clase dez, xunto con outros utilizados para menstruaci\u00f3n, partos e anticoncepci\u00f3n.\nA lexislaci\u00f3n var\u00eda segundo o pa\u00eds ou a rexi\u00f3n. Os organismos reguladores nacionais poden catalogalas como produtos de uso m\u00e9dico, terap\u00e9utico, hixi\u00e9nico ou produto de consumo, de acordo aos seus criterios.\nEstudos.\n[[Ficheiro:Menstruationstasse_im_Roentgenbild_28W_-_CR_pa_-_001.jpg|miniatura|Copa menstrual vis\u00edbel nunha [[radiograf\u00eda]].\nA revista m\u00e9dica \"The Lancet\" publicou en 2019 unha revisi\u00f3n de bibliograf\u00eda de 43 estudos da copa menstrual, e non atopou relaci\u00f3n directa entre o seu uso e o desenvolvemento de enfermidades, infecci\u00f3ns ou alteraci\u00f3ns da canle vaxinal e c\u00e9rvix.\nEsa mesma revista advirte que a porcentaxe de candidiase e vaxinose bacteriana \u00e9 similar ou menor ao dos demais m\u00e9todos de xesti\u00f3n menstrual.Crese que o baleiro que crea dentro do corpo xera un ambiente anaer\u00f3bico, co que limita o os\u00edxeno e prev\u00e9n o desenvolvemento de bacterias.De feito, ao non perturbar a calidade da [[Flora vaxinal|microbiota vaxinal]], non deber\u00eda interferir cos niveis de humidade ou [[pH]] estables da mucosa, xa que recolle o fluxo sen absorbelo.\nSobre a posibilidade de expulsi\u00f3n ou movemento accidental do DIU, a recomendaci\u00f3n xeral a modo de prevenci\u00f3n \u00e9 a de asegurarse de romper o baleiro da copa antes de retirala do corpo. \nNon existen probas da relaci\u00f3n entre o uso de copa menstrual e a enfermidade p\u00e9lvica inflamatoria (EPI) ou a [[endometriose]].Por\u00e9n, coma no caso dos tamp\u00f3ns, si se te\u00f1en dado casos illados de [[s\u00edndrome de choque t\u00f3xico|shock t\u00f3xico]] (SST).\nEnfoque sociocultural.\nMercado, econom\u00eda e demograf\u00eda.\nA copa menstrual experimentou un aumento na s\u00faa demanda, malia non supo\u00f1er unha opci\u00f3n habitual. De feito, hai quen non co\u00f1ece o seu funcionamento ou mesmo que non sabe da s\u00faa existencia. Poden adquirirse en comercio en li\u00f1a, en tendas especializadas, en supermercados e en farmacias. \nO custo do investimento inicial ao poder resultar elevado, non \u00e9 unha alternativa realista para certos sectores socioecon\u00f3micos. Nalg\u00fans pa\u00edses, este artigo a\u00ednda non se co\u00f1ece ou difunde.\nContexto cultural e aceptaci\u00f3n.\n[[Ficheiro:Girl_explaining_how_to_use_Ruby_Cup.jpg|miniatura|300x300px|Unha nena ensina unha copa menstrual nunha aula. O acompa\u00f1amento e a educaci\u00f3n son necesarios para unha maior aceptaci\u00f3n deste m\u00e9todo de xesti\u00f3n menstrual. ]]\nA barreira cultural sobre conceptos de [[virxindade]] e [[Sexualidade humana|sexualidade]] pode dificultar o acceso e a aceptaci\u00f3n deste dispositivo por crenzas persoais, relixiosas ou culturais. Nalg\u00fans pa\u00edses do [[Asia Meridional|sur de Asia]] a copa \u00e9 considerada \u00abinapropiada\u00bb ou \u00abinacept\u00e1bel\u00bb pola asociaci\u00f3n da inserci\u00f3n desta coa [[Relaci\u00f3n sexual humana|penetraci\u00f3n]]. \nO uso de copa menstrual non esta moi difundido en culturas en que a virxindade da muller \u00e9 un requirimento para o [[matrimonio]]. T\u00e9mese que poida \u00abromper\u00bb o [[hime]] ou causar \u00aba perda da virxinidade\u00bb. Isto ten como consecuencia que a copa poida ser percibida como apta s\u00f3 para mulleres casadas. \nOutros preconceptos incl\u00faen a posibilidade de non poder inserir o dispositivo, que este fique atoado na canle vaxinal, se perda ou se estrague dentro desta, ou mesmo poida afectar a fertilidade.\nAlgunhas contornas culturais perciben de maneira negativa a exposici\u00f3n p\u00fablica da menstruaci\u00f3n, valoraci\u00f3n que tam\u00e9n se estende aos produtos de hixiene. Este [[tab\u00fa]] dificulta a escolla dun m\u00e9todo de xesti\u00f3n menstrual. Neste aspecto, a copa presentou, coma vantaxe, unha maior comodidade e discreci\u00f3n fronte a compresas sanitarias de tea, que deben ser lavadas, secadas e gardadas en lugares com\u00fans do fogar. Por\u00e9n, esta mesma convivencia pode desalentar o uso da copa por carecer de espazos privados para cambio, hixiene e desinfecci\u00f3n.\nNon existe consenso respecto ao uso da copa en lugares e rexi\u00f3ns con dificultades para o acceso \u00e1 [[Auga potable|auga pot\u00e1bel]]. Est\u00edmase que non \u00e9 un m\u00e9todo adecuado para quen non te\u00f1an acceso a un [[Cuarto de ba\u00f1o|ba\u00f1o]] en condici\u00f3ns sanitarias, tanto para persoas que viven en refuxios temporais como que mante\u00f1an traballos pouco convencionais. \nA copa introduciuse en poboaci\u00f3ns de [[Refuxiado|persoas refuxiadas]] e, a nivel estrutural, reducen o gasto de auga para a hixiene, un recurso escaso nestes [[Campo de refuxiados|asentamentos]]. En lugares cunha taxa baixa de educaci\u00f3n en xesti\u00f3n menstrual, at\u00f3panse preconceptos err\u00f3neos, como que se trata dun m\u00e9todo anticonceptivo ou que pode \u00abdanar o hime\u00bb, o que fai que se prohiba o seu uso dentro das familias.\nImpacto social.\n[[Ficheiro:Women_examining_Menstrual_Cups_(5926114037).jpg|miniatura|350x350px|Mulleres de Meru, [[Kenya]], examinando unha copa menstrual.]]\nA copa menstrual utilizouse como parte de pol\u00edticas p\u00fablicas sobre [[Sa\u00fade sexual|sa\u00fade reprodutiva]] e sexual, e tam\u00e9n para a prevenci\u00f3n do absentismo escolar, particularmente en lugares en desenvolvemento. Tam\u00e9n son artigos de interese de [[Organizaci\u00f3n non gobernamental|organizaci\u00f3ns sociais]] dedicadas \u00e1 promoci\u00f3n de sa\u00fade e benestar menstrual. \nAs filtraci\u00f3ns accidentais son unha preocupaci\u00f3n especialmente en idade escolar, xa que se percibe a exposici\u00f3n p\u00fablica destas manchas como algo \u00abvergo\u00f1ento\u00bb. A copa menstrual forneceu unha maior seguridade ao evitar fugas. As\u00ed, manifestouse m\u00e1is tranquilidade ao non ter que continuar mantendo certas precauci\u00f3ns para evitar o manchado. \u00c1 s\u00faa vez, deuse un aumento na comodidade e confianza, debido a que a copa menstrual reduce a presenza de olores.\nA copa ten especial interese en certas correntes do feminismo, especialmente no posfeminismo e no [[ecofeminismo]]. Este m\u00e9todo de hixiene require co\u00f1ecer a anatom\u00eda, o que se pode considerar como \u00abunha forma de [[Apoderamento|apoderamento\u00bb]]. No ciberactivismo, as representaci\u00f3ns gr\u00e1ficas de copas menstruales utiliz\u00e1ronse para promover mensaxes [[Ecoloxismo|ecoloxistas]] e ecofeministas.\nImpacto ambiental.\n[[Ficheiro:Period_pants_menstrual_cup_and_textile_bandage.jpg|miniatura|250x250px|Copa menstrual (arriba) xunto a outros m\u00e9todos reutiliz\u00e1beis: compresas sanitarias de tea (centro) e roupa interior absorbente (abaixo)]]\nO uso da copa menstrual adoita estar relacionado cunha [[Ecoloxismo|perspectiva ecoloxista]]. Penelope Phillips-Howard, autora l\u00edder do estudo publicado en \"The Lancet\", sost\u00e9n que \u00abas copas menstruais contribuir\u00e1n a reducir a contaminaci\u00f3n por refugallos pl\u00e1sticos (procedentes) do uso de produtos sanitarios descart\u00e1beis\u00bb. Fronte a isto, val\u00f3rase de maneira positiva a natureza reutiliz\u00e1bel da copa, xa que dita caracter\u00edstica v\u00f3lvea \u00abambientalmente sustent\u00e1bel\u00bb.[[Ficheiro:Pads_and_tampon_garbage.jpg|esquerda|miniatura|250x250px|A copa menstrual \u00e9 reutiliz\u00e1bel, polo que non xera residuos inorg\u00e1nicos durante a s\u00faa vida \u00fatil, a diferenza de m\u00e9todos descart\u00e1beis como as compresas sanitarias e os tamp\u00f3ns.]]Outros m\u00e9todos reutiliz\u00e1beis de xesti\u00f3n menstrual incl\u00faen as compresas sanitarias de tea, a [[Roupa interior|roupa interior menstrual]] e os tamp\u00f3ns de esponxa mari\u00f1a. As\u00ed mesmo, foi inclu\u00edda en proxectos de leis de promoci\u00f3n de m\u00e9todos de xesti\u00f3n menstrual respectuosos co medio ambiente e coa sa\u00fade.\nSobre o fin da s\u00faa vida \u00fatil, a\u00ednda non se estudou a [[biodegradabilidade]] da copa. Respecto ao consumo de auga, unha copa require de media dous litros por ciclo para a s\u00faa hixiene, fronte aos quince necesarios para lavar as [[Compresa|compresas de tea]]. A diferenza das compresas sanitarias e os tamp\u00f3ns, a copa non afecta \u00e1 corta de bosques para a s\u00faa fabricaci\u00f3n.\nTense rexistrada a pr\u00e1ctica de utilizar o fluxo menstrual como [[fertilizante]] de plantas, de maneira an\u00e1loga \u00e1 fari\u00f1a de sangue (produto comercial fabricado con restos da industria c\u00e1rnica). Debido \u00e1 presenza de [[nitr\u00f3xeno]], [[F\u00f3sforo (elemento)|f\u00f3sforo]] e [[potasio]] na composici\u00f3n do sangue, ten un efecto beneficioso para o solo. Con todo, posto que a menstruaci\u00f3n pos\u00fae tam\u00e9n restos de tecidos e secreci\u00f3ns vaxinais, as\u00ed como cantidades vari\u00e1beis de calcio, ferro e sodio, \u00e9 dif\u00edcil prever o impacto na xardinar\u00eda. Isto poder\u00eda converterse nun potencial [[risco biol\u00f3xico]] polas bacterias propias da [[Flora vaxinal|microbiota vaginal]] e pola posibilidade de albergar virus como o [[Virus da inmunodeficiencia humana|VIH]] e os das hepatites B ou C. Para evitar o aumento da [[salinidade]] no solo, o procedemento habitual \u00e9 rebaixar previamente a menstruaci\u00f3n en auga.\nV\u00e9xase tam\u00e9n.\nBibliograf\u00eda.\n[[Categor\u00eda:Menstruaci\u00f3n]]"}
