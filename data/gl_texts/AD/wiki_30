{"id": "456826", "revid": "98629", "url": "https://gl.wikipedia.org/wiki?curid=456826", "title": "Trois couleurs (trilox\u00eda)", "text": "Trois couleurs \u00e9 unha tr\u00edlox\u00eda cinematogr\u00e1fica do director polaco Krzysztof Kie\u015blowski, que foi estreada entre 1993-1994.\nFilmograf\u00eda.\nEsta trilox\u00eda est\u00e1 composta por:\nAn\u00e1lise.\nEstas tres pel\u00edculas foron os primeiros grandes \u00e9xitos de Kie\u015blowski f\u00f3ra de Polonia e son probablemente as s\u00faas obras m\u00e1is aclamadas despois de \"Dekalog\". O cr\u00edtico Roger Ebert denominou a trilox\u00eda unha obra mestra. De xeito m\u00e1is xeral, consid\u00e9rase unha grande obra de cine moderno.\nAzul, branca e vermella son as cores da bandeira francesa, e o tema de cada pel\u00edcula est\u00e1 baseado nun dos tres termos do lema de Francia a partir da revoluci\u00f3n: \"Liberdade, Igualdade, Fraternidade\". Do mesmo xeito que os Dez Mandamentos de \"Dekalog\" (\"O dec\u00e1logo\"), Kie\u015blowski ilustra estes valores con ambig\u00fcidade e iron\u00eda. De igual xeito, cada pel\u00edcula desenv\u00f3lvese en diferentes cidades do mundo: \"Bleu\" en Par\u00eds (Francia), \"Blanc\" en Varsovia (Polonia) e \"Rouge\" en Xenebra (Su\u00edza).\nCada pel\u00edcula comeza do mesmo xeito: esc\u00f3itase un ru\u00eddo e ent\u00f3n vese que o produce. Cada vez, o obxecto en cuesti\u00f3n ten un papel determinante no transcurso da historia: o coche accidentado en \"Bleu\", a maleta en \"Blanc\" e a testemu\u00f1a do tel\u00e9fono en \"Rouge\". Tam\u00e9n as tres pel\u00edculas rematan do mesmo xeito entre b\u00e1goas: en \"Bleu\", Julie \u00e9 a que chora; en \"Blanc\", chora Karol e en \"Rouge\", \u00e9 o xu\u00edz Kern.\nAs tres historias son independentes mais, con todo, hai elementos com\u00fans entre as tres pel\u00edculas nos que se traduce o pensamento do director. Un deles \u00e9 o personaxe dunha vella que intenta botar unha botella nunha colector de refugallos que est\u00e1 en relaci\u00f3n cos personaxes femininos e os conceptos do mundo de Kie\u015blowski. As\u00ed, Julie (\"Bleu=liberdade\"), absorbida pola s\u00faa tristura, non se decata do esforzo da vella que non consegue chegar \u00e1 abertura (xeralmente, interpretado como que a liberdade implica unha certa soidade e o prezo a pagar por esta); por outra banda, Karol (\"Blanc=igualdade\") miraba cun sorriso ir\u00f3nico como a vella d\u00e1 colocada a botella na beira da boca do colector e non consegue introducila (Kie\u015blowski, presenta un concepto de igualdade mal entendida cando falta a solidariedade); finalmente, Valentine (\"Rouge=fraternidade\") ax\u00fadaa a empurra-la botella no recipiente, expresando que a fraternidade entre as persoa \u00e9 motivo de esperanza. Quizais poidamos ver a evoluci\u00f3n do personaxe principal a trav\u00e9s da trilox\u00eda e, polo tanto, unha mensaxe alentadora xa que \u00e9 a fraternidade e a axuda mutua quen superan a indiferenza e a burla.\n\"Rouge\" marcou o final da carreira de Krzysztof Kie\u015blowski, sendo a derradeira pel\u00edcula filmada por el. Durante o show \"Bouillon de Culture\" en 1994, entrevistado por Bernard Pivot, o director afirmou: \"Eu paro, estou canso do cine. O cambio \u00e9 para min un estr\u00e9s demasiado desproporcionado en comparaci\u00f3n coa satisfacci\u00f3n que ofrece. Decid\u00edn, paro!\". Xa anunciara, no comezo da trilox\u00eda que cando a rematara abandonar\u00eda a direcci\u00f3n: \"Rouge\", estr\u00e9ase en 1994 e no cumio do \u00e9xito, e cunha fr\u00e1xil sa\u00fade acabou morrendo en 1996."}
{"id": "456827", "revid": "839", "url": "https://gl.wikipedia.org/wiki?curid=456827", "title": "Igrexa Sir\u00edaca", "text": ""}
{"id": "456832", "revid": "10599", "url": "https://gl.wikipedia.org/wiki?curid=456832", "title": "Estaci\u00f3n de Fran\u00e7a", "text": ""}
{"id": "456834", "revid": "10599", "url": "https://gl.wikipedia.org/wiki?curid=456834", "title": "Festival da Canci\u00f3n de Eurovisi\u00f3n 2019", "text": ""}
{"id": "456844", "revid": "89787", "url": "https://gl.wikipedia.org/wiki?curid=456844", "title": "Cor\u00e1cidos", "text": "Os cor\u00e1cidos (Coraciidae) constit\u00faen unha familia de aves do Vello Mundo. En Galicia vive unha especie desta familia, \"Coracias garrulus\", o gaio azul ou rolieiro. Moitas especies realizan un cortexo ou loitas territoriais caracter\u00edsitcos nos que fan moitas acrobacias a\u00e9reas. Lembran os corvos en tama\u00f1o e forma e comparten a colorida aparencia dos marti\u00f1os peixeiros ou abellarucos, na que predominan as cores rosadas, ou canela. As d\u00faas dedas anteriores internas est\u00e1n conectadas, pero non a externa.\nSon principalmente comedores de insectos, e as especies de \"Eurystomus\" capturan as s\u00faas presas no aire voando e as do x\u00e9nero \"Coracias\" lanz\u00e1ndose desde unha rama para capturalas no chan, igual que fan os l\u00e1nidos.\nA\u00ednda que son paxaros de climas c\u00e1lidos do Vello Mundo, os rexistros f\u00f3siles mostran que estaban presentes en Norteam\u00e9rica durante o Eoceno. Son mon\u00f3gamos e ani\u00f1an nun burato non forrado nunha \u00e1rbore ou en construci\u00f3ns humanas e po\u00f1en de 2 a 4 ovos nos tr\u00f3picos e de 3 a 6 nas latitudes m\u00e1is altas. Os ovos, que son brancos, eclosionan aos 17\u201320 d\u00edas, e as cr\u00edas permanecen no ni\u00f1o durante uns 30 d\u00edas m\u00e1is.\nTaxonom\u00eda e sistem\u00e1tica.\nA familia dos gaios azuis ou rolieiros, hoxe Coraciidae, foi introducida co nome Coracinia polo pol\u00edgrafo franc\u00e9s Constantine Samuel Rafinesque en 1815. \u00c9 unha das nove familias da orde Coraciiformes. \u00c1 parte dos Brachypteraciidae de Madagascar, estas familias non parecen estar relacionadas dun modo especialmente estreito cos cor\u00e1cidos, e os Coraciiformes \u00e9 probable que sexan polifil\u00e9ticos. Os Coraciidae reciben o seu nome a partir do lat\u00edn \"coracium\", \"como un corvo\", e o nome rolieiro d\u00e9bese \u00e1s acrobacias a\u00e9reas que realizan, mentres que gaio azul v\u00e9n da s\u00faa cor e parecido cos gaios (\"Garrulus glandarius\"). A familia div\u00eddese en dous x\u00e9neros.\nX\u00e9neros.\nA familia Coraciidae comprende os dous x\u00e9neros vivos seguintes:\nDescrici\u00f3n.\nEstas aves poden identificarse como aves de mediano tama\u00f1o con bicos fortes e lixeiramente ganchudos e corpos fortes, a mi\u00fado con plumaxe de cores rechamantes. Lembran os corvos en tama\u00f1o e constituci\u00f3n, e miden de 25 a 27\u00a0cm de lonxitude. Comparten a aparencia colorida dos marti\u00f1os peixeiros e os abellarucos, con cores predominantemente azuis, rosas ou canela. Son similares en morfolox\u00eda xeral aos seus parentes da orde Coraciiformes, con grandes cabezas e pescozos curtos, plumaxe brillante, p\u00e9s febles e patas curtas. As d\u00faas dedas anteriores internas est\u00e1n conectadas, pero a externa est\u00e1 libre. A debilidade dos seus p\u00e9s e patas refl\u00edctese no seu comportamento, non choutan apenas ou se moven ao longo das p\u00f3las e raramente usan os p\u00e9s para outra cousa que non sexa dar salti\u00f1os cambaleantes ocasionais polo chan perseguindo presas que escapan. O bico \u00e9 robusto e m\u00e1is curto no x\u00e9nero \"Eurystomus\", o cal ten bicos de vivas cores, mentres que os dos \"Coracias\" son negros. Outras diferenzas entre os dous x\u00e9neros son a lonxitude das \u00e1s; os rolieiros m\u00e1is a\u00e9reos do x\u00e9nenro \"Eurystomus\" te\u00f1en \u00e1s m\u00e1is grandes (e p\u00e9s a\u00ednda m\u00e1is curtos) que os \"Coracias\", o que reflicte as diferenzas na s\u00faa forma de procurar a comida. As s\u00faas chamadas son \"grallidos roucos curtos e repetidos\"\nDistribuci\u00f3n e h\u00e1bitat.\nViven en zonas c\u00e1lidas do Vello Mundo. En \u00c1frica viven a maior\u00eda das especies e crese que foi al\u00ed onde se orixinou a familia. Isto est\u00e1 apoiado polo feito de que os rolieiros braquipter\u00e1cidos se encontran en Madagascar. O gaio azul ou rolieiro europeo \u00e9 completamente migratorio, reprod\u00facese en Europa e inverna en \u00c1frica, e o \"Eurystomus orientalis\" tam\u00e9n abandona a maior parte da s\u00faa zona de reproduci\u00f3n en inverno. Outras especies son sedentarias ou migrantes de curto alcance.\nSon aves de h\u00e1bitats abertos que cazan desde \u00e1rbores ou outros pousadeiros elevados.\nComportamento.\nReproduci\u00f3n.\nSon aves ruidosas e agresivas cando defenden os seus terriotorios de nidaci\u00f3n, que patrullan mentres exhiben a s\u00faa rechamante plumaxe. Os intrusos son atacados con voos ondulantes intimidantes. Son mon\u00f3gamos e ani\u00f1an nun oco sen forrar nunha \u00e1rbore ou en construci\u00f3ns humanas e po\u00f1en de 2 a 4 ovos nos tr\u00f3picos, e de 3 a 6 en altitudes m\u00e1is altas. Os ovos, que son brancos, eclosionan aos 17\u201320 d\u00edas, e as cr\u00edas permanecen no ni\u00f1o durante aproximadamente outros 30 d\u00edas. A posta de ovos faise en intervalos sucesivos dun d\u00eda para que se a comida \u00e9 escasa s\u00f3 se alimenten as cr\u00edas m\u00e1is grandes e vellas, que son as que te\u00f1en m\u00e1is posibilidades de sobrevivir. Os polos est\u00e1n espidos, son cegos e indefensos no momento de eclosionar.\nAlimentaci\u00f3n.\nOs \"Coracias\" cazan ao axexo. Pousan nunha \u00e1rbore ou poste antes de descender sobre a s\u00faa presa e transp\u00f3rtana no bico a un pousadeiro antes de desmembrala. Comen unha ampla variedade de invertebrados terrestres e pequenos vertebrados como ras, lagartos, roedores e paxaros novos. Comen presas que evitan moitas outras aves, como as eirugas peludas, insectos con coloraci\u00f3n de advertencia e serpes.\nOs \"Eurystomus\" cazan mentres voan, caendo en picado sobre escaravellos que voan, grilos e outros insectos que son esmagados polos seus bicos anchos e profundos e comidos mentres voan. O \"E. azureus\" e \"E. orientalis\" cazan nos grandes enxames de t\u00e9rmites e formigas voadoras que saen despois das tormentas. Decenas ou centos deste rolieiros poden ser atra\u00eddos por estes enxames."}
{"id": "456845", "revid": "27155", "url": "https://gl.wikipedia.org/wiki?curid=456845", "title": "Coraciidae", "text": ""}
{"id": "456878", "revid": "19415", "url": "https://gl.wikipedia.org/wiki?curid=456878", "title": "Club Hockey L\u00ednea Meigas", "text": "O Club Hockey L\u00ednea Meigas \u00e9 un equipo feminino de h\u00f3ckey li\u00f1a da cidade de Lugo, Galiza. O club foi fundado en 1996, sendo o pioneiro desta modalidade en Galiza, e xoga os seus partidos como local no Pavill\u00f3n Daniel Cordido Castro. Na tempada 2018-19 compite na Liga Oro Femenina, a segunda categor\u00eda do h\u00f3ckey li\u00f1a espa\u00f1ol, logo de ter competido na m\u00e1xima categor\u00eda durante varias tempada."}
{"id": "456906", "revid": "49982", "url": "https://gl.wikipedia.org/wiki?curid=456906", "title": "Sendin\u00e9s", "text": "O sendin\u00e9s (en mirand\u00e9s: \"sendin\u00e9s\", ), por veces referido polo nome mirand\u00e9s do sur (en mirand\u00e9s: \"mirand\u00e9s de l sul\", en portugu\u00e9s: \"mirand\u00eas do sul\"), \u00e9 unha variedade da lingua mirandesa, falada na aldea de Sendim, actualmente organizada como Sendim e Atenor.\nDist\u00ednguese daquela lingua por monotongar os ditongos crecentes \"ie\" e \"uo\" en \"i\" e \"u\" (como tal \"ruodra\" -roda- lerase como \"rudra\"; \"piele\" -pel- lerase cumo \"pile\"), ditongar a nasal representada por \"on\" en \"\u00e3o\" (como tal \"preci\u00e7on\" -procesi\u00f3n- lerase como \"preciss\u00e3o\") e por non palatalizar a lateral \"l\" en \"lh\" no comezo da palabra, como ocorre nas variedades ling\u00fc\u00edsticas do mirand\u00e9s (como tal \"lhuna\" -l\u00faa- \u00e9 lido como \"luna\"), ademais doutras variantes lexicais.\nA banda de \"rock\" agr\u00edcola Pic\u00e4 Tumilho, canta en sendin\u00e9s."}
{"id": "456922", "revid": "23204", "url": "https://gl.wikipedia.org/wiki?curid=456922", "title": "Trzy kolory. Niebieski", "text": ""}
{"id": "456923", "revid": "23204", "url": "https://gl.wikipedia.org/wiki?curid=456923", "title": "Trzy kolory. Czerwony", "text": ""}
{"id": "456928", "revid": "839", "url": "https://gl.wikipedia.org/wiki?curid=456928", "title": "Selecci\u00f3n de baloncesto de Senegal", "text": ""}
{"id": "456935", "revid": "23204", "url": "https://gl.wikipedia.org/wiki?curid=456935", "title": "Detective Dee and the Mystery of the Phantom Flame", "text": "Detective Dee and the Mystery of the Phantom Flame (en , jyutping: \"Dik\u2076 Jan\u2074 Git\u2076 Zi\u00b9 Tung\u00b9 Tin\u00b9 Dai\u00b3 Gwok\u00b3\") \u00e9 un filme de 2011 dirixido e producido por Tsui Hark. Conta a historia ficticia de Di Renjie (Andy Lau), un dos m\u00e1is afamados oficiais da dinast\u00eda Tang, a quen e emperatriz Wu Zetian (Carina Lau) lle encarga resolver unha serie de inexplicables asasinatos cuxas v\u00edtimas son consumidas polas chamas."}
{"id": "456938", "revid": "89787", "url": "https://gl.wikipedia.org/wiki?curid=456938", "title": "C\u00ednclidos", "text": "Os c\u00ednclidos (Cinclidae) son unha familia de aves mergulladoras que comprenden un \u00fanico x\u00e9nero, Cinclus, e que se denominan comunmente merlos rieiros. Son os \u00fanicos paseriformes que te\u00f1en a capacidade de mergullarse baixo a auga. En Galicia vive a especie \"Cinclus cinclus\".\nTaxonom\u00eda.\nO x\u00e9nero \"Cinclus\" foi introducido polo naturalista alem\u00e1n Moritz Balthasar Borkhausen en 1797 e a especie tipo foi o merlo rieiro euroasi\u00e1tico \"Cinclus cinclus\". O nome \"cinclus\" procede da palabra do grego antigo \"kinklos\", que se utilizaba para designar pequenas aves que mov\u00edan a cola e viv\u00edan a car\u00f3n da auga.\n\"Cinclus\" \u00e9 o \u00fanico x\u00e9nero na familia Cinclidae. O x\u00e9nero cont\u00e9n cinco especies:\nUn estudo de filoxenia molecular de 2002 examinou as secuencias de ADN de dous xenes mitocondriais das distintas especies de merlos rieiros. O estudo atopou que o merlo rieiro euroasi\u00e1tico (\"C. cinclus\") e o \"C. pallasi\" son especies irm\u00e1s como tam\u00e9n o son o \"C. leucocephalus\" e o \"C. schulzii\". O estudo tam\u00e9n mostrou que a familia m\u00e1is pr\u00f3xima \u00e1 Cinclidae \u00e9 a Turdidae.\nDescrici\u00f3n.\nSon aves pequenas, robustas, de cola e \u00e1s curtas e patas fortes. As diferentes especies adoitan ser escuras (\u00e1s veces case negras), ou marr\u00f3ns e brancas, excepto o \"C. schulzii\", que \u00e9 marr\u00f3n cun papo de cor marr\u00f3n-avermellado. En tama\u00f1o van desde os 14 aos 22\u00a0cm de lonxitude e os 40 a 90\u00a0g de peso, e os machos son meirandes que as femias. As s\u00faas curtas \u00e1s fan que te\u00f1an un distintivo voo rumbante. Te\u00f1en un caracter\u00edstico movemento oscilante de arriba a abaixo cando est\u00e1n pousados ao lado da auga. Cando est\u00e1n baixo a auga est\u00e1n cubertos por unha fina pel\u00edcula prateada de aire, debido a que quedan atrapadas pequenas burbullas na superficie da plumaxe.\nDistribuci\u00f3n e h\u00e1bitat.\nOs merlos rieiros enc\u00f3ntranse en h\u00e1bitats de auga doce axeitados nas terras altas das Am\u00e9ricas, Europa e Asia. En \u00c1frica s\u00f3 se encontran nas monta\u00f1as do Atlas de Marrocos. Habitan nas ribeiras de r\u00edos de augas r\u00e1pidas de terras altas de augas fr\u00edas e claras, a\u00ednda que na estaci\u00f3n reprodutora visitan as beiras de lagos e costas mari\u00f1as.\nAdaptaci\u00f3ns.\nA diferenza de moitas aves acu\u00e1ticas, os merlos rieiros son xeralmente de forma similar a moitas aves terrestres (por exemplo non te\u00f1en p\u00e9s palmados), pero te\u00f1en algunhas adaptaci\u00f3ns morfol\u00f3xicas e fisiol\u00f3xicas ao seu h\u00e1bitat acu\u00e1tico. As s\u00faas \u00e1s son relativamente curtas pero fortemente musculadas, o que lles permite usalas como aletas baixo a auga. Te\u00f1en unha plumaxe densa cunha gran gl\u00e1ndula uropixial para impermeabilizar as plumas. As s\u00faas patas relativamente longas e garras afiadas facilitan que se poidan agarrar \u00e1s rochas en augas r\u00e1pidas. Os ollos te\u00f1en m\u00fasculos para enfocar ben desenvolvidos, polo que poden cambiar a curvatura do cristalino para mellorar a visi\u00f3n subacu\u00e1tica. Te\u00f1en unha especie de ling\u00fcetas nasais coas que impiden que lles entre auga polos orificios nasais.\nA alta concentraci\u00f3n de hemoglobina do seu sangue d\u00e1lles unha capacidade de almacenar ox\u00edxeno maior que o doutras aves, polo que poden permanecer baixo a auga durante trinta segundos ou m\u00e1is, mentres que a s\u00faa taxa metab\u00f3lica basal \u00e9 aproximadamente un terzo m\u00e1is lenta que a dos t\u00edpicos paseriformes terrestres de masa similar. Unha pequena poboaci\u00f3n inverna nunha fonte termal nas Monta\u00f1as Suntar-Khayata de Siberia e alim\u00e9ntase baixo a auga cando as temperaturas do aire baixan de -55\u00a0\u00b0C.&lt;ref name=\"sh/\"&gt;&lt;/ref&gt;\nComportamento.\nAlimento.\nOs merlos rieiros buscan pequenas presas animais nas marxes das correntes fluviais de augas r\u00e1pidas. Pousan en rochas e alim\u00e9ntanse na beira da auga, pero a mi\u00fado tam\u00e9n se agarran firmemente \u00e1s rochas e cami\u00f1an sobre elas met\u00e9ndose na auga ata quedaren parcial ou totalmente submerxidos. Despois buscan baixo a auga presas entre ou debaixo de pedras e restos; poden tam\u00e9n nadar usando as \u00e1s para impulsarse. As d\u00faas especies suramericanas nadan e merg\u00fallanse con menos frecuencia que as tres especies do norte. As s\u00faas presas son principalmente invertebrados como ninfas ou larvas de ef\u00e9meras, sim\u00falidos, plec\u00f3pteros e tric\u00f3pteros, pero tam\u00e9n pequenos peixes e ovos de peixe. Tam\u00e9n comen moluscos e crust\u00e1ceos, especialmente en inverno cando as larvas de insectos son menos abondosas.\nReproduci\u00f3n.\nAs parellas de merlos rieiros establecen territorios reprodutores lineares ao longo de r\u00edos axeitados e mant\u00e9\u00f1enos ante as incursi\u00f3ns doutros individuos. Dentro do seu territorio a parella debe ter un bo sitio para ani\u00f1ar e lugares para pousarse, pero o principal factor que afecta a lonxitude do territorio \u00e9 a dispo\u00f1ibilidade de comida suficiente para alimentarse eles e as cr\u00edas. En consecuencia, a lonxitude dun territorio pode variar desde os 300\u00a0 a uns 2\u00a0500\u00a0m.\nOs seus ni\u00f1os son xeralmente estruturas longas, redondas, cupuliformes feitas de musgo, cunha copa interna de herba e raici\u00f1as e un burato de entrada lateral. Adoitan constru\u00edlos en espazos confinados sobre ou preto das augas correntes. O sitio pode ser un sa\u00ednte ou ladeira na ribeira, nunha greta ou canle de desaugamento, ou baixo unha ponte. Os sitios de nidaci\u00f3n en \u00e1rbores son raros.\nO tama\u00f1o habitual da posta das tres especies de merlos rieiiros do norte \u00e9 de catro ou cinco ovos; o das de Suram\u00e9rica non se co\u00f1ece ben, a\u00ednda que algunha evidencia suxire que a do \"Cinclus schulzii\" \u00e9 de dous ovos. O per\u00edodo de incubaci\u00f3n \u00e9 de dezaseis a dezasete d\u00edas, e dos ovos eclosionan cr\u00edas altriciais, que son coidados s\u00f3 pola femia durante os seguintes doce ou trece d\u00edas. As cr\u00edas son alimentadas por ambos os proxenitores e o per\u00edodo necesario para o emplumado completo \u00e9 de 20 a 24 d\u00edas. Os polos fanse independentes dos seus pais un par de semanas despois de deixar o ni\u00f1o. Os merlos rieiros poden reproducirse por segunda vez no ano se as condici\u00f3ns o permiten. A idade m\u00e1xima rexistrada por datos de recuperaci\u00f3n de aves aneladas da especie \"C. cinclus\" foi 10 anos e 7 meses nun individuo anelado en Finlandia. A idade m\u00e1xima nun individuo da especie \"C. mexicanus\" foi de 8 anos e 1 mes nun individuo recuperado en Dacota do Sur.\nComunicaci\u00f3n.\nEmiten sons fortes e agudos, similares aos sons doutras aves de r\u00edos r\u00e1pidos; as frecuencias das chamadas est\u00e1n nun estreito intervalo entre 4,0 e 6,5 kHz, bastante por riba da frecuencia de ru\u00eddo dos torrentes, que \u00e9 de &lt;2\u00a0kHz. Os merlos rieiros tam\u00e9n se comunican visualmente polo seu caracter\u00edstico movemento de arriba a abaixo, as\u00ed como lanzando sinais luminosos rapidamente expo\u00f1endo as plumas brancas das s\u00faas p\u00e1lpebras superiores como unha serie de flashes brancos durante o cortexo ou as exhibici\u00f3ns de ameaza.\nConservaci\u00f3n.\nSon aves completamente dependentes dos r\u00edos de augas r\u00e1pidas e claras, con comida accesible e sitios de nidificaci\u00f3n seguros. Poden verse ameazados por calquera cousa que afecte a esas condici\u00f3ns que necesitan, como a contaminaci\u00f3n da auga, acidificaci\u00f3n e turbidez causada pola erosi\u00f3n. A regulaci\u00f3n dos r\u00edos pola construci\u00f3n de presass ou encoros, as\u00ed como a canalizaci\u00f3n dos r\u00edos, pode degradar e destru\u00edr o h\u00e1bitat destes paxaros.\nOs merlos rieiros son \u00e1s veces cazados ou perseguidos doutros modos polos humanos por varias raz\u00f3ns. A raza de Chipre de \"C. cinclus\" est\u00e1 extinta. Nas monta\u00f1as do Atlas a xente considera que os merlos rieiros te\u00f1en propiedades afrodis\u00edacas. En partes de Escocia e Alema\u00f1a, ata o comezo do s\u00e9culo XX, pag\u00e1banse recompensas por matalos debido \u00e1 errada percepci\u00f3n de que fac\u00edan diminu\u00edr os peixes nos r\u00edos pola s\u00faa predaci\u00f3n de ovos e cr\u00edas de salm\u00f3nidos.\nMalia todas as ameazas que sofren poboaci\u00f3ns locais, o status de conservaci\u00f3n da maior\u00eda das especies de merlos rieiros \u00e9 considerado como pouco preocupante. A \u00fanica excepci\u00f3n \u00e9 o \"C. schulzii\", que \u00e9 clasificada como vulnerable debido a que as s\u00faas poboaci\u00f3ns son pequenas, fragmentadas e en declive e est\u00e1 ameazada, especialmente na Arxentina, por cambios na xesti\u00f3n dos r\u00edos."}
{"id": "456943", "revid": "27155", "url": "https://gl.wikipedia.org/wiki?curid=456943", "title": "Cinclidae", "text": ""}
{"id": "456944", "revid": "27155", "url": "https://gl.wikipedia.org/wiki?curid=456944", "title": "Cinclus", "text": ""}
{"id": "456952", "revid": "785", "url": "https://gl.wikipedia.org/wiki?curid=456952", "title": "A Santa Cruz", "text": ""}
{"id": "456955", "revid": "785", "url": "https://gl.wikipedia.org/wiki?curid=456955", "title": "O Valadouro (hom\u00f3nimos)", "text": "O top\u00f3nimo galego O Valadouro p\u00f3dese referir a:"}
{"id": "456958", "revid": "56817", "url": "https://gl.wikipedia.org/wiki?curid=456958", "title": "Sanchinarro", "text": "Sanchinarro \u00e9 unha \u00e1rea residencial do barrio de Valdefuentes, no distrito de Hortaleza da cidade de Madrid. Xurdiu a ra\u00edz do Programa de Actuaci\u00f3n Urban\u00edstica (PAU), derivado \u00e1 s\u00faa vez do Plan Xeral de Ordenaci\u00f3n Urbana de 1997. Comezouse a constru\u00edr a principios da d\u00e9cada do 2000. Est\u00e1 situado ao leste da autov\u00eda A-1, ao norte da autov\u00eda M-11 e ao sur e oeste da autov\u00eda de circunvalaci\u00f3n M-40. Ten unha superficie de algo m\u00e1is de 400 hect\u00e1reas.\nSanchinarro linda ao oeste con Las Tablas, ao norte coa urbanizaci\u00f3n El Encinar de los Reyes, ao leste con Valdebebas, e ao sur coa Colonia Virgen del Cortijo e Manoteras.\nSanchinarro ten un edificio singular, o edificio Mirador, de 21 plantas con forma de cadrado co interior baleiro que enmarca as vistas \u00e1 Serra de Guadarrama. Foi dese\u00f1ado polo estudo MVRDV e Blanca Lle\u00f3. O barrio ten tam\u00e9n un gran centro comercial de El Corte Ingl\u00e9s e dous hospitais privados."}
{"id": "456961", "revid": "1410", "url": "https://gl.wikipedia.org/wiki?curid=456961", "title": "Valdefuentes, Madrid", "text": "Valdefuentes \u00e9 un barrio do distrito de Hortaleza de Madrid. Abarca as zonas de Las C\u00e1rcavas, o Encinar de los Reyes, Sanchinarro e parte de Valdebebas.\nNa organizaci\u00f3n pol\u00edtico-administrativa de Madrid o barrio identif\u00edcase co n\u00famero 166 e limita ao leste co distrito de Barajas, ao oeste co distrito de Fuencarral-El Pardo, ao sur cos barrios de Ap\u00f3stol Santiago y Pinar del Rey, tam\u00e9n de Hortaleza, e co distrito de Ciudad Lineal, e ao norte co municipio de Alcobendas."}
{"id": "456967", "revid": "785", "url": "https://gl.wikipedia.org/wiki?curid=456967", "title": "Cruz (hom\u00f3nimos)", "text": "O top\u00f3nimo galego Cruz p\u00f3dese referir a:"}
{"id": "456968", "revid": "785", "url": "https://gl.wikipedia.org/wiki?curid=456968", "title": "O Cruz", "text": ""}
{"id": "456977", "revid": "785", "url": "https://gl.wikipedia.org/wiki?curid=456977", "title": "O Pereiro de Abaixo", "text": "O top\u00f3nimo galego O Pereiro de Abaixo p\u00f3dese referir a:"}
{"id": "456978", "revid": "785", "url": "https://gl.wikipedia.org/wiki?curid=456978", "title": "O Pereiro de Arriba", "text": "O top\u00f3nimo galego O Pereiro de Arriba p\u00f3dese referir a:"}
{"id": "456979", "revid": "63181", "url": "https://gl.wikipedia.org/wiki?curid=456979", "title": "Kiuruvesi", "text": "Kiuruvesi \u00e9 unha cidade de Finlandia situada na rexi\u00f3n de Savonia do Norte. En 2018 a s\u00faa poboaci\u00f3n era de 8\u00a0149\u00a0habitantes. A superficie do termo municipal \u00e9 de 1\u00a0422,90\u00a0km2, dos cales 94,76\u00a0km2 son auga. O concello ten unha densidade de poboaci\u00f3n de 6,14\u00a0hab./km\u00b2.\nLimita cos concellos de Iisalmi, Pielavesi, Vierem\u00e4, Pyh\u00e4j\u00e4rvi e Pyh\u00e4nt\u00e4, estes dous \u00faltimos na rexi\u00f3n veci\u00f1a de Ostrobotnia do Norte.\nO concello \u00e9 uniling\u00fce en fin\u00e9s."}
{"id": "456980", "revid": "785", "url": "https://gl.wikipedia.org/wiki?curid=456980", "title": "Vila do Monte", "text": "O top\u00f3nimo galego Vila do Monte p\u00f3dese referir a:"}
{"id": "456981", "revid": "785", "url": "https://gl.wikipedia.org/wiki?curid=456981", "title": "A Vila do Monte", "text": ""}
{"id": "456983", "revid": "85894", "url": "https://gl.wikipedia.org/wiki?curid=456983", "title": "Antonio Munch Zapata", "text": "Antonio Munch Zapata, nado na Coru\u00f1a en 1898 e finado en Coir\u00f3s o 1 de setembro de 1936, foi un sindicalista e pol\u00edtico galego.\nTraxectoria.\nTranviario, foi representante do Sindicato de la Uni\u00f3n de Obreros Tranviarios da UGT coru\u00f1esa no Congreso da Federaci\u00f3n Local Obrera en abril de 1936. Co golpe de Estado do 18 de xullo de 1936 foi detido. Foi paseado pola Garda Civil en Coir\u00f3s. Foi soterrado nunha fosa com\u00fan sen que chegase a localizarse o seu cad\u00e1ver.\nEn outubro de 1957 publicouse un edicto do xu\u00edz de primeira instancia n\u00famero 1 da Coru\u00f1a, no que se daba conta da tramitaci\u00f3n dun expediente sobre a s\u00faa declaraci\u00f3n de falecemento, a petici\u00f3n da s\u00faa muller Mar\u00eda de la Concepci\u00f3n Iglesias L\u00f3pez."}
{"id": "456984", "revid": "98629", "url": "https://gl.wikipedia.org/wiki?curid=456984", "title": "Antonia L\u00f3pez Gonz\u00e1lez", "text": "Antonia L\u00f3pez Gonz\u00e1lez, nada en Guare\u00f1a, Badaxoz en 1967 \u00e9 unha m\u00e9dica e investigadora de enfermidades tropicais, especialmente da enfermidade \"Jorge Lobo\" ou lobomicosis. \u00c9 tam\u00e9n unha cooperante, responsable e fundadora da ONG \"Comit\u00e9 Ipiranga\" de atenci\u00f3n primaria a pacientes e investigaci\u00f3n de enfermidades tropicais na rexi\u00f3n do Amazonas no Brasil. O equipo de profesionais sanitarios e da medicina desta ONG atende as persoas enfermas dentro dun barco-hospital que se despraza polo r\u00edo Purus no Amazonas para poder deste xeito acceder \u00f3s poboados. Esta investigadora recibiu a Medalla de Estremadura en 2002.\nTraxectoria.\nAnt\u00f3nia L\u00f3pez Gonz\u00e1lez \u00e9 m\u00e9dica especialista en Medicina tropical e t\u00e9cnica especialista en programas de sa\u00fade para a cooperaci\u00f3n ao desenvolvemento. Ten formaci\u00f3n en toxicoman\u00edas, drogodependencias e SIDA e \u00e9 especialista en Hanseniolox\u00eda polo Instituto de Dermatolox\u00eda tropical e veneralox\u00eda \"Alfredo da Mata\" do Estado do Amazonas, onde foi tam\u00e9n m\u00e9dica visitante.\nFundou e dirixiu o Programa de cooperaci\u00f3n Iparanga, que m\u00e1is tarde deu lugar a Asociaci\u00f3n Comit\u00e9 Iparanga. En Togo creou e dirixiu o programa de cooperaci\u00f3n para a sa\u00fade HULME. Foi tam\u00e9n coordinadora do programa de Dermatolox\u00eda sanitaria do Instituto de Dermatolox\u00eda tropical Alfredo da Mata nos municipios da rexi\u00f3n amaz\u00f3nica de L\u00e1breal, Canutama, Tapau\u00e1 e Boca do Acre. Tam\u00e9n participou nos traballos sobre a orientaci\u00f3n sexual e drogradicci\u00f3n realizados pola Universidade do oeste do Estado do Paran\u00e1.\nAntonia L\u00f3pez foi directora da revista \"Leucemia\" da Facultade de Medicina da Universidade de Estremadura (1987-1990) e relatora en numerosos seminarios e congresos internacionais sobre enfermidades tropicais.\nA s\u00faa dedicaci\u00f3n \u00e1 labor humanitaria, o seu compromiso social, a s\u00faa visi\u00f3n cient\u00edfica e a s\u00faa investigaci\u00f3n lev\u00e1rona a publicar un libro sobre as enfermidades dermatol\u00f3xicas tropicais esquecidas de car\u00e1cter end\u00e9mico na rexi\u00f3n amaz\u00f3nica. Este libro foi dixitalizado pola biblioteca municipal de Guare\u00f1a, a biblioteca Eugenio Frutos Cort\u00e9s en 2008 e esta servindo como gu\u00eda os e \u00e1s axentes de sa\u00fade da rexi\u00f3n, sendo actualmente unha referencia internacional.\n\u00c9 unha conferenciante habitual en congresos, seminarios e xuntanzas sobre as enfermidades tropicais en foros nacionais e internacionais. Foi presidenta da candidatura ao Parlamento Europeo da Agrupaci\u00f3n de estudantes de Medicina do estado espa\u00f1ol en 1987.\nPremios e reco\u00f1ecementos.\nAdemais da \"Medalla de Estremadura\" en 2002, recibiu outros reco\u00f1ecementos honor\u00edficos como o \"Premio Coopera\u00e7\u00e3o e solidariedade de AFA-Prelazia-Brasil\" en 2002, o \"Premio de cooperaci\u00f3n internacional Dereitos Humanos de Extremadura\" no ano 2007, o \"Premio de cooperaci\u00f3n Enclave-92 USINA COSMOPOLIS-Brasil\", o Premio Culturas \"2001\" do Comit\u00e9 Estreme\u00f1o contra o racismo, a xenofobia e a intolerancia ou a Medalla de ouro do Colexio de m\u00e9dicos de Badaxoz, 2014.\nEn 2010 recibiu o t\u00edtulo de Cidad\u00e1 Honoraria da localidade brasileira de Foz de Igua\u00e7\u00fa polo seu labor de cooperaci\u00f3n. En decembro de 2018 foi reco\u00f1ecida como filla predilecta da s\u00faa localidade natal."}
{"id": "456994", "revid": "89787", "url": "https://gl.wikipedia.org/wiki?curid=456994", "title": "Didier Moreno", "text": "Didier Andr\u00e9s Moreno Asprilla, nado en Bajo Baud\u00f3 (Choc\u00f3) o 15 de setembro de 1991, \u00e9 un futbolista colombiano. Xoga de centrocampista e o seu actual equipo \u00e9 o Independiente Medell\u00edn.\nTraxectoria.\nO 16 de agosto de 2018 fichou polo Deportivo da Coru\u00f1a, cedido polo Independiente Medell\u00edn por unha campa\u00f1a con opci\u00f3n de compra. Foi presentado uns d\u00edas m\u00e1is tarde."}
{"id": "456995", "revid": "15490", "url": "https://gl.wikipedia.org/wiki?curid=456995", "title": "Revoluci\u00f3n dos Crisantemos", "text": "A Revoluci\u00f3n dos Crisantemos () \u00e9 o nome que recibiu a revolta incruenta dalgunhas tropas fieis ao consello de soldados de Budapest que, a noite do 30 de outubro de 1918, tomaron certos edificios p\u00fablicos, bancos e a central de correos e, ante a pasividade da gornici\u00f3n local, forzaron o emperador Carlos a cesar o recentemente nomeado primeiro ministro J\u00e1nos Hadik e entregar o goberno ao dirixente do consello nacional, Mih\u00e1ly K\u00e1rolyi.\nO alzamento contra o Goberno imperial, desencadeado polo consello de soldados e apoiado polas masas da capital, levou o consello nacional ao poder, a pesar de que este non controlou o levantamento. A revoluci\u00f3n levou \u00e1 independencia de Hungr\u00eda do Imperio austroh\u00fangaro e \u00e1 proclamaci\u00f3n dunha rep\u00fablica popular, que tratou sen \u00e9xito de manter a unidade territorial do reino e de aplicar diversas reformas pol\u00edticas, sociais e econ\u00f3micas. O seu fracaso cinco meses m\u00e1is tarde produciu un novo cambio pol\u00edtico, proclam\u00e1ndose unha rep\u00fablica sovi\u00e9tica.\nAntecedentes.\nLogo da renuncia o do gabinete de S\u00e1ndor Wekerle, que se opuxera \u00e1s reformas propostas polos pol\u00edticos austr\u00edacos para tratar de salvar o Imperio austroh\u00fangaro, o emperador inclinouse por nomear un novo primeiro ministro pr\u00f3ximo ao conde Andr\u00e1ssy para o cargo. Kar\u00f3lyi, que forzara a Tisza a admitir a derrota na guerra o d\u00eda anterior e ameazaba con tomar o poder se non era nomeado para encabezar o Goberno, foi soslaiado polo monarca.\nMentres, a situaci\u00f3n deterior\u00e1base rapidamente, desintegr\u00e1ndose o Ex\u00e9rcito na fronte e pasando o poder real \u00e1s r\u00faas da capital maxiar.\nO mesmo d\u00eda 23 de outubro, os dirixentes do partido de Mih\u00e1ly K\u00e1rolyi, do Partido Socialdem\u00f3crata e do Partido Radical, decidiron formar un Consello Nacional, que se estableceu dous d\u00edas m\u00e1is tarde. No seu manifesto do 25 de outubro de 1918, que contaba con doce puntos coma o que se proclamara durante a revoluci\u00f3n h\u00fangara de 1848, reclamaba a independencia de Hungr\u00eda do Imperio, o fin da alianza con Alema\u00f1a, a celebraci\u00f3n de elecci\u00f3ns con sufraxio universal secreto para toda a poboaci\u00f3n (inclu\u00eddas as mulleres), a democratizaci\u00f3n da pol\u00edtica do pa\u00eds, a liberaci\u00f3n dos presos pol\u00edticos e o respecto polos dereitos civ\u00eds. Solicitaba tam\u00e9n a aplicaci\u00f3n de medidas para evitar a fame, unha reforma agraria e o embargo parcial do capital. Reclamaba as\u00ed mesmo a aplicaci\u00f3n dos principios do presidente Wilson para as minor\u00edas, a\u00ednda que defend\u00eda a unidade dos territorios da Coroa de Santo Estevo. A abolici\u00f3n da censura militar o d\u00eda anterior permitiu a publicaci\u00f3n do manifesto sen dificultade.\nAta o nomeamento dun novo ministerio, o emperador nomeou o arquiduque Xos\u00e9 representante real, rexeitando a petici\u00f3n de K\u00e1rolyi de ser nomeado para o cargo. O mesmo d\u00eda da proclama, a multitude tratou de marchar ao palacio que ocupaba o arquiduque para forzar a aceptaci\u00f3n do programa do Consello, mais cando se retiraba pacificamente foi dispersada pola polic\u00eda, que disparou contra a multitude causando varias ducias de v\u00edtimas. Isto reforzou a simpat\u00eda cara a K\u00e1rolyi.\nLogo dunha visita do matrimonio imperial a Hungr\u00eda na que se acumularon as malas novas, o emperador regresou a Viena con K\u00e1rolyi, sen decidirse a nomear primeiro ministro h\u00fangaro a este ou ao candidato de Andr\u00e1ssy, Hadik. K\u00e1rolyi non desexaba a\u00ednda romper as relaci\u00f3ns co monarca e pretend\u00eda ser nomeado primeiro ministro por este.\nO 27 de outubro K\u00e1rolyi regresou a Budapest, sendo recibido por unha gran multitude que o acolleu cantando \u00abLa Marseillaise\u00bb e que o consideraba o caudillo dunha revoluci\u00f3n inevitable. Rexeitado polo emperador, K\u00e1rolyi e os demais membros do Consello decidiron planear a toma do poder pola forza.\nO 28 de outubro o emperador dirix\u00edase ao presidente norteamericano Woodrow Wilson solicitando unha paz separada e admitindo o dereito dos checoslovacos e iugoslavos \u00e1 autodeterminaci\u00f3n. A nota de Andr\u00e1ssy, daquela ministro de Exteriores, non recibiu a atenci\u00f3n de Washington, mais acelerou a disgregaci\u00f3n do Estado: o mesmo d\u00eda o Consello Nacional checo proclamaba a independencia e ao d\u00eda seguinte o Parlamento de Croacia disolv\u00eda a s\u00faa asociaci\u00f3n co Estado. O consello eslovaco aprobaba a s\u00faa uni\u00f3n cos checos o d\u00eda 30. Os alem\u00e1ns expresaron a s\u00faa intenci\u00f3n de pasar a controlar os territorios austro-xermanos o 31.\nO mesmo d\u00eda 28 de outubro, unha gran manifestaci\u00f3n en Budapest reclamara o Goberno para o consello nacional, que se formara como gabinete alternativo. Unidades militares, tratando de impedir o acceso ao Castelo de Buda, dispararon contra a multitude, matando tres manifestantes e ferindo moitos outros. Ese mesmo d\u00eda, o principal adversario e paradigma da pol\u00edtica maxiar olig\u00e1rquica, Esteban Tisza, recomendou o nomeamento de K\u00e1rolyi para a presidencia do Goberno, coa ilusi\u00f3n de evitar a revoluci\u00f3n e lograr mellores condici\u00f3ns dos vencedores da guerra.\nA ma\u00f1\u00e1 do 29 de outubro, os dirixentes do partido socialdem\u00f3crata, ao igual que o consello do que formaban parte, enviaron axitadores aos cuarteis da cidade para tratar de ga\u00f1ar o apoio das tropas. Os carteis que se distribu\u00edron pola capital alertaban da chegada de tropas para esmagar o movemento e solicitaban o apoio dos soldados, cham\u00e1ndoos a formar consellos e po\u00f1erse en contacto co consello nacional. Reaccionando con rapidez, as autoridades ordenaron a retirada da 32\u00aa Brigada de Infanter\u00eda, a unidade m\u00e1is afectada pola propaganda do consello. Esa mesma tarde, tropas leais ao goberno asaltaron a sede do consello dos soldados, formado o mesmo d\u00eda que o consello nacional e considerado perigoso para a moral do Ex\u00e9rcito, mais os dirixentes non foron capturados ao teren fuxido grazas a un aviso.\nO mesmo 29 de outubro de 1918, o emperador por fin decidiu nomear primeiro ministro a Hadik, descartando a K\u00e1rolyi. A Hadik, con fama de home duro, outorg\u00f3uselle o control de tropas da capital para restablecer o control. Para ent\u00f3n a administraci\u00f3n civil e boa parte da poboaci\u00f3n respaldaba o consello nacional. A polic\u00eda pasouse ao consello o mesmo d\u00eda, logo de ter disparado contra os manifestantes o d\u00eda anterior. Os compo\u00f1entes do consello nacional op\u00fa\u00f1anse \u00e1 revoluci\u00f3n, tratando de encontrar unha sa\u00edda pac\u00edfica \u00e1 crise.\nAs tropas da capital contaban con rexementos maxiares e non maxiares, principalmente serbobosnios, ao mando do duro e leal xeneral G\u00e9za Lukachich que, con todo, non estaba seguro de poder contar coa obediencia dos soldados. O d\u00eda 30 de outubro, Ka\u0155olyi fixo un novo chamamento \u00e1s tropas para que desobedecesen \u00e1s autoridades imperiais e apoiasen o Consello.\nRevolta.\nAo co\u00f1ecerse a nova do nomeamento de Hadik retom\u00e1ronse as protestas o d\u00eda 30. Hadik nin sequera logrou contar coas tropas acantonadas na capital. A noite do soldados \u00e1s ordes do consello de soldados \u2014\u00f3rgano independente do consello nacional pero que indicou actuar no seu nome e que se reunira nunha nova sede\u2014 tomaron diversos edificios oficiais, bancos, a central telef\u00f3nica e a central de correos. As primeiras tropas en amotinarse foran as da 32\u00aa Brigada, que foron desarmadas e detidas. O consello de soldados dubidou entre emprender un alzamento antes de que as unidades que simpatizaban co movemento foran retiradas e substitu\u00eddas por outras bosn\u00edacas fieis ao goberno ou seguir o plan orixinal do alzamento. Unha manifestaci\u00f3n de solidariedade formouse \u00e1s portas da reuni\u00f3n. De repente, o consello de soldados e a multitude congregada recibiu a noticia de que d\u00faas compa\u00f1\u00edas da 32\u00aa Brigada \u00edan ser enviadas \u00e1 fronte, decid\u00edndose no acto acudir a liberalas. Arredor de dez mil persoas marcharon \u00e1 estaci\u00f3n de ferrocarril para liberar aos soldados que esperaban o seu traslado \u00e1 fronte. A garda da estaci\u00f3n desobedeceu as ordes recibidas e uniuse aos manifestantes, que liberaron os soldados presos. A multitude dirixiuse ent\u00f3n \u00e1 comandancia militar da cidade, mentres os soldados se arrancaban os s\u00edmbolos imperiais e colocaban crisantemos, que deron nome \u00e1 revolta. Logo dun forcexo coa garda, o comandante da gornici\u00f3n capitalina, o xeneral V\u00e1rkonyi, foi capturado e trasladado \u00e1 sede do consello nacional, o hotel Astoria. O consello de soldados pediu ent\u00f3n o apoio doutra das unidades presentes na cidade, a 1\u00aa Brigada de Infanter\u00eda, \u00e1 vez que daba orde de ocupar os principais edificios. A prisi\u00f3n militar foi tomada e varios presos, alg\u00fans membros do consello de soldados, liberados.\nAs tropas do xeneral Lukachich permaneceron nos seus cuarteis ou se uniron \u00e1 ma\u00f1\u00e1 seguinte \u00e1s celebraci\u00f3ns pola revoluci\u00f3n incruenta. O xeneral tratara de reprimir a revolta pero encontrouse co mot\u00edn das s\u00faas tropas e da polic\u00eda da capital, que non apoiaron o seu intento.\nA noite do 30 de outubro, o consello nacional esperou na s\u00faa sede do hotel Astoria ser detido en calquera momento pola polic\u00eda da capital ou as tropas de Lukachich, sinal da s\u00faa falta de control sobre os acontecementos. A sede do consello encontr\u00e1base indefensa e os seus membros tem\u00edan ser arrestados en calquera instante, como lles auguraba o comandante da gornici\u00f3n. O dirixente radical Oszk\u00e1r J\u00e1szi declarou m\u00e1is tarde a preocupaci\u00f3n do consello ao recibir a noticia do levantamento, mentres que o seu colega socialista Zsigmond Kunfi estaba convencido de que ser\u00edan aforcados \u00e1 ma\u00f1\u00e1 seguinte. O emperador, con todo, ordenara a Lukachich evitar un ba\u00f1o de sangue o que, xunto \u00e1 desmoralizaci\u00f3n das tropas, evitou a represi\u00f3n do golpe. O xeneral telefonara ao emperador \u00e1s 3:00 a.m. para describir ao monarca o \u00e9xito dos alzados e o desesperado da situaci\u00f3n e solicitar instruci\u00f3ns. A continuaci\u00f3n falara con el o propio Hadik, solicitando permiso para dimitir e aconsellando o nomeamento de K\u00e1rolyi. Carlos aceptou a recomendaci\u00f3n de Hadik e falou co arquiduque para que comezase as conversas con K\u00e1rolyi.\nO , o arquiduque, en nome do emperador, que indicara o seu permiso por tel\u00e9fono, nomeaba primeiro ministro a Mih\u00e1ly K\u00e1rolyi, que hab\u00eda de formar un novo gabinete cos partidos do consello nacional. O propio Hadik telefon\u00e1rao para pedirlle que acudira xunto a el para tratar a s\u00faa propia dimisi\u00f3n e o nomeamento de K\u00e1rolyi. K\u00e1rolyi esixira o acuartelamento das tropas leais ao Goberno e ser reco\u00f1ecido como presidente do consello, ao que o arquiduque accedeu. Os traballadores decretaron unha folga para apoiar o novo Goberno que a\u00ednda se estaba negociando no despacho do primeiro ministro que encheu as r\u00faas da capital de manifestantes axitando crisantemos, o s\u00edmbolo da revolta. A oficina do presidente do Goberno foi rodeada por tropas rebeldes e traballadores a primeiras horas da ma\u00f1\u00e1. \u00c1s 8:00 a.m. confirmouse a vitoria da revoluci\u00f3n ao anunciar o arquiduque o nomeamento de K\u00e1rolyi \u00e1 fronte do novo gabinete.\nO mesmo d\u00eda, o veterano pol\u00edtico Esteban Tisza, que se convertera en s\u00edmbolo da guerra perdida, foi asasinado por un grupo de soldados amotinados do ex\u00e9rcito h\u00fangaro. Foi unha das escasas v\u00edtimas da revoluci\u00f3n e pareceu aliviar a tensi\u00f3n da poboaci\u00f3n.\nA tarde do 31 de outubro, K\u00e1rolyi e os seus ministros acudiron ao palacio real para xurar os seus cargos ante o arquiduque Xos\u00e9, o que conduciu \u00e1 primeira crise de Goberno ao d\u00eda seguinte, cando se constatou o estendido do desexo de que se proclamase unha rep\u00fablica.\nConsecuencias.\nAo x\u00fabilo bastante estendido pola capital e o alivio no resto do pa\u00eds polo fin da guerra e a pr\u00f3xima independencia acompa\u00f1ouno unha inconsciencia de que o fin do antigo r\u00e9xime olig\u00e1rquico haber\u00eda de traer o desmembramento do pa\u00eds.\nO esp\u00edrito revolucionario, bastante estendido na capital, non chegou \u00e1s provincias, que receaban tradicionalmente da capital. Axi\u00f1a se transformou en defensa dunha nova orde republicana. O e co consello do arquiduque que tem\u00eda unha radicalizaci\u00f3n da revoluci\u00f3n, o emperador liberou do seu xuramento de lealdade a K\u00e1rolyi e o resto do seu gabinete para evitar unha dimisi\u00f3n en pleno, a\u00ednda que se pospuxo a proclamaci\u00f3n da rep\u00fablica. Un d\u00eda m\u00e1is tarde, o arquiduque e o seu fillo xuraron fidelidade voluntariamente ao consello nacional, considerado desde o d\u00eda anterior \u00f3rgano soberano.\nContinuou a presi\u00f3n popular durante os primeiros d\u00edas de novembro para que se proclamase a rep\u00fablica sen necesidade de votaci\u00f3ns. O Goberno, que non desexaba establecer a rep\u00fablica sen a aquiescencia do rei, enviou unha delegaci\u00f3n para lograr a s\u00faa abdicaci\u00f3n. O , Carlos aceptou renunciar a participar nos asuntos de Estado h\u00fangaros e a forma deste que o pa\u00eds decidira adoptar. Finalmente, o , proclam\u00e1base a Rep\u00fablica de Hungr\u00eda fronte ao parlamento ante unha enorme multitude. As d\u00faas c\u00e1maras do parlamento h\u00fangaro, que non se reuniran dende o estoupido da revoluci\u00f3n, aceptaron disolverse. A capital, emocionada ante a proclamaci\u00f3n, precipitouse a xurar lealdade \u00e1 rep\u00fablica, a\u00ednda que a ilusi\u00f3n polo novo Estado durou pouco. Pronto o Goberno republicano con K\u00e1rolyi \u00e1 fronte houbo de enfrontarse aos problemas da posguerra, inclu\u00edndo a desmobilizaci\u00f3n do Ex\u00e9rcito e a asunci\u00f3n das consecuencias da derrota militar, que acabaron facendo caer a rep\u00fablica en marzo de 1919 e a proclamaci\u00f3n dunha Rep\u00fablica Sovi\u00e9tica H\u00fangara. Poucos meses m\u00e1is tarde, a invasi\u00f3n dos Ex\u00e9rcitos veci\u00f1os apoiada pola Entente acababa con esta e permit\u00eda a instauraci\u00f3n dun r\u00e9xime reaccionario que restaurou a monarqu\u00eda en forma de rexencia co antigo almirante austroh\u00fangaro Mikl\u00f3s Horthy \u00e1 cabeza, que durar\u00eda ata finais da segunda guerra mundial."}
{"id": "456998", "revid": "56817", "url": "https://gl.wikipedia.org/wiki?curid=456998", "title": "Gerber", "text": "Gerber \u00e9 un formato de ficheiros dixitais 2D empregado para o dese\u00f1o de placas de circu\u00edtos impresos ou PCB. O formato Gerber \u00e9 empregado por programas de dese\u00f1o como Wizard, EAGLE, DipTrace, Protel, KiCad ou Altium Designer. O est\u00e1ndar m\u00e1is com\u00fan agora \u00e9 RS-274X, a\u00ednda que existen outros menos frecuentes.\nO formato est\u00e1 baseado en G-Code, programaci\u00f3n para control num\u00e9rico computerizado."}
{"id": "457001", "revid": "56817", "url": "https://gl.wikipedia.org/wiki?curid=457001", "title": "Eugenio Fadrique", "text": ""}
{"id": "457004", "revid": "1093", "url": "https://gl.wikipedia.org/wiki?curid=457004", "title": "Esther Pita Pita", "text": ""}
{"id": "457005", "revid": "124656", "url": "https://gl.wikipedia.org/wiki?curid=457005", "title": "Esther Pita", "text": "Esther Pita Pita, nada en Santa Cruz (Oleiros) o 23 de maio de 1943 e finada ib\u00eddem o 24 de febreiro de 2019, foi unha pol\u00edtica galega que chegou a ser alcaldesa de Oleiros durante d\u00faas lexislaturas.\nTraxectoria.\nDe pai emigrado en Venezuela e nai titular dun estanco en Santa Cruz, estudou na Escola de Comercio da Coru\u00f1a, e despois traballou na Telef\u00f3nica.\nFundou con \u00c1ngel Garc\u00eda Seoane a Alternativa dos Veci\u00f1os de Oleiros en 1976 e con ela concorreu \u00e1s primeiras eleci\u00f3ns municipais, e foi elixida concelleira xa de xeito ininterrompido. En 1985 a Alternativa dos Veci\u00f1os pasou a ocupala alcald\u00eda na persoa de Garc\u00eda Seoane e Pita tivo dende aquela responsabilidades de goberno nas \u00e1reas de servizos sociais e de cultura. En xu\u00f1o de 1996 Garc\u00eda Seoane foi inhabilitado por seis anos e Pita pasou a ser alcaldesa. Ao remate da inhabilitaci\u00f3n de Seoane, nas elecci\u00f3ns municipais de 2003, Pita deixou a alcald\u00eda, que volveu a Garc\u00eda Seoane, e abandonou a pol\u00edtica.\nHonras.\nTen unha praza dedicada en Santa Cruz.\nVida persoal.\nEstivo casada e enviuvou.\nNotas.\n "}
{"id": "457006", "revid": "89787", "url": "https://gl.wikipedia.org/wiki?curid=457006", "title": "Zehra Do\u011fan", "text": "Zehra Do\u011fan, nada no distrito de Ba\u011flar (provincia de Diyarbak\u0131r, Turqu\u00eda) en 1989, \u00e9 unha artista e xornalista kurda. \u00c9 editora de Jinha, unha axencia kurda de noticias con perspectiva de x\u00e9nero. Foi encarceada en 2017 por realizar murais na cidade de N\u00edsibis, publicalos nas redes e por escribir un artigo . A nova do seu arresto tivo moita repercusi\u00f3n propiciando protestas de artistas como Banksy e Ai Weiwei.\nTraxectoria.\nDogan viv\u00eda e traballaba en N\u00edsibis, unha vila turca na fronteira con Siria, desde onde fac\u00eda a s\u00faa labor xornal\u00edstica. Foi arrestada nunha cafeter\u00eda desta vila o 21 de xullo de 2016. O 2 de marzo de 2017 foi acusada de pertencer a unha organizaci\u00f3n ilegal e a s\u00faa sentenza condeouna a dous anos, 9 meses e 22 d\u00edas de prisi\u00f3n baixo os cargos de reproducir unha pintura nas s\u00faas contas nas redes sociais.\n\u201cFun sentenciada a 2 anos e 10 meses de c\u00e1rcere s\u00f3 porque pintei banderas turcas en escombros de edificios. Eles, [o goberno turco] foron los causantes, eu s\u00f3 o pintei,\u201d declarou Dogan na s\u00faa conta de Twitter logo da sentenza. Refer\u00edase \u00e1 pintura que creara e que reproduc\u00eda a vila kurda de Nusaybin logo de quedar destru\u00edda polas forzas de seguirdade turcas, na que as bandeiras turca ondeaban desde as ru\u00ednas dos edificios da vila.\nEn prisi\u00f3n, ela e outras mulleres crearon o diario \u00d6zg\u00fcr G\u00fcndem Zindan \"(Calabozo de Libre Axenda)\", cuxo nome \u00e9 un xogo de palabras co termo \u00d6zg\u00fcr G\u00fcndem (Axenda Libre), unha publicaci\u00f3n con base en Istambul e de audiencia kurda.\nA s\u00faa axencia de novas, Jinha, foi pechada o 29 de outubro de 2016 polas autoridades turcas, sum\u00e1ndose \u00e1 lista de m\u00e1is de 100 medios de comunicaci\u00f3n pechados desde o golpe militar de xullo de 2016.\nO Estado turco aplicoulle en outubro de 2018 unha medida de dispersi\u00f3n forzosa, traslad\u00e1ndoa ao penal de Tarso.\nEn novembro de 2017, o artista disidente chin\u00e9s Ai WeiWei publicou unha carta de solidariedade con Dogan establecendo paralelismos entre a represi\u00f3n \u00e1 liberdade de expresi\u00f3n dos gobernos chin\u00e9s e turco.\nO 16 de marzo de 2018, Banksy inaugurou un mural en Nova York que representa as marcas dos d\u00edas en que Dogan estivo encarceada, amosando tras elas o rostro de Dogan mirando cara o c\u00e1rcere.\nFinalmente sa\u00edu de prisi\u00f3n o 24 de febreiro de 2019, tras pasar case vinte meses encarceada.\nPremios e reco\u00f1ecementos.\nNo ano 2015 Dogan recibiu o Premio de xornalismo Metin G\u00f6ktepe (nomeado na honra do xornalista que morrera en custodia policial en Turqu\u00eda en 1996). Otorg\u00e1ronlle este premio tras realizar unha reportaxe sobre as mulleres xaced\u00eds que escaparan da escravitude do DAESH.\nDogan foi nomeada para os premios 2019 \"Freedom of Speech.\""}
{"id": "457008", "revid": "89787", "url": "https://gl.wikipedia.org/wiki?curid=457008", "title": "G\u00fcltan K\u0131\u015fanak", "text": "G\u00fcltan K\u0131\u015fanak, nada en Turqu\u00eda o 15 de xu\u00f1o de 1961 \u00e9 unha xornalista e pol\u00edtica que foi co-presidenta do partido turco Paz e Democracia (BDP). Foi a primeira alcaldesa de Diyarbakir e parlamentaria independente por esta circunscrici\u00f3n e por Siirt no parlamento turco. Foi detida en 2016 e condenada a catorce anos de prisi\u00f3n por pertenza ao Partido dos Traballadores do Kurdist\u00e1n, considerada unha organizaci\u00f3n terrorista por Turqu\u00eda.\nTraxectoria.\nComezou os seus estudos na facultade de Educaci\u00f3n da Universidade de Dice en 1978, pero foi detida en 1980 e encarceada na prisi\u00f3n de Diyarbakir por dous anos. Segundo o seu propio relato, tivo que habitar na caseta dos cans do garda da prisi\u00f3n durante dous meses logo de negarse a po\u00f1erse de p\u00e9 perante el. Comezou os seus estudos de xornalismo na Universidade de Ege en Esmirna no ano 1986. En 1988 foi detida mentres protestaba contra o ataque de Saddam Husein en Halabja, sendo liberada un ano m\u00e1is tarde. Graduouse en 1990. Entre os anos 1990 e 1992 escribiu para o xornal Yeni \u00dclke. M\u00e1is tarde traballou como editora en xefe e como coordinadora editorial ou directora de novas en varios xornais de 1990 a 2004. No ano 2004 exerceu como asesora en pol\u00edticas sociais na municipalidade de Baglar, en Diyarbakir. Estivo implicada na casa de mulleres Kardelen en Diyarbak\u0131r.\nPresentouse con \u00e9xito como candidata independente nas elecci\u00f3ns xerais de Turqu\u00eda en 2007 e converteuse en parlamentaria por Diyarbak\u0131r. Durante a campa\u00f1a afirmou que \"Estas elecci\u00f3ns son importantes porque Turqu\u00eda est\u00e1 nunha encrucillada. Ou se opta por desenvolver alternativas democr\u00e1ticas ou por traer de volta \u00e1s pol\u00edticas opresivas. Esperamos que as forzas democr\u00e1ticas que saian destes comicios saian reforzadas e axuden a establecer as opci\u00f3ns do di\u00e1logo democr\u00e1tico e a paz. Buscaremos soluci\u00f3ns non na violencia, senon no parlamento.\" \nA comezos de 2009 informouse de que ela preparara un borrador de lei para que a lingua kurda puidese ser usada nos espazos p\u00fablicos acompa\u00f1ando a outra do seu partido, o DTP Nas elecci\u00f3ns xerais de 2011 foi elixida como candidata independente da provincia de Siirt, no sueste do pa\u00eds.\nEn 2014 foi elixida alcaldesa, a primeira de Diyarbak\u0131r. Foi detida o 25 de outubro de 2016 polas autoridades turcas xunto co co-alcalde Firat Anli, \"baixo o cargo de pertenza ao Partido dos Traballadores do Kurdist\u00e1n (PKK)\". O goberno turco ordenou un apag\u00f3n de internet despois deste arresto.\nNon obstante, o 26 de outubro uns milleiros de manifestantes solicitaron na casa do concello de Diyarbakir a liberaci\u00f3n da co-alcaldesa e o co-alcalde. En novembro a Fiscal\u00eda ped\u00eda 230 anos de prisi\u00f3n para K\u0131\u015fanak. En febreiro de 2019 foi condenada a 14 anos e 3 meses de prisi\u00f3n por \"ser membro dunha organizaci\u00f3n terrorista\" e por \"propaganda dunha organizaci\u00f3n terrorista\".\nAparece como personaxe na pel\u00edcula de 2008 titulada \"What a beautiful democracy\", que fala da loita das mulleres turcas candidatas ao parlamento.\nFoi tam\u00e9n entrevistada na pel\u00edcula \"Hev\u00ee\" realizada por Yavuz Y\u00fcksel."}
{"id": "457010", "revid": "89787", "url": "https://gl.wikipedia.org/wiki?curid=457010", "title": "Sebahat Tuncel", "text": "Sebahat Tuncel, nada en Yaz\u0131han o 5 de xullo de 1975 \u00e9 unha pol\u00edtica kurda, activista polos dereitos das mulleres, anteriormente enfermeira e membro do Parlamento Turco.\nTraxectoria.\nCursou estudos de cartograf\u00eda e topometr\u00eda na Universidade de Mersin para m\u00e1is tarde comezar a s\u00faa carreira pol\u00edtica a trav\u00e9s da secci\u00f3n de mulleres do Partido da Democracia dos Pobos (HADEP) en 1998. Na actualidade \u00e9 covicepresidenta e deputada en Istambul do Partido Sociedade Democr\u00e1tica (DTP), que ela mesma axudou a fundar. Traballou tam\u00e9n en organizaci\u00f3ns internacionais como a ONU, no seu programa de axuda ao desenvolvemento, UNDP, e Amnist\u00eda Internacional.\nFoi xulgada en 2006 pola s\u00faa pertenza ao Partido dos Traballadores do Kurdist\u00e1n (PKK), baixo a acusaci\u00f3n de facer viaxes frecuentes \u00f3s campos do PKK no norte de Iraq e foi encarceada posteriormente. Concorreu \u00e1s elecci\u00f3ns xerais ao parlamento turco en 2007 dende a prisi\u00f3n e ga\u00f1ou un escano grazas a 93 000 votos, sendo posta en liberdade en xullo de 2007.\nFoi a muller m\u00e1is nova en ser membro do parlamento turco e a primeira persoa en ser elixida deputada dende a prisi\u00f3n en toda a historia de Turqu\u00eda. O catro de outubro pasou a prisi\u00f3n provisional, sendo emprisionada con cargos en novembro de 2018.\nSegundo a Oficina Legal internacional a fiscal\u00eda solicitaba 130 anos de prisi\u00f3n por delitos relacionados co terrorismo debido \u00e1 s\u00faa pertenza ao legalizado Congreso Sociedad Democr\u00e1tica (DTK) e por 16 declaraci\u00f3ns e discursos que realizou en reuni\u00f3ns e roldas de prensa previos \u00e1s reuni\u00f3ns do Partido Unidade Democr\u00e1tica (DBP).\nO d\u00eda un de decembro sumouse a Leyla G\u00fcven na s\u00faa folga de fame. Unha sentenza condeouna a 15 anos de prisi\u00f3n en febreiro de 2019 baixo os cargos de pertenza a organizaci\u00f3n terrorista e por facer propaganda terrorista."}
{"id": "457013", "revid": "1505", "url": "https://gl.wikipedia.org/wiki?curid=457013", "title": "Trigueiro", "text": ""}
{"id": "457014", "revid": "98629", "url": "https://gl.wikipedia.org/wiki?curid=457014", "title": "Rayka Zehtabchi", "text": "Rayka Zehtabchi \u00e9 unha directora e produtora iraniano-estadounidense, a primeira en recibir un premio \u00d3scar. A s\u00faa curtametraxe documental: \"Period. End of Sentence.\" foi a ga\u00f1adora da categor\u00eda mellor curtametraxe documental na 91\u00aa edici\u00f3n dos \u00d3scar, o 24 de febreiro de 2019.\nTraxectoria.\nO seu debut como directora foi coa curtametraxe iraniana \"Madaran\", que foi proxectado a nivel mundial recadando varias menci\u00f3ns e premios, entre elas os premios do xurado nos festivais de cine Urbanworld e Cleveland International. Zehtabchi levou tam\u00e9n o premio \u00e1 mellor direcci\u00f3n no Festival Hollyshorts por esta a s\u00faa primeira curta. Esta cinta clasificouse para os nomeados na 89\u00aa. edici\u00f3n dos Premios \u00d3scars de Hollywood.\nParalelamente \u00e1 realizaci\u00f3n da s\u00faa curta \"Period. End of Sentence\", ga\u00f1adora do \u00d3scar \u00e1 mellor curta documental en 2019, o equipo creou a organizaci\u00f3n sen \u00e1nimo de lucro \"The Pad Project\" co fin de mellorar as condici\u00f3ns de hixiene feminina a nivel do planeta e loitar contra a estigmatizaci\u00f3n da menstruaci\u00f3n. Ademais do \u00d3scar, esta curta levou os premios do xurado e da audiencia no Traverse City Film Festival e no AFI Fest, e o no SCAD Savannah Film Festival baixo a categor\u00eda \"Woman Walks Ahead\" ."}
{"id": "457015", "revid": "865", "url": "https://gl.wikipedia.org/wiki?curid=457015", "title": "Deerhoof", "text": "Deerhoof \u00e9 unha banda estadounidense de indie rock formada en San Francisco en 1994. No presente est\u00e1 composta polo bater\u00eda Greg Saunier, o baixosta e cantante Satomi Matsuzaki, e os guitarristas John Dieterich e Ed Rodriguez. Inicialmente o grupo tocaba noise punk improvisado e f\u00edxose moi famoso e influente nos anos 2000 grazas \u00e1 s\u00faa creativa m\u00fasica autoptoducida que combinaba \"ru\u00eddo, melod\u00edas [pop] doces, e un esp\u00edrito experimental nunha m\u00fasica completamente distinta\". Ata a data Deerhoof leva publicados 14 \u00e1lbums de estudio, o derradeiro deles, \"Mountain Moves\", editado en setembro de 2017.\nHistoria.\nInicios.\nDeerhoof fundouse en San Francisco no ano 1994 como un d\u00fao de improvisaci\u00f3n baixo/bater\u00eda formado por Rob Fisk e Greg Saunier. Ao pouco tempo asinaron co selo Kill Rock Stars para gravar un sinxelo despois de que o dono, Slim Moon, fose a unha actuaci\u00f3n s\u00faa no festival Yoyo A Go Go. Satomi Matsuzaki uniuse a Deerhoof despois dunha semana de mudarse aos Estados Unidos dende Xap\u00f3n en maio de 1995, sen que tivese experiencia previa nunha banda, e foi de xira como cantante do grupo s\u00f3 unha semana despois, como abreconcertos de Caroliner.\nO seu \u00e1lbum de estrea \"The Man, the King, the Girl\", gravado nuncasete de catro pistas, equilibraba a forma de tocar salvaxe e clamorosa de Fisk e Saunier coas melod\u00edas tipo \"jingle\" de Matsuzaki e a colorida instrumentaci\u00f3n, que inclu\u00eda instrumentos de xoguete e teclados Casio rotos. A ilustraci\u00f3n da portada foi realizada por Fisk. Moitos dos trazos duradeiros de Deerhoof xa se atopaban nese \u00e1lbum: letras m\u00edticas, forma de tocar xestual e esaxerada, t\u00e9cnicas de gravaci\u00f3n DIY de baixo presuposto, formato de \u00e1lbum conceptual, composici\u00f3n mel\u00f3dica memorable, e unha postura pol\u00edtica de esquerdas.\nEn 1997 comezaron a gravar as canci\u00f3ns do que finalmente ser\u00eda \"Halfbird\", pero ao pouco tempo as abandonaron en favor dun dr\u00e1stico cambio no seu estilo. Kelly Goode uniuse tocando o Casio VL-1 e Matsuzaki aprendeu a tocar o baixo. Quitaron todos os trazos de noise, improvisaci\u00f3n ou instrumentaci\u00f3n pouco com\u00fan do seu son, culminando no seu traballo de 1999 \"Holdypaws\". A portada foi obra novamente de Fisk. Dende 1997 ata 1999 Deerhoof xirou polos Estados Unidos con Sleater-Kinney, Lightning Bolt, Unwound e Sonic Youth. Pero no outono de 1999, cunhas pobres vendas dos seus dous \u00e1lbums e varios sinxelos, Fisk e Goode deixaron o grupo. \"Halfbird\" foi completado por Saunier e Matsuzaki e finalmente editado en 2001, cunha portada de Fisk.\nFama.\nA finais de 1999 ped\u00edronlle ao guitarrista de Gorge Trio John Dieterich que se unise \u00e1 banda. O seu virtuosismo e interese pola m\u00fasica electr\u00f3nica poden verse en \"Reveille\", coa s\u00faa ampla mestura de estilos musicais, estrutura fragmentada, e os temas b\u00edblicos sesgados do apocalipse e a resurrecci\u00f3n. A portada foi realizada por Matsuzaki. \"Reveille\" tardou tres anos en rematarse e foi o primeiro disco de Deerhoof en ser aclamado pola cr\u00edtica, sendo inclu\u00eddo nas listas dos mellores discos de 2002 de \"The New York Times\" e Pitchfork.\nEn 2002, entre a finalizaci\u00f3n e o lanzamento de \"Reveille\", Chris Cohen uniuse a Deerhoof como guitarrista. Durante os seguintes tres anos este cuarteto tocou cunha variedade de artistas cada vez m\u00e1is establecidos, como Le Tigre, Stephen Malkmus, Yeah Yeah Yeahs, TV on the Radio, The Roots, e Wilco. O lendario DJ de radio John Peel invitou \u00e1 banda d\u00faas veces a gravar sesi\u00f3ns para BBC Radio 1, e Deerhoof foi escollido tanto por Sonic Youth como polo creador de \"The Simpsons\" Matt Groening para actuar en festivais All Tomorrow's Parties, sendo as s\u00faas d\u00faas primeiras aparici\u00f3ns nese festival.\nEn contraste co proceso prolongado, minucioso e de produci\u00f3n dixital de \"Reveille\", o \u00e1lbum de 2003 \"Apple O foi gravado case todo ao vivo nunha sesi\u00f3n de nove horas con Jay Pellicci. A extinci\u00f3n, o holocauto nuclear, as especies invasivas, e o deus grego da m\u00fasica ocupan un lugar destacado nos temas do \u00e1lbum. A portada foi debuxada novamente polo xa ex-membro Rob Fisk. Karen O escolleu \"Apple O\u2019\" como mellor \u00e1lbum para os Music Awards da \"Rolling Stone\" do ano 2003, e o disco tivo moi boas cr\u00edticas, destacando a de \"The New York Times\". A valoraci\u00f3n do \u00e1lbum mellorou co paso do tempo e \"Apple O aparecer\u00eda posteriormente como un dos mellores traballs dos 2000 para Pitchfork. Os temas antib\u00e9licos do \u00e1lbum foron subli\u00f1ados pola aberta oposici\u00f3n de Deerhoof ese ano \u00e1 invasi\u00f3n de Iraq.\nEn 2003 Deerhoof converteuse na banda de m\u00e1is percorrido en Kill Rock Stars. Matsuzaki estaba editando unha revista xaponesa en Bay Area, Cohen serv\u00eda mesas nun restaurante tailand\u00e9s, e Dieterich e Saunier introduc\u00edan datos para empresas xur\u00eddicas e consultoras, pero ese ano todos decidiron deixar os seus traballos \u00e1 vez e centrarse en xirar. A banda contribu\u00edu ao recompilatorio \"Azadi! A Benefit Compilation for the Revolutionary Association of the Women of Afghanistan\". Saunier tam\u00e9n publicou \"Nervous Cop\", un \u00e1lbum colaborativo con Zach Hill e Joanna Newsom.\nO seguinte disco de Deerhoof inspirouse nunha personaxe descarnada creada polo artista xapon\u00e9s Ken Kagami. O \u00e1lbum de 2004 \"Milk Man\" contaba cun son opulento e teatral inspirado por Broadway e Igor Stravinsky. Foi aclamado pola revista \"Spin\", nomeado ao premio \u201c\u00c1lbum alternativo destacado\u201d nos California Music Awards, e foi n\u00famero 1 na Dusted Radio Chart durante seis semanas seguidas, e tam\u00e9n n\u00famero 1 na CMJ Core Chart. Tam\u00e9n \u00e9 2004 Deerhoof recibiu o Editor\u2019s Choice Award da revista \"7X7 Magazine\", e foi votada \u201cMellor banda local de rock\u201d polos lectores de \"SF Weekly\". En 2006 \"Milk Man\" foi adaptado como un balet infantil.\nO seguinte lanzamento de Deerhoof foi o primeiro en ser cantado en xapon\u00e9s, a lingua nativa de Matsuzaki. O mini-\u00e1lbum de 2005 \"Green Cosmos\" combina un son orquestral con m\u00fasica dance de varias \u00e9pocas. A portada foi creada a partir de cartas de tarot dese\u00f1adas polo director de videos musicais Dawn Garcia.\nDeerhoof pasou varios meses en en 2005 nun espazo de ensaio alugado en Oakland, compo\u00f1endo e gravando diariamente como unha banda completa. Cando o resultado foi publicado ese outono, o \u00e1lbum dobre \"The Runners Four\" presentaba a cada membro do grupo turn\u00e1ndose nas voces, cantando letras locuaces nas cales reaparecen arcas e c\u00e1psulas do tempo, como se se prevese que esa ser\u00eda a derradeira gravaci\u00f3n desa formaci\u00f3n. Os roles instrumentais cambiaron para Matsuzaki (agora na guitarra) e Cohen (no baixo). A portada era de Trevor Shimizu, que tam\u00e9n dirixir\u00eda os videos musicais de \"Jagged Fruit\" e \"Criminals of the Dream\" en \u00e1lbums posteriores.\nEn 2006 Danielson publicou o aclamado \"Ships\", que contaba con Deerhoof como banda de apoio en moitos dos seus temas. Posteriormente nese ano, tras unha extensiva xira mundial que rematou en Coachella, Deerhoof compuxo e interpretou ao vivo unha banda sonora para a peza mestra de animaci\u00f3n de Harry Smith \"Heaven and Earth Magic\" no San Francisco International Film Festival. Esta ser\u00eda a derradeira actividade de Cohen con Deerhoof. A separaci\u00f3n moi amigable e, para conmemorar a Cohen, a banda publicou un EP gratu\u00edto na s\u00faa p\u00e1xina web.\nReconfiguraci\u00f3n.\nMatsuzaki, Saunier e Dieterich comezaron unha nova gravaci\u00f3n como tr\u00edo. Ignorando o seu son no escenario e os seus roles, cada un deles colaborou con percusi\u00f3n, guitarra, baixo, teclados e produci\u00f3n. A pesar de ser gravado principalmente na habitaci\u00f3n de Dieterich e de ser mesturado no ordenador da banda en hoteis durante as s\u00faas xiras con Radiohead, The Flaming Lips e Beck, \"Friend Opportunity\" ten un son pulido e cinem\u00e1tico. Alg\u00fan material era da banda sonora de \"Heaven and Earth Magic\", outro era completamente orquestral (sen bater\u00edas ou guitarras), e unha canci\u00f3n (\"Matchbook Seeks Maniac\") foi creada especificamente para os cr\u00e9ditos finais dunha pel\u00edcula. As 12 portadas intercambiables do \u00e1lbum foron creadas polo artista brit\u00e1nico David Shrigley. O traballo foi loubado por Pitchfork e \"Rolling Stone\", e foi nomeado a un PLUG Award por Ric Ocasek.\nDurante a xira mundial posterior ao lanzamento de \"Friend Opportunity\", Deerhoof foi convidado por David Bowie para tocar no Highline Festival de Nova York. A banda tam\u00e9n realizou concertos con Gnarls Barkley, The Roots, Beirut e Bloc Party. En colaboraci\u00f3n con Ed Shearmur crearon a banda sonora para a comedia rom\u00e1ntica de Justin Theroux \"Dedication\".\nEn xaneiro de 2008 Deerhoof converteuse novamente nun cuarteto ao entrar o guitarrista de The Flying Luttenbachers/Gorge Trio/XBXRX Ed Rodriguez. Ese ver\u00e1n Deerhoof publicou a canci\u00f3n \"Fresh Born\" en li\u00f1a como unha partutura, anticipando experimentos semellantes de Beck e Blur durante varios anos. Os seguidores gravaron e subiron as s\u00faas propias versi\u00f3ns da canci\u00f3n nunha p\u00e1xina especial, antes de que calquera persoa puidese escoitar a propia versi\u00f3n de Deerhoof.\nDespois do \"Friend Opportunity\", o \"Offend Maggie\", editado en outubro de 2008, foi un cambio brusco cara un disco purista de rock con guitarras gravado ao vivo no estudio, resaltado pola descarada referencia ao tema de Free \"All Right Now\" no comezo de \"The Tears and Music of Love\". O son cru e n\u00fa enmascaraba elementos compositivos sofisticados, que levou a que varias canci\u00f3ns se convertesen en material para arranxos de jazz e cl\u00e1sicos realizados por outros artistas. \"Offend Maggie\" foi aclamado polos cr\u00edticos de VH1, NPR, Entertainment Weekly, Alternative Press, yahoo.com, \"The Guardian\" e Mojo. A portada foi realizada polo artista xapon\u00e9s Tomoo Gokita.\nEn abril de 2010 Deerhoof comisionou o festival belga de m\u00fasica Sonic City, invitando a un ecl\u00e9ctico conxunto de artistas europeos como The Go! Team, Paolo Pandolfo oua banda belga de punk The Kids. En abril e xullo dese mesmo ano Deerhoof e Xiu Xiu un\u00edronse para interpretar o \u00e1lbum de Joy Division \"Unknown Pleasures\" no Donaufestival en Austria, e no Brooklyn's Williamsburg Waterfront."}
{"id": "457019", "revid": "65337", "url": "https://gl.wikipedia.org/wiki?curid=457019", "title": "Jeton de Vermeil", "text": "O Jeton de Vermeil \u00e9 un premio que reco\u00f1ece a consecuci\u00f3n de logros acad\u00e9micos en materia numism\u00e1tica, outorgado anualmente pola Sociedade Francesa de Numism\u00e1tica a un investigador estranxeiro (non franc\u00e9s). Paralelamente, cada tres anos conc\u00e9deselle tam\u00e9n ao presidente sa\u00ednte da sociedade. Durante as s\u00faas primeiras edici\u00f3ns co\u00f1eceuse como Medalla de Vermeil.\nHistoria.\nOs galardoados reciben unha ficha monetiforme que foi dese\u00f1ada e gravada en 1932 polo artrista Lucien Bazor, que na \u00e9poca era gravador xeral das moedas francesas na \"Monnaie de Paris\".\nA creaci\u00f3n deste premio foi posible grazas ao legado de 8.000 francos (de 1926) deixado \u00e1 Sociedade Francesa de Numism\u00e1tica polo comandante Pierre Babut no seu testamento. Babut, que faleceu o 28 de decembro de 1926, fora presidente da sociedade en dous per\u00edodos, entre 1907 e 1908, e entre 1912 e 1913, e foi un dos m\u00e1is grandes coleccionistas de moedas da monarqu\u00eda francesa do primeiro terzo do s\u00e9culo XIX.\nEn febreiro de 1927, a sociedade cumpriu o desexo de Batut de que o seu legado fose destinado a unha medalla dedicada aos seus membros e, tras considerar varias opci\u00f3ns, o 4 de marzo de 1933 present\u00f3uselles aos socios a primeira psoposta de medalla. A Sociedade decidiu daquela cu\u00f1ar 100 medallas de prata e 200 de bronce e p\u00faxoas ao dispor dos seus asociados, mediante compra. A partir de a\u00ed, a Sociedade decidiu cu\u00f1ar novos exemplares para os seus expresidentes e, o 3 de marzo de 1934, estableceu a s\u00faa concesi\u00f3n anual a un investigador numism\u00e1tico de nacionalidade non francesa.\nEntre os seus receptores est\u00e1n varios dos m\u00e1is eminentes numism\u00e1ticos europeos do s\u00e9culo XX, como os brit\u00e1nicos H. Mattingly (1939), R. A. G. Carson (1971), e entre eles est\u00e1n figuran os espa\u00f1ois Leandre Villaronga (1977) e Pere Pau Ripoll\u00e9s (1998)."}
{"id": "457020", "revid": "5863", "url": "https://gl.wikipedia.org/wiki?curid=457020", "title": "Medalla de Vermeil", "text": ""}
{"id": "457022", "revid": "98629", "url": "https://gl.wikipedia.org/wiki?curid=457022", "title": "Tratado de Meerssen", "text": "O Tratado de Meerssen foi asinado na localidade do mesmo nome o 8 de agosto do 870 entre Carlos o Calvo (rei da \"Francia Occidentalis\", xermolo da actual Francia) e Lu\u00eds o Xerm\u00e1nico (rei da \"Francia Orientalis\"; hoxe Holanda, Alema\u00f1a, Su\u00edza e Austria\")\" e consagrou a divisi\u00f3n de Lotarinxia o reino do sobri\u00f1o de \u00e1mbolos dous, Lotario II. \nMeerssen, hoxe, \u00e9 unha cidade holandesa Meerssen preto de Maastricht, e por mor da inexistencia de documentos orixinais, non se pode afirmar taxativamente que fose o lugar onde se asinou o tratado, nin tampouco a data exacta, pois tan s\u00f3 hai noticias do feito por fontes de tipo secundario que sinalan esa cidade e esa data. \nContexto.\nO tratado de Verd\u00fan , en 843, decidiu a repartici\u00f3n do Imperio Carolinxio entre os tres fillos de Lois o Piadoso. O m\u00e1is vello, Lotario I, recibiu a \"Francia Oriental\", que \u00e1 s\u00faa vez dividiuse pouco antes da s\u00faa morte, en 855 (no Tratado de Pr\u00fcm), entre os seus tres fillos Lu\u00eds II (Reino de Italia e o t\u00edtulo imperial), Lotario II (Lorena ou Lotarinxia) e Carlos de Provenza (Reino da Provenza ou reino da Baixa Borgo\u00f1a). Carlos de Provenza morreu en 863 e, ao non ter fillos, a s\u00faa parte foi repartida entre os seus dous irm\u00e1ns Lotario II e Lu\u00eds II. \nNa entrevista de Metz, en maio de 868, os seus t\u00edos Carlos o Calvo e Lu\u00eds o Xerm\u00e1nico, decidiron un plan para dividir a terra do ex emperador Lotario I, daquela en posesi\u00f3n dos seus fillos Lu\u00eds II e Lotario II. \nA repartici\u00f3n.\n\u00c1 s\u00faa vez, Lotario II morreu no 869. Seu irm\u00e1n Lu\u00eds II, que deber\u00eda herdar o seu reino, estaba ocupado loitando contra os musulm\u00e1ns en Benevento e non puido acceder \u00e1 s\u00faa herdanza. A situaci\u00f3n, foi aproveitada polos seus dous t\u00edos para apropiarse de Lotarinxia: por unha banda, Carlos o Calvo f\u00edxose coroar rei da Lotarinxia en Metz, a capital de Lotario II, que provocou a ameaza de Lu\u00eds o Xerm\u00e1nico dunha declaraci\u00f3n de guerra. Para evitala, Carlos mais Lu\u00eds chegaron ao acordo da repartici\u00f3n mediante o Tratado de Meerseen, no que se reparten a Lotarinxia e pasaron a ter fronteira com\u00fan. \nFixouse o curso do Mosa e o seu afluente o r\u00edo Ourthe como fronteira: \nA pesar das s\u00faas protestas e apoio do papa Hadri\u00e1n II, Lu\u00eds II non puido impedir que cos dous se repartisen a Lotarinxia e non conseguiu recuperar a s\u00faa herdanza cando morreu en 875.\nConsecuencias.\nO acordo non houbo durar m\u00e1is de dez anos, pois ao morrer Lu\u00eds o Xerm\u00e1nico no 876, o seu irmanastro Carlos o Calvo, invadiu tam\u00e9n a Lotarinxia oriental m\u00e1is al\u00f3 do r\u00edo Ourthe, pero foi derrotado preto de Andernach por un ex\u00e9rcito moito menor baixo o mando de Lu\u00eds III o Xove, herdeiro de Lu\u00eds II o Xerm\u00e1nico. \nDe igual xeito, coa morte de Carlos o Calvo ao ano seguinte, o seu fillo e herdeiro Lu\u00eds II de Francia, o Tatexo, foi atacado por Lu\u00eds III de Alema\u00f1a que invaidiu a Lotarinxia occidental no 879. Como morrera tam\u00e9n nese ano Lu\u00eds II de Francia, seus fillos Lu\u00eds III e Carlom\u00e1n II v\u00edronse obrigados a asinar o Tratado de Ribemont no 880 polo que cederon a Lotarinxia occidental a Lu\u00eds II o Xerm\u00e1nico que, deste xeito, consegue facerse con toda a Lotarinxia. \nDurante a Idade Media, os l\u00edmites occidentais de Lorarinxia marcaron a fronteira entre o Reino de Francia e o Sacro Imperio Romano Xerm\u00e1nico at\u00e9 a Idade Moderna, cando os mariscais de Henrique II e Lu\u00eds XIV de Francia conquistaron o territorio da Alta Lotarinxia e Alsacia mediante guerras e demandas xur\u00eddicas producidas polas C\u00e1maras de Reuni\u00f3n creadas polo Rei Sol."}
{"id": "457025", "revid": "15490", "url": "https://gl.wikipedia.org/wiki?curid=457025", "title": "Tratado de Mersen", "text": ""}
{"id": "457026", "revid": "23204", "url": "https://gl.wikipedia.org/wiki?curid=457026", "title": "Lapinlahti", "text": "Lapinlahti \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 9\u00a0620\u00a0habitantes. A superficie do termo municipal \u00e9 de 1\u00a0245,16\u00a0km2, dos cales 148,53\u00a0km2 son auga. O concello ten unha densidade de poboaci\u00f3n de 8,77\u00a0hab./km\u00b2.\nLimita cos concellos de Iisalmi, Kuopio, Rautavaara, Siilinj\u00e4rvi e Sonkaj\u00e4rvi, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "457027", "revid": "85894", "url": "https://gl.wikipedia.org/wiki?curid=457027", "title": "Julio Castelo P\u00e9rez", "text": "Julio Castelo P\u00e9rez, nado en Mariz (Guitiriz) en 1916 e finado en Lugo en 1984, foi un pol\u00edtico galego.\nTraxectoria.\nFoi fillo do que era cura da parroquia de Mariz. Aos poucos meses de nacer, a s\u00faa nai refixo a vida casando e a ra\u00edz do matrimonio desentendeuse do neno, que foi criado por uns curm\u00e1ns. De ideas comunistas, co golpe de Estado do 18 de xullo de 1936 refuxiouse nos montes da parroquia. Delatado por un chivato xunto con outros fuxidos, foi xulgado na Coru\u00f1a por traiz\u00f3n e condenado a cadea perpetua. Ingresou na prisi\u00f3n de San Crist\u00f3bal en febreiro do 1937. Participou na fuga do c\u00e1rcere xunto a outros 800 reclusos. Conseguiu a prisi\u00f3n atenuada en agosto do 1940. Volveu a s\u00faa terra onde formou unha familia. Morreu dun ataque o coraz\u00f3n no Hospital Xeral de Lugo en 1984."}
{"id": "457028", "revid": "25871", "url": "https://gl.wikipedia.org/wiki?curid=457028", "title": "Lucia Travaini", "text": "Lucia Travaini, nada en Roma o 3 de agosto de 1953, \u00e9 unha numism\u00e1tica e arque\u00f3loga italiana profesora de Numism\u00e1tica Medieval e Moderna na Universidade de Mil\u00e1n.\nTraxectoria.\nLogo de realizar os seus estudos de ensino secundario no instituto Terenzio Mamiani, de Roma,Travaini titulouse en arqueolox\u00eda en 1976 na Universidade de Roma La Sapienza e asistiu tam\u00e9n \u00e1 Escola de Especializaci\u00f3n en Arqueolox\u00eda da Universidade de N\u00e1poles, e logo traballou na Superintendencia Arqueol\u00f3xica do ministerio italiano de Bens Culturais e no gabinete de moedas e medallas do Museo Nacional Romano.\nEn 1977 obtivo unha bolsa de estudos na Academia de Ciencias de Polonia, en Varsovia, Cracovia e Poznan, para afondar nos m\u00e9todos de escavaci\u00f3n e interpretaci\u00f3n en arqueolox\u00eda medieval.\nEntre 1979 e 1981 aprendeu da man de Paul Balog, en Roma, a ler as inscrici\u00f3ns \u00e1rabes das moedas normandas de Sicilia, o que lle resultou unha experiencia fundamental para as s\u00faas futuras investigaci\u00f3ns.\nEn 1983 tivo a oportunidade de estudar un achado de moeda siciliana depositado no Ashmolean Museum, de Oxford, onde tomou contacto con numism\u00e1ticos brit\u00e1nicos que mantivo durante toda a s\u00faa carreira investigadora. Particularmente salientable foi a s\u00faa participaci\u00f3n no VIII Simposio sobre Moeda e Historia Monetaria, en Oxford, en 1985.\nEntre 1992 e 1998, foi unha investigadora integrada no equipo de Philip Grierson no Museo Fitzwilliam da Universidade de Cambridge, e con el participou moi activamente no desenvolvemento do proxecto \"Medieval European Coinage\", particularmente na elaboraci\u00f3n e na edici\u00f3n dun volume dedicado \u00e1s emisi\u00f3ns medievais da Italia meridional, Sicilia e Sarde\u00f1a. En relaci\u00f3n coas s\u00faas investigaci\u00f3ns sobre moeda italiana medieval colaborou tam\u00e9n con outros numism\u00e1ticos de prestixio como D. M. Metcalf, da Universidade de Oxford, ou Carlo M. Cipolla na Universidade Berkeley.\nEn 1998, regresou a Italia para ingresar como profesora asociada da c\u00e1tedra de numism\u00e1tica medieval e mdoerna, no Departamento de Estudos Hist\u00f3ricos da Universidade de Mil\u00e1n.\nA Travaini encomend\u00f3uselle a redacci\u00f3n de diversas entradas vinculadas coa numism\u00e1tica da \"Enciclopedia Treccani\", como \u00e9 o caso da do augustal de Frederico II.\nEntre outras asociaci\u00f3ns e sociedades numism\u00e1ticas, Travaini \u00e9 membro da \"Royal Numismatic Society\", de Londres, da \"Soci\u00e9t\u00e9 Royale de Numismatique de Belgique\", de Bruxelas, da \"Soci\u00e9t\u00e9 Fran\u00e7aise de Numismatique\", de Par\u00eds, da \"Societ\u00e0 Numismatica Italiana\", de Mil\u00e1n, e do Consello Internacional de Numism\u00e1tica, no marco do cal participou como membro do comit\u00e9 organizador do XV Congreso Internacional de Numism\u00e1tica, que tivo lugar en Messina en 2015.\nReco\u00f1ecementos.\nEstes son os premios e reco\u00f1ecementos outorgados a Lucia Travaini ao longo da s\u00faa carreira como investigadora numism\u00e1tica:\nEscolla de obras.\nArtigos.\nTravaini publicou desde 1977 m\u00e1is de 200 artigos sobre arqueolox\u00eda e, fundamentalmente, sobre numism\u00e1tica medieval en publicaci\u00f3ns conxuntas e en moi diversas revistas especializadas nestas disciplinas, como a \"Rivista Italiana di Numismatica\", en \"Numismatic Chronicle\" ou no \"Bulletin de la Soci\u00e9t\u00e9 Fran\u00e7aise de Numismatique\".\nMonograf\u00edas.\nEsta \u00e9 unha selecci\u00f3n das monograf\u00edas m\u00e1is significativas publicadas por Lucia Travaini:"}
{"id": "457030", "revid": "89787", "url": "https://gl.wikipedia.org/wiki?curid=457030", "title": "Eginard", "text": "Eginard ou Einhard (tam\u00e9n Exinardo ou Eginhard), nado en 775 e finado na abad\u00eda de Selingenstadt en 840, foi un escritor do s\u00e9culo IX, bi\u00f3grafo de Carlomagno.\nTraxectoria.\nFoi educado na abad\u00eda de Fulda e na corte de Carlomagno. Recorreu o Imperio Carolincio para cumprir varias misi\u00f3ns que lle foron encomendadas sobre os edificios do emperador. Despois integrouse na corte de Lu\u00eds I o Piadoso, fillo de Carlomagno, onde se ocupou da educaci\u00f3n do seu fillo m\u00e1is vello Lotario I. Como recompensa, o emperador Lu\u00eds confioulle diversas abad\u00edas laicas, inclu\u00edndo a abad\u00eda de Saint-Wandrille en 816 - 823. Ante os enfrontamentos entre os fillos de Lu\u00eds o Piadoso, Eginard preferiu retirarse a escribir ao redor de 830 e morreu na abad\u00eda de Seligenstadt en 840. Eginard escribiu a \"Vita Karoli Magni\", seguindo a tradici\u00f3n literaria de Suetonio. M\u00e1is que unha biograf\u00eda, fixo unha haxiograf\u00eda de Carlomagno. Tam\u00e9n \u00e9 autor dos \"Anais do Reino dos Francos\" (\"Annales regni Francorum\", 741-829) e de 62 cartas."}
{"id": "457032", "revid": "7523", "url": "https://gl.wikipedia.org/wiki?curid=457032", "title": "Nahuel Leiva", "text": "Mat\u00edas Nahuel Leiva Esquivel, nado en Rosario o 22 de novembro de 1996, \u00e9 un futbolista arxentino. Xoga de centrocampista e o seu actual equipo \u00e9 o Real Oviedo.\nTraxectoria.\nO 31 de xaneiro de 2019 fichou polo Deportivo da Coru\u00f1a, cedido at\u00e9 o final da temporada polo Olympiacos F.C."}
{"id": "457034", "revid": "624", "url": "https://gl.wikipedia.org/wiki?curid=457034", "title": "Exinhardo", "text": ""}
{"id": "457035", "revid": "624", "url": "https://gl.wikipedia.org/wiki?curid=457035", "title": "Exinardo", "text": ""}
{"id": "457036", "revid": "624", "url": "https://gl.wikipedia.org/wiki?curid=457036", "title": "Einhardo", "text": ""}
{"id": "457037", "revid": "624", "url": "https://gl.wikipedia.org/wiki?curid=457037", "title": "Anais Reais Francos", "text": ""}
{"id": "457039", "revid": "10599", "url": "https://gl.wikipedia.org/wiki?curid=457039", "title": "Comunitat Valenciana", "text": ""}
{"id": "457040", "revid": "98629", "url": "https://gl.wikipedia.org/wiki?curid=457040", "title": "Melissa Joan Hart", "text": "Melissa Joan Hart, nada en Smithtown, Nova York o 18 de abril de 1976, \u00e9 unha actriz, directora, produtora, cantante, dese\u00f1adora de moda e empresaria estadounidense. \u00c9 co\u00f1ecida polos seus papeis principais nas series \"Clarissa Explains It All\" (1991\u201394), \"Sabrina the Teenage Witch\" (1996\u201303), e \"Melissa &amp; Joey\" (2010\u201315).\nCarreira.\nInicios na actuaci\u00f3n.\nComezou a s\u00faa carreira a unha idade temper\u00e1. O seu primeiro comercial de televisi\u00f3n foi para un xoguete chamado \"Splashy.\" Dende ent\u00f3n, realizou m\u00e1is de 25 comerciais antes de cumprir os cinco anos. A s\u00faa carreira televisiva comezou en 1985 cun papel menor na miniserie \"Kane &amp; Abel\". O ano seguinte tivo un papel estelar nun episodio de \"The Equalizer\" e un papel principal coa actriz Katherine Helmond no filme de televisi\u00f3n \"Christmas Snow\", o cal ga\u00f1ou un Premio Emmy.\n\"Clarissa Explains It All\".\nEn 1989 presentouse \u00e1 audici\u00f3n para unha produci\u00f3n de Broadway, \"The Crucible\", que protagonizaba o actor Martin Sheen, pero s\u00f3 quedou como suplente dos tres novos protagonistas. Logo protagonizou a serie de televisi\u00f3n \"Clarissa Explains It All\". Esta serie de Nickelodeon era unha comedia sobre situaci\u00f3ns diarias polas que atravesaba unha moza. Chegou a ser un grande \u00e9xito e estivo no aire por catro tempadas. O programa permitiulle obter catro nomeamentos consecutivos dos \"Premios de Artistas Novos\", dos cales ga\u00f1ou tres, convert\u00e9ndose en famosa entre as adolescentes estadounidenses.\n\"Sabrina, the Teenage Witch\".\nDespois da cancelaci\u00f3n da serie, empezou a s\u00faa educaci\u00f3n na Universidade de Nova York, a\u00ednda que non completou os seus estudos, porque retomou a s\u00faa carreira como actriz en 1996 cando obtivo o papel principal para a serie de televisi\u00f3n \"Sabrina, the Teenage Witch\", onde actuou xunto cos actores Caroline Rhea, Beth Broderick, Nate Richert e Nick Bakay. Esta serie durou sete tempadas na cadea estadounidense ABC. Mentres tanto, traballou tam\u00e9n na serie \"Touched by an Angel\"."}
{"id": "457042", "revid": "98629", "url": "https://gl.wikipedia.org/wiki?curid=457042", "title": "Dendragapus fuliginosus", "text": "Dendragapus fuliginosus \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das d\u00faas que integran o x\u00e9nero \"Dendragapus\".\n\u00c9 un tetraonino de tama\u00f1o mediano, propio das rexi\u00f3ns pr\u00f3ximas \u00e1 costa do Pac\u00edfico desde a Columbia Brit\u00e1nica (Canad\u00e1) aos Estados Unidos, at\u00e9 California, moi semellante ao seu conx\u00e9nere \"Dendragapus obscurus\".\nCaracter\u00edsticas.\nMoi semellante e estreitamente relacionado filoxeneticamente con \"Dendragapus obscurus\"), antigamente ambas as especies foron consideradas como conespec\u00edficas, pero na actualidade reco\u00f1\u00e9cense como especies independentes, e desde 2006 a \"American Ornithologists' Union\" volveunas considerer como independentes.\nA plumaxe dos machos adultos \u00e9 predominantemente escura, e a s\u00faa cola \u00e9 longa, de forma cuadrangular, e de cor gris na s\u00faa porci\u00f3n distal. Os machos presentan unha bolsa de aire amarela na garganta, rodeada de plumas brancas, e unha car\u00fancula amarela sobre o ollo, vis\u00edbeis durante a exhibici\u00f3n nupcial. As plumaxe das femias adultas \u00e9 apencada, con plumas casta\u00f1as con marcas brancas e casta\u00f1o escuras nas partes ventrais.\nDistribuci\u00f3n e h\u00e1bitat.\nEsta pita do monte ten unha ampla (e estreita) \u00e1rea de distribuci\u00f3n, que se estende desde polas rexi\u00f3ns monta\u00f1osas, pr\u00f3ximas ao Pac\u00edfico, do oeste de Am\u00e9rica do Norte, desde o sueste de Alasca e o sur de Yuk\u00f3n at\u00e9 California. Enc\u00f3ntrase nunha variedade de h\u00e1bitats de bosques perennifolios de pi\u00f1eiros e abetos e mixtos, desde o nivel do mar at\u00e9 os 3 600 m de altitude, cerca do l\u00edmite das \u00e1rbores. As s\u00faas poboaci\u00f3nes aparentemente flut\u00faan m\u00e1is marcadamente que as poboaci\u00f3ns, situadas m\u00e1is ao interior, de \"D. fuliginosus\", debido a perturbaci\u00f3ns estacionais do seu h\u00e1bitat.\nBiolox\u00eda.\nEstas aves on residentes permanentes, pero poden desprazarse a curtas distancias cami\u00f1ando ou con voos curtos cara a \u00e1reas con bosques m\u00e1is densos en inverno, co estra\u00f1o h\u00e1bito de moverse cara a altitudes maiores no inverno.\nAlim\u00e9ntanse no solo, ou nas \u00e1rbores en inverno. Nesta estaci\u00f3n comen principalmente ac\u00edculas de abetos e de \"Pseudotsuga taxifolia\" (abeto de Douglas) e, ocasionalmente, tam\u00e9n ac\u00edculas de \"Tsuga\" sp. e de \"Pinus\" sp. En ver\u00e1n son m\u00e1is importantes outras plantas (\"Pteridium\", \"Salix\"), bagas (\"Gaultheria\", \"Mahonia\", \"Rubus\", \"Vaccinium\") e insectos (particularmente formigas, escaravellos e salt\u00f3ns).\nNa \u00e9poca de celo os machos cantan marcando os seus territorios e fan curtos voos batendo as \u00e1s para atraeren \u00e1s femias. Os ni\u00f1os son simpes escavaci\u00f3ns no solo escondidos entre arbustos ou p\u00f3las de \u00e1rbores ca\u00eddas. As fembras deixan o territorio dos machos despois do apareamento. Os polos alim\u00e9ntase de exclusivamente de insectos nos primeiros dez d\u00edas de vida.\nTaxonom\u00eda.\nDescrici\u00f3n.\nA especie foi descrita en 1873 polo ornit\u00f3logo estadounidense, especializado en taxonom\u00eda, Robert Ridgway nunha nota ao p\u00e9 da p\u00e1xina 14 do traballo \"Exped. Rocky Mt. [James]Phila\". 2\u00aa ed., baixo o nome de \"Tetrao fuliginosus\".\nEtimolox\u00eda.\nPara a do x\u00e9nero, v\u00e9xase \"Dendragapus\".\nO ep\u00edteto espec\u00edfico fai referencia \u00e1 cor da s\u00faa plumaxe.\nSubespecies.\nReco\u00f1\u00e9cense catro subespecies:\nControversia taxon\u00f3mica.\nDadas as similitudes entre moitas das especies dos tetraoninos, non hai acordo un\u00e1nime sobre a taxonom\u00eda do x\u00e9nero \"Dengragapus\".\nAs\u00ed, por exemplo, o Sistema Integrado de Informaci\u00f3n Taxon\u00f3mica (ITIS), s\u00f3 considera como v\u00e1lida a especie \"Dengragapus obscurus\", considerando a \"Dendragapus fuliginosus\" como unha subespecie desta, \"Dendragapus obscurus fuliginosus\" , utilizando como fonte a Zoonomen - Zoological Nomenclature Resource (23-05-2005). Por\u00e9n, o \"Grouse Specialist Group\" (Grupo de especialistas en pitas do monte) reco\u00f1ece a ambas as especes, \"Dendragapus obscurus\" e \"Dendragapus fuliginosus\", como especies independentes.\nOutros consideran a especie \"Dendragapus falcipennis\", que a maior\u00eda clasifican como \"Falcipennis falcipennis\".\nFinalmente, outros consideran a \"Dendragapus canadensis\", especie definida por Linneo como \"Tetrao canadensis\" Linnaeus, 1758, que a maior\u00eda dos autores clasifican tam\u00e9n dentro do x\u00e9nero \"Falcipennis\", como \"Falcipennis canadensis\"."}
{"id": "457044", "revid": "25871", "url": "https://gl.wikipedia.org/wiki?curid=457044", "title": "American League West", "text": "A American League West ou Liga Americana Oeste \u00e9 unha das tres divisi\u00f3ns nas que se divide a American League (Liga Americana) da Major League Baseball (MLB). A divisi\u00f3n conta con cinco equipos desde a temporada 2013, contando entre 1994 e 2012 con catro, e anteriormente con sete. A\u00ednda que actualmente os equipos da divisi\u00f3n te\u00f1en a s\u00faa sede na Costa Oeste dos Estados Unidos e en Texas, historicamente contou con equipos de cidades tan ao leste como Chicago. O \u00faltimo equipo en ingresar na divisi\u00f3n, a cal era a \u00fanica con catro equios entre 1998 e 2002, foron os Houston Astros.\nCampi\u00f3ns.\n\u2020 \u2013 Debido \u00e1 folga de xogadores a temporada foi divida en dous. Os Oakland Athletics foron os campi\u00f3ns da primeira parte, e derrotaron aos Kansas City Royals, campi\u00f3ns da segunda parte, na postemporada.\n\u00a7 \u2013 Debido \u00e1 folga de xogadores iniciada o 12 de agosto, esta temporada non houbo ning\u00fan campi\u00f3n oficial. Antes do comezo da folga, os Texas Rangers eran os l\u00edderes da divisi\u00f3n.\nEquipos wild card.\nA \"wild card\" (equipos invitados a xogar os Playoffs sen seren campi\u00f3ns de divisi\u00f3n) \u00e9 outorgada ao mellor equipo da cada liga que non conseguiu ser campi\u00f3n dunha das tres divisi\u00f3ns, permit\u00edndolle disputar os playoffs. Desde a temporada 2012, cada liga pos\u00fae dous equipos wild-card. Os dous equipos xogan unha eliminatoria a partido \u00fanico para determinar quen se enfrontar\u00e1 ao cabeza de serie das Series Divisionais da Liga Americana."}
{"id": "457045", "revid": "5863", "url": "https://gl.wikipedia.org/wiki?curid=457045", "title": "Base a\u00e9rea de Villanubla", "text": ""}
{"id": "457046", "revid": "85894", "url": "https://gl.wikipedia.org/wiki?curid=457046", "title": "Juan Marey D\u00edaz", "text": "Juan Marey D\u00edaz, nado en Lugo en 1915 e finado na Reborica (Aranga) o 21 de outubro de 1936, foi un pol\u00edtico galego.\nTraxectoria.\nDirectivo do PSOE de Lugo, participou nos mitins da campa\u00f1a das elecci\u00f3ns de febreiro de 1936. Foi elixido presidente das Juventudes Socialistas Unificadas da provincia de Lugo en xullo de 1936. Co golpe de Estado do 18 de xullo de 1936 foi detido o 21 de xullo. Sacado da prisi\u00f3n o 21 de outubro, foi paseado no monte da Reborica (Aranga). Foi inscrito coma desco\u00f1ecido o 24 de outubro de 1936. En 1937 foi reco\u00f1ecido polo seu pai."}
{"id": "457047", "revid": "89787", "url": "https://gl.wikipedia.org/wiki?curid=457047", "title": "Raquel C\u00f3rcoles", "text": "Raquel C\u00f3rcoles, nada en Reus en 1986, m\u00e1is co\u00f1ecida como Moderna de Pueblo, \u00e9 unha ilustradora e autora de banda dese\u00f1ada catal\u00e1.\nO nome de \"Moderna de Pueblo\" prov\u00e9n dunha personaxe creada durante a d\u00e9cada de 2010, que se converteu nun fen\u00f3meno viral con m\u00e1is de 200 mil seguidores en Facebook. En 2010 ga\u00f1ou a bolsa \"Carnet Jove Connecta't al C\u00f2mic\" e publicou o primeiro libro protagonizado pola personaxe de \"la moderna\" , unha banda dese\u00f1ada titulada \"Soy de pueblo\" e editada por Gl\u00e9nat. As primeiras colaboraci\u00f3ns na prensa foron na revista \"El Jueves\". As s\u00faas historietas abordan personaxes da cultura urbana, como hispters.\nO seu proxecto Moderna de Pueblo est\u00e1 formado por ela e polo seu compa\u00f1eiro de traballo Carlos Carrero que se incorporou de todo para publicar o libro \"Cooltureta: la novela gr\u00e1fica\" en 2014."}
{"id": "457051", "revid": "89787", "url": "https://gl.wikipedia.org/wiki?curid=457051", "title": "Ori\u00f3lidos", "text": "Os ori\u00f3lidos (Oriolidae) son unha familia de aves paseriformes de rechamantes cores que viven no Vello Mundo, chamados comunmente ouriolos. En Galicia vive a especie \"Oriolus oriolus\", o ouriolo com\u00fan ou vichelocrego.\nTaxonom\u00eda e sistem\u00e1tica.\nA familia Oriolidae comprende os \"Sphecotheres\", os pitohuis e os ouriolos do Vello Mundo. Os extintos \"Turnagra\" foron engadidos en 2011, e antes estiveran clasificados na familia Turnagridae. Propux\u00e9ronse outros x\u00e9neros para dividir o x\u00e9nero \"Oriolus\". Por exemplo, as especies africanas de cabeza negra son \u00e1s veces situadas nun x\u00e9nero separado, \"Baruffius\". A familia Oriolidae non est\u00e1 relacionada con outras aves parecidas aos ouriolos que viven no Novo Mundo, clasificadas na familia Icteridae, malia o seu similar tama\u00f1o, dieta, comportamento e rechamante plumaxe, pero todas estas semellanzas son resultado dunha converxencia evolutiva.\nX\u00e9neros existentes.\nNa familia \"Oriolidae\" existen tres x\u00e9neros:\nX\u00e9neros extintos.\nHai polo menos dous x\u00e9neros extintos na familia \"Oriolidae\":\nDescrici\u00f3n.\nOs ouriolos e \"Sphecotheres\" son paseriformes de medio tama\u00f1o, de arredor de 20\u201330\u00a0cm de lonitude, e as femias son algo m\u00e1is pequenas que os machos. O peteiro \u00e9 lixeiramente curvado e ganchudo, e, excepto nos \"Sphecotheres\", tan longo coma a cabeza. A plumaxe da maior\u00eda das especies \u00e9 rechamante, a\u00ednda que as femias a mi\u00fado te\u00f1en unha plumaxe m\u00e1is apagada que a dos machos. A plumaxe de moitos ouriolos de Australasia imita a dos \"Philemon\" comedores de mel, probablemente para reducir a agresi\u00f3n contra os ouriolos m\u00e1is pequenos.\nDistribuci\u00f3n e h\u00e1bitat.\nA familia distrib\u00faese por \u00c1frica, Europa, Asia e Australia. As poucas especies de climas de baixa temperatura son migratorias e algunhas especies tropicais tam\u00e9n mostran movementos estacionais.\nComportamento e ecolox\u00eda.\nReproduci\u00f3n.\nOs ouriolos son mon\u00f3gamos, reproduc\u00edndose en parellas territoriais (a\u00ednda que o \"Sphecotheres vieilloti\", e posiblemente os outros \"Sphecotheres\", reprod\u00facense en colonias pouco densas). Os sitios de nidificaci\u00f3n poden situarse preto de especies agresivas, como drongos, l\u00e1nidos ou \"Philemon\", que lles dan un certo grao de protecci\u00f3n. O ni\u00f1o \u00e9 unha copa fonda tecida como unha hamaca que colga dunha rama. Xeralmente po\u00f1en dous ou tres ovos, pero rexistr\u00e1ronse casos de seis.\nAlimentaci\u00f3n.\nOs ouriolos son arb\u00f3reos e adoitan alimentarse nas copas das \u00e1rbores. Moitas especies poden sobrevivir en bosques abertos, a\u00ednda que unhas poucas est\u00e1n restrinxidas a bosques pechados. Son omn\u00edvoros oportunistas, e os principais compo\u00f1entes da s\u00faa dieta son froitas, bagas, artr\u00f3podos e n\u00e9ctar."}
{"id": "457052", "revid": "27155", "url": "https://gl.wikipedia.org/wiki?curid=457052", "title": "Oriolidae", "text": ""}
{"id": "457053", "revid": "89787", "url": "https://gl.wikipedia.org/wiki?curid=457053", "title": "Atom", "text": "Atom \u00e9 un editor libre, gratu\u00edto e de c\u00f3digo aberto. Traballa en MacOS, Linux e Windows\u200b con soporte para plug-ins escritos en Node.js e ten control de versi\u00f3ns Git integrado, desenvolvido por GitHub. Atom \u00e9 unha aplicaci\u00f3n de escritorio constru\u00edda utilizando tecnolox\u00edas web.\nLinguaxes de programaci\u00f3n soportadas.\nAtom por defecto soporta moitas aplicaci\u00f3ns e linguaxes de programaci\u00f3n en formatos."}
{"id": "457059", "revid": "25871", "url": "https://gl.wikipedia.org/wiki?curid=457059", "title": "Abad\u00eda de Cluny", "text": "A Abad\u00eda de Cluny \u00e9 unha antiga abad\u00eda beneditina da cidade de Cluny, situada no departamento de Sa\u00f4ne-et-Loire, na rexi\u00f3n de Burgundy - Franche-Comt\u00e9, no centro-leste de Francia. \u00c9 unha das m\u00e1is ilustres do mundo pola santidade dos seus abades e monxes, polo n\u00famero de relixiosos que ti\u00f1an suxeitos en toda Europa, por ser o culmen da gran Congregaci\u00f3n mon\u00e1stica do seu nome (cluniacenses), polos seus magn\u00edficos edificios e rico tesouro de xoias, reliquias e libros, hoxe en d\u00eda perdidos e destru\u00eddos, sobre todo, durante a Revoluci\u00f3n francesa, pois en 1790, a abad\u00eda foi saqueada e destru\u00edda en gran parte polos revolucionarios. Hoxe tan s\u00f3 permanece unha pequena parte do conxunto orixinal.\nNo 2007, a abad\u00eda foi considerada como Patrimonio europeo. Dende finais do s\u00e9culo XIX, unha sonada escola de enxe\u00f1er\u00eda \"Arts et M\u00e9tiers ParisTech\", ocupa unha parte das instalaci\u00f3ns da abad\u00eda. O \"Hotel de Cluny\" de Par\u00eds, datado contra 1334, fora a antiga residencia dos abades na cidade. En 1833, foi reconvertido en museo p\u00fablico e, m\u00e1is al\u00f3 do nome, xa non ten relaci\u00f3n algunha coa abad\u00eda.\nHistoria.\nFoi fundada o 11 de novembro de 910 por Guillerme I, o piadoso, duque de Aquitania e conde de Auvernia, que instalou al\u00ed ao abade Bern\u00f3n de Baume, e a dedicou a San Pedro Ap\u00f3stolo, e puxo a abad\u00eda baixo a autoridade inmediata do papa Serxio III. A abad\u00eda e a s\u00faa constelaci\u00f3n de dependencias pronto se converteron nun exemplo do tipo de vida relixiosa do s\u00e9culo XI.\nDo mesmo xeito que o abade Bern\u00f3n, os primeiros monxes procedentes do mosteiro de Baume estableceron unha observancia m\u00e1is perfecta da norma de San Bieito, xunto cos estatutos de Aquisgr\u00e1n e os usos de San Bieito de Aniana, que no s\u00e9culo anterior restaurara a disciplina mon\u00e1stica en gran n\u00famero de conventos da Galia. A vida reformad\u00edsima dos cluniacenses pronto foi imitada por moitos outros mosteiros, grazas ao celo dos sucesores de Bern\u00f3n de Borgo\u00f1a, que foron San Od\u00f3n (926-43), San Aymar (943-954), San Maiol (954-994), Santo Odil\u00f3n (994-1048), San Hugo (1048-1109), este levar\u00e1 a Cluny ao auxe da s\u00faa gloria. En 1054 fundou a \"Charit\u00e9 sur Loire\": en 1055, o mosteiro feminino de Marcigny, o berce das monxas cluniacenses.\nTam\u00e9n debe a fundaci\u00f3n de San Pancracio de Lewes en Inglaterra, l\u00edder dos cluniacenses ingleses. E grazas \u00e1 s\u00faa boa amizade con Afonso VI, fundouse unha importante serie de mosteiros en Castela: este \u00e9 o caso especialmente de Santa Mar\u00eda de N\u00e1jera (1079). Hugo tam\u00e9n comezou a gran bas\u00edlica cluniacense, unha das mellores e m\u00e1is grandes igrexas de Francia, que acabou o abade Pedro o Vener\u00e1bel (1123-1158) e consagrou o Papa Inocencio II en 1130.\nNeste tempo, Cluny estaba no seu cume e, ademais de dar monxes a moitos outros mosteiros, manti\u00f1a 460 relixiosos, moitos deles ilustres en santidade e en erudici\u00f3n, alg\u00fans tam\u00e9n distinguidos polas dignidades que lograron na Igrexa. A fundaci\u00f3n da Congregaci\u00f3n cisterciense e as rivalidades e diferenzas que exist\u00edan entre ela e o mosteiro de Cluny eran bastante prexudiciais para este, a pesar da brillante defensa que fixo dos seus costumes, usos e cerimonias o abade Pedro \"o Vener\u00e1bel\", un dos personaxes m\u00e1is ilustres da s\u00faa \u00e9poca.\nOs sucesores xa non estiveron todos \u00e1 mesma altura; non obstante, tense esaxerado moito a decadencia que se sup\u00f3n que comezou inmediatamente en Cluny, tam\u00e9n atribu\u00edndoa \u00e1 s\u00faa dependencia con clara inxustiza, que \u00e9 moito maior noutros mosteiros de h\u00e1bito negro, porque tanto en Francia como no resto de Europa, florec\u00edan e continuaron sempre observantes moitos outros que non ti\u00f1an nada en com\u00fan con Cluny, se non era profesar a mesma regra.\nNo mesmo s\u00e9culo de Pedro \"o Vener\u00e1bel\" gobernou Cluny, Teobaldo, que de abade de San Basilio ascendeu a este en 1880 (1880-1884) e logo a un cardeal predecesor para o nomeamento do papa Alejandro III e foi finalmente promovido ao cardeal bispo de Ostia para Luci III (1884-1888). Gerard de Lausana, abade n\u00ba 19 de Cluny (1215) m\u00e1is tarde foi bispo de Valen\u00e7a e finalmente patriarca de Xerusal\u00e9n (1230); A abrazada VI de Sales (ou Rochecorbon), trasladada de Sant Mart\u00ed de Tours, gobernou oito anos e consagrado bispo de Langres, morreu na expedici\u00f3n de Terra Santa (1244-1250). En 1244 foi sucedido por Guillerme III de Pontoise, antes de ser Charit\u00e9, que logo de catorce anos ascendeu o bispo de Agen (1248) e morreu sendo patriarca de Xerusal\u00e9n en 1263.\nA principios do s\u00e9culo XIV, Henri I de Fautri\u00e8res, gobernou en Cluny durante once anos e foi nomeado bispo de Saint-Flour (1319-1320). Pierre II de Chastelus, elixido en 1322, m\u00e9dico en teolox\u00eda, logo de vinte anos de goberno, ascendeu ao asento episcopal de Valen\u00e7a (1342-1350). Androin de la Roche, doutor en Teolox\u00eda (1351), foi creado cardeal do t\u00edtulo de Saint Marcel por Inocencio VI (1361). \u00c9 co\u00f1ecido na historia. Morreu en Viterbo en 1369. Incluso no s\u00e9culo XV Cluny ti\u00f1a excelentes abades. Odd\u00f3 II, da Ferri\u00e8re, anteriormente Savigny, gobernou 33 anos, destacando a santidade da vida e do esp\u00edrito prof\u00e9tico. Joan III de Borb\u00f3n, que o sucedeu en 1456, foi relixioso en Sant Andreu d'Avignon; presidiu Cluny por vinte e dous anos, dando novas leis para preservar a disciplina mon\u00e1stica e, a\u00ednda que foi nomeado bispo, quer\u00eda ser enterrado en Cluny. En 1481 sucedeu a Jaume II de Amboise, que presidiu durante trinta e catro anos e que retomar\u00e1 unha reforma de Cluny en 1486 e promulgar\u00e1 unha regulaci\u00f3n xeral da reforma en 1494, reorganizando o sistema de visitas e expulsando a todos o ben indesexable e restaurando en todas partes a vida com\u00fan, inclu\u00eddo o peche. Jaume morreu sendo bispo de Clermont. Geoffroy d'Amboise e Aymard II de Boissy a\u00ednda eran abades regulares; pero en 1529 Cluny comezou a eloxiar aos comendadores, cuxas guerras non puideron escapar no futuro, polo que tivo que resumir notablemente, tanto no espiritual como no temporal. Richelieu e Mazzarino, que ti\u00f1an poucos cl\u00e9rigos, chamados abades Cluny, para gozar dos seus ingresos brutos.\nA orde beneditina foi clave na estabilidade alcanzada pola sociedade europea do s\u00e9culo XI, en parte debido a que era o modelo de estilo da vida mon\u00e1stica en Occidente desde finais do s\u00e9culo X. Unha sucesi\u00f3n de abades competentes tam\u00e9n eran figuras relevantes no terreo internacional. O propio mosteiro de Cluny converteuse no mosteiro m\u00e1is grande e m\u00e1is prestixioso, e na mellor instituci\u00f3n mon\u00e1stica preparada en Europa. A influencia de Cluny estendeuse desde a segunda metade do s\u00e9culo ata principios do s\u00e9culo XII .\nOs edificios.\nOs edificios e igrexa de Cluny eran verdaderamente reais e correspondentes ao mosteiro principal. Unha boa proba diso \u00e9 que en 1245 puido acomodar comodamente e sen falta de respecto aos monxes, o Papa Inocencio IV, que veu do consello ecum\u00e9nico de Li\u00f3n coa compa\u00f1\u00eda de 12 cardeais, que estreou a capa vermella por primeira vez; os patriarcas de Antioquia e Constantinopla, tres arcebispos e 15 bispos con gran n\u00famero de abades; ademais, a San Lu\u00eds IX de Francia; a s\u00faa nai Branca de Castela, o seu irm\u00e1n, o duque de Artois e a s\u00faa irm\u00e1, o emperador Baldu\u00edno II de Courtenay, os fillos de San Fernando de Castela e Xaime o conquistador, o duque de Borgo\u00f1a, seis condes e moitos outros grandes se\u00f1ores. En 1130 xa recibira a Inocencio II cos cardeais e as persoas do seu s\u00e9quito, e m\u00e1is tarde, en 1307, a Clemente V.\nIgrexa.\nA igrexa, que ti\u00f1a a forma de cruz patriarcal, ti\u00f1a aproximadamente 147 m longo por uns 35 m de ancho entrando nela por un vest\u00edbulo de 31 m de longo e 24 de ancho. O seu tesouro en reliquias, vasos e adornos sagrados era inestimable. En 1561 foi saqueada polos herexes, calculando en 2 000 000 libras o ouro e prata que sacaron dese lugar. Tam\u00e9n destru\u00edron a rica biblioteca, que conti\u00f1a non menos de 1 800 c\u00f3dices manuscritos, froito do traballo beneditino, que inclu\u00edan os escritos dos papas e autores antigos.\nA antiga abad\u00eda conserva, ademais dos claustros, unha gran porta rom\u00e1nica do s\u00e9culo XI, o graneiro do s. XIII e a fachada do papa Xelasio I, de estilo g\u00f3tico pero de data moi tard\u00eda. No interior do recinto da Abad\u00eda hai catro torres: a do mu\u00ed\u00f1o e a das peles, cadradas; a Ronda e a de Fabri, erixida no s\u00e9culo XIV polo abade deste nome; da igrexa grandiosa abacial, cuxo longo era de 49 m s\u00f3 se conservan o brazo meridional do crucero, os campanarios do reloxo e da bendita auga e as capelas de Santo Estevo, San Marcial e a de Borb\u00f3n, esta \u00faltima debida ao abade Xo\u00e1n III de Borb\u00f3n no s\u00e9culo XV.\nTradicionalmente, establ\u00e9cese a s\u00faa construci\u00f3n en tres fases ou etapas: Cluny I (dende a fundaci\u00f3n en 910), Cluny II (a partir do 981 ou 991) e Cluny III (dende 1135). Finalmente, a destruci\u00f3n produciuse entre 1809-1823.\nPersonaxes.\nA fama da santidade e a observancia de Cluny atraeron os personaxes m\u00e1is importantes desde os primeiros tempos. Neste mosteiro terminou os seus d\u00edas o piadoso Gregorio VI logo de renunciar \u00e1 tiara en 1046. De Cluny partiu para ocupar o trono de Polonia, Casimiro, que era monxe e di\u00e1cono (1041), pero nunca foi un abade como alg\u00fans historiadores quixeron crer; Siegfried, arcebispo de Maguncia, renunciou \u00e1 dignidade de reclinarse en Cluny, desde onde volveu ao seu arcebispado en 1084. Aqu\u00ed tam\u00e9n os h\u00e1bitos San Teotger, fillo do Conde de Metz e bispo da mesma cidade, tivo lugar ao redor de 1100; Guido, conde de Albi ao redor de 1060; Enric, fillo do conde de Blois e irm\u00e1n de Esteve, rei de Inglaterra, deixando despois ser abade de Glastenbury e bispo de Winchester (m. 1171); Hugo, duque de Borgo\u00f1a (1108); Guido, conde de Mac\u00f3n, con 30 soldados (1224); etc . .\nO n\u00famero de ilustres var\u00f3ns que floreceron en Cluny non era inferior e ilustraron a Igrexa coa s\u00faa vida e doutrina. Resulta imposible enumeralos a todos peros entre os principais destacan: San Gregorio VII, Urbano II, Pascual II e Calixto II, Papas; San Xerardo, cardeal Bispo de Li\u00f3n, sobri\u00f1o de Urbano II (1101); Alberic Belbacense, tam\u00e9n cardeal Bispo de Ostia (1148); Imar, cardeal bispo de Frascati (1144); Jean de Franciogie, arcebispo de Besan\u00e7on e cardeal bispo de Sabina, e legado en Espa\u00f1a (1233); Giovanni de Cres, cardeal prelado de San Pedro e San Marcelino (1294); Guillem d'Aigrefeuille, arcebispo de Zaragoza, predecesor cardeal de San Calixto, m\u00e1is tarde cardeal bispo de Sabina (1369); G\u00e9rard du Puy, bispo de Saint Flour e de Carcasona e cardeal predecesor de San Clemente (1375); Guillaume d'Estouteville, prelado de varias dioceses, arcebispo de Ru\u00e1n, cardeal, decano do Sacro Colexio (1483); Andr\u00e9 d'Espinay, arcebispo de Li\u00f3n e predecesor cardeal de Sant Silvestre e Sant Mart\u00edn (1500); Durand de Bredon, arcebispo de Tolosa (1120); Raynaldo, arcebispo de Li\u00f3n(1120); Teobaldo, bispo de Par\u00eds (1130); Esteve, patriarca de Constantinopla (1128); Hugo III de Amiens, arcebispo de Ru\u00e1n (1130) e moitos outros.\nTam\u00f1en adquiriron unha certa notoriedade, Pon\u00e7, abade do mosteiro e cardeal, que foi destitu\u00eddo polo papa Honorio II (m 1126) e Pietro Pierleoni, que fde monxe de Cluny pasou a cardeal e disputou a tiara a Inocencio II baixo o nome de Anacleto II ( 130-1138). Entre os m\u00e1is relevnates santos est\u00e1n Sant Alferi (Alferio Pappacarbone), que axi\u00f1a estendeu a orde beneditina en toda Italia, convert\u00e9ndose no superior de 3.000 monxes, xa que fundou a Abad\u00eda territorial da Santissima Trinit\u00e0 di Cava Tirreni. Foron notables pola s\u00faa doutrina Rodolfus Glaber, un notable historiador; Algero, home dos m\u00e1is sabios da s\u00faa \u00e9poca (1150); Ricardo (1160); Rodulfo, disc\u00edpulo de Pedro o Venerable ; Pere Pictaviense (1130), Pierre Albert, prior maior de Cluny, doutor en Dereito (1420); Jean Raulin, m\u00e9dico en teolox\u00eda e famoso predicador (1490), e outros que se designan nos seus respectivos lugares.\nPrivilexios de Cluny.\nNon \u00e9 sorprendente que os pont\u00edfices e os reis acumulen privilexios a un mosteiro tan ilustre. Xa desde a s\u00faa fundaci\u00f3n estaba exento da xurisdici\u00f3n episcopal e inmediata ao pont\u00edfice. Este privilexio foi confirmado solemnemente por San Gregorio VII en 1077, e logo moitos outros papas engadiron novos privilexios, como Urbano II, Pascual II, Calixto II, Honorio II, Inocencio II, Ux\u00edo III, etc.\nOs antigos costumes deste convento foron consignados polo monxe de Udalric en tres libros, que son como un complemento cerimonial ao dominio beneditino, escrito polos primeiros abades cluniacenses: o primeiro en publicalo foi o P. Lucas de Achery e tam\u00e9nse atopa reproducido na Patrolox\u00eda de Migne.\nA destruci\u00f3n do mosteiro cluniacense foi ordenada o 13 de febreiro de 1790 por decreto dos republicanos. Os monxes v\u00edronse na necesidade de abandonar esa abad\u00eda secular chea de tumbas e recordos. Posteriormente, en outubro de 1793 os revolucionarios convert\u00e9ronse en propietarios dos edificios e colleron as camp\u00e1s da torre para fundir can\u00f3ns; en novembro, arrincaron as cruces e, ao final, apareceu unha multitude de xente que profanou todo cando santo e sagrado acharon no seu cami\u00f1o, arrastrando as imaxes, logo de destru\u00edr os altares. Neste saqueo, as mulleres tam\u00e9n participaron, e axudaron a destru\u00edlas para aproveitar a seda e o ouro coas que m\u00e1is tarde se engalanaron. Un reitor renegado tam\u00e9n continuou a saquear, adquirir e vender, novamente, o cadeirado do santuario.\nDise que pasando Napole\u00f3n a trav\u00e9s de Borgo\u00f1a, onde est\u00e1 situado Cluny, para ir a Italia, o concello ped\u00edralle que se achegara para visita-la cidade. O emperador respondeu abruptamente: "}
{"id": "457061", "revid": "56817", "url": "https://gl.wikipedia.org/wiki?curid=457061", "title": "Pobo aja", "text": "Os aja son un grupo \u00e9tnico africano que habita no suroeste de Ben\u00edn e o sueste de Togo. A s\u00faa poboaci\u00f3n conc\u00e9ntrase nos departamentos de Kouffo, Mono e Zou de Ben\u00edn, e nas rexi\u00f3ns dos altiplanos e mar\u00edtima de Togo."}
{"id": "457064", "revid": "22570", "url": "https://gl.wikipedia.org/wiki?curid=457064", "title": "Flavio Cresconio Coripo", "text": "Flavio Cresconio Coripo (lat.: \"Flavius Cresconius Corippus\") foi un poeta \u00e9pico romano tard\u00edo do s\u00e9culo VI cuxa \u00e9poca de florecemento foi a dos emperadores bizantinos Xustiniano I e Xustino II. As obras principais de Coripo son o poema \u00e9pico \"Johannis\" e o panex\u00edrico \"In laudem Justini minoris.\" Coripo foi probabelmente o \u00faltimo autor latino importante da Antig\u00fcidade tard\u00eda.\nTraxectoria.\nCoripo era nativo de \"\u00c1frica\" e nun dos manuscritos \u00e9 chamado \"grammaticus\" (profesor). Foi identificado \u00e1s veces, pero sen base suficiente, con Cresconio, un bispo africano (s\u00e9culo VII), autor dun \"Concordia Canonum\", ou colecci\u00f3n de leis eclesi\u00e1sticas.\nNada se sabe de Coripo \u00e1 parte dos que aparece nos seus propios poemas. Parece ocupar a oficina de tribuna ou notar\u00eda (\"scriniarius\") baixo Anastasio, tesoureiro oficial e chambel\u00e1n de Xustiniano I, ao final de cuxo reinado deixou \u00c1frica por Constantinopla, aparentemente como consecuencia de perder as s\u00faas propiedades durante as guerras mouras e vand\u00e1licas.\nObra.\nFoi autor de dous poemas, de considerabelmente importancia para a historia da \u00e9poca, un dos cales non foi descuberto at\u00e9 comezos do s\u00e9culo XIX. Este \u00faltimo, dedicado aos nobres de Cartago, que foi composto en primeiro lugar, tit\u00falase \"Johannis\" ou \"De bellis Libycis\", e relata o derrocamento dos mouros por parte un tal Xo\u00e1n Troglita, \"magister militum\" no 546. Est\u00e1 formado por oito libros (o \u00faltimo sen terminar) e cont\u00e9n uns cinco mil hex\u00e1metros. O relato comeza co env\u00edo de Xo\u00e1n ao escenario da guerra por parte de Xustiniano, e termina coa decisiva vitoria preto de Cartago (548).\nO outro poema (\"In laudem Justini minoris\"), en catro libros, cont\u00e9n a morte de Xustiniano, a coroaci\u00f3n do seu sucesor Xustino II (13 de novembro de 565) e os primeiros sucesos do seu reinado. Est\u00e1 precedido por un prefacio, e un curto e sobrecargado panex\u00edrico sobre Anastasio, o patr\u00f3n do poeta. A \"Laus\" foi publicada en Anveres en 1581 por Miguel Ruiz de Azagra, secretario do emperador Rodolfo II, a partir dun manuscrito do s\u00e9culo IX ou X.\nO prefacio cont\u00e9n unha referencia a unha obra previa do autor sobre as guerras en \u00c1frica, e a\u00ednda que Johannes Cuspinianus (1473\u20131529) na s\u00faa \"De Caesaribus et Imperatoribus\" afirmaba ver un manuscrito da mesma na biblioteca de Buda (destru\u00edda por Suleiman II en 1527), non foi at\u00e9 1814 cando foi descuberto en Mil\u00e1n polo cardeal Mazzucchelli, bibliotecario da Biblioteca Ambrosiana, no \"codex Trivultianus\" (na biblioteca do marqu\u00e9s Trivulzi), o \u00fanico manuscrito de \"Johannis\" a\u00ednda conservado.\nO \"Johannis\" \u00abnon s\u00f3 \u00e9 unha fonte hist\u00f3rica valiosa sen\u00f3n unha obra de destacado m\u00e9rito po\u00e9tico\u00bb. Proporciona unha descrici\u00f3n da terra e a xente do \u00c1frica romana tard\u00eda, que rexistra conscientemente as impresi\u00f3ns dun intelixente observador nativo. Moitas das s\u00faas sentenzas sobre as maneiras e costumes son confirmadas tanto por fontes antigas independentes (como Procopio) como polo co\u00f1ecemento sobre os berberes modernos.\nEstilo e influencias.\nVirxilio, Lucano e Claudiano foron os principais modelos do poeta. A \"Laus\", que foi escrita cando xa contaba cunha avanzada idade, a\u00ednda que estragada por un servilismo \u00abbizantino\u00bb e unha flagrante adulaci\u00f3n a un obxecto de ning\u00fan xeito digno, bota moita luz sobre as cerimonias cortes\u00e1s da Roma tard\u00eda, como o relato da ascensi\u00f3n de Xustino e a recepci\u00f3n da embaixada dos \u00e1varos.\nEn xeral a linguaxe e a m\u00e9trica de Coripo, considerando a \u00e9poca na que viviu e o feito de que non era un italiano nativo, \u00e9 destacabelmente pura. Que fose cristi\u00e1n \u00e9 algo prob\u00e1bel debido aos indicios negativos, como a completa ausencia dos accesorios mitol\u00f3xicos habituais nun poema \u00e9pico, as alusi\u00f3ns positivas \u00e1s Sacras Escrituras e a pasaxe altamente ortodoxa de \"Laus\" iv.294 e seguintes. As edici\u00f3ns de \"Johannis\" por Pietro Mazzucchelli (1820) e da \"Laus\" por Pierre-Fran\u00e7ois Foggini (1777) seguen sendo valiosas polos seus comentarios. Ambas est\u00e1n inclu\u00eddas no volume 28.\u00ba do \"Corpus scriptorum historiae Byzantinae\"."}
{"id": "457066", "revid": "1131", "url": "https://gl.wikipedia.org/wiki?curid=457066", "title": "Biblioteca Cl\u00e1sica Gredos", "text": "A Biblioteca Cl\u00e1sica Gredos \u00e9 unha colecci\u00f3n da editorial espa\u00f1ola Gredos composta por obras da cultura cl\u00e1sica grecorromana.\nCaracter\u00edsticas.\nInaugurada en 1977, a edici\u00f3n caracter\u00edzase por estar encadernada en carton\u00e9, con similpel de cor azul escura e letras capitais douradas. Est\u00edmase que, cando se alcancen os catrocentos vinte t\u00edtulos, conter\u00e1 a totalidade da obra co\u00f1ecida dos cl\u00e1sicos grecolatinos.\nAs traduci\u00f3ns ao espa\u00f1ol, baseadas nas edici\u00f3ns cr\u00edticas m\u00e1is acreditadas dos orixinais, van acompa\u00f1adas de introduci\u00f3ns, notas explicativas e \u00edndices. O proceso de edici\u00f3n incl\u00fae sempre a presenza dun revisor que, tras o traballo dos especialistas correspondentes, suxire pos\u00edbeis retoques. A colecci\u00f3n est\u00e1 coordinada e dirixida por Carlos Garc\u00eda Gual (para a secci\u00f3n grega) e Jos\u00e9 Javier Iso e Jos\u00e9 Luis Moralejo (para a secci\u00f3n latina). Na traduci\u00f3n e edici\u00f3n dos volumes participaron os maiores especialistas da filolox\u00eda cl\u00e1sica de Espa\u00f1a.\nA caracter\u00edstica fundamental desta colecci\u00f3n radica no seu car\u00e1cter exhaustivo, pois xunto aos grandes autores xa co\u00f1ecidos, incorpora a autores menores, obras de car\u00e1cter m\u00e1is cient\u00edfico que literario, textos extra\u00eddos de fontes marxinais, como papiros ou inscrici\u00f3ns murais, e mesmo fragmentos.\nAutores.\nA colecci\u00f3n incl\u00fae obras de:\n&lt;poem&gt;\nAftonio\nAgam\u00e9stor o Farsalio\nAgat\u00edas\nAgatilo o Arcadio\nAglaias de Bizancio\nAgosti\u00f1o de Hipona\nAgripa\nAlceo\nAlcidamante de Elea\nAlcifr\u00f3n\nAlcm\u00e1n\nAlcme\u00f3n\nAlexandre de Afrodisias\nAlexandre de \u00c9feso\nAlexandre o Etolo\nAmiano Marcelino\nAnacreonte\nAnax\u00e1goras\nAnax\u00edmenes de L\u00e1mpsaco\nAnd\u00f3cides\nAneo Cornuto\nAn\u00f3nimo Vaticano\nAnt\u00e1goras de Rodas\nAntifonte\nAnt\u00edgono de Caristo\nAntonino Liberal\nAntonio Di\u00f3xenes\nApiano\nApolodoro de Atenas\nApolonio de Rodas\nApolonio D\u00edscolo\nApuleio\nAquiles Tacio\nArato de Solos\nArist\u00e9neto\nAr\u00edstides Quintiliano\nArist\u00f3fanes\nArist\u00f3n de Qu\u00edos\nArist\u00f3noo de Corinto\nArist\u00f3teles\nArist\u00f3xeno de Tarento\nArquelao do Quersoneso\nArqu\u00e9strato de Xela\nArqu\u00edloco\nArqu\u00edmedes\nArquimelo\nArquitas de Anfis\nArriano\nArtemidoro\nAteneo\nAteneo o Epigram\u00e1tico\nAurelio V\u00edctor\nAusonio\nAutores do \u00abCorpus cesariano\u00bb\nAutores do \u00abCorpus hermeticum\u00bb\nAviano\nAvieno\nBabrio\nBaqu\u00edlides\nBoecio\nBuc\u00f3licos gregos\nCal\u00edmaco\nCal\u00edstrato\nCalpurnio\nCarisio\nCarit\u00f3n de Afrodisias\nCat\u00f3n o Censor\nCatulo\nC\u00e9rcidas de Megal\u00f3pole\nCibr\u00e1n de Cartago\nCicer\u00f3n\nClaudiano\nClaudio Eliano\nCleantes\nClemente de Alexandr\u00eda\nColumela\nColuto\nCoripo\nCornelio Nepote\nCrates de Tebas\nCrisipo de Solos\nCritias\nCurcio Rufo\nDares Frixio\nD\u00e9mades\nDemetrio\nDem\u00f3crito\nDem\u00f3stenes\nDictis Cretense\nDinarco\nDiodoro de Sicilia\nDi\u00f3n Casio\nDi\u00f3n de Prusa\nDionisio de Halicarnaso\nDionisio Tracio\nDiosc\u00f3rides\nDi\u00f3xenes de Apolonia\nDos\u00edadas\nElex\u00edacos gregos \nElio Aristides\nEmp\u00e9docles\nEndelequio\nEneas o T\u00e1ctico\nEnnio\nEnnodio\nEpicteto\nErat\u00f3stenes de Cirene\nEsopo\nEsquilo\nEsquines\nEstacio\nEstes\u00edcoro\nEstobeo\nEstoicos antigos\nEstrab\u00f3n\nEuclides\nEudemo Farmac\u00f3logo\nEufori\u00f3n de Calcis\nEur\u00edpides\nEusebio de Cesarea\nEutidemo o Ateniense\nEutocio\nEutropio\nFanocles\nFedro\nF\u00e9nice de Colof\u00f3n\nFiletas de Cos\nFilodamo o Escarfeo\nFilolao de Crotona\nFil\u00f3n de Alexandr\u00eda\nFil\u00f3n de Tarso\nFil\u00f3n o Xudeu\nFil\u00f3sofos presocr\u00e1ticos\nFil\u00f3strato\nFlavio Xosefo\nFleg\u00f3n de Trales\nFloro\nFocio\nFront\u00f3n\nGaleno\nGn\u00f3sticos\nGorxias\nGratio\nH\u00e9dile\nH\u00e9dilo de Atenas\nHefesti\u00f3n de Alexandr\u00eda\nHeliodoro de \u00c9mesa \nHer\u00e1clito (comentarista)\nHeliodoro o Ateniense\nHer\u00e1clito de \u00c9feso\nHer\u00e1clito mit\u00f3grafo\nH\u00e9rilo\nHermesianacte\nHermocles de C\u00edzico\nHerm\u00f3xenes\nHerodas\nHerodiano\nHer\u00f3dico de Babilonia\nHer\u00f3doto\nHes\u00edodo\nHip\u00e9rides\nHipias\nHip\u00f3crates\nHip\u00f3lito de Roma\nHiponacte\nHixino\nHomero\nHoracio\nI\u00e1mblico\nI\u00e1mblico de Calcis\nIamb\u00f3grafos gregos\n\u00cdbico\nIreneo de Li\u00f3n\nIseo\nIsilo\nIs\u00f3crates\nLactancio\nLeucipo\nLibanio\nLicofr\u00f3n (sofista)\nLicofr\u00f3n de Calcis\nLicurgo\nLimenio\nLisias\nLivio Andr\u00f3nico\nLob\u00f3n o Arxivo\nLoliano\nLongo\nLonxino\nLucano\nLuciano\nLucrecio\nMacrobio\nManilio\nMarcial\nMarco Aurelio\nMatr\u00f3n de P\u00edtane\nM\u00e1ximo de Tiro\nMeleagro\nMelino a Lesbia\nMeliso de Samos\nMenandro\nMenandro o R\u00e9tor\nMen\u00f3filo o Damasceno\nMero de Bizancio\nMimnermo\nMit\u00f3grafos gregos\nMusonio Rufo\nNemesiano\nNono de Pan\u00f3polis\nNumenio de Apamea\nNumenio de Heraclea\nOpiano\nOradores menores\nOrosio\nOvidio\nPaladio\nPal\u00e9fato\nP\u00e1ncrates o Arcadio\nParadox\u00f3grafos gregos\nParm\u00e9nides\nParmen\u00f3n de Bizancio\nPartenio de Nicea\nPaulino de Nola\nPausanias\nPerseo\nPersio\nPetronio\nP\u00edndaro\nPit\u00e1goras\nPlat\u00f3n\nPlauto\nPlinio o Novo\nPlinio o Vello\nPlotino\nPlutarco\nPolibio\nPolieno\nPompeio Trogo\nPorfirio\nPosidipo de Pela\nProcopio de Cesarea\nPr\u00f3dico\nPropercio\nProt\u00e1goras\nPrudencio\nPseudo Arist\u00f3teles\nPseudo Cal\u00edstenes\nPseudo Cicer\u00f3n\nPseudo Diosc\u00f3rides\nPseudo \u00c9tico\nPseudo Lonxino\nPseudo Plutarco\nPseudo Salustio\nPseudo Xenofonte\nPtolomeo\nQuinto de Esmirna\nReposiano\nRiano de Creta\nRutilio Namaciano\nSafo\nSalustio (Flavio)\nSalustio (Gaio)\nS\u00e9neca\nS\u00e9neca o Vello\nSexto Emp\u00edrico\nSidonio Apolinar\nS\u00edmaco\nSimias de Rodas\nSim\u00f3nides de Qu\u00edos\nSinesio de Cirene\nSofista\nS\u00f3focles\nSolino\nS\u00f3tades de Maronea\nSuetonio\nT\u00e1cito\nTemistio\nTem\u00f3n de Fli\u00fante\nTeofilacto Simocates\nTeofrasto\nTe\u00f3n\nTerencio\nTertuliano\nTibulo\nTito Livio\nTras\u00edmaco\nTrifiodoro\nTuc\u00eddides\nValerio Flaco\nValerio M\u00e1ximo\nVarr\u00f3n\nVeleio Pat\u00e9rculo\nVexecio\nVibio Secuestre\nVirxilio\nVitrubio\nX\u00e9mino\nXen\u00edades\nXen\u00f3fanes de C\u00f3lofon\nXenofonte\nXenofonte de \u00c9feso\nXe\u00f3grafos latinos menores\nXuliano\nXulio C\u00e9sar\nXulio Honorio\nXulio Obsecuente\nXustino\nXuvenal\nXuvenco\nZen\u00f3n de Citio\nZen\u00f3n\nZ\u00f3simo\n&lt;/poem&gt;"}
{"id": "457069", "revid": "25871", "url": "https://gl.wikipedia.org/wiki?curid=457069", "title": "Zayn Malik", "text": "Zain Javadd \"Zayn\" Malik, nado o 12 de xaneiro de 1993, co\u00f1ecido simplemente como Zayn, \u00e9 un cantautor brit\u00e1nico. \nTraxectoria.\nNado e criado en Bradford, West Yorkshire, Malik fixo unha audici\u00f3n como solista no concurso \"Factor X\" no 2010. Ao ser eliminado, Malik, xunto a outros catro concursantes expulsados, formou a boy band co\u00f1ecida como One Direction. Malik deixou a agrupaci\u00f3n en marzo de 2015 e firmou un contrato como solista co selo RCA Records.\nAdoptou un estilo alternativo e R&amp;B co seu \u00e1lbum debut \"Mind of Mine\" (2016) e a canci\u00f3n principal deste, \"Pillowtalk\". Malik converteuse no primeiro artista brit\u00e1nico en debutar na primeira posici\u00f3n no Reino Unido e nos Estados Unidos simultaneamente. Malik recibiu numerosos galard\u00f3ns nos American Music Awards, Billboard Music Awards e os MTV Video Music Awards. En decembro de 2018, lanzou o seu segundo \u00e1lbum, \"Icarus Falls\"."}
{"id": "457071", "revid": "98629", "url": "https://gl.wikipedia.org/wiki?curid=457071", "title": "IFTTT", "text": "IFTTT (son as siglas en ingl\u00e9s \"If This, Then That\", en galego: Se ocorre isto, ent\u00f3n fai iso) \u00e9 un tipo de servizo web que permite crear e automatizar acci\u00f3ns na web (chamadas, mensaxes ou correos). Desde o seu sitio web e tam\u00e9n desde a aplicaci\u00f3n m\u00f3bil. Est\u00e1n fundamentadas na automatizaci\u00f3n de acci\u00f3ns nas redes sociais e noutras \u00e1reas da web."}
{"id": "457077", "revid": "56817", "url": "https://gl.wikipedia.org/wiki?curid=457077", "title": "Pobo kabiye", "text": "Os kabiye, tam\u00e9n co\u00f1ecidos como kabye, kabre ou cabrai', son un grupo \u00e9tnico africano que habita nas zonas monta\u00f1osas e nas chairas do norte de Togo. Falan a lingua kabiye. Os kabye son co\u00f1ecidos por ser agricutures e cultivar as terras secas e est\u00e9riles de Togo. Plantan algod\u00f3n, millo e \u00f1ame.\nExiste unha poboaci\u00f3n kabiye en Ghana. Os kabiye tam\u00e9n habitan no noroeste de Ben\u00edn, preto da fronteira con Togo. Os lugba de Ben\u00edn est\u00e1n estreitamente relacionados cos kabiye. Os kabiye son o segundo grupo \u00e9tnico m\u00e1is grande de Togo, despois dos ewe, e son a clase dominante no goberno e no ex\u00e9rcito."}
{"id": "457078", "revid": "23204", "url": "https://gl.wikipedia.org/wiki?curid=457078", "title": "Kabiye", "text": ""}
{"id": "457079", "revid": "23204", "url": "https://gl.wikipedia.org/wiki?curid=457079", "title": "Pobo kabye", "text": ""}
{"id": "457080", "revid": "23204", "url": "https://gl.wikipedia.org/wiki?curid=457080", "title": "Kabye", "text": ""}
{"id": "457081", "revid": "23204", "url": "https://gl.wikipedia.org/wiki?curid=457081", "title": "Lingua kabye", "text": ""}
{"id": "457083", "revid": "56817", "url": "https://gl.wikipedia.org/wiki?curid=457083", "title": "Calumma brevicorne", "text": "Calumma brevicorne \u00e9 unha especie de camale\u00f3n end\u00e9mica de Madagascar.\nDescrici\u00f3n.\nEsta especie de camale\u00f3n ten un corpo compacto, membros flexibles, p\u00e9s de agarre e unha cola pr\u00e9nsil que lle permite desprazarse polas p\u00f3las no seu h\u00e1bitat arbor\u00edcola."}
{"id": "457088", "revid": "54334", "url": "https://gl.wikipedia.org/wiki?curid=457088", "title": "Chaenocephalus aceratus", "text": "Chaenocephalus aceratus \u00e9 unha especie de peixe que pertence \u00e1 familia Channichthyidae. Pertence \u00f3s Notothenioidei, unha suborde de peixes que representa o 90% da fauna de peixes da plataforma continental ant\u00e1rtica. Son unha familia de peixes \u00fanica e os \u00fanicos vertebrados que carecen de hemoglobina, o cal fai que a s\u00faa capacidade de transportar os\u00edxeno polo sangue \u00e9 dun 10% respecto doutros tele\u00f3steos. Te\u00f1en sangue trasl\u00facido e galadas de cor branca leitosa."}
{"id": "457090", "revid": "25871", "url": "https://gl.wikipedia.org/wiki?curid=457090", "title": "Ek Ladki Ko Dekha Toh Aisa Laga", "text": "Ek Ladki Ko Dekha Toh Aisa Laga (en ) \u00e9 un filme indio de 2019 dirixido por Shelly Chopra Dhar. O gui\u00f3n foi escrito por Dhar e Gazal Dhaliwal. Est\u00e1 protagonizado por Anil Kapoor, Juhi Chawla, Sonam Kapoor e Rajkummar Rao, e conta con Akshay Oberoi, Regina Cassandra, Brijendra Kala e Madhumalti Kapoor nos papeis secundarios. O filme conta a historia de Sweety Chaudhary, unha moza lesbiana, e os seus intentos de sa\u00edr do armanio no seo dunha familia relixiosa e tradicional punjabi."}
{"id": "457092", "revid": "85894", "url": "https://gl.wikipedia.org/wiki?curid=457092", "title": "Fernando Arias Rodr\u00edguez", "text": "Fernando Arias Rodr\u00edguez, nado en Lugo en 1883 e finado en Aranga o 3 de setembro de 1936, foi un pol\u00edtico galego.\nTraxectoria.\nVeci\u00f1o de R\u00e1bade, o 16 de maio de 1931 foi elixido presidente da Agrupaci\u00f3n Socialista de R\u00e1bade. Co golpe de Estado do 18 de xullo de 1936 foi detido e paseado no Monte da Reborica (Aranga). O seu cad\u00e1ver foi soterrado na fosa com\u00fan de Vilarraso.\nVida persoal.\nCasou con Celia Parga P\u00e9rez-Ria\u00f1o e foi pai de Fernando e El\u00edas Arias Parga."}
{"id": "457093", "revid": "23204", "url": "https://gl.wikipedia.org/wiki?curid=457093", "title": "Lingua bariba", "text": "O bariba \u00e9 a lingua falada polo pobo bariba que habita en Ben\u00edn e Nixeria, e foi a lingua do estado de Borgu. Non est\u00e1 relacionado coas outras linguas veci\u00f1as da rexi\u00f3n, xa que \u00e9 membro da p\u00f3la sab\u00e1nica das linguas n\u00edxer-congo.\nO bariba \u00e9 unha lingua tonal. Afirmouse que os patr\u00f3ns tonais do bariba presentan un desaf\u00edo \u00f3 modelo de d\u00faas caracter\u00edsticas da fonolox\u00eda tonal."}
{"id": "457094", "revid": "89787", "url": "https://gl.wikipedia.org/wiki?curid=457094", "title": "Pobo bariba", "text": "Os bariba (en bariba: \"Baatonu\" / \"Baatombu\") son un grupo \u00e9tnico e principais habitantes de Borgou e Alibori, en Ben\u00edn, sendo cofundadores do reino de Borgu, no que hoxe \u00e9 o nordeste de Ben\u00edn e o oeste de Nixeria. En Nixeria, habitan no oeste entre o estado de Kwara e a secci\u00f3n Borgu do estado de N\u00edxer. Est\u00edmase que hai un mill\u00f3ns de bariba, o 70% dos cales viven en Ben\u00edn, onde representan o cuarto grupo \u00e9tnico m\u00e1is grande (9,2% da poboaci\u00f3n). Os bariba conc\u00e9ntranse especialmente arredor da cidade de Nikki, que \u00e9 considerada tradiconalmente a capital bariba."}
{"id": "457095", "revid": "23204", "url": "https://gl.wikipedia.org/wiki?curid=457095", "title": "Bariba", "text": ""}
{"id": "457096", "revid": "23204", "url": "https://gl.wikipedia.org/wiki?curid=457096", "title": "Baat\u0254num", "text": ""}
{"id": "457097", "revid": "72012", "url": "https://gl.wikipedia.org/wiki?curid=457097", "title": "Fernando Arias Parga", "text": "Fernando Arias Parga, nado en R\u00e1bade en 1909 e finado en Madrid o 24 de xullo de 1959, foi un avogado, profesor e pol\u00edtico galego.\nTraxectoria.\nFillo de Fernando Arias Rodr\u00edguez. Estudou dereito na Universidade de Valladolid, onde foi presidente da Asociaci\u00f3n de Estudantes de Dereito. En 1930 foi detido por posesi\u00f3n de follas clandestinas. En 1932 ga\u00f1ou a c\u00e1tedra de Dereito Internacional P\u00fablico da Universidade de Madrid. Profesor auxiliar da C\u00e1tedra de Dereito Internacional P\u00fablico da Universidade Central de 1932 a 1936. Doutor en Dereito pola Universidade Central de Madrid en 1934. Obtivo unha bolsa para estudar no Kaiser Wilhelm Institut en 1934. Durante a guerra foi xefe do Servizo de Informaci\u00f3n Militar de Andaluc\u00eda e foi nomeado c\u00f3nsul de Oujda. Despois da guerra colaborou no Instituto de Estudios Internacionales y Econ\u00f3micos e dende 1955 foi secretario t\u00e9cnico da Escuela de Funcionarios Internacionales. Finou en Madrid aos 50 anos.\nVida persoal.\nCasou con Francisca Gonz\u00e1lez Hern\u00e1ndez, e foi pai de Fernando e Alicia Arias Gonz\u00e1lez."}
{"id": "457098", "revid": "23204", "url": "https://gl.wikipedia.org/wiki?curid=457098", "title": "Antonio de Ron", "text": "Antonio Miguel de Ron Pedreira, nado en Lugo o 4 de outubro de 1952, \u00e9 un profesor e investigador galego.\nTraxectoria.\nLicenciouse en Ciencias Biol\u00f3xicas na Universidade de Santiago de Compostela en 1974, na mesma universidade presentou en 1987 a tese de doutoramento \"Estudio gen\u00e9tico y taxon\u00f3mico de las poblaciones gallegas de ma\u00edz (Zea mays L.)\". Experto Universitario en M\u00e9todos Avanzados de Estat\u00edstica Aplicada, UNED, 2011.\nL\u00ed\u00f1as de investigaci\u00f3n.\nEn 2019 era o investigador principal de \u201cActividades do CRF de conservaci\u00f3n e documentaci\u00f3n de colecci\u00f3ns de xermoplasma vexetal\u201d (2800 mostras de sementes conservadas), \u201cContrato de transferencia de material e licenza de explotaci\u00f3n da variedade vexetal faba Galaica entre a Axencia Estatal CSIC e Terras da Mari\u00f1a Galega\u201d e \u201cAcordo de colaboraci\u00f3n para o desenvolvemento de acci\u00f3ns e proxectos de innovaci\u00f3n sobre cultivos de calidade para consumo humano\u201d.\nAdemais traballou en Biolox\u00eda de Agrtosistemas: interacci\u00f3ns planta-medio ambiente, Biodiversidade e recursos fitoxen\u00e9ticos de Leguminosas e outras especies cultivadas, \"Phaseolus vulgaris\" como planta modelo para estudos de xen\u00e9tica, e evoluci\u00f3n, Xen\u00e9tica e mellora de Leguminosas e outras especies cultivadas.\nCoordinou de proxectos internacionais, nacionais e de I+D no campo da xen\u00e9tica e mellora vexetal.\nPublicaci\u00f3ns.\n\u00c9 autor de artigos cient\u00edficos en revistas de impacto e internacionais de investigaci\u00f3n con \u00edndice de impacto, e de ducias de artigos en medios de comunicaci\u00f3n. Dirixiu 15 teses de doutoramento."}
{"id": "457099", "revid": "1888", "url": "https://gl.wikipedia.org/wiki?curid=457099", "title": "El\u00edas Arias Parga", "text": "El\u00edas Jes\u00fas Arias Parga, nado en R\u00e1bade en 1913 e finado en M\u00e9xico o 6 de abril de 1985, foi un avogado e pol\u00edtico galego.\nTraxectoria.\nFillo de Fernando Arias Rodr\u00edguez e de Celia Parga. Estudou Dereito na Universidade de Santiago de Compostela licenci\u00e1ndose en 1936. Foi secretario xeral de Izquierda Republicana de Santiago de Compostela. En febreiro de 1936 foi nomeado concelleiro de Santiago de Compostela. Durante a Guerra Civil foi comisario pol\u00edtico do ex\u00e9rcito leal, e pertenceu \u00e1 secci\u00f3n de informaci\u00f3n do Estado Maior Central. Exiliouse en M\u00e9xico. Sa\u00edu de Pauillac a bordo do Ipanema rumbo a Veracruz en xullo de 1939. Sancionado polo tribunal de responsabilidades pol\u00edticas con seis anos de inhabilitaci\u00f3n especial para cargos p\u00fablicos e o pago de cincocentas pesetas en febreiro de 1941. En M\u00e9xico asinou o manifesto \"A la emigraci\u00f3n republicana espa\u00f1ola y a los republicanos gallegos\" xunto cos galegos de Izquierda Republicana Laureano Poza Juncal, Jes\u00fas Bern\u00e1rdez G\u00f3mez e Ram\u00f3n Pad\u00edn, no folleto \"Conducta seguida a causa de la representaci\u00f3n gallega en el Gobierno\".\nVida persoal.\nCasou en M\u00e9xico con Adda C\u00e1rdenas M\u00e9ndez."}
{"id": "457100", "revid": "56817", "url": "https://gl.wikipedia.org/wiki?curid=457100", "title": "Mai Zetterling", "text": "Mai Zetterling, nada en V\u00e4ster\u00e5s en 1925 e finada en Londres o 15 de marzo de 1994, foi unha actriz e directora de cine sueca.\ndebutou no teatro con 17 anos e no cine a partir da d\u00e9cada dos corenta. Pronto captou a atenci\u00f3n de diversos realizadores brit\u00e1nicos, chegando a rodar ata 22 pel\u00edculas nese pa\u00eds. No ano 1948 participou no filme \"Musik i m\u00f6rker\" de Ingmar Bergman.\nOs seus inicios na direcci\u00f3n comezaron na d\u00e9cada de 1960 con varios documentais da BBC. A s\u00faa primeira longametraxe, \"Alskande par\" (1964) foi nomeada para a Palma de ouro. A s\u00faa segunda cinta, \"Nattlek\" (1966) foino para o Le\u00f3n de ouro do Festival Internacional de Cine de Venecia.\nAo longo da s\u00faa carreira continuou a traballar como actriz, guionista e directora de cine. Tam\u00e9n escribiu libros infant\u00eds, relatos curtos e novelas."}
{"id": "457102", "revid": "15490", "url": "https://gl.wikipedia.org/wiki?curid=457102", "title": "Rami Malek", "text": "Rami Said Malek (|\u02c8r\u0251\u02d0mi \u02c8m\u00e6l\u026ak|), nado nos \u00c1nxeles o 12 de maio de 1981, \u00e9 un actor estadounidense. O papel co que se deu a co\u00f1ecer foi co \"hacker\" Elliot Alderson na serie de televisi\u00f3n de USA Network \"Mr. Robot\" (2015), polo que recibiu varios premios, inclu\u00eddo un Emmy ao mellor actor nunha serie dram\u00e1tica. En 2018, interpretou a Freddie Mercury no filme biogr\u00e1fico \"Bohemian Rhapsody\", polo que tam\u00e9n ga\u00f1ou varios premios, entre eles o Oscar, o Globo de Ouro e o premio da BAFTA. Foi o primeiro actor de orixe exipcia que ga\u00f1ou o Oscar ao mellor actor.\nTraxectoria.\nMalek naceu e creceu nos \u00c1nxeles (California), de pais inmigrantes exipcios e estudou teatro na Universidade de Evansville en Indiana. Comezou a s\u00faa carreira en papeis secundarios no cinema e na televisi\u00f3n, entre eles a telecomedia da Fox \"The War at Home\" (2005\u20132007), a miniserie de HBO \"The Pacific\" (2010) e a trilox\u00eda \"Night at the Museum\" (2006\u20132014)."}
{"id": "457103", "revid": "56817", "url": "https://gl.wikipedia.org/wiki?curid=457103", "title": "Regina King", "text": "Regina Rene King, nada en Cincinnati o 15 de xaneiro de 1971, \u00e9 unha actriz e directora estadounidense. Recibiu atenci\u00f3n polo seu papel como Brenda Jenkins na serie de televisi\u00f3n de NBC \"227\" (1985). Seguiu a protagonizar series e filmes, acadando \u00e9xito con papeis como Dana Jones en \"Friday\" (1995), Marcee Tidwell en \"Jerry Maguire\" (1996), Riley e Huey Freeman na serie de animaci\u00f3n \"The Boondocks\" e a Detective Lydia Adams en \"Southland\". Por \"Southland\", recibiu d\u00faas candidaturas aos Critics' Choice Award. En 2019, a s\u00faa interpretaci\u00f3n como Sharon Rivers en \"If Beale Street Could Talk\" valeulle o Oscar e o Globo de Ouro \u00e1 mellor actriz secundaria.\nEntre 2015 e 2017, King protagonizou a serie de ABC \"American Crime\" e tam\u00e9n interpretou a Erika Murphy no drama da HBO \"The Leftovers\". King tivo un papel recorrente como Janine Davis en \"The Big Bang Theory\", e participou en filmes como \"Ray\", \"Poetic Justice\" e \"Unha loira moi legal 2\"."}
{"id": "457104", "revid": "25871", "url": "https://gl.wikipedia.org/wiki?curid=457104", "title": "Mentira", "text": "Unha mentira \u00e9 unha declaraci\u00f3n realizada por algu\u00e9n que sabe, cre ou sospeita que \u00e9 falsa en todo ou en parte, esperando que os o\u00edntes o crean, de forma que se oculte a realidade en forma parcial ou total. Unha certa oraci\u00f3n pode ser unha mentira se o interlocutor pensa que \u00e9 falsa ou que oculta parcialmente a verdade. En funci\u00f3n da definici\u00f3n, unha mentira pode ser unha falsidade xenu\u00edna ou unha verdade selectiva, esaxerar unha verdade, se a intenci\u00f3n \u00e9 enganar ou causar unha acci\u00f3n en contra dos intereses do o\u00ednte. As ficci\u00f3ns, a\u00ednda que falsas, non se consideran mentiras. Mentir \u00e9 dicir unha \"mentira\". \u00c1s persoas que din unha mentira, especialmente aquelas que as din frecuentemente, cualif\u00edcanse de \"mentireiras\". Mentir implica un engano intencionado e consciente. Ten como sin\u00f3nimos parciais: alburgada, bouba, embuste, loia, loiada, trola, falacia ou farol.\nConcepto.\nTam\u00e9n \u00e9 mentira o acto da simulaci\u00f3n ou o finxir. Por exemplo, se algu\u00e9n atropela unha persoa e foxe do lugar sen ser identificado e, despois dun tempo, regresa e mest\u00farase cos curiosos e finxe indignaci\u00f3n polo ocorrido, est\u00e1 a mentir a todos aqueles ante quen simula ou finxe inocencia. Noutras palabras, para mentir non se necesita dicir palabra algunha.\nOutra forma de mentira non verbal constit\u00faea o feito de facerse pasar por discapacitado f\u00edsico co fin de obter alg\u00fan \"favor\" en proveito propio (esmolas, por exemplo).\nMoralidade de mentir.\nMentir est\u00e1 en contra dos canons morais de moitas persoas e est\u00e1 especificamente prohibido como pecado en moitas relixi\u00f3ns. A tradici\u00f3n \u00e9tica e os fil\u00f3sofos est\u00e1n divididos sobre se se pode permitir \u00e1s veces unha mentira (pero xeralmente sit\u00faanse en contra): Plat\u00f3n dic\u00eda que si, mentres que Arist\u00f3teles, santo Agosti\u00f1o e Kant dic\u00edan que nunca se pode permitir.\nEn funci\u00f3n das circunstancias, ent\u00e9ndese que mentir para protexer persoas dun opresor inmoral adoita ser permisible. \u00c9 o caso, por exemplo, das v\u00edtimas dunha guerra.\nMentir dunha forma que intensifica un conflito, no canto de atenualo, xeralmente consid\u00e9rase o peor pecado.\nUn mentireiro \u00e9 unha persoa que ten certa tendencia a dicir mentiras. A tolerancia da xente cos mentireiros habitualmente \u00e9 moi pequena, e a mi\u00fado s\u00f3 se necesita que se sorprenda a algu\u00e9n nunha mentira para que se lle asigne a etiqueta de mentireiro e se perda para sempre a confianza. Isto, por suposto, \u00e9 moderado pola importancia do feito ao que se refira a mentira.\nUnha mentira graciosa, \u00e9 un engano con prop\u00f3sito humor\u00edstico, cando a falsidade se entende, non se considera inmoral e \u00e9 unha pr\u00e1ctica utilizada amplamente por comediantes e humoristas.\nO fil\u00f3sofo Leo Strauss acentuou a necesidade de mentir para ocultar unha posici\u00f3n estrat\u00e9xica, ou para axudar \u00e1 diplomacia. As\u00ed o fixeron tam\u00e9n os representantes da filosof\u00eda pol\u00edtica, desde Maquiavelo at\u00e9 a \"mentira nobre\" de Plat\u00f3n.\nQue as mentiras desaparezan completamente do \u00e1mbito da pol\u00edtica, da xustiza, da diplomacia, do xornalismo e doutros moitos \u00e1mbitos da vida social \u00e9 algo virtualmente imposible, tal e como non poden ser exclu\u00eddas das guerras que estas mesmas actividades, supostamente, deber\u00edan previr.\nSanto Agosti\u00f1o distingue oito tipos de mentiras: as mentiras no ensino relixioso; as mentiras que fan dano e non axudan a ningu\u00e9n; as que fan dano e si axudan a algu\u00e9n; as mentiras que xorden polo mero pracer de mentir; as mentiras ditas para compracer os demais nun discurso; as mentiras que non fan dano e axudan a algu\u00e9n; as mentiras que non fan dano e poden salvar a vida de algu\u00e9n, e as mentiras que non fan dano e protexen a \"pureza\" de algu\u00e9n. Por outra banda, santo Agosti\u00f1o aclara que as \"pequenas mentiras\" non son en realidade mentiras.\nTom\u00e1s de Aquino, pola s\u00faa banda, distingue tres tipos de mentiras: a \u00fatil, a humor\u00edstica e a maliciosa. Segundo Tom\u00e1s de Aquino, os tres tipos de mentira son pecado. As mentiras \u00fatiles e humor\u00edsticas son pecados veniais, mentres que a mentira maliciosa \u00e9 pecado mortal.\nO tipo m\u00e1is grave de mentira \u00e9 a calumnia, xa que con isto se imputa sempre a alg\u00fan inocente unha falta non cometida en proveito malicioso.\nParadoxos relacionados coa mentira.\nDentro de calquera situaci\u00f3n na que se dan sempre respostas duais (por exemplo, si/non, branco/negro), unha persoa da que sabemos que est\u00e1 a mentir consistentemente ser\u00eda, de forma paradoxal, unha fonte de verdade. Hai moitos paradoxos desta clase, sendo o m\u00e1is famoso o que se co\u00f1ece como o paradoxo do mentireiro, comunmente expresado como \u00abesta proposici\u00f3n \u00e9 mentira\u00bb ou \u00abesta proposici\u00f3n \u00e9 falsa\u00bb. O denominado paradoxo de Epim\u00e9nides \u2014\u00abtodos os cretenses menten\u00bb, declara Epim\u00e9nides o cretense- foi un precursor do paradoxo do mentireiro, a\u00ednda que o feito de que sexa ou non un paradoxo tam\u00e9n est\u00e1 en discusi\u00f3n. Hai unha clase de adivi\u00f1as l\u00f3xicas relacionadas con este asunto que, en ingl\u00e9s, se co\u00f1ecen co nome de \u00abknights and knaves\u00bb (usualmente \"cabaleiros e escudeiros\", \"cabaleiros e vil\u00e1ns\" ou \"cabaleiros e serventes\", en galego), nos que o obxectivo \u00e9 determinar, dun grupo de persoas, quen mente e quen di a verdade.\nDetecci\u00f3n das mentiras e a s\u00faa abordaxe psicol\u00f3xica.\nA detecci\u00f3n de mentiras \u00e9 un campo de estudo de distintas ramas da psicolox\u00eda, e m\u00e1is concretamente, a psicolox\u00eda xur\u00eddica, con especialidades como a psicolox\u00eda forense e a psicolox\u00eda criminal\u00edstica, entre outras.\nA\u00ednda que tradicionalmente, tanto popular como cientificamente, a detecci\u00f3n de mentiras se baseaba en criterios de conduta, as metaan\u00e1lises realizadas a principios do s\u00e9culo XXI constatan as limitaci\u00f3ns desa formulaci\u00f3n, xa que leva moitos erros. Por tanto, invest\u00edganse sobre todo dous aspectos: o de desenvolver estratexias activas \u00e1 hora de realizar entrevistas e prestarlle m\u00e1is importancia aos indicios contextuais da mentira.\nEn xeral t\u00e1rdase m\u00e1is en contestar cunha mentira que dicindo a verdade.\nF\u00e1rmacos da verdade.\nUn exemplo \u00e9 o tiopentato de sodio (pentotal s\u00f3dico). Tendo en conta que como axente hipn\u00f3tico, cunha dose controlada, a s\u00faa actuaci\u00f3n no cerebro humano produce depresi\u00f3n das funci\u00f3ns corticais superiores, pensouse que poder\u00eda resultar de utilidade en interrogatorios. Consid\u00e9rase que a mentira \u00e9 unha elaboraci\u00f3n complexa, consciente, moito m\u00e1is complicada que a verdade, as\u00ed que, se se deteriora a actividade superior cortical, ao suxeito resultaralle moito m\u00e1is complicado manter a s\u00faa vontade e a \u201cverdade\u201d fluir\u00eda na s\u00faa conversaci\u00f3n con maior facilidade. Iso \u00e9, polo menos, a teor\u00eda, posta en pr\u00e1ctica durante decenios polos servizos de espionaxe de moitos pa\u00edses. At\u00e9 certo punto, a idea \u00e9 correcta, pero non garante, nin moito menos, que o suxeito vaia contar o que se espera, posto que hai moitos factores que poden modificar o experimento, desde un adestramento especial at\u00e9 condici\u00f3ns ambientais ou, simplemente, unha asunci\u00f3n da mentira como verdade por parte do suxeito."}
{"id": "457107", "revid": "23204", "url": "https://gl.wikipedia.org/wiki?curid=457107", "title": "Olivia Colman", "text": "Sarah Caroline Olivia Colman, nada en Norwich o 30 de xaneiro de 1974, \u00e9 unha actriz inglesa, ga\u00f1adora dun Oscar, catro premios da BAFTA, catro British Independent Film Awards e dous premios Globo de Ouro.\nTraxectoria.\nGraduada Bristol Old Vic Theatre School, Colman acadou a popularidade polo seu traballo na televisi\u00f3n. Destacou como Sophie Chapman na serie de televisi\u00f3n \"Peep Show\" (2003\u20132015). Outros papeis c\u00f3micos en televisi\u00f3n incl\u00faen \"Green Wing\" (2004\u20132006), \"Beautiful People\" (2008\u20132009), \"Rev.\" (2010\u20132014), \"Twenty Twelve\" (2011\u20132012) e \"Fleabag\" (2016). Tam\u00e9n interpretou varios papeis en \"That Mitchell and Webb Look\" (2006\u20132008), xunto cos seus compa\u00f1eiros de \"Peep Show\" David Mitchell e Robert Webb.\nNo cinema, Colman recibiu boas cr\u00edticas pola s\u00faa interpretaci\u00f3n no drama de Paddy Considine \"Tyrannosaur\" (2011). Os outros grandes papeis incl\u00faen Doris Thatcher en \"Hot Fuzz\" (2007), Carol Thatcher en \"The Iron Lady\" (2011), a ra\u00ed\u00f1a Isabel en \"Hyde Park on Hudson\" (2012), Bethan Maguire en \"Locke\" (2013), Margaret Lea en \"The Thirteenth Tale\" (2013) e a directora de hotel de \"The Lobster\", de Yorgos Lanthimos (2015). A s\u00faa interpretaci\u00f3n de Ana de Gran Breta\u00f1a en \"The Favourite\" (2018) valeulle m\u00faltiples premios, inclu\u00edndo o Oscar \u00e1 mellor actriz."}
{"id": "457108", "revid": "98629", "url": "https://gl.wikipedia.org/wiki?curid=457108", "title": "Os paxaros", "text": "Os paxaros (en ) \u00e9 un filme estadounidense de 1963 dirixido e producido por Alfred Hitchcock. Est\u00e1 vagamente baseado na historia de 1952 do mesmo nome de Daphne du Maurier. A historia c\u00e9ntrase nunha serie de sucesos violentos e inexplicables relacionados con ataques de paxaros en Bodega Bay, California. O filme conta con Rod Taylor e Tippi Hedren nos papeis principais, e con Jessica Tandy, Suzanne Pleshette e Veronica Cartwright nos secundarios. O gui\u00f3n \u00e9 obra de Evan Hunter, a quen Hitchcock encargou desenvolver novas personaxes e unha trama m\u00e1is elaborada pero mantendo o t\u00edtulo e concepto dos ataques de paxaros sen explicaci\u00f3n.\nEn 2016, \"Os paxaros\" foi declarado \"cultural, hist\u00f3rico ou esteticamente significativo\" pola Biblioteca do Congreso, e foi escollido para a s\u00faa preservaci\u00f3n polo National Film Registry."}
{"id": "457109", "revid": "23204", "url": "https://gl.wikipedia.org/wiki?curid=457109", "title": "The Birds", "text": ""}
{"id": "457110", "revid": "35560", "url": "https://gl.wikipedia.org/wiki?curid=457110", "title": "Space Shuttle", "text": ""}
{"id": "457114", "revid": "1131", "url": "https://gl.wikipedia.org/wiki?curid=457114", "title": "Paz (hom\u00f3nimos)", "text": "O termo Paz pode referirse a:"}
{"id": "457115", "revid": "95036", "url": "https://gl.wikipedia.org/wiki?curid=457115", "title": "Rosa Bra\u00f1as Abad", "text": ""}
{"id": "457116", "revid": "63181", "url": "https://gl.wikipedia.org/wiki?curid=457116", "title": "Lepp\u00e4virta", "text": "Lepp\u00e4virta \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 9\u00a0660\u00a0habitantes. A superficie do termo municipal \u00e9 de 1\u00a0519,64\u00a0km2, dos cales 383,64\u00a0km2 son auga. O concello ten unha densidade de poboaci\u00f3n de 8,50\u00a0hab./km\u00b2.\nLimita cos concellos de Kuopio, Suonenjoki, Tuusniemi, Varkaus, Hein\u00e4vesi, Joroinen e Pieks\u00e4m\u00e4ki, estes tres \u00faltimo na rexi\u00f3n veci\u00f1a de Savonia do Sur.\nO concello \u00e9 uniling\u00fce en fin\u00e9s."}
{"id": "457117", "revid": "5863", "url": "https://gl.wikipedia.org/wiki?curid=457117", "title": "Jos\u00e9 Antonio Perozo Ruiz", "text": ""}
{"id": "457118", "revid": "98629", "url": "https://gl.wikipedia.org/wiki?curid=457118", "title": "Estr\u00edldidos", "text": "Os estr\u00edldidos (Estrildidae) forman unha familia de pequenos paseriformes dos tr\u00f3picos do Vello Mundo e Australasia. Poden clasificarse como familia (Estrildidade) ou como subfamilia dentro da familia Passeridae, que estritamente definida comprende os pardais do Vello Mundo. En Galicia vive a especie \"Estrilda astriid\" (bico de coral com\u00fan), que \u00e9 unha especie introducida.\nSon comedores de sementes gregarios e a mi\u00fado coloniais con peteiros curtos e grosos pero bicudos. Son todos similares en estrutura e h\u00e1bitos, mais var\u00edan amplamente en cores e padr\u00f3ns da plumaxe.\nTodos os estr\u00edldidos constr\u00faen ni\u00f1os cupuliformes grandes e po\u00f1en de cinco a dez\u00a0ovos brancos. Alg\u00fans dos \"Lagonosticta\" e \"Ptylia\" son h\u00f3spedes de paxaros de crianza parasita da familia Viduidae.\nA maior\u00eda son sensibles ao fr\u00edo e necesitan h\u00e1bitats c\u00e1lidos, xeralmente tropicais, a\u00ednda que uns poucos, como o \"Lonchura monticola\", \"Oreostruthus fuliginosus\" e \"Neochmia temporalis\", e os do x\u00e9nero \"Stagonopleura\", adoptaron os climas fr\u00edos do sur de Australia e as terras altas de Nova Guinea.\nA especie m\u00e1is pequena da familia \u00e9 \"Nesocharis shelleyi\" de s\u00f3 8,3\u00a0cm, a\u00ednda que a especie de menos peso \u00e9 \"Estrilda troglodytes\" de 6\u00a0g. A especie m\u00e1is grande \u00e9 \"Padda oryzivora\", de 17\u00a0cm e 25\u00a0g de peso.\nEvoluci\u00f3n.\nEstudouse a filoxeograf\u00eda e posible orixe das especies de estr\u00edldidos. O seguinte esquema pode ser \u00fatil para representar unha orixe hipot\u00e9tica na India no \u00faltimo e m\u00e1is forte erguemento do Himalaia (hai 16,5 mill\u00f3ns de anos), cando se estableceu o r\u00e9xime de chuvias do monz\u00f3n na India (ver figura). As conclusi\u00f3ns deste estudo son:"}
{"id": "457119", "revid": "5863", "url": "https://gl.wikipedia.org/wiki?curid=457119", "title": "Jos\u00e9 Antonio Perozo Ru\u00edz", "text": ""}
{"id": "457120", "revid": "5863", "url": "https://gl.wikipedia.org/wiki?curid=457120", "title": "Jos\u00e9 A. Perozo Ru\u00edz", "text": ""}
{"id": "457121", "revid": "5863", "url": "https://gl.wikipedia.org/wiki?curid=457121", "title": "Jos\u00e9 A. Perozo", "text": ""}
{"id": "457122", "revid": "5863", "url": "https://gl.wikipedia.org/wiki?curid=457122", "title": "Jos\u00e9 A. Perozo Ruiz", "text": ""}
{"id": "457125", "revid": "5863", "url": "https://gl.wikipedia.org/wiki?curid=457125", "title": "Mar\u00eda Rosa Cal Mart\u00ednez", "text": ""}
{"id": "457126", "revid": "98629", "url": "https://gl.wikipedia.org/wiki?curid=457126", "title": "Chelonoidis phantasticus", "text": "A tartaruga xigante de Fernandina (\"Chelonoidis phantasticus\") \u00e9 unha especie de tartaruga da familia Testudinidae, end\u00e9mica dunha das illas que compo\u00f1en o arquip\u00e9lago das illas Gal\u00e1pagos, pertencente a Ecuador. A\u00ednda que se cr\u00eda extinta dende o ano 1906, en 2019 descubriuse un exemplar na s\u00faa illa de orixe. Integra o complexo de especies denominado complexo \"Chelonoidis nigra\".\nDistribuci\u00f3n.\n\u00c9 unha especie end\u00e9mica da illa Fernandina, no arquip\u00e9lago das illas Gal\u00e1pagos.\nTaxonom\u00eda.\nEsta especie integra, xunto \u00f3s outros tax\u00f3ns, o complexo \"Chelonoidis nigra\" o que incl\u00fae a todas as especies de tartarugas nativas das illas Gal\u00e1pagos. Anteriormente, este tax\u00f3n e os demais do complexo, eran considerados subespecies de \"Chelonoidis nigra\", pero novos estudos permitiron separalos como especies plenas. Non obstante, alg\u00fans autores seguen trat\u00e1ndoa como subespecie.\nH\u00e1bitat.\nA illa Fernandina ten unha superficie de 64\u00a0200\u00a0ha. O seu punto m\u00e1is alto el\u00e9vase a 1494\u00a0msnm. \u00c9 a m\u00e1is recente, a m\u00e1is occidental, e a terceira m\u00e1is grande das illas do arquip\u00e9lago. De todo o arquip\u00e9lago, Fernandina \u00e9 a illa que mantivo o seu ecosistema de maneira m\u00e1is primitiva, a \u00e1rea restante \u00e9 ocupada por asentamentos humanos que xa exist\u00edan no tempo da declaratoria, os cales pos\u00faen 25\u00a0000\u00a0habitantes.\nUn dos volc\u00e1ns m\u00e1is activos do mundo at\u00f3pase nesta illa; con diversos tipos de fluxos de lava ardente que descenden polas s\u00faas ladeiras, os que nalg\u00fans casos chegan at\u00e9 o mar. Tam\u00e9n se atopan \u00e1reas de mangleiral.\nAlimentaci\u00f3n.\nAlim\u00e9ntase posiblemente de froitos silvestres, gram\u00edneas, e cact\u00e1ceas.\nPoboaci\u00f3n sobrevivente e conservaci\u00f3n.\nA\u00ednda que para a IUCN \u00e9 unha especie \u00abextinta\u00bb, xa que no ano 1906 esta especie deuse a co\u00f1ecer por un solitario exemplar macho atopado (e morto) por membros da expedici\u00f3n da Academia de Ciencias de San Francisco, houbo un descubrimento de excrementos de tartaruga no ano 1964. Por\u00e9n non foi at\u00e9 o 19 de febreiro de 2019, cando unha expedici\u00f3n con especialistas do Parque Nacional Gal\u00e1pagos e a organizaci\u00f3n non gobernamental Gal\u00e1pagos Conservancy localizaron un esp\u00e9cime (femia adulta). O 25 de maio de 2021 anunciouse que se fixeran probas xen\u00e9ticas que confirmaban que o exemplar femia atopado en 2019 era efectivamente membro da subespecie \"Chelonoidis niger phantasticus\". Os xenetistas da Universidade de Yale, Estados Unidos, compararon o ADN desta femia co dun exemplar macho que recollido en 1906."}
{"id": "457127", "revid": "23204", "url": "https://gl.wikipedia.org/wiki?curid=457127", "title": "Chelonoidis phantastica", "text": ""}
{"id": "457134", "revid": "27155", "url": "https://gl.wikipedia.org/wiki?curid=457134", "title": "Estrildidae", "text": ""}
{"id": "457135", "revid": "27155", "url": "https://gl.wikipedia.org/wiki?curid=457135", "title": "Estrilda astriid", "text": ""}
{"id": "457136", "revid": "27155", "url": "https://gl.wikipedia.org/wiki?curid=457136", "title": "Pico de coral", "text": ""}
{"id": "457137", "revid": "23204", "url": "https://gl.wikipedia.org/wiki?curid=457137", "title": "Lingua dendi", "text": "O dendi \u00e9 unha lingua da familia songhay usada como lingua franca \u00f3 longo do norte de Ben\u00edn (no r\u00edo N\u00edxer; Donga e Alibori). Forma un a conxunto dialectal coa zarma e o koyraboro senni, mais est\u00e1 fortemente influ\u00eddo pola lingua bariba.\nO dendi foi descrita como unha lingua de catro tons."}
{"id": "457139", "revid": "89787", "url": "https://gl.wikipedia.org/wiki?curid=457139", "title": "Period. End of Sentence.", "text": "Period. End of Sentence. \u00e9 unha curtametraxe documental de 2018 dirixida por Rayka Zehtabchi. Conta a historia das mulleres da India e a s\u00faa silenciosa revoluci\u00f3n sexual pola desestigmatizaci\u00f3n do per\u00edodo. Est\u00e1 protagonizada por Arunachalam Muruganantham, Shabana Khan, Gouri Choudari, Ajeya e Anita. O documental segue un grupo de mulleres de Hapur, e a s\u00faa aprendizaxe no manexo dunha m\u00e1quina que lles permite obter compresas de baixo custo e biodegradables que venden a outras mulleres por poucos cartos. Isto non s\u00f3 axuda a mellorar a hixiene feminina d\u00e1ndolles acceso a produtos b\u00e1sico sen\u00f3n que tam\u00e9n apodera \u00e1s mulleres \u00f3 rachar os tab\u00fas que rodean a menstruaci\u00f3n na India e contrib\u00fae no desenvolvemento econ\u00f3mico da zona. O filme est\u00e1 inspirado na vida de Arunachalam Muruganantham, unha activista social de Tamil Nadu, na India.\nA obra foi galardoada co Oscar \u00e1 mellor curtametraxe documental na 91\u00aa edici\u00f3n dos premios."}
{"id": "457140", "revid": "23204", "url": "https://gl.wikipedia.org/wiki?curid=457140", "title": "Tihama", "text": "Tihama \u00e9 unha chaira costeira da pen\u00ednsula de Arabia que se acha xunto ao mar Vermello e est\u00e9ndese entre o golfo de Aqaba e o estreito de Bab el-Mandeb, seguindo a costa de Arabia Saudita e o Iemen. M\u00e1is a mi\u00fado, recibe este nome entre a cidade \u00e1rabe de Yeda e o sur do Iemen.\nEsta rexi\u00f3n, estreita e alongada, est\u00e1 formada por dunas e chairas \u00e1ridas, con excepci\u00f3n dalg\u00fans oasis. A costa \u00e9 perigosa para os barcos, e os portos son escasos e espazados, sobre todo no norte. Est\u00e1 dividida en tres partes: a parte norte \u00e9 co\u00f1ecida como Tihama do Hiyaz as terras baixas entre o mar Vermello e as monta\u00f1as do interior entre o golfo de Aqaba e a cidade de Yeda. O antigo reino de Hiyaz comprend\u00eda as cidades de Medina e A Meca. A parte central \u00e9 co\u00f1ecida como Tihama do Asir, introducida no s\u00e9culo XX, pola provincia de Asir, ao suroeste de Arabia Saudita. A parte sur denom\u00ednase Tihama do Iemen, entre Jiz\u00e1n e o estreito de Bab el-Mandeb. Alg\u00fans xe\u00f3grafos fana continuar cara ao leste, pois o sur do Iemen forma parte da mesma ecorexi\u00f3n de deserto costeiro nubrado da pen\u00ednsula \u00e1rabe.\nEn 1997 foron descubertos restos arqueol\u00f3xicos en Tihama, ao oeste do Iemen, na localidade de al-Mutaynah, concretamente, cinco megalitos de granito de 20 toneladas, que se dataron entre o 1800 e 2400 a. C., ferramentas de cobre e obxectos de obsidiana como raspadores e coitelas que poder\u00edan formar parte dunha tard\u00eda era do bronce iemen\u00ed.\nFlora.\nA maior parte da chaira est\u00e1 formada por dunas e \u00e9 moi calorosa e inh\u00f3spita. A maior parte ao norte de Zabid, no Iemen, est\u00e1 exenta de \u00e1rbores. Por\u00e9n, alg\u00fans lugares pos\u00faen unha densa matogueira composta case exclusivamente por \"Acacia ehrenbergiana\", e pode asumirse que \u00e9 a vexetaci\u00f3n natural de Tihama. Hai parcelas de \"Salvadora persica\", e vellas \u00e1rbores de \"Balanites aegyptiaca\", as\u00ed como colonias de palmeiras salvaxes \"Hyphaene thebaica\" e plantaci\u00f3ns de palmeira datileira \"Phoenix dactylifera\"\nHistoria.\nA poboaci\u00f3n de Tihama, zaraniq, mostra a influencia do pr\u00f3ximo Corno de \u00c1frica: unha parte importante ten entre os seus devanceiros a escravos africanos, as mulleres non levan veo e levan coloridos vestidos (no Iemen) e a casa tradicional \u00e9 a choza redonda con tellado de palla. A maior\u00eda son sunnitas.\nEn tempos hist\u00f3ricos, a Tihama iemenita dependeu dos reinos de Najr\u00e1n, Himyar e Aksum. Baixo a colonizaci\u00f3n turca, os guerreiros da tribo iemen\u00ed dos zaraniq, pel escura, barba tinguida con henna, libraron feros combates contra os otom\u00e1ns.\nEn 1928, as tribos zaraniq, pro-idris\u00edes, revel\u00e1ronse contra o im\u00e1n Yahya Ibn al-Husayn, rei do Iemen entre o 1926 e 1948, e reclamaron un estado independente coa cidade de Al Hudayda como capital. O tratado de Taif, en 1934, sentenciou que o sur de Tihama pasar\u00eda a formar parte do Iemen. O acordo fronteirizo de Yedda, do ano 2000, ratificou que o Iemen conced\u00eda definitivamente as provincias de Asir, Najr\u00e1n e Yiz\u00e1n a Arabia Saudita.\nEn decembro de 1982, o terremoto de Dhamar de 1982, afectou a toda a rexi\u00f3n e deixou uns 3.000 mortos en Tihama."}
{"id": "457142", "revid": "63181", "url": "https://gl.wikipedia.org/wiki?curid=457142", "title": "Pielavesi", "text": "Pielavesi \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 4\u00a0497\u00a0habitantes. A superficie do termo municipal \u00e9 de 1\u00a0406,51\u00a0km2, dos cales 253,29\u00a0km2 son auga. O concello ten unha densidade de poboaci\u00f3n de 3,90\u00a0hab./km\u00b2.\nLimita cos concellos de Iisalmi, Keitele, Kiuruvesi, Kuopio, Tervo, Pihtipudas e Pyh\u00e4j\u00e4rvi estes dous \u00faltimos nas rexi\u00f3ns veci\u00f1as de Finlandia Central e Ostrobotnia do Norte respectivamente.\nO concello \u00e9 uniling\u00fce en fin\u00e9s."}
{"id": "457145", "revid": "56817", "url": "https://gl.wikipedia.org/wiki?curid=457145", "title": "Pobo dendi", "text": "Os dendi son un grupo \u00e9tnico que habita no norte de Ben\u00edn e en Nixeria, principalmente nas chairas do r\u00edo N\u00edxer. Forman parte do pobo songhai. Derivado da lingua songhay, o termo \"dendi\" trad\u00facese como \"r\u00edo abaixo.\" A comunidade est\u00e1 formada por 195\u00a0633 persoas. Entre eles, s\u00f3 4\u00a0505 viven en Nixeria. A s\u00faa lingua nai \u00e9 a lingua dendi."}
{"id": "457146", "revid": "23204", "url": "https://gl.wikipedia.org/wiki?curid=457146", "title": "Dendi", "text": ""}
{"id": "457147", "revid": "89787", "url": "https://gl.wikipedia.org/wiki?curid=457147", "title": "Chiara Vigo", "text": "Chiara Vigo, nada en Calasetta, na illa de Sant'Ant\u00ecoco, Italia, o 1 de febreiro de 1955, \u00e9 unha tecel\u00e1 e artes\u00e1 italiana, co\u00f1ecida por ser a \u00faltima das mestras na arte de traballar o biso, unha fibra que prov\u00e9n do molusco \"Pinna nobilis\".\nTraxectoria.\nChiara Vigo aprendeu o seu oficio da s\u00faa avoa, xa que \u00e9 un saber que na s\u00faa familia se trasmite matrilinealmente. Cando ti\u00f1a 27 anos fixo o chamado \"xuramento da auga,\" polo que se compromet\u00eda a non sacar un beneficio econ\u00f3mico do traballo do biso."}
{"id": "457148", "revid": "1505", "url": "https://gl.wikipedia.org/wiki?curid=457148", "title": "Podicipediformes", "text": ""}
{"id": "457149", "revid": "23204", "url": "https://gl.wikipedia.org/wiki?curid=457149", "title": "Lotay Tshering", "text": "Lotay Tshering (en ), o 10 de maio de 1969, \u00e9 un pol\u00edtico e m\u00e9dico butan\u00e9s, primeiro ministro do seu pa\u00eds dende o 7 de novembro de 2018.\nTraxectoria.\nFoi elixido l\u00edder do partido Druk Nyamrup Tshogpa o 14 de maio de 2018. \nLotay Tshering foi elixido Primeiro Ministro de But\u00e1n nas elecci\u00f3ns xerais de 2018, derrotando os dirixentes dos partidos m\u00e1is grandes de But\u00e1n: Pema Gyamtsho da Partido Paz e Prosperidade de But\u00e1n e Tshering Tobgay do Partido Democr\u00e1tico do Pobo."}
{"id": "457157", "revid": "56817", "url": "https://gl.wikipedia.org/wiki?curid=457157", "title": "Unha ducia de galegos", "text": "Unha ducia de galegos \u00e9 un libro de entrevistas en lingua galega de V\u00edctor Freixanes, publicada en 1976 por Editorial Galaxia.\nCaracter\u00edsticas.\nO volume \u00e9, segundo se indica na propia lapela do libro, unha \"cr\u00f3nica subxectiva do galeguismo (ou polo menos de certo galeguismo) ao longo do s\u00e9culo XX e a trav\u00e9s de doce protagonistas\" (todos eles homes): Ram\u00f3n Otero Pedrayo, Valent\u00edn Paz-Andrade, Lu\u00eds Seoane, Eduardo Blanco Amor, Ram\u00f3n Pi\u00f1eiro, Celso Emilio Ferreiro, Xaime Isla Couto, Xes\u00fas Alonso Montero, Xos\u00e9 Manuel Beiras, Xos\u00e9 Lu\u00eds M\u00e9ndez Ferr\u00edn, Miguel Anxo Ara\u00faxo Iglesias e Carlos Casares.\nO prop\u00f3sito era enlazar a memoria do s\u00e9culo XIX, personificada en Otero Pedrayo, coas inquedanzas de autores m\u00e1is novos, como M\u00e9ndez Ferr\u00edn ou Carlos Casares.\nEdici\u00f3ns.\nO libro foi escrito entre 1974 e 1976. Logo de se editar en xullo de 1976, a obra foi reimpresa en outubro do mesmo ano. Volveuse editar en novembro de 1982 (despois da aparici\u00f3n da novela \"O tri\u00e1ngulo inscrito na circunferencia\") e en 2017, tras deixar V\u00edctor Freixanes o cargo de editor en Galaxia. Amais, o libro foi traducido ao castel\u00e1n e publicado en 1979 co t\u00edtulo de \"Doce gallegos\"."}
{"id": "457160", "revid": "23204", "url": "https://gl.wikipedia.org/wiki?curid=457160", "title": "Reino de But\u00e1n", "text": ""}
{"id": "457161", "revid": "54334", "url": "https://gl.wikipedia.org/wiki?curid=457161", "title": "Alba Nogueira L\u00f3pez", "text": ""}
{"id": "457162", "revid": "89787", "url": "https://gl.wikipedia.org/wiki?curid=457162", "title": "Himno nacional de Bolivia", "text": "O Himno Nacional de Bolivia, orixinalmente chamado Canci\u00f3n Patri\u00f3tica, \u00e9 unha marcha \u2014en comp\u00e1s de 4/4, a\u00ednda que popularmente c\u00e1ntase en 12/8\u2014 con letra de Jos\u00e9 Ignacio de Sanjin\u00e9s e m\u00fasica de Leopoldo Benedetto Vincenti. Foi estreado na cidade de A Paz, fronte ao Palacio de Goberno, ao mediod\u00eda do 18 de novembro de 1845, por uns 90 instrumentistas pertencentes \u00e1s bandas militares dos batall\u00f3ns quinto, sexto e oitavo. Ese d\u00eda festex\u00e1base o cuarto aniversario da batalla de Ingavi.\nEn 1851, durante o goberno do xeneral Manuel Isidoro Belzu, mediante decreto supremo oficializouse o Himno Nacional de Bolivia e mandouse imprimir para que fose distribu\u00eddo nas escolas, que dende ent\u00f3n se executa e entoa en todos os actos oficiais escolares."}
{"id": "457164", "revid": "89787", "url": "https://gl.wikipedia.org/wiki?curid=457164", "title": "\u00c1lvaro Garc\u00eda Linera", "text": "\u00c1lvaro Marcelo Garc\u00eda Linera, nado en Cochabamba o 19 de outubro de 1962, \u00e9 un pol\u00edtico boliviano, trix\u00e9simo oitavo vicepresidente de Bolivia dende o 22 de xaneiro de 2006, durante o primeiro, segundo e terceiro goberno do presidente Evo Morales Ayma.\nTraxectoria.\nMocidade, familia e educaci\u00f3n.\n\u00c1lvaro Garc\u00eda Linera naceu na cidade de Cochabamba o 19 de outubro de 1962. Prov\u00e9n dunha familia dividida na que foi a s\u00faa nai, Mary Linera Pareja, quen criou \u00f3s seus catro fillos: Mar\u00eda del Carmen, Ra\u00fal e Mauricio e \u00c1lvaro, o menor; co seu traballo de asalariada na Corporaci\u00f3n Boliviana de Fomento. Garc\u00eda Linera explicouno nunha entrevista realizada en 1999 considerando que prov\u00e9n dunha familia de \u00abclase media\u00bb no terreo cultural pero de \u00abclase baixa\u00bb no terreo econ\u00f3mico. Foi a s\u00faa nai quen priorizou a formaci\u00f3n dos seus fillos. Recibiu educaci\u00f3n primaria no colexio Don Bosco en Cochabamba e no colexio Domingo Savio da Paz. Estudou a secundaria e bacharelato no colexio San Agust\u00edn de Cochabamba cunha bolsa durante catro anos\nA s\u00faa mocidade \u2014explicou\u2014 quedou marcada coa lectura de Marx e Lenin. Considera clave na construci\u00f3n do seu pensamento os acontecementos de novembro de 1979 co primeiro cerco aimar\u00e1 \u00e1 Paz e bloqueo de cami\u00f1os organizado pola Central Sindical \u00danica de Traballadores Campesi\u00f1os de Bolivia (CSUTCB) liderada por Genaro Flores. Foi a s\u00faa primeira aproximaci\u00f3n \u00e1 cuesti\u00f3n ind\u00edxena, \u00e1 situaci\u00f3n da poboaci\u00f3n aimar\u00e1 que perdurou.\nCo apoio da s\u00faa nai e a s\u00faa irm\u00e1 m\u00e1is vella viaxou voluntariamente a M\u00e9xico, no ano 1981, onde iniciou a carreira de matem\u00e1ticas mentres traballaba para pagar os seus estudos. Ingresou na Facultade de Ciencias da Universidade Nacional Aut\u00f3noma de M\u00e9xico. Al\u00ed co\u00f1eceu \u00e1 que ser\u00eda a s\u00faa primeira esposa, a mexicana Raquel Guti\u00e9rrez, implicada no movemento de solidariedade do Salvador. Influ\u00eddo polas guerrillas ind\u00edxenas campesi\u00f1as do Salvador, Guatemala e polo movemento nicaraguano regresou \u00f3 seu pa\u00eds sen conclu\u00edr os seus estudos e ditou clases en universidades bolivianas de maneira ilegal \u00f3 non contar con t\u00edtulo universitario.\nParticipaci\u00f3n na guerrilla indixenista (1985-1992).\nRegresou a Bolivia en 1984 con Raquel Guti\u00e9rrez e estableceron contacto con dirixentes campesi\u00f1os e mineiros, entre eles Felipe Quispe, fundador do Movemento Ind\u00edxena T\u00fapac Katari en 1978 quen os introduciu \u00e1s comunidades aimar\u00e1. \u00c9 a \u00e9poca \u2014segundo a s\u00faa biograf\u00eda oficial\u2014 na que soubo do dirixente cocaleiro Evo Morales. Con Quispe foi cofundador do Ex\u00e9rcito Guerrilleiro Tupaj Katari (EGTK) en 1986 \u2014organizaci\u00f3n creada co pacto entre diferentes grupos, entre eles aimar\u00e1s e quechuas ademais de mozos mestizos de clase media e obreiros\u2014 traballando no marco ideol\u00f3xico de conciliar a teor\u00eda do katarismo indianista co marxismo, xerando unha praxe \u00abrevolucionaria-comunitaria\u00bb e realizando esforzos por articular grupos \u00e9tnicos e sociais tradicionalmente confrontados en virtude do racismo imperante. Instalou o seu cuartel militar na provincia Omasuyos.\nEn 1988 participou na organizaci\u00f3n de comunidades ind\u00edxenas e campesi\u00f1as de base os \u00abAyllus Vermellos\u00bb cuxa influencia se estendeu a Potos\u00ed, Sucre, o Chapare. \u00c1lvaro escribiu artigos contra os trotskistas e os mao\u00edstas que repart\u00eda nos congresos mineiros e campesi\u00f1os. Por iso puxo a toda a esquerda na s\u00faa contra.\nEn 1985 publicou o seu primeiro libro.\n1992-1997: detenci\u00f3n no c\u00e1rcere de Chonchocoro.\nO 10 de abril de 1992 foi detido no Alto da Paz polos servizos secretos do Goberno de Jaime Paz Zamora \u2014a s\u00faa esposa, a soci\u00f3loga mexicana Raquel Guti\u00e9rrez Aguilar, foi detida un d\u00eda antes do mesmo xeito que outros membros do EGTK\u2014 acusado de insurrecci\u00f3n e terrorismo, tras ser atrapado \u00absupostamente\u00bb cando destru\u00eda torres de tendido el\u00e9ctrico nunha zona rural pr\u00f3xima \u00e1 cidade da Paz, unha acusaci\u00f3n que nunca foi probada.\nTodos eles son remitidos ante o xu\u00edz o 15 de abril, cinco d\u00edas despois do termo legal m\u00e1ximo para tal efecto. Segundo a denuncia, foron incomunicados e sometidos a torturas e vexaci\u00f3ns. Segundo declaraci\u00f3ns posteriores, con torturas obrig\u00e1rono a asinar unha declaraci\u00f3n que ser\u00eda elaborada polo equipo de interrogadores. Amnist\u00eda Internacional denunciou as detenci\u00f3ns e as torturas \u00e1s cales foron sometidos.\nConfinado xunto a\u00f3 principais dirixentes do EGTK no c\u00e1rcere de Chonchocoro, en prisi\u00f3n preventiva, sen sentenza durante cinco anos, \u00c1lvaro Garc\u00eda estudou sociolox\u00eda de maneira autodidacta \u2014non obtivo o t\u00edtulo de graduado tras ser liberado\u2014 e continuou traballando sobre a teor\u00eda marxista plasmando a s\u00faa reflexi\u00f3n no libro Forma Valor, Forma Comunidade. \"Aproximaci\u00f3n te\u00f3rica-abstracta a los fundamentos civilizatorios\" publicado mentres permanec\u00eda detido, prologado dende o c\u00e1rcere de Obrajes en febreiro de 1995 por Raquel Guti\u00e9rrez Aguilar e do que posteriormente se realizaron varias edici\u00f3ns (2009 en CLACSO, 2015 en Fabricantes de So\u00f1os).\nEn abril de 1997, por non alcanzar o seu xu\u00edzo unha sentenza, \u00c1lvaro Garc\u00eda e outros membros do EGTK son liberados. O mesmo ano, Evo Morales \u00e9 elixido deputado uninominal. Unha vez en liberdade, retomou o seu activismo para crear unha estrutura pol\u00edtica que permitise avanzar no obxectivo da toma do poder por un bloque popular.\nEn relaci\u00f3n a este caso a Corte Interamericana de Xustiza admitiu unha demanda pola violaci\u00f3n dun n\u00famero plural de dereitos humanos contra el e outros membros do EGTK.\n1997-2006.\nTrala s\u00faa liberaci\u00f3n, xunto a Luis Tapia, Ra\u00fal Prada e Raquel Guti\u00e9rrez formaron o grupo \"Comuna\", para desenvolver un espazo de reflexi\u00f3n acad\u00e9mico no combate \u00e1 ideolox\u00eda neoliberal. Paralelamente, foi designado profesor na carreira de Sociolox\u00eda da Universidade Mayor de San Andr\u00e9s (UMSA) a\u00ednda que non ten t\u00edtulo universitario, onde establece un debate acad\u00e9mico con destacados intelectuais como F\u00e9lix Patzi, \u00e1 vez que realiza investigaci\u00f3ns relacionadas coa condici\u00f3n da clase obreira en Bolivia. \nEn xaneiro do 2000 co\u00f1eceu en persoa a Evo Morales durante a chamada \u00abguerra da auga\u00bb en Cochabamba. A segunda vez que se encontraron foi en abril cando estalou a protesta pola alza de tarifas. M\u00e1is tarde Morales convidouno a dar unha charla ante os sindicatos dos produtores de coca.\nNo Tr\u00f3pico cultivaron a s\u00faa amizade e os cocaleiros convert\u00e9ronse en obxecto de an\u00e1lise de \u00c1lvaro, quen acud\u00eda \u00e1s reuni\u00f3ns populares sobre este sector. Tam\u00e9n achegou teor\u00eda e directrices ideol\u00f3xicas \u00f3s membros do Movemento Ao Socialismo (MAIS) e coa colaboraci\u00f3n da s\u00faa agrupaci\u00f3n Comuna, o partido dese\u00f1ou a proposta de goberno con miras \u00e1s elecci\u00f3ns presidenciais de decembro de 2005. A poucos meses dos comicios Morales prop\u00faxolle formar parte da s\u00faa candidatura como \u00abvicepresidenciable\u00bb e finalmente aceptou. En decembro de 2005 Evo Morales ga\u00f1ou por maior\u00eda absoluta cun 54 % de votos as elecci\u00f3ns presidenciais de Bolivia.\n2006-presente: vicepresidente de Bolivia.\nGarc\u00eda Linera foi un dos membros m\u00e1is activos do Goberno de Morales, en concordancia coa s\u00faa corrente ideol\u00f3xica, o chamado \u00abmarxismo comunal\u00bb, e como principal te\u00f3rico gobernamental, declinou gran parte da estratexia pol\u00edtica do goberno boliviano.\nDurante o seu mandato dende a vicepresidencia alimenta a reflexi\u00f3n te\u00f3rico acad\u00e9mica do proceso acompa\u00f1ando o cami\u00f1o pol\u00edtico. Dende decembro de 2008 a vicepresidencia de Bolivia organiza ciclos de seminarios internacionais baixo o denominador \u00abPensando o mundo dende Bolivia\u00bb. Entre os intelectuais que participaron en devanditos ciclos at\u00f3panse David Harvey, Antonio Negri, Michael Hardt, Slavoj \u017di\u017eek, xunto a intelectuais bolivianos como Luis Tapia ou o propio propio Garc\u00eda Linera.\nEn decembro de 2016 anunciou que non formar\u00e1 dupla electoral con Evo Morales para as elecci\u00f3ns de 2019. Expresou m\u00e1is ben a s\u00faa intenci\u00f3n de implicarse m\u00e1is \u00abna batalla das ideas\u00bb, a\u00ednda que asegurou que seguir\u00e1 acompa\u00f1ando \u00f3 presidente Evo \u00aben todas as batallas futuras\u00bb."}
{"id": "457166", "revid": "56817", "url": "https://gl.wikipedia.org/wiki?curid=457166", "title": "Escudo de Bolivia", "text": "O escudo de Bolivia \u00e9 o s\u00edmbolo nacional de Bolivia, empregado polo Estado boliviano e as demais instituci\u00f3ns p\u00fablicas do pa\u00eds. A s\u00faa actual versi\u00f3n, foi aprobada o 19 de xullo de 2004.\nModificaci\u00f3ns de 2004.\nO actual Escudo Nacional de Bolivia foi regulamentado oficialmente polo decreto 27630 aprobado polo Presidente Carlos Mesa e os ministros de goberno o d\u00eda 19 de xullo de 2004. No mesmo det\u00e1llanse con maior rigor proporci\u00f3ns e cores do escudo xa existente pero tam\u00e9n se definiron alg\u00fans cambios nos elementos que o compo\u00f1en.\nEntre os cambios do novo escudo, est\u00e1n:\n\u00d3 escudo agreg\u00e1ronselle os seguintes elementos:"}
{"id": "457167", "revid": "98629", "url": "https://gl.wikipedia.org/wiki?curid=457167", "title": "Steven Avery", "text": "Steven Allan Avery, nado en Wisconsin o 9 de xullo de 1962, \u00e9 un home estadounidense que foi condenado erroneamente por agresi\u00f3n sexual en 1985 pola pol\u00edcia do Condado de Manitowoc, pasando 18 anos en prisi\u00f3n ata a s\u00faa liberaci\u00f3n o 11 de setembro do 2003, cando se atopou ao verdadeiro autor do crime grazas a probas de ADN. Posteriormente, Avery foi detido no 2005 en relaci\u00f3n coa desaparici\u00f3n e asasinato da fot\u00f3grafa Teresa Halbach, sendo condenado en 2007 a cadea perpetua sen posibilidade de liberdade consicional.\nO caso de Avery gozou de gran transcendencia a nivel nacional e internacional pola s\u00faa defensa de declararse inocente, asegurando que a polic\u00eda de Manitowoc fabricou probas falsas para incriminalo. En relaci\u00f3n ao caso, Netflix creou unha serie orixinal titulada \"Making a Murderer\" (facendo a un asasino), ga\u00f1adora de catro Emmys.\nTraxectoria.\nSteven Avery naceu no Condado de Manitowoc, en Wisconsin (Estados Unidos de Am\u00e9rica), fillo de Dolores e Allan e irm\u00e1n de Chuck, Earl e Barbara. Estudou en varias escolas do condado de Manitowoc e ao rematar o instituto comezou a traballar no despedazamento de autom\u00f3biles da familia Avery.\nEn 1985, Steven Avery foi condenado por agresi\u00f3n sexual e intento de homicidio de Penny Beerntsen. Avery mantivo a s\u00faa inocencia en todo momento. En 2002 o \"Wisconsin Innocence Project\", unha asociaci\u00f3n adicada \u00e1 defensa de persoas condenadas erroneamente, tomou o seu caso. En 2003, probas de ADN probaron que o agresor de Beerntsen non foi Avery, sen\u00f3n Gregory Allen, quen se atopaba naquel momento cumprindo condena por outro crime. Deste xeito, Avery foi posto en liberdade o 11 de setembro dese ano. Como consecuencia da condena err\u00f3nea, o lexislador Mark Gundrum propuxo unha lei (inicialmente chamada \"Lei Avery\") que ti\u00f1a como obxectivo evitar errores como aquel no futuro. A lei foi aprobada o 31 de outubro de 2005.\nTras a s\u00faa posta en liberdade, Avery iniciou unha demanda por $36 mill\u00f3ns contra Denis Vogel (fiscal do distrito) e Thomas Kocourek (sheriff do Condado de Manitowoc cando Avery foi detido).\nAsasinato de Halbach.\nO 31 de outubro de 2005 a fot\u00f3grafa Teresa Halbach ti\u00f1a planeada unha reuni\u00f3n con Steven Avery no despedazamento familiar, para fotografar a minivan da s\u00faa irm\u00e1 e po\u00f1ela \u00e1 venda na revista \"Autotrader Magazine\". Ese mesmo d\u00eda, Halbach desapareceu sen deixar rastro. A desabarici\u00f3n de Halbach foi notificada \u00e1s autoridades do condado de Manitowoc o 3 de novembro, e o seu veh\u00edculo (unha Toyota RAV4 de cor verde) foi atopado no despedazamento dos Avery o d\u00eda 5. Posteriormente, o 8 de novembro foron atopados restos \u00f3seos en estado carbonizado cerca da residencia de Steven Avery, polo que este foi detido.\nDende o comezo das investigaci\u00f3ns policiais, Avery defendeu a s\u00faa inocencia alegando que as autoridades plantaron na s\u00faa propiedade probas falsas para incriminalo, como consecuencia da demanda imposta en relaci\u00f3n coa s\u00faa condena err\u00f3nea de 1985. Para evitar un conflito de intereses, o fiscal do distrito Mark R. Rohrer designou \u00e1s autoridades do veci\u00f1o Condado de Calumet como as responsables da investigaci\u00f3n. Por\u00e9n, as autoridades do condado de Manitowoc continuaron implicadas no caso durante a inspecci\u00f3n da vivenda de Avery e do negocio familiar. O fiscal de distrito Ken Kratz foi designado como fiscal especial no caso, e o xu\u00edz Patrick Willis foi o encargado de presidir o xu\u00edzo.\nO 2 de marzo de 2006 Brendan Dassey, o sobri\u00f1o de Steven Avery, foi detido en relaci\u00f3n co caso e acusado de homicidio intencional en primeiro grado, mutilaci\u00f3n de cad\u00e1ver e agresi\u00f3n sexual, tras realizar unha confesi\u00f3n gravada aos investigadores Mark Wiegert e Tom Fassbender o acontecido tras a desaparici\u00f3n de Teresa o d\u00eda 31 de outubro de 2005. Posteriormente, Dassey foi xulgado nun xu\u00edzo \u00e1 parte. Os seus avogados defenden que a s\u00faa confesi\u00f3n \u00e9 falsa e estivo coercionada, polo que os seus dereitos constitucionais foron violados; piden para el a s\u00faa liberaci\u00f3n ou a repetici\u00f3n dun novo xu\u00edzo no que a confesi\u00f3n sexa descartada como proba.\nO 18 de marzo de 2007, Steven Avery foi declarado culpable do homicidio de Teresa Halbach e de posesi\u00f3n ilegal de armas. O 1 de xu\u00f1o foi sentenciado a cadea perpetua sen posibilidade de liberdade condicional. Tras ser inicialmente arrestado na Wisconsin Secure Program Facility en Boscobel, en 2012 foi realoxado na Waupun Correctional Institution en Waupun.\nOs avogados de Steven Avery durante o xu\u00edzo Jerome Buting e Dean Strang recurirron a sentenza no Tribunal de Apelaci\u00f3ns do Estado de Wisconsin. O 24 de agosto do 2011 o Tribunal denegou dita apelaci\u00f3n.\nO 11 de xaneiro de 2016, Steven Avery presentou dous novos recursos xudiciais, alegando violanci\u00f3ns dos seus dereitos.\nNa cultura popular.\nO 26 de marzo de 2013, o programa radiof\u00f3nico \"Radiolab\" emitiu un episodio titulado \"Est\u00e1s seguro?\", no que presentaba un segmento titulado \"d\u00fabida razoable\". Neste segmento, exploraba a historia de Steven Avery dende a perspectiva de Penny Beernsten.\nO 18 de decembro de 2015, Netflix produciu \"Fabricando un asasino\", unha serie documental na que se narra a historia de Avery. No documental, examinanse as alegaci\u00f3ns da polic\u00eda e a mala praxis do fiscal, Ken Kratz, as\u00ed como a posible corrupci\u00f3n de probas e a coerci\u00f3n de testemu\u00f1as. A publicaci\u00f3n do documental deu a co\u00f1ecer a Avery en todo o mundo, sendo obxecto tanto de cr\u00edticas como de apoios.\nA condena de Steven Avery polo asasinato de Teresa Halbach foi obxecto da publicaci\u00f3n de diversos libros, entre eles:"}
{"id": "457172", "revid": "98629", "url": "https://gl.wikipedia.org/wiki?curid=457172", "title": "National League West", "text": "A National League West ou Liga Nacional Oeste \u00e9 unha das tres divisi\u00f3ns da Liga Nacional da Major League Baseball (MLB). Esta divisi\u00f3n foi creada no ano 1969 no momento en que a Liga Nacional se ampliou at\u00e9 os doce equipos coa chegada dos San Diego Padres e os Montreal Expos. A divisi\u00f3n est\u00e1 formada no presente por equipos de California, Arizona e Colorado. O equipo con m\u00e1is t\u00edtulos da divisi\u00f3n son Los Angeles Dodgers.\nCampi\u00f3ns.\nAntes da creaci\u00f3n dunha terceira divisi\u00f3n en cada unha das ligas en 1994, os campi\u00f3ns de cada unha das d\u00faas divisi\u00f3ns xogaban unha eliminatoria ao mellor de cinco, co\u00f1ecida como as \"League Championship Series\". O ga\u00f1ador recib\u00eda o t\u00edtulo da liga e ga\u00f1aba o pase para disputar as Series Mundiais. Este formato mudou en 1994, cre\u00e1ndose as \"Division Series\", unhas eliminatoiras ao mellor de cinco nas que se decide que equipos participar\u00e1n nas \"League Championship Series\".\n\u2020 - Debido \u00e1 folga de xogadores, a temporada foi dividida en dous. Los Angeles Dodgers ga\u00f1aron a primeira parte e derrotaron ao campi\u00f3n da segunda parte, Houston (61\u201349), na postemporada.\nOs Cincinnati Reds tiveron o mellor balance global de vitorias na divisi\u00f3n (66-42), mais pola divisi\u00f3n da temporada non se clasificaron para os playoffs.\n\u00a7 - Debido ao paro de xogadores iniciado o 12 de agosto, esta temporada non houbo ning\u00fan campi\u00f3n oficial. Antes do comezo da folga, Los Angeles Dodgers eran os l\u00edderes da divisi\u00f3n.\n\u2020\u2020 - Os San Diego Padres e Los Angeles Dodgers acabaron a temporada de 2006 empatados no primeiro posto con balances de vitorias id\u00e9nticos. No partido de desempate ga\u00f1aron os Padres.\nEquipos wild card.\nA \"wild card\" (equipos invitados a xogar os Playoffs sen seren campi\u00f3ns de divisi\u00f3n) \u00e9 outorgada ao mellor equipo da cada liga que non conseguiu ser campi\u00f3n dunha das tres divisi\u00f3ns, permit\u00edndolle disputar os playoffs. Desde a temporada 2012, cada liga pos\u00fae dous equipos wild-card. Os dous equipos xogan unha eliminatoria a partido \u00fanico para determinar quen se enfrontar\u00e1 ao cabeza de serie das Series Divisionais da Liga Nacional."}
{"id": "457174", "revid": "5132", "url": "https://gl.wikipedia.org/wiki?curid=457174", "title": "Divisi\u00f3n Oeste da Liga Nacional", "text": ""}
{"id": "457175", "revid": "5132", "url": "https://gl.wikipedia.org/wiki?curid=457175", "title": "Divisi\u00f3n Oeste da Liga Americana", "text": ""}
{"id": "457176", "revid": "5132", "url": "https://gl.wikipedia.org/wiki?curid=457176", "title": "Liga Americana Oeste", "text": ""}
{"id": "457177", "revid": "5132", "url": "https://gl.wikipedia.org/wiki?curid=457177", "title": "Liga Nacional Oeste", "text": ""}
{"id": "457178", "revid": "1131", "url": "https://gl.wikipedia.org/wiki?curid=457178", "title": "Avante toda", "text": ""}
{"id": "457179", "revid": "89787", "url": "https://gl.wikipedia.org/wiki?curid=457179", "title": "As ramonas", "text": "As ramonas \u00e9 unha novela en lingua galega de Ana Cabaleiro, publicada en novembro de 2018 por Editorial Galaxia logo de ga\u00f1ar o Premio Garc\u00eda Barros.\nTrama.\nMona Otero \u00e9 unha fot\u00f3grafa de Sa\u00eddres (Silleda), que vive en Santiago de Compostela co seu marido. Logo de perder o carn\u00e9 de conducir por conducir ebria, comeza a usar o servizo BlaBlaCar para ir entre os dous lugares. Tam\u00e9n vai coa s\u00faa amiga Moncha, xornalista reconvertida en taxista. Nesa etapa, o marido de Mona d\u00e9ixaa porque vai ter un fillo cunha concelleira de Silleda, Ra Meixide.\nNas d\u00faas primeiras partes Mona viaxa pola xeograf\u00eda vital da autora, desde o nativo Sa\u00eddres, cara a Compostela, a Lal\u00edn, \u00e1 Estrada, a Vila de Cruces, a Silleda. Na terceira parte xa recupera o carn\u00e9 e sae f\u00f3ra de Galiciae atendendo os seus intereses art\u00edsticos.\nMona, que quere orientar a s\u00faa carreira laboral a unha faceta creativa, vese abocada a traballar como fot\u00f3grafa en vodas xunto a Daniel, un compa\u00f1eiro de estudos. Do\u00edda porque as cousas non van como ela quere, ref\u00faxiase no alcohol e vive entre o seu estudio nas Fonti\u00f1as e a casa familiar na aldea.\nCo prop\u00f3sito de regresar \u00e1 primeira li\u00f1a do mundo da arte prepara unha obra que quere presentar \u00e1 feira ARCO. A tem\u00e1tica da obra \u00e9 a li\u00f1a de ferrocarril entre Ourense e Santiago de Compostela, inaugurada en 1958 logo de moitos anos de obras, nas que participaron xentes das parroquias que atravesaba, e en proceso de desaparici\u00f3n pola chegada do eixo de alta velocidade. Para facer a obra, planta unha ducia de alciprestes a ambos os lados da v\u00eda do tren, e vai facer unha acci\u00f3n espectacular. Malia que prepara todo a conciencia, sufrir\u00e1 as consecuencias duramente.\nComeza unha batalla legal para facerse cunha herdanza que lle corresponde e coa axuda de Ant\u00f3n Pi\u00f1eiro tentar\u00e1 sobreporse \u00e1s desgrazas.\nNarraci\u00f3n.\nA novela trata da importancia das comunicaci\u00f3ns, vese o despoboamento do rural e as dificultades para desenvolver a vida sen precariedade laboral.\nA obra est\u00e1 narrada en terceira persoa por un narrador omnisciente. A acci\u00f3n discorre en boa medida en espazos pechados, concretamente dentro de coches. Aparecen numerosos top\u00f3nimos de lugares de Silleda, as\u00ed como das poboaci\u00f3ns atravesadas pola estrada N-525.\nA acci\u00f3n dura un ano e medio, desde o ver\u00e1n at\u00e9 o inverno. A obra est\u00e1 estruturada en tres partes, con cap\u00edtulos correspondentes \u00e1s estaci\u00f3ns do ano: primeira parte (ver\u00e1n e outono), segunda (inverno, primavera, ver\u00e1n e outono) e terceira (inverno).\nO personaxe protagonista \u00e9 Mona Otero. As outras \"ramonas\" da obra, que dan nome \u00e1 novela, son Monchita (a xornalista), Ra (a concelleira), a avoa Ramona e Moncha (nai). Mona Otero \u00e9 unha antihero\u00edna, unha muller que non se rende, que se debate entre un amor incodicional pola s\u00faa aldea e familia e unha loita tremenda por non ter que volver a ela nin con elas."}
{"id": "457180", "revid": "23204", "url": "https://gl.wikipedia.org/wiki?curid=457180", "title": "Arquitectura dzong", "text": "Arquitectura dzong (en tibetano: \u0f62\u0fab\u0f7c\u0f44\u0f0b, en transliteraci\u00f3n Wylie: \"rDzong\") \u00e9 o nome dado \u00f3 estilo no que se constru\u00edron unha serie de fortalezas-mosteiro nas rexi\u00f3ns do sur do Himalaia, especialmente en But\u00e1n. Os espazos, patios e edificios, quedan definidos por unha construci\u00f3n masiva de muros pautados con torres. Estas fortificaciones constru\u00edronse con fins militares, relixiosos (serv\u00edan de fogar a monxes budistas), e administrativos.\nOs \"dzongs\" existen dende os primeiros s\u00e9culos do segundo milenio, a\u00ednda que a s\u00faa \u00e9poca de esplendor foi o s\u00e9culo XVII.\nOs dzongs en But\u00e1n.\nEn But\u00e1n os dzongs forman parte da s\u00faa organizaci\u00f3n territorial, constitu\u00edndo un caso particular no mundo actual. Cada dzong est\u00e1 \u00e1 cabeza dun distrito, e no seu interior est\u00e1n repartidos os tres poderes: executivo, lexislativo e xudicial. Ademais, \u00e9 sede tanto do goberno pol\u00edtico como do relixioso (budista)."}
{"id": "457181", "revid": "23204", "url": "https://gl.wikipedia.org/wiki?curid=457181", "title": "Dzong", "text": ""}
{"id": "457186", "revid": "23204", "url": "https://gl.wikipedia.org/wiki?curid=457186", "title": "Ngalop", "text": ""}
{"id": "457189", "revid": "89787", "url": "https://gl.wikipedia.org/wiki?curid=457189", "title": "Coryphodon", "text": "Coryphodon \u00e9 un x\u00e9nero extinto de mam\u00edferos pantodontos. \"Coryphodon\" posu\u00eda un estilo de vida semi-acu\u00e1tico, semellante \u00f3 do hipop\u00f3tamo, xa que viv\u00eda nos pantanos. Era un herb\u00edvoro con corpo baixo de constituci\u00f3n robusta, con grandes dentes caninos e dentes posteriores con c\u00faspides. Ti\u00f1a o seu h\u00e1bitat na rexi\u00f3n hol\u00e1rtica hai entre 59 e 51 mill\u00f3ns de anos.\nDebido a converxencia evolutiva \u00f3 ocupar o seu mesmo nicho ecol\u00f3xico era tam\u00e9n moi semellante \u00f3s dinocerados \"Prodinoceras\" e \"Probathyopsis\" de Am\u00e9rica do Norte e \u00f3 meridiungulado \"Carodnia\", cos que non estaba emparentado."}
{"id": "457191", "revid": "23204", "url": "https://gl.wikipedia.org/wiki?curid=457191", "title": "Pobo sharchop", "text": "Os sharchop (en : \"orientais\") son un grupo \u00e9tnico de But\u00e1n conformado pola mestura de poboaci\u00f3ns da tibetanas e ascendencia do sur de Asia. Viven principalmente nos distritos do leste do pa\u00eds.\nLingua.\nA maior\u00eda dos sharchop falan tshangla, unha lingua tibetano-birmana; s\u00f3 uns poucos falan a lingua olekha. Tam\u00e9n falan a lingua nacional, o dzongkha. Por mor da s\u00faa proximidade coa India, alg\u00fans tam\u00e9n falan o assam\u00e9s ou o hindi.\nO tshangla tam\u00e9n \u00e9 falado polo pobo monpa, unha minor\u00eda nacional que habita preto da fronteira coa China, distribu\u00eddos en M\u00eadog, Nyingchi e Dirang. O tshangla \u00e9 semellante \u00f3 kalaktang e \u00f3 dirang falados polos monpa de Arunachal Pradesh, na India."}
{"id": "457192", "revid": "23204", "url": "https://gl.wikipedia.org/wiki?curid=457192", "title": "Sharchop", "text": ""}
{"id": "457193", "revid": "89787", "url": "https://gl.wikipedia.org/wiki?curid=457193", "title": "Michel Amandry", "text": "Michel Amandry, nado en 1949, \u00e9 un numism\u00e1tico franc\u00e9s, especializado en moeda imperial romana, que compaxinou o cargo de director do Gabinete de Medallas da Biblioteca Nacional de Francia entre 1991 e 2013, co seu labor como profesor en diversas universidades francesas.\nTraxectoria.\nMichel Amandry \u00e9 fillo do arque\u00f3logo Pierre Amandry. Logo da s\u00faa graduaci\u00f3n na Universidade de Estrasburgo, en 1979 acadou na Sorbona, en Par\u00eds, o doutoramento en historia da arqueolox\u00eda do antigo Mediterr\u00e1neo, cunha tese sobre as emisi\u00f3ns do diuumviro en Corinto (45 a. de C. - 69 d. de C.).\nLogo de exercer diversos traballos ingresou no Gabinete de Medallas da Biblioteca Nacional de Francia, inicialmente en pr\u00e1cticas. En 1980 foi nomeado conservador especialista da Biblioteca e en 1992 conservador xefe. Entre 1991 e 2013 ocupou ademais na Biblioteca o posto de director do Gabiniete de Medallas, do que contin\u00faa a ser director honorario.\nAdemais de conferencias e lectorados impartidos en entidades como a Sorbona e a Escola do Louvre, Amandry foi tam\u00e9n profesor visitante da \"American Numismatic Society\" e na Universidade de Oxford. Tam\u00e9n foi profesor de numism\u00e1tica na Escola Pr\u00e1ctica de Altos Estudos de Par\u00eds, da que \u00e9 director de estudos em\u00e9rito.\nO seu interese como investigador c\u00e9ntrase na moeda e a circulaci\u00f3n monetaria do Imperio Romano.\nFoi secretario da Sociedade Francesa de Arqueolox\u00eda Cl\u00e1sica (1990-1998), presidente da Sociedade Nacional de Anticuarios de Francia (2012) e presidente do Centro de Estudos Chipriotas (1997-2002), e desde 2015 preside a Sociedade Francesa de Numism\u00e1tica. Amandry \u00e9 membro correspondente da Academia Austr\u00edaca das Ciencias, desde 2008, e do Instituto alem\u00e1n de Arqueolox\u00eda, as\u00ed como dun bo n\u00famero de asociai\u00f3ns numism\u00e1ticas nacionais e internacionais, como a Sociedade Numism\u00e1tica de Chipre, a Sociedade Numism\u00e1tica de Israel, a Sociedade Real de Numism\u00e1tica de B\u00e9lxica, a Real Academia da Historia, de Espa\u00f1a, ou a Sociedade para a Promoci\u00f3n dos Estudos Romanos, do Reino Unido. Entre 2003 e 2009, foi presidente do Consello Internacional de Numism\u00e1tica.\nMichel Amandry participou na publicaci\u00f3n de numerosos traballos numism\u00e1ticos a partir de 2003. Entre outros, foi coeditor do \"Survey of Numismatic Research\", coautor de dous volumes de \"Roman Provincial Coinage\" e tam\u00e9n coautor e editor do \"Dictionnaire de numismatique\" publicado en 2001. Foi director da \"Revue Numismatique\" e editor de \"Tr\u00e9sors Mon\u00e9taires\" a partir de 1992. Entre 1995 e 2002, foi o responsible das \"Pratiques mon\u00e9taires dans le monde\" (\u201dPr\u00e1cticas monetarias no mundo\") do Centro Nacional da Investigaci\u00f3n Cient\u00edfica de Francia.\nReco\u00f1ecementos.\nEn 2004 foi merecedor de d\u00faas das m\u00e1is prestixiosas condecoraci\u00f3ns internacionais no \u00e1mbito da numism\u00e1tica: a medalla Huntington, da \"American Numismatic Society\", e a medalla da Royal Numismatic Society. Ademais, no seu pa\u00eds foi nomeado cabaleiro da Orde Nacional do M\u00e9rito (2001) e da Orde da Lexi\u00f3n de Honor (2013). En Austria foi nomeado socio de honra da Sociedade Numism\u00e1tica Austr\u00edaca.\nAlg\u00fans outros dos numerosos reco\u00f1ecementos de Amandry son os seguintes:\nPublicaci\u00f3ns.\n\"Roman Provincial Coinage\".\nXunto con outros autores, Amandry participou no proxecto \"Roman Provincial Coinage\", da Universidade de Oxford e apoiado polo Museo Brit\u00e1nico e a Biblioteca Nacional de Francia, do que foi o seu editor xeral, xunto con Andrew Burnett. Este proxecto estuda e cataloga as moedas provinciais romanas desde a morte de C\u00e9sar ata o s\u00e9culo II d. de C. Alg\u00fans dos seus volumes previstos (e os seus suplementos de actualizaci\u00f3n) est\u00e1n publicados e outros a\u00ednda en proceso, a\u00ednda que accesibles a trav\u00e9s da web.\nEstes son os volumes publicados da serie \"Roman Provincial Coinage\" coa participaci\u00f3n de Amandry:\nTr\u00e9sors mon\u00e9taires.\nDesde 1979, o Gabinete de Medallas da Biblioteca Nacional de Francia publica unha serie de lribros que recolle os achados monetarios producidos en Francia. Tr\u00e1tase dun proxecto no que interve\u00f1en os servizos arqueol\u00f3xicos rexionais e entidades locais e provinciais de conservaci\u00f3n. L\u00edstanse a seguir os volumes desta serie cuxo autor \u00e9 Michel Amandry:\nOutras publicaci\u00f3ns.\nAdemais dun bo n\u00famero de artigos publicados fundamentalmente en revistas do \u00e1mbito numism\u00e1tico, Amandry \u00e9 autor de diversas monograf\u00edas, entre as que se poden destacar as seguintes:"}
{"id": "457194", "revid": "65337", "url": "https://gl.wikipedia.org/wiki?curid=457194", "title": "M. Amandry", "text": ""}
{"id": "457195", "revid": "75439", "url": "https://gl.wikipedia.org/wiki?curid=457195", "title": "Condado de Manitowoc", "text": "O condado de Menitowoc (en ingl\u00e9s, Manitowoc County) \u00e9 un condado no estado estadounidense de Wisconsin. No censo de 2000 o condado ti\u00f1a unha poboaci\u00f3n de 82.887 habitantes. A sede de condado e principal cidade \u00e9 Manitowoc.\nXeograf\u00eda.\nSegundo a Oficina do Censo, o condado ten unha \u00e1rea total de 3.870\u00a0km\u00b2 (1.494 sq mi), da cal 1.530\u00a0km\u00b2 (589 sq mi) \u00e9 terra e 2.340\u00a0km\u00b2 (905 sq mi) \u00e9 auga.\nTransporte.\nAeroportos.\nO aeroporto do Condado de Manitowoc (IATA:MTW), proporciona servizos de aviaci\u00f3n xeral ao condado, as\u00ed como tam\u00e9n a rexi\u00f3ns veci\u00f1as.\nDemograf\u00eda.\nNo censo de 2000, houbo 82 887 persoas, 32 721 fogares e 22 348 familias residindo no condado. A densidade de poboaci\u00f3n era de 140 persoas por milla cadrada (54/km\u00b2). No 2000 hab\u00eda 34 651 unidades unifamiliares nunha densidade de 59 por milla cadrada (23/km\u00b2). A demograf\u00eda do condado era de 95,90% brancos, 0,30% afroamericanos, 0,43% amerindios, 1,98% asi\u00e1ticos, 0,04% insular do Pac\u00edfico, 0,60% doutras razas e 0,76% de d\u00faas ou m\u00e1is razas. 1,62% da poboaci\u00f3n era de orixe hispana ou latina de calquera raza."}
{"id": "457196", "revid": "25871", "url": "https://gl.wikipedia.org/wiki?curid=457196", "title": "Mugen no j\u016bnin", "text": " \u00e9 un filme de 2017 dirixido por Takashi Miike. Est\u00e1 protagonizado por Takuya Kimura e Hana Sugisaki. A historia bas\u00e9ase no manga ep\u00f3nimo de Hiroaki Samura, cubrindo os dous primeiros arcos da serie. O filme estreouse f\u00f3ra de competici\u00f3n no Festival de Cine de Cannes de 2017, e nos cinemas do Xap\u00f3n a trav\u00e9s de Warner Bros. Pictures o 29 de abril de 2017. O tema principal do filme, \"Live to Die Another Day\", foi interpretado por Miyavi.\nAcollida.\n\"Mugen no j\u016bnin\" estreouse nos cinemas do Xap\u00f3n a trav\u00e9s de Warner Bros. Pictures o 29 de abril de 2017. \"Variety\" afirmou que o filme conseguiu 6,73 mill\u00f3ns de d\u00f3lares na recadaci\u00f3n dom\u00e9stica, que o describiu como \"decepcionante\". \"Variety\" suxire que o resultado de recadaci\u00f3n d\u00e9bense en parte \u00e1s desavinzas entre o grupo musical SMAP co actor Takuya Kimura."}
{"id": "457198", "revid": "65337", "url": "https://gl.wikipedia.org/wiki?curid=457198", "title": "Amandry", "text": "O apelido Amandry pode estar referido a:"}
{"id": "457199", "revid": "65337", "url": "https://gl.wikipedia.org/wiki?curid=457199", "title": "Medalla Huntington", "text": "A Medalla Huntington, outorgada desde 1918 pola Sociedade Numism\u00e1tica Americana, \u00e9 un dos reco\u00f1ecementos m\u00e1is prestixiosos do \u00e1mbito numism\u00e1tico, que premia a traxectoria dun numism\u00e1tico destacado de calquera pa\u00eds do mundo.\nHistoria.\nA condecoraci\u00f3n denom\u00ednase as\u00ed na honra de Archer M. Huntington (1870-1955), un home de negocios neoiorquino herdeiro dunha familia de industriais ferroviarios que se afiliou \u00e1 \"American Numismatic Society\" en 1899 e permaneceu nela ata o seu falecemento. Huntington chegou a ser presidente da entidade entre 1905 e 1910, e foi un dos seus principais benefactores, en forma non s\u00f3 de moedas e medallas para a colecci\u00f3n da Sociedade, sen\u00f3n tam\u00e9n como doador de fondos econ\u00f3micos para a construci\u00f3n da s\u00faa sede e para outros fins.\nA medalla est\u00e1 cu\u00f1ada en prata e foi dese\u00f1ada en 1908 por Emil Fuchs con motivo do 50 aniversario da Sociedade, e con ela reco\u00f1\u00e9cense as contribuci\u00f3ns destacadas dentro da traxectoria dun investigados numism\u00e1tico de calquera lugar do mundo.\nInicialmente distribu\u00edronse exemplares da medalla en bronce entre os membros da sociedade que participaban nas exposici\u00f3ns que esta organizaba, ata que o seu consello de direcci\u00f3n decidiu a emisi\u00f3n de exemplares en prata \"en reco\u00f1ecemento dos servizos literarios ou outros \u00e1 ciencia da numism\u00e1tica\".\nGalardoados.\nEstes son os numism\u00e1ticos aos que se lles concedeu a medalla Huntington desde o seu establecemento como galard\u00f3n en 1918:"}
{"id": "457200", "revid": "23204", "url": "https://gl.wikipedia.org/wiki?curid=457200", "title": "Franco Cerri", "text": "Franco Cerri nado en Mil\u00e1n o 29 de xaneiro de 1926, e finado o 18 de outubro de 2021, foi un guitarrista de jazz de renome europeo, presentador da RAI e autor de cursos sobre metodolox\u00edas da guitarra.\nTraxectoria.\nFranco Cerri comezou a s\u00faa carreira no jazz no ano 1945 asociado ao m\u00fasico e autor, tam\u00e9n italiano, Gorni Kramer. No 1949 acadou a posibilidade de colaborar co aclamado guitarrista belga Django Reinhardt e o violinista St\u00e9phane Grappelli. Desde o comezo da s\u00faa carreira traballou para a televisi\u00f3n italiana sumando un total de 750 colaboraci\u00f3ns para a RAI dentro de programas como \"Fine serata da Franco Cerri\", \"Jazz in Italia\", \"Jazz in Europa\", \"di Jazz in Jazz\" e \"Jazz Primo Amore\". Cerri dirixiu os seus propios cuartetos e quintetos onde dirixiu outros co\u00f1ecidos m\u00fasicos de jazz como Gianluigi Trovesi ou Tullio De Piscopo. Nas d\u00e9cadas posteriores acadou sona internacional chegando a traballar con Chet Baker, Billie Holiday, Tony Scott ou Bud Shank.\nNo ano 2006 recibiu a condecoraci\u00f3n de \"Commendatore della Repubblica\" por parte do presidente do pa\u00eds na honra da s\u00faa extensa carreira nacional e internacional."}
{"id": "457201", "revid": "15490", "url": "https://gl.wikipedia.org/wiki?curid=457201", "title": "Huntington", "text": "O apelido Huntington pode estar referido a:"}
{"id": "457203", "revid": "54334", "url": "https://gl.wikipedia.org/wiki?curid=457203", "title": "Daniel Bat\u00e1n", "text": "Daniel Bat\u00e1n, nado en Lal\u00edn o 3 de xu\u00f1o de 1980, \u00e9 un compositor e baixista de jazz galego.\nTraxectoria.\nBolseiro da Escola Estudio de Santiago de Compostela, do Seminario Permanente de Jazz de Pontevedra e alumno de Victor Wooten, Gary Willis ou Frank Gambale grad\u00faase baixo a m\u00e1xima cualificaci\u00f3n no Centro Superior de M\u00fasica do Pa\u00eds Vasco (Musikene) con especialidade en jazz. Funda o grupo galego de jazz Telegraph Vadis xunto ao pianista Iago Mouri\u00f1o, traballa como compositor para as Big Bands de Bob Sands, Bobby Mart\u00ednez e Miguel Blanco. Premiado no \"IV Concurso de Composici\u00f3n y Arreglos para Big Band\" traballa actualmente como director da Big Band de Castela-A Mancha e coordinador da Facultade de Artes Esc\u00e9nicas, M\u00fasica e Danza."}
{"id": "457204", "revid": "1131", "url": "https://gl.wikipedia.org/wiki?curid=457204", "title": "Condado de Calumet", "text": "O condado de Calumet (en ingl\u00e9s, Calumet County) \u00e9 un condado no estado estadounidense de Wisconsin. No censo de 2000 o condado ti\u00f1a unha poboaci\u00f3n de 48.971 habitantes. A sede de condado e principal cidade \u00e9 Chilton.\nXeograf\u00eda.\nSegundo a Oficina do Censo, o condado ten unha \u00e1rea total de 1.030\u00a0km\u00b2 (397 sq mi), da cal 820\u00a0km\u00b2 (318 sq mi) \u00e9 terra e 200\u00a0km\u00b2 (79 sq mi) \u00e9 auga.\nDemograf\u00eda.\nNo censo de 2000, houbo 40.631 persoas, 14.910 fogares e 11.167 familias residindo no condado. A densidade de poboaci\u00f3n era de 127 persoas por milla cadrada (49/km\u00b2). No 2000 hab\u00edan 15.758 unidades unifamiliares nunha densidade de 49 por milla cadrada (19/km\u00b2). A demograf\u00eda do condado era de 96.68% brancos, 0,31% afroamericanos, 0,34% amerindios, 1,55% asi\u00e1ticos, 0,01% insular do Pac\u00edfico, 0,38% doutras razas e 0,74% de d\u00faas ou m\u00e1is razas. 1,07% da poboaci\u00f3n era de orixe hispana ou latina de calquera raza."}
{"id": "457208", "revid": "89787", "url": "https://gl.wikipedia.org/wiki?curid=457208", "title": "Albertosaurus", "text": "Albertosaurus (que quere dicir \"lagarto de Alberta\") \u00e9 un x\u00e9nero de dinosauro ter\u00e1podo que viviu en Norte Am\u00e9rica occidental durante o per\u00edodo Cret\u00e1ceo tard\u00edo, hai 70\u00a0mill\u00f3ns de anos. A especie tipo, \"A. sarcophagus\", estaba aparentemente restrinxida \u00f3 que hoxe se co\u00f1ece como a provincia canadense de Alberta, raz\u00f3n pola cal leva o seu nome. Os cient\u00edficos non concordan co contido do x\u00e9nero, reco\u00f1ecendo alg\u00fans deles o \"Gorgosaurus libratus\" como unha segunda especie.\nComo membro da familia Tyrannosauroidea, \"Albertosaurus\" era un depredador b\u00edpede con d\u00faas pequenas mans e unha testa masiva con ducias de dentes longos e afiados. \u00c9 posible que estivese no m\u00e1is alto da s\u00faa cadea tr\u00f3fica no seu ecosistema. Mentres que o \"Albertosaurus\" era grande para ser un ter\u00e1podo, era moito m\u00e1is pequeno que o famoso \"Tyrannosaurus rex\", medindo entre nove e dez metros de longo e pesando algo menos de 2 toneladas.\nDende a primeira descuberta en 1884, recuper\u00e1ronse m\u00e1is de 30 exemplares f\u00f3siles, o cal achegou \u00f3s cient\u00edficos un co\u00f1ecemento m\u00e1is polo mi\u00fado da anatom\u00eda do \"Albertosaurus\" en comparanza con outros tiranos\u00e1uridos. O descubrimento de 26 individuos nun \u00fanico lugar achega evidencias dun comportamento de caza en manda e permitiu estudos de ontoxenia e poboaci\u00f3n biol\u00f3xica, os cales son imposibles en dinosauros menos co\u00f1ecidos.\nDescrici\u00f3n.\n\"Albertosaurus\" era m\u00e1is cativo ca outros tiranos\u00e1uridos, como o \"Tarbosaurus\" ou o \"Tyrannosaurus\". Polo xeral, os adultos de \"Albertosaurus\" roldaban os 9 metros de longo, mentres que individuos de m\u00e1is idade pod\u00edan chegar a medir at\u00e9 10 metros de longo. Varias estimaci\u00f3ns de masa independentes, obtidas a trav\u00e9s de diferentes m\u00e9todos, suxiren que un \"Albertosaurus\" adulto pod\u00eda pesar entre 1,3\u00a0toneladas e 1,7 toneladas.\n\"Albertosaurus\" compart\u00eda unha aparencia de corpo semellante a t\u00f3dolos demais tiranos\u00e1uridos. Como ter\u00e1podo, \"Albertosaurus\" era b\u00edpede e equilibrada a s\u00faa pesada testa e o seu torso cunha longa cola. Por\u00e9n, as extremidades anteriores dos tiranos\u00e1uridos eran extremadamente pequenas en relaci\u00f3n \u00f3 tama\u00f1o do seu corpo e s\u00f3 ti\u00f1an dous d\u00edxitos. As s\u00faas extremidades posteriores eran longas e remataban en p\u00e9s con catro dedas, das cales o primeiro d\u00edxito, chamado \"hallux\", era curto e non chegaba a tocar o chan. O terceiro d\u00edxito era o m\u00e1is longo de todos. \"Albertosaurus\" pod\u00eda alcanzar velocidades de 14\u221221\u00a0km/hour. \u00c9 posible que os individuos m\u00e1is novos puidesen alcanzar maiores velocidades.\nCo\u00f1\u00e9cense d\u00faas impresi\u00f3ns da pel de \"Albertosaurus\", \u00e1mbalas d\u00faas amosando escamas. Unha das mostras foi descuberta con algunhas costelas g\u00e1stricos e a impresi\u00f3n dun \u00f3so longo e desco\u00f1ecido, o que indica que a mostra \u00e9 do ventre. As escamas son pequenas e medran gradualmente tomando unha forma hexagonal. Tam\u00e9n se conservan d\u00faas escamas de caracter\u00edsticas m\u00e1is grandes, colocadas a unha distancia de 4,5\u00a0cm. Outra impresi\u00f3n de pel procede dunha parte desco\u00f1ecida do corpo. As escamas son pequenas, con forma de diamante e dispostas en fila."}
{"id": "457209", "revid": "23204", "url": "https://gl.wikipedia.org/wiki?curid=457209", "title": "Albertosaurus sarcophagus", "text": ""}
{"id": "457211", "revid": "23204", "url": "https://gl.wikipedia.org/wiki?curid=457211", "title": "Eclipse (programa)", "text": "Eclipse \u00e9 un programa inform\u00e1tico para o desenvolvemento de aplicaci\u00f3ns. Eclipse emprega linguaxes de programaci\u00f3n como: Ada, ABAP, C, C++, C#, Clojure, COBOL, D, Erlang, Fortran, Groovy, Haskell, JavaScript, Julia, Lasso, Lua, NATURAL, Perl, PHP, Prolog, Python, R, Ruby (inclu\u00edndo Ruby on Rails framework), Rust, Scala e Scheme. Tam\u00e9n pode traballar en LaTeX (v\u00eda TeXlipse plug-in) e con paquetes para software Mathematica.\nEst\u00e1 licenciado coa \"Eclipse Public License\"."}
{"id": "457213", "revid": "5863", "url": "https://gl.wikipedia.org/wiki?curid=457213", "title": "Alison Bechdel", "text": "Alison Bechdel, nada en Lock Haven o 10 de setembro de 1960, \u00e9 unha autora de banda dese\u00f1ada estadounidense.\nO seu primeiro traballo a chamar a atenci\u00f3n da cr\u00edtica foi a serie de banda dese\u00f1ada \"Dykes to Watch Out For\" (producida ao longo de 25 anos, entre 1983 e 2008), disruptiva por tratar nos anos 1980 os relacionamentos l\u00e9sbicos. Mais foi en 2006 que Bechdel obtivo m\u00e1is reco\u00f1ecemento, coa publicaci\u00f3n de \"Fun Home: Unha Familia Traxic\u00f3mica\", unha obra autobiogr\u00e1fica en banda dese\u00f1ada, apuntado pola revista Time como o mellor libro do ano (\u00fanica HQ a recibir esa distinci\u00f3n) e finalista do National Book Critics Circle Award. En 2007, o libro recibiu o Eisner Award, considerado o oscar da banda dese\u00f1ada. \"Fun Home\" a\u00ednda ga\u00f1ou unha adaptaci\u00f3n musical en Brodway, feita pola dramaturga Lisa Kron e pola compositora Jeanine Tesori, que recibiu cinco premios Tony Awards, inclusive o de Mellor Musical de 2015.\nSeis anos despois de \"Fun Home\", en 2012, lanzou unha nova novela gr\u00e1fica \"Are you my mother?. A Comic Drama\" tam\u00e9n de teor autobiogr\u00e1fico, que trata da s\u00faa relaci\u00f3n coa nai.\nBechdel tam\u00e9n \u00e9 a creadora do Test de Bechdel, que aval\u00eda prexu\u00edzos e estereotipos femininos en produci\u00f3ns cinematogr\u00e1ficas.\nEn 2014, foi agraciada cunha bolsa polo MacArthur \"Genius\" Award.\nPrimeiros anos.\nAlison J. Bechdel naceu en Lock Haven, Pensilvania, filla de Helen Augusta (1933-2013) e Bruce Allen Bechdel (1936-1980). O seu pai era un veterano de guerra que daba clases nunha escola de Ensino Medio e, simultaneamente, administraba a casa funeraria da familia. A nai era actriz e profesora. Alison frecuentou o Simon's Rock College e, despois, o Oberlin College, gradu\u00e1ndose en 1981.\nCarreira.\nBechdel mudouse para Manhattan e tentou ingresar en escolas de arte, mais non foi aceptada e traballou en distintas empresas ligadas \u00e1 edici\u00f3n. A s\u00faa primeira tira foi publicada en xu\u00f1o de 1983, no xornal feminista \"Womannews.\" As tiras daquela \u00e9poca, m\u00e1is tarde, orixinaron a serie \"Dykes to Watch Out For\", onde as personaxes discutiron por primeira vez os criterios do Test de Bechdel. Tam\u00e9n traballou facendo ilustraci\u00f3ns para revistas e sitios web antes de se dedicar \u00e1 banda dese\u00f1ada a tempo completo, en 1990, e se mudar para Vermont, nos Estados Unidos, onde vive at\u00e9 hoxe.\n\"Fun Home\" (2006).\nEn 2006, Bechdel publicou \"Fun Home\", unha biograf\u00eda \"traxic\u00f3mica\", na que narra s\u00faa infancia e anos que antecederon e sucederon o suicidio de seu pai. A obra recibiu m\u00e1is atenci\u00f3n da cr\u00edtica que os seus traballos anteriores, con recensi\u00f3ns en medios importantes como Entertainment Weekly, The Guardian e The New York Times. Al\u00e9n diso, o t\u00edtulo estivo por d\u00faas semanas na lista de best-sellers de non-ficci\u00f3n do New York Times.\nEn \"Fun Home\" Alison recorre a distintas referencias da literatura universal, como o mito de \u00cdcaro e D\u00e9dalo, para rememorar a conturbada relaci\u00f3n que a autora manti\u00f1a co seu pai, Bruce Bechdel. Profesor de literatura, Bruce era bisexual e dedicaba os seus d\u00edas m\u00e1is \u00e1 reforma e aos reparos do caser\u00f3n vitoriano onde viv\u00eda que aos fillos. A nai, \u00e1 s\u00faa vez, esforz\u00e1base para manter as aparencias e, nese contexto, administrar as relaci\u00f3ns familiares a fin de atender a convenci\u00f3ns sociais. Na narrativa, Alison revela o amadurecemento da s\u00faa propia sexualidade nunha obra que, pola complexidade e innovaci\u00f3n, x\u00fantase a outros cl\u00e1sicos da banda dese\u00f1ada, como Maus, de Art Spiegelman.\n\"Are you my mother? A Comic Drama\" (2012).\nDespois de escrutinar s\u00faa relaci\u00f3n co pai, Alison ten como foco as relaci\u00f3ns coa nai en \"Are you my mother? A Comic Drama\". No libro, Bechdel organiza a historia en sete cap\u00edtulos, que dialogan coa teor\u00eda psicanal\u00edtica por medio da referencia a unha serie de textos de Freud (e tam\u00e9n da escritora Virginia Woolf, da poeta Alice Miller e do psic\u00f3logo Donald Winnicott), da an\u00e1lise de so\u00f1os e da representaci\u00f3n de escenas de sesi\u00f3ns coas s\u00faas distintas terapeutas. Chamada de \"unha especie de Woody Allen l\u00e9sbica\" polo The Guardian, Bechdel non teme expor as dificultades que a nai ti\u00f1a para aceptar a s\u00faa orientaci\u00f3n sexual ben como a relaci\u00f3n pouco afectiva que manti\u00f1a cos fillos.\nEn 2013, a obra recibiu o Judy Grahn Award para non-ficci\u00f3n l\u00e9sbica e foi finalista do Lambda Literary Award na categor\u00eda memoria ou biograf\u00eda l\u00e9sbica."}
{"id": "457214", "revid": "1131", "url": "https://gl.wikipedia.org/wiki?curid=457214", "title": "Gangkhar Puensum", "text": "Gangkhar Puensum (en ) \u00e9 a monta\u00f1a m\u00e1is alta de But\u00e1n e a m\u00e1is alta do mundo cuxo cumio a\u00ednda non se acadou. Ten unha altitude de 7.570 metros e unha prominencia de 2.990 metros. O seu nome significa \"O pico branco dos tres irm\u00e1ns espirituais\". Trala apertura de But\u00e1n para o monta\u00f1ismo en 1983, catro expedici\u00f3ns tentaron, sen \u00e9xito, escalar o cumio nos anos 1985 e 1986. Por\u00e9n, en 1998, un equipo conseguiu acadar un pico subsidiario da monta\u00f1a dende a China."}
{"id": "457216", "revid": "15490", "url": "https://gl.wikipedia.org/wiki?curid=457216", "title": "Pablo Bustinduy", "text": "Pablo Bustinduy Amador, nado en Madrid en 1983, \u00e9 un politic\u00f3logo e pol\u00edtico espa\u00f1ol. Voceiro do Grupo Parlamentario de Unidos Podemos na Comisi\u00f3n de Asuntos Exteriores do Congreso dos Deputados e deputado de Podemos por Madrid. \u00c9, asemade, o coordinador da Secretar\u00eda Internacional de Podemos. Dende novembro de 2023 \u00e9 ministro de Dereitos Sociais, Consumo e Axenda 2030.\nTraxectoria.\n\u00c9 fillo de \u00c1ngeles Amador Mill\u00e1n, exministra de Sanidade entre 1993 e 1996; e de Javier Bustinduy.\nLicenciouse en Ciencias Pol\u00edticas e da Administraci\u00f3n pola Universidade Complutense de Madrid. Ampliou os seus estudos en Francia, onde obtivo un m\u00e1ster en Historia e Pensamento Pol\u00edtico no Instituto de Estudos Pol\u00edticos de Par\u00eds, con menci\u00f3n Summa Cum Laude; e nos Estados Unidos de Am\u00e9rica, onde traballa na s\u00faa tese doutoral en filosof\u00eda pol\u00edtica na New School for Social Research de Nova York.\nTraballou como investigador e profesor de Filosof\u00eda en varias universidades dos Estados Unidos (Universidade de Fairfield, Saint Francis College e CUNY University) e como articulista en varios medios. Moitos dos seus artigos quedaron recollidos no blog \"pourlafindutemps.\" Tam\u00e9n traduciu, prologado e editou obras relacionadas coa econom\u00eda, o pensamento pol\u00edtico e a est\u00e9tica, como \"Kleptopia\", de Matt Taibbi, \"Le Destin des images\", de Jacques Ranci\u00e8re, a obra colectiva \"Lugares comunes\", ou \"\u00c9tat de vigilance\", de Michael Foessel, entre outras.\nImplicado no proxecto de Podemos dende os seus comezos, traballou como coordinador da Delegaci\u00f3n de Podemos no Parlamento Europeo despois das elecci\u00f3ns europeas de 2014. Dende marzo de 2015 \u00e9 integrante do Consello de Coordinaci\u00f3n, ocupando a carteira da Secretar\u00eda Internacional. Foi elixido deputado por Madrid nas elecci\u00f3ns de 2015 e reelixido nas de 2016. No Congreso dos Deputados \u00e9 voceiro do Grupo Confederal Unidos Podemos-En Com\u00fa Podem-En Marea para as Comisi\u00f3ns de Asuntos Exteriores e Uni\u00f3n Europea."}
{"id": "457217", "revid": "23204", "url": "https://gl.wikipedia.org/wiki?curid=457217", "title": "Pablo Bustinduy Amador", "text": ""}
{"id": "457218", "revid": "23204", "url": "https://gl.wikipedia.org/wiki?curid=457218", "title": "Pobo lhotshampa", "text": "Os lhotshampa ou lhotsampa (en ; en ; lho-mtshams-pa) son un grupo \u00e9tnico heterox\u00e9neo de But\u00e1n orixinario do Nepal. Os lhotshampa habitan no sur de But\u00e1n, e por iso son chamados coloquialmente como \"sure\u00f1os\". A comezos de 2007, moitos lhotshampas foron trasladados a terceiros pa\u00edses, como os Estados Unidos, o Canad\u00e1, Australia e o Reino Unido, as\u00ed como pa\u00edses europeos. No presente, o n\u00famero de lhotshampa do Nepal \u00e9 significativamente menor \u00f3 dos Estados Unidos e outros pa\u00edses onde foron asentados. Este pobo de orixe nepalesa comezou a asentarse en \u00e1reas inhabitadas do sur de But\u00e1n no s\u00e9culo XIX."}
{"id": "457219", "revid": "23204", "url": "https://gl.wikipedia.org/wiki?curid=457219", "title": "Lhotsampa", "text": ""}
{"id": "457220", "revid": "23204", "url": "https://gl.wikipedia.org/wiki?curid=457220", "title": "Lhotshampa", "text": ""}
{"id": "457221", "revid": "89787", "url": "https://gl.wikipedia.org/wiki?curid=457221", "title": "S\u00edndrome de Wolff-Parkinson-White", "text": "A s\u00edndrome de Wolff-Parkinson-White (WPW) \u00e9 unha s\u00edndrome de preexcitaci\u00f3n dos ventr\u00edculos do coraz\u00f3n debido a unha v\u00eda accesoria co\u00f1ecida como \"feixe de Kent\" que transcorre pola parte anterolateral da aur\u00edcula e ventr\u00edculo dereito (en caso de ser polo esquerdo co\u00f1\u00e9cese como \"feixe de Ohnell\"). Esta v\u00eda \u00e9 unha comunicaci\u00f3n el\u00e9ctrica anormal da aur\u00edcula ao ventr\u00edculo.\nA prevalencia da s\u00edndrome de WPW oscila entre o 0,1% e o 0,3% da poboaci\u00f3n xeral.\nA\u00ednda que a ampla maior\u00eda de individuos coa s\u00edndrome de WPW permanecen asintom\u00e1ticos ao longo de toda a s\u00faa vida, hai un risco de morte s\u00fabita asociada coa s\u00edndrome. \u00c9 pouco frecuente (incidencia menor de 0,6%), e d\u00e9bese \u00e1s taquiarritmias que esta v\u00eda accesoria produce no individuo."}
{"id": "457223", "revid": "63181", "url": "https://gl.wikipedia.org/wiki?curid=457223", "title": "Rautalampi", "text": "Rautalampi \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 3\u00a0195\u00a0habitantes. A superficie do termo municipal \u00e9 de 761,98\u00a0km2, dos cales 223,02\u00a0km2 son auga. O concello ten unha densidade de poboaci\u00f3n de 5,93\u00a0hab./km\u00b2.\nLimita cos concellos de Suonenjoki, Tervo e Vesanto, pertencentes \u00e1 s\u00faa mesma rexi\u00f3n, Hankasalmi e Konnevesi na rexi\u00f3n de Finlandia Central, e Pieks\u00e4m\u00e4ki na rexi\u00f3n veci\u00f1a de Savonia do Sur.\nO concello \u00e9 uniling\u00fce en fin\u00e9s."}
{"id": "457225", "revid": "23204", "url": "https://gl.wikipedia.org/wiki?curid=457225", "title": "Gho", "text": "O gho ou g'\u00f4 (en ; \u0261\u030aho\u02d0\u02e8) \u00e9 o traxe tradicional e nacional dos homes de But\u00e1n. Introducido no s\u00e9culo XVII por Ngawang Namgyal, primeiro Zhabdrung Rinpoche, para darlle \u00f3 pobo ngalop unha identidade distintiva, \u00e9 un traxe longo at\u00e9 o xeonllo atado por un cinto de tela co\u00f1ecido como \"kera\" (en ). En ocasi\u00f3ns especiais, \u00e9 vestido cun kabney.\nO goberno de But\u00e1n require que t\u00f3dolos homes leven o \"gho\" se traballan nunha oficina do goberno ou nun colexio. Os homes tam\u00e9n te\u00f1en que levar o \"gho\" en ocasi\u00f3ns formais. Na s\u00faa forma moderna, a lei data de 1989, pero o c\u00f3digo de vestimenta driglam namzha \u00e9 moito m\u00e1is antigo."}
{"id": "457226", "revid": "23204", "url": "https://gl.wikipedia.org/wiki?curid=457226", "title": "G'\u00f4", "text": ""}
{"id": "457227", "revid": "23204", "url": "https://gl.wikipedia.org/wiki?curid=457227", "title": "Kira (roupa)", "text": "O kira (en , \u0f51\u0f40\u0fb1\u0f72\u0f66\u0f0b\u0f62\u0f66\u0f0b; wylie: dkyi-ra, \"dkyis-ras\") \u00e9 o vestido nacional para as mulleres en But\u00e1n. \u00c9 un vestido longo at\u00e9 o nocello que consiste nunha peza rectangular de tela tecida. Env\u00f3lvese e d\u00f3brase arredor do corpo e sux\u00e9itase a \u00e1mbolos dous ombreiros, polo xeral con broches de prata, e \u00e1tase \u00e1 cintura cun cinto longo. O kira l\u00e9vase polo xeral cun wonju (unha blusa de manga longa) e unha chaqueta curta ou toego (en ; \"stod-go\") por enriba."}
{"id": "457228", "revid": "23204", "url": "https://gl.wikipedia.org/wiki?curid=457228", "title": "Pobo sikkim\u00e9s", "text": "Os sikkimeses son os habitantes do estado indio de Sikkim. A diversidade \u00e9tnica de Sikkim est\u00e1 representada por 'Lho-Mon-Tsong-Tsum' que identifica a orixe de tres etnias diferenciadas dende o s\u00e9culo XVII. O termo 'Lho' ref\u00edrese \u00f3s bhutias (Lhopo) que migraron dende o sur do T\u00edbet, o termo 'Mon' ref\u00edree \u00f3s lepchas (Rong) que viven nos Himalaias orientais e o termo 'Tsong' ref\u00edrese \u00f3s limbus (Tsong) outra tribo ind\u00edxena de Sikkim. Por\u00e9n, os indios e nepaleses comezaron a asentarse en Sikkim dende o s\u00e9culo XIX e despois comezou a aumentar a presenza de persoas da India continental.\nTribos.\nTribos como os magar estiveron presentes en Sikkim dende a mesma \u00e9poca que os lepchas e son mencionados nos manuscritos do Maharaja Tashi Namgyal. A poboaci\u00f3n actual componse dun 13% lepcha, un 16% bhutia e un 61% de sikkimeses nepaleses.\nA teror\u00eda m\u00e1is amplamente aceptada sobre a orixe do nome Sikkim \u00e9 que \u00e9 unha mestura de d\u00faas verbas limbu: su, que quere dicir \"novo\" e khyim, que quere dicir \"pa\u00eds\" ou \"fogar\"."}
{"id": "457229", "revid": "23204", "url": "https://gl.wikipedia.org/wiki?curid=457229", "title": "Sikkimeses", "text": ""}
{"id": "457232", "revid": "89787", "url": "https://gl.wikipedia.org/wiki?curid=457232", "title": "Druk Gyalpo", "text": "O Druk Gyalpo (en ; literalmente \"Rei Drag\u00f3n\" ou o Rei de But\u00e1n) \u00e9 o xefe de estado do Reino de But\u00e1n. En lingua dzongkha, But\u00e1n \u00e9 co\u00f1ecido como \"Drukyul\", que quere dicir \"A terra do drag\u00f3n do trono\". Deste xeito, os reis de But\u00e1n son co\u00f1ecidos como \"Druk Gyalpo\" (\"Rei Drag\u00f3n\"), e os butaneses ch\u00e1manse a si mesmos \"drukpa\", que quere dicir \"pobo do drag\u00f3n\".\nO actual gobernante de But\u00e1n \u00e9 Jigme Khesar Namgyel Wangchuck, o quinto \"Druk Gyalpo\". Leva a Coroa do corvo, que \u00e9 a coroa oficial que levan os reis de But\u00e1n. O seu tratamento \u00e9 de \"Mi'wang 'Ngada Rimboche\" (\"A s\u00faa Maxestade\") e como \"'Ngada Rimboche\" (\"A vosa Maxestade\").\nO rei Jigme Khesar \u00e9 o segundo monarca m\u00e1is novo do mundo. Ascendeu \u00f3 trono o 6 de novembro de 2008 despois de que o seu pai, Jigme Singye Wangchuck, abdicase no seu favor.\nLista de Druk Gyalpos.\nOs Reis Drag\u00f3n de But\u00e1n:"}
{"id": "457233", "revid": "23204", "url": "https://gl.wikipedia.org/wiki?curid=457233", "title": "Rei de But\u00e1n", "text": ""}
{"id": "457234", "revid": "98629", "url": "https://gl.wikipedia.org/wiki?curid=457234", "title": "Benjamin Thorpe", "text": "Benjamin Thorpe, nado en 1782 e finado en Chipwick o 19 de xullo de 1870, foi un fil\u00f3logo brit\u00e1nico. A s\u00faa \u00e1rea de especializaci\u00f3n era o ingl\u00e9s antigo e as linguas xerm\u00e1nicas en xeral. Foi o encargado de editar moitos textos da \u00e9poca anglosaxoa.\nTraxectoria.\nAs orixes de Benjamin Thorpe son desco\u00f1ecidas. S\u00e1bese que foi a Dinamarca en 1826 para estudar filolox\u00eda xerm\u00e1nica na Universidade de Copenhague con Rasmus Rask . Permanece al\u00ed por catro anos. Durante este per\u00edodo, casou con Mary Anne Ott\u00e9, unha muller inglesa cuxo marido dan\u00e9s morrera nas Indias Occidentais Danesas en 1820. A s\u00faa filla Elise Ott\u00e9, nada en 1818, converteuse en estudante de Thorpe e pronto co\u00f1eceu o suficiente island\u00e9s e ingl\u00e9s antigo para servir como asistente no seu traballo .\nThorpe regresou a Inglaterra en 1830 coa s\u00faa esposa e a s\u00faa nora. O mesmo ano aparece a s\u00faa traduci\u00f3n inglesa da gram\u00e1tica do ingl\u00e9s antigo de Rask. Dous anos m\u00e1is tarde, en 1832, publicou unha edici\u00f3n dos poemas do manuscrito Junius. Este \u00e9 a primeira dunha longa serie de publicaci\u00f3ns. Ata a s\u00faa morte, corenta anos m\u00e1is tarde, Thorpe editou e traduciu gran parte da literatura antiga inglesa a\u00ednda existente, inclu\u00edndo o \"Beowulf\", os poemas do Libro de Exeter, as homil\u00edas de \u00c6lfric, os Apolonio de Tiro en prosa e varias versi\u00f3ns da \"Cr\u00f3nica anglosaxoa\". Tam\u00e9n \u00e9 autor dunha traduci\u00f3n da Edda po\u00e9tica e das cr\u00f3nicas de Florencio de Worcester, as\u00ed como dos libros de Johann Martin Lappenberg sobre a historia dos anglosax\u00f3ns.\nO traballo de Thorpe forma parte dun per\u00edodo no que o estudo do ingl\u00e9s antigo \u00e9 feito principalmente por investigadores alem\u00e1ns ou daneses. O seu \u00fanico importante contempor\u00e1neo brit\u00e1nico \u00e9 John Mitchell Kemble. Termina a s\u00faa vida en Chiswick ."}
{"id": "457236", "revid": "624", "url": "https://gl.wikipedia.org/wiki?curid=457236", "title": "Florencio de Worcester", "text": ""}
{"id": "457241", "revid": "1131", "url": "https://gl.wikipedia.org/wiki?curid=457241", "title": "Francisco Bastarreche", "text": "Francisco Bastarreche D\u00edaz de Bulnes, nado en C\u00e1diz o 11 de agosto de 1882 e finado en Madrid o 12 de maio de 1962, foi un militar e pol\u00edtico espa\u00f1ol.\nTraxectoria.\nFillo do vicealmirante F\u00e9lix Bastarreche Herrera. Ingresou na Escola Naval flotante en 1898, e participou como oficial nas campa\u00f1as de Melilla e nas operaci\u00f3ns de Mar Chica. Como capit\u00e1n de corveta mandou o torpedeiro n\u00famero 2, e despois nome\u00e1rono xefe do Pol\u00edgono de Tiro de Ferrol. En 1931 era comandante do cruceiro \"Almirante Cervera\" e en 1935, sendo capit\u00e1n de nav\u00edo, e nome\u00e1rono director da Escola Naval Militar de Mar\u00edn.\nCando se produciu o golpe de Estado do 18 de xullo de 1936 adheriuse ao golpe e declarou o estado de guerra en Mar\u00edn e coa colaboraci\u00f3n da aviaci\u00f3n foi un dos art\u00edfices da declaraci\u00f3n do estado de guerra en Pontevedra. Foi nomeado comandante naval de Palma de Mallorca. Despois mandou o cruceiro \"Canarias\" e design\u00e1rono comandante xeral do Departamento Mar\u00edtimo de C\u00e1diz. Ao rematar a guerra pasou ao Ministerio de Mari\u00f1a, e despois volveu \u00e1 Escuadra, ascend\u00e9rono a almirante e nome\u00e1rono capit\u00e1n xeneral do Departamento de Cartaxena.\nFoi conselleiro nacional de FET y de las JONS e procurador en Cortes, como capit\u00e1n xeneral do Departamento de Cartaxena. Figurou como membro do Consello do Reino dende a s\u00faa creaci\u00f3n. Colaborou no libro \"La guerra de Liberaci\u00f3n Nacional\", publicado pola Universidade de Zaragoza en 1961.\nVida persoal.\nCasou con Concepci\u00f3n Moreno Fern\u00e1ndez e foi pai de Concepci\u00f3n, Blanca e Mar\u00eda Asunci\u00f3n Bastarreche Moreno. Foi av\u00f3 de Jos\u00e9 Yusty Bastarreche."}
{"id": "457242", "revid": "1888", "url": "https://gl.wikipedia.org/wiki?curid=457242", "title": "Francisco Bastarreche D\u00edaz de Bulnes", "text": ""}
{"id": "457244", "revid": "1131", "url": "https://gl.wikipedia.org/wiki?curid=457244", "title": "Condado de Sheboygan", "text": "O condado de Sheboygan (en ingl\u00e9s, Sheboygan County) \u00e9 un condado no estado estadounidense de Wisconsin. No censo de 2010 o condado ti\u00f1a unha poboaci\u00f3n de 115 507 habitantes. A sede de condado e principal cidade \u00e9 Sheboygan.\nXeograf\u00eda.\nSegundo a Oficina do Censo, o condado ten unha \u00e1rea total de 3 290\u00a0km\u00b2 (1.271 sq mi), da cal 1 320\u00a0km\u00b2 (511 sq mi) \u00e9 terra e 2 000\u00a0km\u00b2 (760 sq mi) \u00e9 auga.\nTransporte.\nAeroportos.\nO \"Sheboygan County Memorial Airport\" (IATA:SBM), proporciona servizos de aviaci\u00f3n xeral ao condado, as\u00ed como tam\u00e9n a rexi\u00f3ns veci\u00f1as.\nDemograf\u00eda.\nNo censo de 2000, houbo 112 646 persoas, 43 545 fogares e 29 915 familias residindo no condado. A densidade de poboaci\u00f3n era de 219 persoas por milla cadrada (85/km\u00b2). No 2000 hab\u00edan 45 947 unidades unifamiliares nunha densidade de 90 por milla cadrada (35/km\u00b2). A demograf\u00eda do condado era de 92,71% brancos, 1,09% afroamericanos, 0,36% amerindios, 0,36% asi\u00e1ticos, 0,02% insular do Pac\u00edfico, 1,46% doutras razas e 1,07% de d\u00faas ou m\u00e1is razas."}
{"id": "457245", "revid": "98629", "url": "https://gl.wikipedia.org/wiki?curid=457245", "title": "Megachile pluto", "text": "A abella de Wallace (\"Megachile pluto\") \u00e9 unha especie de himen\u00f3ptero considerada a abella m\u00e1is grande do mundo. En 1859 atopouse unha abella nas selvas de Indonesia polo famoso naturalista, Alfred Russel Wallace. Non se atopou ning\u00fan outro rastro desta nos 120 anos seguintes e cr\u00edase que estaba extinta. Para o asombro de moitos, a abella de Wallace foi reencontrada e filmada en 2019, despois deste longo per\u00edodo.\nA femia de \"Megachile pluto\", foi debuxada polo Dr. H. Fritise (1911), est\u00e1 cuberta cun pelo negro aterciopelado, pero ten unha franxa branca na parte dianteira do seu abdome. Ten mand\u00edbulas enormes para recoller a resina.\nConsid\u00e9rase en estado vulnerable.\nO descubrimento.\nAlfred Russel Wallace pasou oito anos, dende 1854 a 1862, explorando a fauna do arquip\u00e9lago malaio (13.000 illas que agora pertencen a Malaisia e Indonesia). O naturalista recolleu 125.660 esp\u00e9cimes, inclu\u00edndo 83.200 escaravellos. En total 1.000 dos esp\u00e9cimes que recadou resultaron ser novas especies para a ciencia.\nWallace en 1859 atopou unha soa femia da abella m\u00e1is grande do mundo na illa de Bacan nas illas Molucas do norte, Indonesia. Resultaron tan espectaculares as colecci\u00f3ns de mam\u00edferos, paxaros e de insectos realizadas por Wallace na rexi\u00f3n que persoalmente non se impresionou con esta notable abella.\nNo seu libro famoso acerca da s\u00faa viaxe, \"O arquip\u00e9lago malaio\" (1869), rexistrou simplemente o seu descubrimento como, \"unha avespa negra grande\", coas queixadas inmensas como un \"escaravello macho.\" O entom\u00f3logo brit\u00e1nico, Frederick Smith, do Museo Brit\u00e1nico, outorgou unha maior significaci\u00f3n \u00f3 descubrimento desta abella. Na s\u00faa descrici\u00f3n cient\u00edfica da abella en 1860 el escribiu, esta especie \u00e9 o xigante do x\u00e9nero \u00f3 cal pertence, e \u00e9 a adici\u00f3n m\u00e1is magn\u00edfica que Wallace fixo ao noso co\u00f1ecemento da familia \"Apidae\".\nRedescubrimentos.\nNon houbo outros informes desta enorme abella durante os 120 anos seguintes. Dada a silvicultura en Bacan, creuse que a abella poder\u00eda chegar a estar extinta antes de que m\u00e1is fosen atopadas. Ent\u00f3n en 1981 un bi\u00f3logo americano, Adam Messer, descubriu seis ni\u00f1os en Bacan e illas lindeiras das Molucas setentrionais (v\u00e9xase J Kansas Soc ent , 1984, 57: 165-168). A abella era tan rara que os alde\u00e1ns nunca viran os ni\u00f1os ou colmeas con anterioridade.\nO 25 de xaneiro de 2019 un grupo de investigadores composto polo fot\u00f3grafo Clay Bolt, o entom\u00f3logo Eli Wyman, o ec\u00f3logo do comportamento Simon Robson e o ornit\u00f3logo Glenn Chilton volveron \"redescubrir\" un exemplar da especie no mesmo grupo das illas Molucas, en Indonesia. Tr\u00e1tase dunha femia que localizaron dentro dun ni\u00f1o de t\u00e9rmites e \u00e1 cal puideron fotografar e tomar v\u00eddeo."}
{"id": "457246", "revid": "23204", "url": "https://gl.wikipedia.org/wiki?curid=457246", "title": "Abella de Wallace", "text": ""}
{"id": "457247", "revid": "89787", "url": "https://gl.wikipedia.org/wiki?curid=457247", "title": "Briana", "text": "Briana \u00e9 un nome de orixe celta. \n\u00c9 a forma feminina do nome de orixe irlandesa \"Brian\" que significaba \"alto\" e \"nobre\". Este, orixinalmente Brion, rem\u00f3ntase at\u00e9 o s\u00e9culo IX e as d\u00faas formas empreg\u00e1banse en Irlanda e na Breta\u00f1a desa \u00e9poca e aparece en Inglaterra a partir da conquista normanda.\nHai varias ortograf\u00edas diferentes de \"Brianna\" como \"Brynanna,\" \"Briane,\" \"Brianne,\" \"Bryana\"e \"Breanna.\" \"Breanne\" \u00e9 unha variante de \"Breanna\", propia dos Estados Unidos.\n\"Bri\", \"Brie\" e \"Bria\" son ap\u00f3copes dese nome."}
{"id": "457249", "revid": "1131", "url": "https://gl.wikipedia.org/wiki?curid=457249", "title": "Condado de Outagamie", "text": "O condado de Outagamie (en ingl\u00e9s, Outagamie County) \u00e9 un condado no estado estadounidense de Wisconsin. No censo de 2010 o condado ti\u00f1a unha poboaci\u00f3n de 176.695 habitantes. A sede de condado \u00e9 Appleton.\nXeograf\u00eda.\nSegundo a Oficina do Censo, o condado ten unha \u00e1rea total de 1.670\u00a0km\u00b2 (645 sq mi), da cal 1.650\u00a0km\u00b2 (638sq mi) \u00e9 terra e 18\u00a0km\u00b2 (7,1 sq mi) \u00e9 auga.\nTransporte.\nAeroportos.\nO Aeroporto Internacional de Appleton (KATW), proporciona servizos de aviaci\u00f3n xeral ao condado, as\u00ed como tam\u00e9n a rexi\u00f3ns veci\u00f1as. Tam\u00e9n se encontra no condado o Shiocton Airport (W34), na localidade de Shiocton.\nDemograf\u00eda.\nNo censo de 2000, houbo 160 971 persoas, 60 530 fogares e 42 189 familias residindo no condado. A densidade de poboaci\u00f3n era de 251 persoas por milla cadrada (97/km\u00b2). No 2000 hab\u00edan 62 614 unidades unifamiliares nunha densidade de 98 por milla cadrada (38/km\u00b2). A demograf\u00eda do condado era de 93,87% brancos, 0,54% afroamericanos, 1,54% amerindios, 2,23% asi\u00e1ticos, 0,03% insular do Pac\u00edfico, 0,98% doutras razas e 1,07% de d\u00faas ou m\u00e1is razas. 1,99% da poboaci\u00f3n era de orixe hispana ou latina de calquera raza."}
{"id": "457250", "revid": "98629", "url": "https://gl.wikipedia.org/wiki?curid=457250", "title": "Partici\u00f3n (base de datos)", "text": "A partici\u00f3n dunha base de datos consiste na divisi\u00f3n dunha base de datos ou dos seus elementos en partes loxicamente independentes co obxectivo de facilitar o seu mantemento, optimizar o rendemento ou incrementar a dispo\u00f1ibilidade.\nNos Sistemas Xestores de Bases de Datos Distribu\u00eddos empr\u00e9gase habitualmente a partici\u00f3n de bases de datos. Cada base de datos div\u00eddese en varios segmentos l\u00f3xicos, e cada un deles local\u00edzase nun nodo do sistema, de xeito que os usuarios de cada nodo poden levar a cabo transacci\u00f3ns locais no seu nodo (incrementando o rendemento, a dispo\u00f1ibilidade e a seguridade), e transacci\u00f3ns remotas no resto dos nodos.\nA partici\u00f3n da base de datos pode levarse a cabo segmentando a base de datos en pequenas bases de datos separadas (cada unha delas coas s\u00faas propias t\u00e1boas, \u00edndices e rexistro de transacci\u00f3ns) ou segmentando unicamente determinados obxectos de bases de datos (t\u00e1boas).\nA partici\u00f3n pode ser de dous tipos: horizontal ou vertical.\nPartici\u00f3n horizontal consiste en distribu\u00edr as diferentes filas en diferentes t\u00e1boas. Por exemplo, unha t\u00e1boa de clientes con c\u00f3digos postais poder\u00eda partirse en d\u00faas t\u00e1boas: ClientesEste (que conter\u00eda os clientes con c\u00f3digos postais menores que 50000) e ClientesOeste (que conter\u00eda os clientes con c\u00f3digos postais maiores ou iguais a 50000). A t\u00e1boa inicial con todos os clientes poder\u00eda recrearse creando unha vista que amose a uni\u00f3n de ambas as t\u00e1boas.\nPartici\u00f3n vertical consiste en distribu\u00edr as diferentes columnas en diferentes t\u00e1boas. Todas as t\u00e1boas creadas compartir\u00e1n polo menos unha columna com\u00fan (a chave primaria da t\u00e1boa principal), e a t\u00e1boa inicial poder\u00eda recrearse facendo un JOIN de todas as t\u00e1boas."}
{"id": "457252", "revid": "25871", "url": "https://gl.wikipedia.org/wiki?curid=457252", "title": "\u0160efik D\u017eaferovi\u0107", "text": "\u0160efik D\u017eaferovi\u0107, nado en Zavidovi\u0107i o 9 de setembro de 1957, \u00e9 un pol\u00edtico bosn\u00edaco hercegovino, pertencente ao Partido de Acci\u00f3n Democr\u00e1tica (SDA), actual membro bosn\u00edaco da Presidencia de Bosnia e Hercegovina.\nCarreira.\nEn 1996, foi elixido membro do concello do cant\u00f3n de Zenica-Doboj. No mesmo ano converteuse en delegado na Casa dos Pobos da Federaci\u00f3n de Bosnia e Hercegovina. Catro anos m\u00e1is tarde ingresa \u00e1 c\u00e1mara alta do Parlamento de Bosnia e Hercegovina. Nas elecci\u00f3ns de 2002 conv\u00e9rtese en membro da c\u00e1mara baixa do parlamento, en 2014 \u00e9 reelixido con 30.000 votos. Nas elecci\u00f3ns presidenciais de outubro de 2018 ga\u00f1ou para ser o membro bosn\u00edaco da Presidencia de Bosnia e Hercegovina con m\u00e1is do 36% dos votos, asumindo o cargo o 20 de novembro de 2018, xunto con \u017deljko Kom\u0161i\u0107 (membro croata) e Milorad Dodik (membro serbio)."}
{"id": "457253", "revid": "56817", "url": "https://gl.wikipedia.org/wiki?curid=457253", "title": "Milorad Dodik", "text": "Milorad Dodik (en serbio cir\u00edlico \"\u041c\u0438\u043b\u043e\u0440\u0430\u0434 \u0414\u043e\u0434\u0438\u043a\"), nado o 12 de marzo de 1959 en Lakta\u0161i, Iugoslavia (actual Bosnia e Hercegovina) \u00e9 o Primeiro Ministro da Rep\u00fablica Srpska, unha das d\u00faas entidades de Bosnia e Hercegovina, e o presidente do seu partido, a Alianza de Socialdem\u00f3cratas Independentes (SNSD) (\u0421\u0430\u0432\u0435\u0437 \u043d\u0435\u0437\u0430\u0432\u0438\u0441\u043d\u0438\u0445 \u0441\u043e\u0446\u0438\u0458\u0430\u043b\u0434\u0435\u043c\u043e\u043a\u0440\u0430\u0442\u0430). \u00c9 graduado en Ciencias Pol\u00edticas pola Universidade de Belgrado.\nCarreira pol\u00edtica.\nDe 1986 a 1990 foi presidente da xunta executiva da Asemblea Municipal de Lakta\u0161i. En 1990, nas primeiras elecci\u00f3ns multipartidistas en Bosnia e Hercegovina foi elixido \u00f3 Parlamento da Rep\u00fablica Socialista de Bosnia e Hercegovina, como candidato da \"Uni\u00f3n de Forzas Reformistas.\" Durante a guerra de Bosnia, desempe\u00f1ouse como representante da Asemblea Nacional da Rep\u00fablica Srpska (NSRS). Durante ese tempo, formou os Membros Independentes do Parlamento Caucus (\u041a\u043b\u0443\u0431 \u043d\u0435\u0437\u0430\u0432\u0438\u0441\u043d\u0438\u0445 \u043f\u043e\u0441\u043b\u0430\u043d\u0438\u043a\u0430 \u0443 \u041d\u0430\u0440\u043e\u0434\u043d\u043e\u0458 \u0421\u043a\u0443\u043f\u0448\u0442\u0438\u043d\u0438 \u0420\u0435\u043f\u0443\u0431\u043b\u0438\u043a\u0435 \u0421\u0440\u043f\u0441\u043a\u0435, \"Klub nezavisnih poslanika ou Narodnoj Skup\u0161tini Republike Srpske\"), que constitu\u00edu a \u00fanica oposici\u00f3n \u00f3 Partido Democr\u00e1tico Serbio (\u0421\u0440\u043f\u0441\u043a\u0430 \u0434\u0435\u043c\u043e\u043a\u0440\u0430\u0442\u0441\u043a\u0430 \u0441\u0442\u0440\u0430\u043d\u043a\u0430,Srpska demokratska stranka) de Radovan Karad\u017ei\u0107, que mantivo a maior\u00eda absoluta durante a guerra no parlamento da Rep\u00fablica Srpska.\nO partido fundado por Dodik constitu\u00edu o n\u00facleo do \"Partido dos Socialdem\u00f3cratas Independentes\", formado en 1996, despois dos Acordos de Dayton, e foi elixido primeiro presidente. Posteriormente un\u00edronse con outros partidos de similar ideolox\u00eda para formar a Alianza de Socialdem\u00f3cratas Independentes (\"Stranka nezavisnih socijaldemokrata\", ou SNSD), da que tam\u00e9n foi nomeado presidente. En 1997, sa\u00edu elixido para a NSRS."}
{"id": "457254", "revid": "89787", "url": "https://gl.wikipedia.org/wiki?curid=457254", "title": "Peru\u0107ica", "text": "Peru\u0107ica (en alfabeto cir\u00edlico: \u041f\u0435\u0440\u0443\u045b\u0438\u0446\u0430) \u00e9 un dos bosques primarios que quedan en Europa. Est\u00e1 localizado en Bosnia e Hercegovina, preto da fronteira con Montenegro, e forma parte do macizo do Zelengora, no Parque Nacional Sutjeska. A fraga s\u00f3 pode ser explorada en compa\u00f1a de gardabosques.\nO abeto vermello (\"Picea abies\") m\u00e1is alto que se mediu (63 metros) est\u00e1 localizada neste bosque."}
{"id": "457256", "revid": "6505378", "url": "https://gl.wikipedia.org/wiki?curid=457256", "title": "Ana Guerra", "text": "Ana Alicia Guerra Morales, nada en San Crist\u00f3bal de La Laguna (Tenerife) o 18 de febreiro de 1994, co\u00f1ecida como Ana Guerra, \u00e9 unha cantante e compositora espa\u00f1ola que se deu a co\u00f1ecer pola s\u00faa participaci\u00f3n no programa Operaci\u00f3n Triunfo 2017.\nFoi candidata para representar a Espa\u00f1a no Festival de Eurovisi\u00f3n 2018, con dous temas, \u00abEl remedio\u00bb, e un tema en dueto coa tam\u00e9n concursante Aitana Oca\u00f1a titulado \u00abLo malo\u00bb. Finalmente, ambas as cantantes non foron seleccionadas para representar o pa\u00eds no certame europeo. O sinxelo \u00abLo malo\u00bb, que quedou en terceiro lugar cun 26%, alcanzou o n\u00famero 1 nas listas musicais de Espa\u00f1a e obtivo catro discos de platino con 160\u00a0000 compras dixitais.\nTras a s\u00faa sa\u00edda de OT 2017, Ana Guerra publicou en plataformas dixitais o seu tema \u00abNi la hora\u00bb, no cal contou coa colaboraci\u00f3n de Juan Mag\u00e1n. Na s\u00faa primeira semana de lanzamento posicionouse no n\u00famero un da lista de vendas oficial espa\u00f1ola, certific\u00e1ndose como quinto disco de platino ao superar as 40\u00a0000 vendas, sendo escoitada en m\u00e1is de 17 pa\u00edses de Europa e Latinoam\u00e9rica. O seu sinxelo \u00abBajito\u00bb foi ademais disco de ouro. No peri\u00f3dico dixital \"El Espa\u00f1ol\", consider\u00e1rona unha das concursantes de m\u00e1is \u00e9xito de Operaci\u00f3n Triunfo. Ana Guerra cita a Juan Luis Guerra, Michael Bubl\u00e9 e Luis Miguel como as s\u00faas influencias art\u00edsticas.\nBiograf\u00eda.\nIniciouse no mundo da m\u00fasica impulsada polo seu pai. Cursou oito anos de frauta travesa no Conservatorio Profesional de M\u00fasica de Santa Cruz de Tenerife. Guerra traballou como asesora de perfumer\u00eda, camareira e actriz de musicais.\nCarreira musical.\nInicios.\n\u200bEn 2002 apareceu por primeira vez en televisi\u00f3n no programa \"Menudas estrellas\", presentado por Alonso Caparr\u00f3s. M\u00e1is tarde participou en \"Veo Veo\", presentado por Teresa Rabal. Tam\u00e9n foi parte do Concerto de Nadal coa Orquestra Sinf\u00f3nica de Tenerife. Ademais, actuou no Carnaval de Santa Cruz de Tenerife, como vocalista dunha das comparsas, as\u00ed como na Gala de elecci\u00f3n da Ra\u00ed\u00f1a do Carnaval.\nTam\u00e9n actuou como solista e formando parte doutros grupos nos principais teatros e auditorios da illa de Tenerife. En 2015, trasladouse a Madrid en busca de m\u00e1is oportunidades profesionais.\n\u200bNo seu curr\u00edculum destacan os musicais \"Jesucristo Superstar\" e \"Evita\", formando parte do elenco de produci\u00f3ns do Auditorio de Tenerife. Este \u00faltimo espect\u00e1culo estivo en cartel na Gran V\u00eda madrile\u00f1a durante m\u00e1is dun mes.\n2017-2018: Operaci\u00f3n Triunfo 2017.\nEn 2017 presentouse \u00e1 selecci\u00f3n de Operaci\u00f3n Triunfo 2017, programa de televisi\u00f3n que volv\u00eda tras anos sen emisi\u00f3n. Foi escollida como unha dos 16 participantes do talent show e quedou clasificada como quinta finalista. Tras a s\u00faa sa\u00edda do programa, Ana e o resto de compa\u00f1eiros do concurso iniciaron a xira \"OT 2017 en concierto\" en Barcelona e percorreron varias cidades ao longo de todo o ano.\nComo finalista de OT 2017, foi candidata a representar a Espa\u00f1a no Festival de Eurovisi\u00f3n de 2018 con dous temas, \u00abEl remedio\u00bb, e un tema a d\u00fao xunto a Aitana titulado \u00abLo malo\u00bb. A gala de selecci\u00f3n da canci\u00f3n tivo lugar o 29 de xaneiro e Ana Guerra chegou \u00e1 fase final s\u00f3 con \u00abLo malo\u00bb. Finalmente, quedou en terceira posici\u00f3n.\nDende 2018: Primeiros singles despois de OT.\nTras o seu paso por Operaci\u00f3n Triunfo 2017, Aitana e Ana Guerra publicaron a versi\u00f3n definitiva de \u00abLo malo\u00bb, que se converteu nun \u00e9xito de vendas en Espa\u00f1a, conseguindo cinco discos de platino.\nEn marzo de 2018, gravou o tema principal da serie de TVE \"Fugitiva\", que veu acompa\u00f1ada dun pequeno v\u00eddeo musical mesturado con escenas da mesma. Ese mesmo mes, Guerra acudiu aos Premios Dial celebrados no Centro Internacional de Feiras e Congresos de Tenerife, xunto a alg\u00fans dos seus compa\u00f1eiros de OT 2017.\nO 27 de abril publicou unha remasterizaci\u00f3n de \u00abEl remedio\u00bb, a canci\u00f3n que presentou en solitario \u00e1 preselecci\u00f3n de Eurovisi\u00f3n, composta por Nab\u00e1lez con tinguiduras latinas a cal foi inclu\u00edda no seu primeiro \u00e1lbum de estudio.\nEn xullo anunciou nas s\u00faas redes sociais que o d\u00eda 6 dese mesmo mes, lanzar\u00eda en plataformas dixitais \u00abNi la hora\u00bb, un tema no que colaborou co cantante Juan Mag\u00e1n. Segundo a artista, elixiu colaborar con Mag\u00e1n xa que \u00e9 un artista que non discrimina as mulleres nos seus videoclips e canci\u00f3ns. O v\u00eddeo de \u00abNi la hora\u00bb conseguiu m\u00e1is de 2,5 mill\u00f3ns de visitas en YouTube en tres d\u00edas, para apenas dous d\u00edas despois, subir a 4,5 mill\u00f3ns e aos 10 d\u00edas, superar os 8 mill\u00f3ns de visitas. O tema colocouse no n\u00famero un da lista de vendas oficial espa\u00f1ola na s\u00faa primeira semana de lanzamento. Para agosto de 2018 certificouse como quinto disco de platino pois superou as 40\u00a0000 vendas mentres que nas plataformas musicais online superou as 35 mill\u00f3ns de reproduci\u00f3ns en Spotify e YouTube e sendo escoitada en m\u00e1is de 17 pa\u00edses de Europa e Latinoam\u00e9rica.\nO 20 de setembro foi candidata nos Los 40 Music Awards 2018 nas categor\u00edas de Artista Revelaci\u00f3n do Ano, xunto a Aitana, e Canci\u00f3n do Ano por \u00abLo malo\u00bb. Finalmente, recibiu o premio a Artista Revelaci\u00f3n do Ano.\nO 25 de xaneiro, finalmente Ana Guerra publicou o seu primeiro \u00e1lbum titulado \u00abReflexi\u00f3n\u00bb. Este incl\u00fae nove pistas, das cales xa se co\u00f1ec\u00edan varias como \u00abNi la hora\u00bb, \u00abBajito\u00bb e \u00abLo Malo (Remix)\u00bb, ademais de inclu\u00edr unha versi\u00f3n ac\u00fastica de \u00abNi la hora\u00bb. Foi todo un \u00e9xito tras colocarse no n\u00famero 2 nas listas de vendas oficiais.\nA comezos de 2019, Ana participou como artista invitada no novo disco de David Bustamante titulado \"H\u00e9roes en tiempos de Guerra\", en concreto na canci\u00f3n \u00abDesde que te vi\u00bb. Guerra xa cantara con Bustamante en directo no concerto Cami\u00f1ando Xuntos no Estadio Santiago Bernab\u00e9u de Madrid en xu\u00f1o de 2018.\nO 5 de febreiro de 2019 anunciouse que o seu sinxelo \u00abBajito\u00bb se certificou como disco de ouro en Espa\u00f1a ao superar as 20\u00a0000 unidades reais de venda dixital e streaming.\nO 21 de febreiro de 2019 Ana Guerra e a s\u00faa compa\u00f1eira de Operaci\u00f3n Triunfo 2017 Aitana Oca\u00f1a cantaron xuntas \u00abLo malo\u00bb nos Premios Lo Nuestro en Miami, uns galard\u00f3ns que concede Univisi\u00f3n aos m\u00fasicos hispanos do ano.\nVida persoal.\nDende a s\u00faa sa\u00edda de OT 2017, Ana Guerra foi un personaxe habitual dos c\u00edrculos da prensa rosa e o coraz\u00f3n.\nGuerra mantivo durante tres anos unha relaci\u00f3n sentimental c\u00f3 cantante Javier Luis Delgado, m\u00e1is co\u00f1ecido artisticamente como Jadel, quen ga\u00f1ou o concurso de talentos \"El n\u00famero uno\" en 2012. Posteriormente, dende o verano de 2018 relacionouse a Ana sentimentalmente co actor Miguel \u00c1ngel Mu\u00f1oz.\nComerciais e sociedade.\nAna converteuse, en xu\u00f1o de 2018, en imaxe da marca de cosm\u00e9tica espa\u00f1ola Camale\u00f3n Cosmetic. Meses m\u00e1is tarde foi a imaxe promocional para a marca Skechers Espa\u00f1a.\nO primeiro anuncio de televisi\u00f3n de 2019, que se emitiu tanto en Antena 3 como en Telecinco, Cuatro e laSexta foi a canci\u00f3n \u00abEl mundo entero\u00bb, a cal foi producida por Coca-Cola e protagonizada por alg\u00fans ex concursantes de OT 2017, entre eles, a mesma Ana, Agoney, Aitana Oca\u00f1a ou Mimi Doblas."}
{"id": "457259", "revid": "72012", "url": "https://gl.wikipedia.org/wiki?curid=457259", "title": "Pepita Embil", "text": "Pepita Embil Ech\u00e1niz (en \u00e9uscaro: \"Josefa Enbil Etxaniz\"), nada en Getaria, Guip\u00fascoa, o 28 de febreiro de 1918 e finada en M\u00e9xico o 28 de agosto de 1994, foi unha cantante de zarzuela vasca. \u00c9 lembrada principalmente polo seu fillo, o tenor Pl\u00e1cido Domingo.\nTraxectoria.\nComezou no canto en Donostia, e comezou a cantar no Orfe\u00f3n Donostiarra, logo de conseguir unha proba xa que precisaba \u00abtraballar para vivir\u00bb, segundo as s\u00faas propias palabras nunha entrevista. En 1940, casou co bar\u00edtono Pl\u00e1cido Domingo Ferrer, con quen tivo un fillo, o tenor Pl\u00e1cido Domingo Embil. Na s\u00faa etapa mexicana, foi admirada polos recitais que daba xunto \u00f3 piano do seu fillo. A idolatr\u00eda do pobo mexicano levouna a considerala \u00aba ra\u00ed\u00f1a da zarzuela mexicana\u00bb.\nOs seus comezos son algo difusos e hai moitas versi\u00f3ns deles. Non deberon de ser moi importantes: a pesar de ser unha artista reco\u00f1ecida en moi pouco tempo e \u00f3 seu debut no Liceu de Barcelona, os anos trinta foron para ela practicamente inexistentes no tocante \u00f3 musical. Por\u00e9n, \u00f3 acabar a guerra civil converter\u00edase nunha soprano lixeira moi aprezada durante a d\u00e9cada de 1940. O seu descubridor foi un mestre vasco que a incitou a que se animase no Orfe\u00f3n Donostiarra de Donostia.\nAnos 40 en Espa\u00f1a.\nConseguiu, grazas \u00e1 s\u00faa voz, formar parte da compa\u00f1\u00eda do Teatro Calder\u00f3n de Madrid en diversas tempadas dende 1940 at\u00e9 1945. Nese grupo de amigos, fundouse Ases L\u00edricos, unha compa\u00f1\u00eda a porcentaxe formada por artistas de zarzuela que logrou moitos \u00e9xitos durante moitas d\u00e9cadas e pola que pasaron os mellores artistas nacionais de zarzuela.\nA primeira tempada seria para Pepita, tras nacer o seu fillo Pl\u00e1cido, foi a que conseguiu da man de Salvador Videgain Garc\u00eda, un experto cazatalentos na compa\u00f1\u00eda do mestre Quiroga; al\u00ed representou gran n\u00famero de zarzuelas e estreou \"La reina fea\" (1941). Coincidir\u00eda con este de novo na compa\u00f1\u00eda do xa mencionado Teatro Calder\u00f3n en (1942), estreando \"El desfile del amor\", xunto a Antonio Medio. Con este \u00faltimo estrear\u00eda \"Black el payaso\" e \"Don Manolito\" (1943). Formando compa\u00f1\u00eda con Antonio e baixo os auspicios do mestre Jacinto Guerrero, estreou no Teatro Coliseum, de Madrid, \"Loza, Lozana\" e \"En el balc\u00f3n de Palacio\" (1943). A s\u00faa \u00faltima grande estrea foi \"Tiene raz\u00f3n Don Sebasti\u00e1n\", o 22 de maio de 1945; o x\u00e9nero estaba en declive, e v\u00edase claro, a partir desa data, que os gustos cambiaran e que os autores xa non daban o que se lles reclamaba. Pode dicirse de Pepita que estreou nesta \u00e9poca as \u00faltimas grandes zarzuelas.\nEtapa americana.\nLogo de rematar unha serie de xiras pola pen\u00ednsula coa agrupaci\u00f3n Ases L\u00edricos, estreando alg\u00fan teatro como a Gran V\u00eda, de Salamanca en (1946), decidiron embarcarse nunha xira coa compa\u00f1\u00eda do mestre Moreno Torroba, que artisticamente os afastar\u00eda de Espa\u00f1a case para sempre. Os seus \u00e9xitos calaron nos p\u00fablicos americanos de Porto Rico, onde actuou en 1950 no Teatro Tapia, coa compa\u00f1\u00eda de Miguel de Grandy, Cuba, M\u00e9xico, Venezuela e Colombia. Isto ser\u00eda determinante para que o matrimonio formase unha compa\u00f1\u00eda propia en 1948 para actuar no Teatro Arbeu e estabelecerse definitivamente en M\u00e9xico. Os anos seguintes actuar\u00edan unha tempada por aquel escenario, repondo obras como \"Luisa Fernanda\", \"La viuda alegre\", \"Marina\", \"La tabernera del puerto\", \"El orgullo de Jalisco\" e outras. Despois percorrer\u00edan M\u00e9xico asociados \u00e1 vedette Rosita Forn\u00e9s (1951), e ano tras ano a parella reaparecer\u00eda polos escenarios mexicanos, \u00e1s veces como empresarios asociados a famosas voces de zarzuela espa\u00f1ola que recalaban al\u00ed, outras como simples cantantes.\nRegreso a Espa\u00f1a.\nA familia empezou a ter nostalxia da s\u00faa terra e exp\u00faxose aceptar ofertas para vir actuar a Espa\u00f1a. En 1966, Pepita e o seu marido vi\u00f1eron actuar coa compa\u00f1\u00eda de Jos\u00e9 de Luna percorrendo na xira as Illas Canarias e o norte do pa\u00eds. M\u00e1is tarde, actuaron no Teatro da Zarzuela de Madrid. Volver\u00edan a Barcelona en 1974, dirixidos polo seu fillo Pl\u00e1cido Domingo Embil, e no Liceo representaron \"Do\u00f1a Francisquita\". Esta ser\u00eda a \u00faltima obra da carreira de Pepita Embil e a da s\u00faa despedida."}
{"id": "457260", "revid": "23204", "url": "https://gl.wikipedia.org/wiki?curid=457260", "title": "Pepita Embil Ech\u00e1niz", "text": ""}
{"id": "457261", "revid": "23204", "url": "https://gl.wikipedia.org/wiki?curid=457261", "title": "Josefa Enbil Etxaniz", "text": ""}
{"id": "457264", "revid": "98629", "url": "https://gl.wikipedia.org/wiki?curid=457264", "title": "Alced\u00ednidos", "text": "Os alced\u00ednidos (Alcedinidae) constit\u00faen unha familia de aves de pequeno ou medio tama\u00f1o, de rechamantes cores da orde Coraciiformes, chamados comunmente picapeixes ou marti\u00f1os peixeiros. En Galicia vive a especie \"Alcedo athis\".\nTe\u00f1en unha distribuci\u00f3n cosmopolita, coa maior\u00eda das especies en zonas tropicais de \u00c1frica, Asia e Ocean\u00eda. A familia cont\u00e9n 114 especies e est\u00e1 dividida en tres subfamilias e 19 x\u00e9neros. Todos os picapeixes ou marti\u00f1os peixeiros te\u00f1en grandes cabezas, peteiros agudos, patas curtas e colas repoludas. A maior\u00eda das especies ten unha plumaxe rechamante con s\u00f3 pequenas diferenzas entre os sexos. A maior\u00eda das especies son de distribuci\u00f3n tropical, e algo m\u00e1is da metade viven s\u00f3 en bosques. Comen unha ampla variedade de presas, que xeralmente capturan baixando en picado desde unha p\u00f3la. A\u00ednda que habitualmente se crea que a maior\u00eda viven preto dos r\u00edos e comen peixes, moitas especies viven lonxe da auga e comen pequenos invertebrados. Igual que outros membros da s\u00faa orde, nidifican en cavidades, xeralmente t\u00faneles escavados na terra en ribeiras e pendentes naturais ou artificiais. Alg\u00fans nidifican en ni\u00f1os de t\u00e9rmites arb\u00f3reas. Unhas poucas especies, especialmente formas insulares, est\u00e1n ameazadas de extinci\u00f3n.\nTaxonom\u00eda, sistem\u00e1tica e evoluci\u00f3n.\nA familia Alcedinidae forma parte da orde Coraciiformes, que tam\u00e9n incl\u00fae os mom\u00f3tidos, abellarucos, t\u00f3didos, cor\u00e1cidos e braquipter\u00e1cidos. O nome da familia foi introducido (como Alcedia) polo pol\u00edgrafo franc\u00e9s Constantine Samuel Rafinesque en 1815. Div\u00eddese en tres subfamilia, os Halcyoninae (picapeixes arb\u00f3reos), os Alcedininae (picapeixes de r\u00edo) e os Cerylinae (picapeixes acu\u00e1ticos). O nome Daceloninae util\u00edzase \u00e1s veces para a subfamilia dos picapeixes arb\u00f3reos, pero foi introducida por Charles Lucien Bonaparte en 1841, mentres que Halcyoninae, introducida por Nicholas Aylward Vigors en 1825, ten prioridade por ser anterior. Uns poucos tax\u00f3nomos elevan as tres subfamilias ao status de familia. Malia que se lles chama picapeixes, moitas destas aves non est\u00e1n especializadas en pescar; por exemplo, ningunha das especies de Halcyoninae o est\u00e1.\nO centro da diversidade dos picapeixes crese que \u00e9 a rexi\u00f3n de Australasia, pero non se pensa que o grupo se orixinase al\u00ed, sen\u00f3n na rexi\u00f3n Indomalaia, hai uns 27 mill\u00f3ns de anos e desde al\u00ed invadiron a rexi\u00f3n de Australasia varias veces. Describ\u00edronse picapeixes f\u00f3siles con idades que empezan no Eoceno inferior de Wyoming e o Eoceno medio de Alema\u00f1a, hai uns 30\u201340\u00a0mill\u00f3ns de anos. Describ\u00edronse f\u00f3siles m\u00e1is recentes do Mioceno de Australia (de 5\u201325\u00a0mill\u00f3ns de anos). Varais aves f\u00f3siles foron adscritas erradamente aos picapeixes, como \"Halcyornis\", do Eoceno inferior de Kent, Inglaterra, que tam\u00e9n foi considerado unha gaivota, pero agora p\u00e9nsase que era membro dunha familia extinta.\nEntre as tres subfamilias, os Alcedininae son basais con respecto \u00e1s outras d\u00faas subfamilias. As poucas especies que se encontraron nas Am\u00e9ricas, todas da subfamilia Cerylinae, indican que a escasa representaci\u00f3n no hemisferio occidental foi o resultado de s\u00f3 dous eventos de colonizaci\u00f3n orixinais. A subfamilia \u00e9 unha rama comparativamente recente separada dos Halcyoninae, que non se diversificou ata o Mioceno e Plioceno.\nDescrici\u00f3n.\nA especie de menor tama\u00f1o de picapeixe \u00e9 \"Ispidina lecontei\" de \u00c1frica, que como media mide 10\u00a0cm de lonxitude e ten entre 9 e 12\u00a0g de peso. O maior picapeixe de \u00c1frica \u00e9 \"Megaceryle maxima\", de 42 a 46\u00a0cm de lonxitude e de 255 a 426\u00a0g de peso. O picapeixe australiano \"Dacelo novaeguineae\" \u00e9 a especie m\u00e1is pesada, cuxas femias alcanzan os 500\u00a0g.\nA plumaxe da maior\u00eda dos picapeixes \u00e9 rechamante, e os tons m\u00e1is com\u00fans son os verdes e azuis. A brillantez destas cores non se debe \u00e1 iridescencia (ag\u00e1s nos americanos) nin a pigmentos, sen\u00f3n que est\u00e1 orixinado pola estrutura das plumas, que causa a dispersi\u00f3n da luz azul (o efecto Tyndall). Na maior\u00eda das especies non existen diferenzas evidentes entre os sexos; cando hai diferenzas, estas son bastante pequenas (de menos do 10%).\nTe\u00f1en peteiros longos con forma de daga. O peteiro adoita ser m\u00e1is longo e m\u00e1is comprimido en especies que pescan, e m\u00e1is curto e ancho en especies que cazan presas no chan. O peteiro m\u00e1is at\u00edpico e m\u00e1is longo \u00e9 o do \"Clytoceyx rex\", que esta especie usa para escavar no chan do bosque \u00e1 procura de presas. Xeralmente te\u00f1en patas curtas, a\u00ednda que as especies que se alimentan no chan te\u00f1en tarsos m\u00e1is longos. A maior\u00eda das especies te\u00f1en catro dedas, tres dos cales est\u00e1n dirixidos cara a adiante.\nOs iris da maior\u00eda das especies son marr\u00f3ns escuros. Os picapeixes te\u00f1en unha excelente visi\u00f3n; pos\u00faen visi\u00f3n binocular e crese que te\u00f1en unha boa visi\u00f3n das cores. Os seus movementos oculares est\u00e1n restrinxidos dentro das cuncas oculares, polo que xiran a cabeza para buscar as presas. Ademais, poden compensar a refracci\u00f3n da auga e a reflexi\u00f3n cando cazan presas baixo a auga, e poden estimar a profundidade da auga de forma exacta. Tam\u00e9n te\u00f1en membranas nictitantes que cobren os ollos para protexelos cando impactan coa auga; o \"Ceryle rudis\" ten unha placa \u00f3sea que se desliza sobre o ollo cando impacta coa auga.\nDistribuci\u00f3n e h\u00e1bitat.\nTe\u00f1en unha distribuci\u00f3n cosmopolita, e aparecen en todas as rexi\u00f3ns tropicais e temperadas. Est\u00e1n ausentes das rexi\u00f3ns polares e alg\u00fans dos desertos m\u00e1is secos do mundo. Varias especies alcanzaron grupos de illas, especialmente as do sur e leste do oc\u00e9ano Pac\u00edfico. Os tr\u00f3picos do Vello Mundo e Australasia son as \u00e1reas centrais deste grupo. En Europa e Norteam\u00e9rica ao norte de M\u00e9xico est\u00e1n pouco representados, cunha soa especie com\u00fan en cada unha destas \u00e1reas (\"Alcedo athis\" e \"Megaceryle alcyon\", respectivamente), e un par de especies pouco com\u00fans e moi locais en cada continente: (o \"Megaceryle torquata\" e \"Chloroceryle americana\" no suroeste dos Estados Unidos, e o \"Ceryle rudis\" e o \"Halcyon smyrnensis\" no sueste de Europa). Das seis especies que se dan nas Am\u00e9ricas, catro son p\u00eccapeixes verdes estreitamente relacionadas do x\u00e9nero \"Chloroceryle\" e as outras d\u00faas son picapeixes grandes cristados do x\u00e9nero \"Megaceryle\". Incluso na Suram\u00e9rica tropical hai s\u00f3 cinco especies \u00e1 que hai que sumar o \"Megaceryle alcyon\" invernante. En comparaci\u00f3n, s\u00f3 o pa\u00eds africano de Gambia ten oito especies residentes na s\u00faa relativamente pequena \u00e1rea de 193 \u00d7 32\u00a0km.\nAlgunhas especies te\u00f1en \u00e1reas de distribuci\u00f3n masivas, como o \"Alcedo athis\", que vive desde Irlanda cara ao leste por toda Europa, Norte de \u00c1frica, e Asia ata as illas Salom\u00f3n en Australasia, ou o \"Ceryle rudis\", que ten unha ampla distribuci\u00f3n ao longo de \u00c1frica e Asia. Outras especies te\u00f1en distribuci\u00f3ns moito menores, especialmente as especies insulares que son end\u00e9micas dunha \u00fanica illa pequena; por exemplo, o \"Tanysiptera ellioti\" est\u00e1 restrinxido \u00e1 illa de Kofiau da costa de Nova Guinea.\nOs picapeixes ocupan unha ampla variedade de h\u00e1bitats. A\u00ednda que est\u00e1n a mi\u00fado asociados con r\u00edos e lagos, aproximadamente a metade das especies do mundo enc\u00f3ntranse en bosques e r\u00edos forestados. Tam\u00e9n ocupan unha ampla variedade doutros h\u00e1bitats. O \"Todiramphus pyrrhopygius\" de Australia vive nos desertos secos, a\u00ednda que os picapeixes est\u00e1n ausentes doutros desertos secos como o S\u00e1hara. Outras especies viven en zonas altas das monta\u00f1as ou en bosques abertos e varias especies viven nos atois de coral tropicais. Numerosas especies adapt\u00e1ronse a h\u00e1bitats modificados polos humanos, particularmente os adaptados a zonas boscosas, e poden encontrarse en \u00e1reas cultivadas agr\u00edcolas, as\u00ed como en parques e xard\u00edns de cidades.\nComportamento e ecolox\u00eda.\nAlimentaci\u00f3n.\nAlim\u00e9ntanse dunha gran variedade de presas. Son m\u00e1is co\u00f1ecidos por pescar e comer peixes e algunhas especies, efectivamente, especial\u00edzanse en capturar peixes, pero outras capturan crust\u00e1ceos, ras e outros anfibios, vermes an\u00e9lidos, moluscos, insectos, ara\u00f1as, cemp\u00e9s, r\u00e9ptiles (inclu\u00edndo serpes), e incluso aves e mam\u00edferos. Algunahs especies poden especializarse na captura dunha gran variedade de presas e outras s\u00f3 nunhas poucas, e nas especies con grandes \u00e1reas de distribuci\u00f3n globais, as diferentes poboaci\u00f3ns poden ter distintas dietas. Os picapeixes de bosque comen principalmente insectos, particularmente salt\u00f3ns, mentres que os picapeixes acu\u00e1ticos est\u00e1n m\u00e1is especializados en pescar peixes. O \"Todiramphus pyrrhopygius\" foi observado peteirando nos ni\u00f1os de barro dos hirund\u00ednidos \"Petrochelidon ariel\" para alimentarse das s\u00faas cr\u00edas. Os picapeixes xeralmente cazan desde unha p\u00f3la exposta; cando observan unha presa, a ave b\u00f3tase en picado para apa\u00f1ala, despois regresa \u00e1 s\u00faa p\u00f3la. Os picapeixes das tres subfamilias baten a presa contra a p\u00f3la para matala e retirar ou romper as espi\u00f1as protectoras e \u00f3sos. Unha vez golpeada a presa, manip\u00falana e despois tr\u00e1gana. O \"Clytoceyx rex\" usa o seu peteiro ancho e masivo como unha pa para escavar buscando vermes no barro mol.\nReproduci\u00f3n.\nSon aves territoriais, e algunhas especies defenden os seus territorios vigorosamente. Son xeralmente mon\u00f3gmas, a\u00ednda que se observou \u00e1s veces a reproduci\u00f3n cooperativa nalgunhas especies e \u00e9 bastante com\u00fan noutras, como o \"Dacelo novaeguineae\", na que individuos axudan e colaboran coa parella reprodutora dominante a criar os fillos.\nComo todos os Coraciiformes, os picapeixes nidifican en cavidades, e a maior\u00eda das especies nidifican en buratos que escavan no chan. Estes buratos est\u00e1n xeralmente en ribeiras dos r\u00edos, lagos ou gavias feitas polo home. Algunhas especies poden nidificar en buratos nas \u00e1rbores, na terra que colga das ra\u00edces dunha \u00e1rbore arrancada pola ra\u00edz, ou en ni\u00f1os arb\u00f3reos de t\u00e9rmites. Estes ni\u00f1os de t\u00e9rmites son com\u00fans nas especies forestais. Os ni\u00f1os te\u00f1en forma de pequena c\u00e1mara ao final do t\u00fanel. As tarefas de escavaci\u00f3n do ni\u00f1o son compartidas entre os dous x\u00e9neros. Durante as escavaci\u00f3ns iniciais, \u00e1s veces a ave pode voar ao sitio escollido con considerable forza e pode lesionarse mortalmente. A lonxitude dos t\u00faneles var\u00eda segundo a especie e a lolcalidade; os ni\u00f1os en termiteiros son necesariamentre moito m\u00e1is curtos que os que se escavan na terra, e os ni\u00f1os en substratos m\u00e1is duros son m\u00e1is curtos que os feitos en solo brando ou area. Os t\u00faneles m\u00e1is longos rexistrados son os do \"Megaceryle maxima\", que chegan aos 8,5\u00a0m de longo.\nOs ovos dos picapeixes son sempre brancos e brillantes. O tama\u00f1o de posta t\u00edpico var\u00eda coa especie; algunhas das especies m\u00e1is grandes e tam\u00e9n as m\u00e1is pequenas po\u00f1en s\u00f3 dous ovos por posta, mentres que outras poden po\u00f1er 10, pero o m\u00e1is com\u00fan \u00e9 de tres a seis ovos. Ambos os sexos chocan os ovos. As cr\u00edas xeralmente permanecen cos pais durante 3\u20134 meses.\nStatus e conservaci\u00f3n.\nVarias especies consid\u00e9rase que est\u00e1n ameazadas polas actividades humanas e est\u00e1n en perigo de extinci\u00f3n. A maior\u00eda destas son especies de bosque con distribuci\u00f3n limitada, fundamentalemnte especies insulares. Est\u00e1n ameazadas pola perda de h\u00e1bitat causada pola deforestaci\u00f3n ou a degradaci\u00f3n e nalg\u00fans casos por especies introducidas. O picapeice das illas Marquesas (\"Todiramphus godeffroyi\") da Polinesia Francesa est\u00e1 listado como en perigo cr\u00edtico debido a unha combinaci\u00f3n de perda e degradaci\u00f3n de h\u00e1bitat causados pola introduci\u00f3n de gando vac\u00fan e posiblemente debido \u00e1 depredaci\u00f3n realizada por especies introducidas.\nRelaci\u00f3ns cos humanos.\nSon aves xeralmente t\u00edmidas, pero malia todo, aparecen frecuentemente na cultura humana, normalmente debido \u00e1 s\u00faa gran cabeza, poderoso peteiro e rechamante plumaxe, ou ao interesante comportamento dalgunhas espeecis.\nParo o pobo dusun de Borneo, o \"Ceyx erithaca\" \u00e9 considerado de mal agoiro, e os guereiros da tribo que ven un cami\u00f1o da batalla deber\u00edan volver a casa. Outra tribo de Borneo considera que o \"Lacedo pulchella\" \u00e9 unha ave que presaxia algo, pero xeralmente de bo agoiro.\nO picapeixe sagrado \"Todiramphus sanctus\", xunto con outros picapeixes do Pac\u00edfico, foi venerado polos polinesios, que cr\u00edan que ti\u00f1a o control dos mares e as ondas.\nA taxonom\u00eda moderna nomeou a moitos picapeixes por un mito cl\u00e1sico grego. A primeira parella da ave m\u00edtica Halcyon (picapeixe) foi creada polo casamento da princesa Alcione con Ceix. Cometeron o sacrilexio de chamarse entre si Zeus e Hera, como se fosen deuses. Iso incomodou a Zeus e morreron por iso, pero os outros dueses, nun acto de compaix\u00f3n, convert\u00e9ronos en aves, situ\u00e1ndoas no seu h\u00e1bitat orixinal na beira do mar. Ademais, conced\u00e9ronselles os \"d\u00edas de halcyon\". Son sete d\u00edas arredor do solsticio de inverno nos que non haber\u00e1 tormentas para favorecelos. Os \"d\u00edas\" das aves Halcyon ti\u00f1an como prop\u00f3sito que puidesen coidar a s\u00faa posta ou cr\u00edas eclosionadas en inverno, pero a frase \"d\u00edas de Halcyon\" tam\u00e9n se refire especificamente a un tempo id\u00edlico do pasado, ou en xeral a un tempo de paz.\nVarios tipos de picapeixes e artefactos culturais humanos son denominados por esa parella, facendo referencia a ese mito de metamorfose:"}
{"id": "457265", "revid": "89787", "url": "https://gl.wikipedia.org/wiki?curid=457265", "title": "Rudolf von Laban", "text": "Rudolf von Laban, tam\u00e9n co\u00f1ecido como Rudolf Laban (en ), nado en Bratislava o 15 de decembro de 1879 e finado en Weybridge (Inglaterra) o 1 de xullo de 1958, foi un artista e te\u00f3rico da danza austroh\u00fangaro. Est\u00e1 considerado como un dos pioneiros da danza contempor\u00e1nea en Europa, as\u00ed acomo o \"pai fundador da danza expresionista\" en Alema\u00f1a. A s\u00faa obra sup\u00f3n a fundaci\u00f3n da An\u00e1lise de Movemento Laban, a Labanotaci\u00f3n (Kinetograf\u00eda Laban), outros desenvolvementos m\u00e1is espec\u00edficos en notaci\u00f3n da danza e na evoluci\u00f3n de moitas variedades dos estudos de movemento Laban. Est\u00e1 considerado unha das figuras m\u00e1is importantes da historia da danza.\nTraxectoria.\nRudolf Laban naceu en Pozsony, hoxe Bratislava en 1879 no reino de Hungr\u00eda, Imperio Austroh\u00fangaro, nunha familia aristocr\u00e1tica. A familia do seu pai proced\u00eda da nobreza francesa (De La Banne, dun cruzado franc\u00e9s abandonado no reino de Hungr\u00eda no s\u00e9culo XIII) e da nobreza h\u00fangara, e a familia da s\u00faa nai era de Francia. O seu pai era mariscal de campo do imperio Austroh\u00fangaro e gobernador das provincias de Bosnia e Hercegovina. Pasou a s\u00faa infancia nos c\u00edrculos da corte de Viena e Bratislava, ademais de en Bosnia e Hercegovina, nas cidades de Saraxevo e Mostar.\nAlistado polo seu pai como cadete na academia militar de Wiener Neustadt, abandonouno para estudar arquitectura na \u00c9coles des Beaux Arts de Par\u00eds. Durante a s\u00faa estad\u00eda nesa cidade, Laban interesouse na relaci\u00f3n entre a forma humana en movemento e o espazo que a arrodea. Marchou ent\u00f3n a M\u00fanic aos trinta anos e baixo a influencia da core\u00f3grafa e bailarina seminal Heidi Dzinkowska comezou a concentrarse no \"Bewegungskunst\", m\u00e1is co\u00f1ecido como Ausdruckstanz, ou as artes do movemento, pasando os meses de ver\u00e1n de 1913 e 1914 dirixindo a escola de artes da comunidade alternativa de Monte Verit\u00e0 en Su\u00edza.\nEstableceu un centro de adestramento coreogr\u00e1fico en Z\u00faric en 1915, e logo outros en Italia, Francia e Europa central.\nUnha das s\u00faas grandes contribuci\u00f3ns \u00e1 danza foi a publicaci\u00f3n en 1928 de \"Kinetographie Laban\", sistema de notaci\u00f3n da danza que foi co\u00f1ecido como Labanotaci\u00f3n e a\u00ednda segue a ser un dos principais sistemas de notaci\u00f3n de movementos na danza. As s\u00faas teor\u00edas da coreograf\u00eda e o movemento foron os fundamentos da danza moderna e da notaci\u00f3n da danza (coreolox\u00eda). M\u00e1is adiante aplic\u00e1ronse a outros campos, inclu\u00eddos os estudos culturais, desenvolvemento do liderado e teor\u00eda da comunicaci\u00f3n non verbal.\nLaban desenvolveu a arte do coro en movemento, en que un gran n\u00famero de persoas se mov\u00edan xuntas dun xeito coreografado, pero que pod\u00eda inclu\u00edr expresi\u00f3n persoal. Este aspecto da s\u00faa obra estaba moi relacionada coas s\u00faas crenzas espirituais persoais, baseadas na combinaci\u00f3n da teosof\u00eda vitoriana, o sufismo e o popular hermeticismo finisecular. En 1914 un\u00edrase \u00e1 Ordo Templi Orientis e asistiu \u00e1 s\u00faa conferencia \u201cnon nacional\u201d de Monte Verit\u00e0, Ascona, en 1917, onde dirixiu \"A Canci\u00f3n do Sol\" interpretada no outeiro de Ticino.\nLaban fundara un programa de ver\u00e1n de danza en Ascona en 1912, que continuou ata 1914, cando estalou a primeira guerra mundial.\nAlema\u00f1a.\nEntre 1921 e 1929 dirixiu o Tanzb\u00fchne Laban e os pequenos grupos Kammertanzb\u00fchne Laban creando e facendo xiras de obras teatrais de danza e coros de movementos para bailar\u00edns afeccionados. Iniciou tres congresos de danza en 1927, 1928 e 1930 para promover o papel da danza e o status dos bailar\u00edns en Alema\u00f1a.\nEntre 1930 e 1934 foi o director dos Teatros Aliados do Estado en Berl\u00edn, Alema\u00f1a. En 1934, foi nomeado director do Deutsche Tanzb\u00fchne, na Alema\u00f1a nazi.\nDirixiu importantes festivais de danza baixo o financiamento do ministerio de propaganda de Joseph Goebbels en 1934-1936. Laban mesmo escribiu durante esta \u00e9poca que \"queremos dedicar os nosos medios de expresi\u00f3n e a articulaci\u00f3n do noso poder ao servizo da gran tarefa do noso \"Volk\". Con increbantable claridade o noso \"F\u00fchrer\" sinala o cami\u00f1o\". En 1936 Laban converteuse no presidente da asociaci\u00f3n \"obradoiros alem\u00e1ns para a danza\" e recibiu un soldo de 1250RM ao mes, mais unha \u00falcera duodenal en agosto dese ano deixouno na cama durante dous meses, e finalmente levouno a pedir unha reduci\u00f3n das s\u00faas responsabilidades. Isto foi aceptado e o seu salario foi reducido a 500RM, ent\u00f3n continuou no posto ata marzo de 1937 en que rematou o seu contrato. Fix\u00e9ronse varias alegaci\u00f3ns do apoio de Laban \u00e1 ideolox\u00eda nazi, por rexemplo tan axi\u00f1a como en xullo de 1933 estaba quitando os alumnos etiquetados como non arios das clases para nenos que levaba como director de ballet. Con todo, alg\u00fans estudosos de Laban indicaron que esas palabras e acci\u00f3ns eran precisas para a supervivencia en Alema\u00f1a nesa \u00e9poca, e que a s\u00faa posici\u00f3n era precaria ao non ser cidad\u00e1n alem\u00e1n nin membro do partido nazi. O seu traballo baixo o r\u00e9xime nazi culminou en 1936 coa prohibici\u00f3n por Goebbel de \"Vom Tauwind und der Neuen Freude\" (\u201cDo vento da primavera e a nova ledicia\u201d) por non impulsar a axenda nazi.\nInglaterra.\nEn 1937 permit\u00eduselle viaxar a Par\u00eds e de al\u00ed marchou a Inglaterra. Uniuse \u00e1 escola de danza de Jooss-Leeder en Dartington Hall no condado de Devon, onde xa se estaba a ensinar danza innovadora por outros refuxiados alem\u00e1ns.\nDurante eses anos foi axudado nas s\u00faas ensinanzas da danza pola s\u00faa socia e parella Lisa Ullmann. A s\u00faa colaboraci\u00f3n levou \u00e1 fundaci\u00f3n do Laban Art of Movement Guild (agora co\u00f1ecido como Trinity Laban Conservatoire of Music and Dance) en 1945 e do Art of Movement Studio de Manchester en 1946. Laban era amigo de Carl Jung e Josef Pilates (creador do m\u00e9todo Pilates).\nEn 1947, publicou o libro \"Effort\", estudo Ford\u00edstico do tempo que leva interpretar tarefas no lugar de traballo e da enerx\u00eda que se empregou. Intentou proporcionar m\u00e9todos para axudar aos traballadores a eliminar \"movementos sombra\" (que cr\u00eda que desperdiciaban enerx\u00eda e tempo) e centrarse pola contra en movementos construtivos necesarios para o oficio. Publicou \"Modern Educational Dance\" en 1948 cando as s\u00faas ideas sobre a danza para todos, inclu\u00edndo os nenos, xa eran ensinadas en moitas escolas brit\u00e1nicas."}
{"id": "457267", "revid": "47401", "url": "https://gl.wikipedia.org/wiki?curid=457267", "title": "Rudolf Laban", "text": ""}
{"id": "457268", "revid": "27155", "url": "https://gl.wikipedia.org/wiki?curid=457268", "title": "Alcedinidae", "text": ""}
{"id": "457270", "revid": "89787", "url": "https://gl.wikipedia.org/wiki?curid=457270", "title": "Mariana Alcoforado", "text": "S\u00f3ror Mariana Alcoforado, nada en Beja o 22 de abril de 1640 e finada na mesma cidade o 28 de xullo de 1723, foi unha monxa portuguesa a quen se atribu\u00edu a redacci\u00f3n das \"Lettres portugaises\" (1669), cinco famosas cartas amorosas consideradas unha obra mestra da literatura universal.\n\"Lettres portugaises\" publicouse en Par\u00eds en 1669, e est\u00e1n dirixidas ao marqu\u00e9s Noel Bouton de Chamilly, conde de Saint-L\u00e9ger e oficial franc\u00e9s que loitou en chan portugu\u00e9s \u00e1s ordes de Federico de Schomberg, durante a guerra da restauraci\u00f3n.\nTraxectoria.\nEra filla de Francisco da Cunha Alcoforado, nado nos Corti\u00e7os, en Macedo de Cavaleiros, e da s\u00faa esposa Leonor Mendes. Ti\u00f1a tres irm\u00e1ns, Baltasar Vaz Alcoforado, Miguel da Cunha Alcoforado e Francisco da Cunha Alcoforado, e d\u00faas irm\u00e1s, Anna Maria da Cunha Alcoforado, esposa de Rui de Mello Lobo Freire, e Maria Peregrina Alcoforado.\nXa no testamento materno Mariana fora nomeada monxa e o seu pai vi\u00favo, ocupado en cometidos administrativos e militares, colocouna no convento da Concepci\u00f3n para a s\u00faa seguridade e educaci\u00f3n.. Sen ningunha inclinaci\u00f3n m\u00edstica, estaba pois destinada \u00e1 vida relixiosa como outros mozos e mozas da \u00e9poca por simple decisi\u00f3n familiar. O seu pai volveu casar m\u00e1is adiante e tivo outras d\u00faas fillas, Maria da Concei\u00e7\u00e3o Alcoforado e Catarina Alcoforado, e foi nomeado cabaleiro da Orde de Cristo o 15 de decembro de 1647.\nOs amores co marqu\u00e9s de Chamilly, a quen vira por primeira vez na terraza do convento, dende onde asist\u00eda \u00e1s manobras do ex\u00e9rcito, ter\u00edan lugar entre 1667 e 1668. Sor Mariana pertenc\u00eda \u00e1 poderosa familia dos Alcoforados, e o esc\u00e1ndalo probablemente se lastrou. Temeroso das consecuencias, Chamilly marchou de Portugal, pretextando a enfermidade dun irm\u00e1n, prometendo enviar a buscala. Na s\u00faa espera en van, ser\u00eda cando escribiu as cartas, que contan sempre unha historia igual: esperanza no inicio, incerteza despois e por fin convicci\u00f3n do abandono.\nPolas boas obras e os sacrificios, sor Mariana Alcoforado foi rehabilitada e chegou \u00e1 posici\u00f3n de abadesa do convento, morrendo aos oitenta e tres anos de idade.\nCartas portuguesas.\nAs cartas, dirixidas ao Marqu\u00e9s No\u00ebl Bouton de Chamilly, conde de Saint-L\u00e9ger, contan como sor Mariana Alcoforado se namorou vendo o conde desfilar a cabalo, e como o seu propio irm\u00e1n Baltasar lle facilitou o encontro con el. Escritas tralo regreso a Francia do conde, a monxa narra nelas a s\u00faa paix\u00f3n.\nAs \"Lettres portugaises\" tiveron un notable \u00e9xito, chegando a influ\u00edr en autores como Choderlos de Laclos ou Stendhal.\nAutenticidade.\nAlg\u00fans estudosos literarios consideran que as cartas son unha obra ficticia e adscriben a s\u00faa autor\u00eda a Gabriel-Joseph de Lavergne, comte de Guilleragues (1628\u20131684). Por\u00e9n, no seu libro \"Letters of a Portuguese Nun: Uncovering the Mystery Behind a Seventeenth-Century Forbidden Love\" (2006), a escritora Myriam Cyr intenta reasignar a atribuci\u00f3n das cartas \u00e1 Mariana Alcoforado real.\nRousseau, negou a s\u00faa autenticidade por achar as cartas demasiado belas para seren ideadas por unha muller. Igualmente n\u00e9gano os portugueses, Alexandre Herculano e Camilo Castelo Branco.\nNa hip\u00f3tese de non seren aut\u00e9nticas ign\u00f3rase que as cartas, escritas en franc\u00e9s, pos\u00faen acentuados vestixios de sintaxe portuguesa. Espec\u00falase que prov\u00e9n da traduci\u00f3n literal de cartas perdidas escritas orixinalmente en portugu\u00e9s ou compostas por algu\u00e9n que co\u00f1ecendo o franc\u00e9s non o dominaba \u00e1 perfecci\u00f3n. Na biblioteca dos Alcoforados at\u00f3panse innumerables libros en franc\u00e9s, indicio probable de que empregar\u00edan frecuentemente a lingua, polo menos para a lectura.\nNa cultura popular.\nEn 2009, o director Eug\u00e8ne Green rodou un filme baseado na vida da relixiosa.\nA vida de Mariana tam\u00e9n foi descrita na novela de Katherine Vaz, \"Mariana\", publicada por Aliform Publishing en 2005."}
{"id": "457271", "revid": "89787", "url": "https://gl.wikipedia.org/wiki?curid=457271", "title": "Keeping Up with the Kardashians", "text": "Keeping Up with the Kardashians (As Kardashian en Espa\u00f1a), \u00e9 un reality show para televisi\u00f3n que se estreou na canle E! o 14 de outubro de 2007. A serie \u00e9 producida por unha empresa conxunta entre Bunim-Murray Productions e Ryan Seacrest Productions. O programa documenta a vida coti\u00e1 da familia Kardashian/Jenner, formada pola exesposa e os fillos do falecido avogado Robert Kardashian (famoso por ser amigo e defensor voluntario de Ou. J. Simpson), e polo exesposo de Kris, Caitlyn Jenner (anteriormente co\u00f1ecido como Bruce Jenner), famoso por ga\u00f1ar a medalla de ouro na categor\u00eda d\u00e9catlon nos Xogos Ol\u00edmpicos de Montreal en 1976 e as fillas de ambos. \nNas primeiras tempadas, a serie xira \u00f3 redor de Kim, a irm\u00e1 famosa da familia, que comezou a ser co\u00f1ecida por ser do c\u00edrculo de amigas de Paris Hilton e levar un estilo de vida moi similar (festas con famosos, excesos de todo tipo, luxos, acoso da prensa, esc\u00e1ndalos, etc). Con todo, o seu paso \u00e1 fama chegou co esc\u00e1ndalo que se xerou coa venda, por parte de Vivid V\u00eddeo, dun v\u00eddeo pornogr\u00e1fico que filmou o seu noivo de ent\u00f3n, o rapeiro Ray J, deles dous mantendo relaci\u00f3ns sexuais. Cando Vivid V\u00eddeo anunciou que o v\u00eddeo sair\u00eda \u00e1 venda, Kim demandounos conseguindo un arranxo de 5 mill\u00f3ns de d\u00f3lares ao seu favor, co que ambas as partes \"quedaron moi satisfeitas\".\nCr\u00edtica de recepci\u00f3n.\n\u2022 \"The New York Times\" dixo sobre o programa: \"O show Kardashian non trata dunha exc\u00e9ntrica familia que vive convencionalmente, \u00e9 puramente acerca dalgunhas mozas desesperadas escalando \u00e1 fama de marxes\".\n\u2022 \"Entertainment Weekly\" replicou con esta sinopse: \"... por que, oh, por que Ryan Seacrest pon o seu auto-bronceado selo de aprobaci\u00f3n nunha telerrealidade sobre os Kardashians, resulta moi exitoso\".\n\u2022 Por outra banda \"NY Daily News\" escribiu: \"O espect\u00e1culo \u00e9 moi interesante e entretido. Non hai drama nin nada como o escenario dunha familia real que fai que un espectador se sinta como regresando atr\u00e1s. A familia non rompe os estereotipos da vida de Hollywood. Entrete\u00f1en, e chega a ser un bo programa\".\nDVD.\nA primeira tempada do programa foi lanzado en DVD o 7 de outubro de 2008. Este DVD cont\u00e9n os 8 episodios con comentarios da familia Kardashian. O DVD foi lanzado a trav\u00e9s de Lionsgate Home Entertainment.\nSpin-offs.\nEn abril do 2009, Khloe Kardashian e Kourtney Kardashian gravaron un spin-off que sa\u00edu ao aire en agosto do 2009. A serie narra a apertura dunha tenda da s\u00faa empresa DASH en Miami e chamouse Kourtney and Khloe Take Miami. En marzo de 2014, aunciouse que a telerrealidade ter\u00eda outra secuela titulada Kourtney And Khloe Take The Hamptons, que se estreou o 2 de novembro do 2014. Ademais, tam\u00e9n conta cunha segunda serie derivada chamada Kourtney and Kim Take New York.\nTam\u00e9n sa\u00edu unha secuela sobre a vida de \"Khlo\u00e9\" e a s\u00faa (ex)esposo Lamar Odom titulado Khlo\u00e9 &amp; Lamar. En febreiro de 2015 anunciouse que Caitlyn Jenner ter\u00eda a s\u00faa propia telerrealidade que documenta a s\u00faa vida como muller transx\u00e9nero, \"I Am Cait.\" No ano 2016 estreouse outro spin-off chamado \"Rob&amp;Chyna\", e que conta a historia amorosa de Rob Kardashian e Blac Chyna e a seu d\u00eda a d\u00eda. O 6 de agosto de 2017 estr\u00e9ase unha serie m\u00e1is, baseada na vida de Kylie Jenner e titulada \"Life Of Kylie\"."}
{"id": "457273", "revid": "89787", "url": "https://gl.wikipedia.org/wiki?curid=457273", "title": "Winnie Harlow", "text": "Winnie Harlow, nada como Chantelle Brown-Young en Toronto (Ontario) o 27 de xullo de 1994, \u00e9 unha modelo canadense e portavoz das persoas con vitilixe. \u00c9 m\u00e1is co\u00f1ecida por participar no programa de televisi\u00f3n estadounidense \"America's Next Top Model\".\nPrimeiros anos.\nWinnie Harlow \u00e9 de ascendencia xamaicana e ten d\u00faas irm\u00e1s. \u00c1 idade de catro anos diagnostic\u00f3uselle a alteraci\u00f3n cr\u00f3nica da pel caracterizada pola despigmentaci\u00f3n de porci\u00f3ns da pel. Winnie foi v\u00edtima da intimidaci\u00f3n doutros nenos e, segundo informa, foi chamada \u00abvaca, cebra e toda clase de insultos\u00bb ao longo da s\u00faa infancia. O acoso verbal levouna a cambiarse de escola numerosas veces e abandonar a escola secundaria, despois do cal chegou a contemplar a posibilidade do suicidio.\nTraxectoria.\nPercorrido como modelo.\nWinnie foi descuberta pola presentadora de \"America's Next Top Model\", Tyra Banks, en Instagram, e posteriormente converteuse nunha das catorce finalistas do ciclo 21 en 2014. Ela foi a primeira e \u00fanica canadense que participou no concurso. Foi eliminada na segunda semana e participou nunha competici\u00f3n separada chamada a \u00abserie de regreso\u00bb, onde continuou participando nas sesi\u00f3ns de fotos do ciclo xunto cos outras concursantes eliminadas, co obxectivo de regresar \u00e1 competici\u00f3n. Despois de completar a \u00abserie de regreso\u00bb, revelouse que ela recibira a maior puntuaci\u00f3n media de votos do p\u00fablico, polo que regresou. Foi eliminada novamente no episodio 13, quedando no sexto posto en xeral.\nTras a s\u00faa eliminaci\u00f3n de \"America's Next Top Model\", Harlow traballou para a marca de roupa espa\u00f1ola Desigual e converteuse na representante oficial da marca. En setembro de 2014, cami\u00f1ou e pechou para a marca de roupa Ashish para a s\u00faa colecci\u00f3n primavera/ver\u00e1n 2015 na \"Semana da Moda de Londres\". Tam\u00e9n traballou con revistas de moda como \"i-D\" e \"Dazed\", e para a p\u00e1xina web de moda Showstudio.com. En 2015 colaborou coa marca de roupa italiana Diesel para a s\u00faa campa\u00f1a primavera/ver\u00e1n 2015, que foi rodada polo fot\u00f3grafo de moda brit\u00e1nico Nick Knight. Posou para as edici\u00f3ns espa\u00f1olas e italianas da revista \"Glamour\" e apareceu na edici\u00f3n de agosto-setembro de 2015 da revista \"Complex\". Tam\u00e9n foi presentada no n\u00famero de agosto de 2015 de \"Cosmopolitan\". Apareceu na p\u00e1xina web de \"Vogue Italia\" nunha entrevista e unha sesi\u00f3n fotogr\u00e1fica. En agosto de 2015, Winnie apareceu na edici\u00f3n de setembro da revista \"Ebony\", xunto \u00e1 ex-concursante de \"America's Next Top Model\", Fatima Siad. En 2016, apareceu nun anuncio para Sprite, e tam\u00e9n nunha campa\u00f1a para Swarovski. O mesmo ano, foi elixida como unha das 100 Mulleres da BBC.\nOradora p\u00fablica.\nEn xullo de 2011, Winnie publicou un v\u00eddeo de YouTube titulado \"Vitilixe: unha condici\u00f3n da pel, non un cambiador de vida\", onde falou sobre a s\u00faa condici\u00f3n e respondeu a preguntas sobre a s\u00faa vida vivindo con vitilixe. En novembro de 2014, nunha presentaci\u00f3n en TED, deu un discurso sobre a s\u00faa experiencia de vivir con vitilixe. En outubro de 2015, Harlow falou no panel \"Dove Self-Esteem Project\" no Cume Mundial de Mulleres 2015. Entreg\u00f3uselle o premio \u00abModelo a seguir\u00bb no evento de 2015 de GQ, Home do Ano.\nOutros traballos.\nHarlow apareceu en varios v\u00eddeos musicais, inclu\u00edndo \u00abThe One\u00bb de JMSN, \u00abGuts Over Fear\u00bb de Eminem e \u00ab#WHERESTHELOVE\u00bb de The Black Eyed Peas.\nEla foi un dos moitos cameos notables no \u00ab\u00e1lbum visual\u00bb de Beyonc\u00e9, \"Lemonade\"."}
{"id": "457274", "revid": "22570", "url": "https://gl.wikipedia.org/wiki?curid=457274", "title": "Felip Mateu i Llopis", "text": "Felip Mateu i Llopis (tam\u00e9n co\u00f1ecido e citado pola forma castel\u00e1 Felipe Mateu y Llopis), nado en Valencia o 15 de novembro de 1901 e finado en Barcelona o 13 de abril de 1998, foi un historiador e bibliotecario espa\u00f1ol, catedr\u00e1tico de Paleograf\u00eda e Diplom\u00e1tica, e un dos numism\u00e1ticos m\u00e1is reco\u00f1ecidos do s\u00e9culo XX.\nTraxectoria.\nFormaci\u00f3n e c\u00edrculos valencianistas.\nEstudou Historia na Facultade de Filosof\u00eda e Letras da Universidade de Valencia, onde se licenciou con sobresaliente e premio extraordinario en 1922. Entre 1924 e 1929 traballou no seu doutoramento na Universidade Central de Madrid, onde foi disc\u00edpulo de El\u00edas Tormo e de Manuel G\u00f3mez-Moreno. A s\u00faa tese, titulada \"Ensayo sobre una Casa Real de Moneda de uno de los Estados de la Corona de Arag\u00f3n: la Ceca de Valencia y las acu\u00f1aciones valencianas de los siglos XIII al XVIII\", obtivo en 1926 sobresaliente \"cum laude\" e orientou o seu labor como investigador cara \u00e1 numism\u00e1tica.\nEn Valencia frecuentou o Arquivo do Reino de Valencia e tomou contacto cos m\u00e1is salientables historiadores valencianos da \u00e9poca. Relacionouse con ambientes valencianistas; foi o primeiro director da revista desta tendencia \"Acci\u00f2 Valenciana\" e formou parte do grupo \"Acci\u00f3 Cultural Valenciana\", xunto a Manuel Sanchis Guarner.\nEn 1932 foi un dos asinantes das \"Normes de Castell\u00f3\", unha normativa ortogr\u00e1fica elemental que segue basicamente a de Fabra, adaptadas ao valenciano. A estes primeiros anos pertencen alg\u00fans artigos escritos en catal\u00e1n, entre eles o ensaio \"El Pa\u00eds Valenci\u00e0\" (1933).\nCarreira profesional.\nEn 1930 ingresou como facultativo do corpo de Arquivos, bibliotecas e museos e, logo dunha temporada na secci\u00f3n numism\u00e1tica do Museo Arqueol\u00f3xico Nacional, en Madrid, foi destinado a Tarragona como director do museo arqueol\u00f3xico e da biblioteca provincial desa cidade, o que reforzou os seus contactos cos ambientes intelectuais de Catalu\u00f1a.\nEn 1931 volveu ao Museo Arqueol\u00f3xico Nacional. Xa durante a Guerra Civil, ocupou diversos cargos entre Madrid e Valencia, entre eles o de arquiveiro bibliotecario da Biblioteca Popular de Vallecas. O destino m\u00e1is importante deste per\u00edodo foi o de\u200b conservador do gabinete numism\u00e1tico do MAN, en 1933, posto desde o que foi testemu\u00f1a, en 1936, do expolio de moedas desa instituci\u00f3n por parte do Goberno da Rep\u00fablica,\u200b feitos que detallou polo mi\u00fado nun informe ao novo goberno franquista o 16 de maio de 1939.\nAo finalizar a guerra, logo dun proceso de depuraci\u00f3n, foi readmitido no Museo Arqueol\u00f3xico Nacional e, desde a\u00ed, pasou a ser nomeado director da Biblioteca Central de Barcelona, herdeira dos fondos do Instituto de Estudos Catal\u00e1ns. Segundo a s\u00faa propia confesi\u00f3n persoal a Eufemi\u00e0 Fort i Cogul, recibira ordes de destru\u00edr boa parte dos fondos catal\u00e1ns da biblioteca, que el se negaba a cumprir, malia verse na obriga, naquela conxuntura, a afiliarse \u00e1 \"Falange Espa\u00f1ola\".\nEn 1943 ga\u00f1ou a c\u00e1tedra de Paleograf\u00eda e Diplom\u00e1tica na Universidade de Oviedo. Logo trasladouse \u00e1 Universidade de Valencia e, finalmente, \u00e1 Universidade de Barcelona, onde chegou a ser decano da facultade de Filosof\u00eda e Letras. Tam\u00e9n foi acad\u00e9mico da Real Academia de Boas Letras (1941) e correspondente da Real Academia da Historia (1941), as\u00ed como membro do Centro de Cultura Valenciana (1945).\nEn 1948 foi distinguido como membro correspondente da \"American Numismatic Society\", de Nova York, e en 1953 constitu\u00eduse en membro fundador da Sociedade Iberoamericana de Estudos Numism\u00e1ticos. Ese mesmo ano foi nomeado inspector de bibliotecas da zona de Levante, para os distritos universitarios de Barcelona e Valencia. En 1963 foi elixido membro correspondente da Academia Uruguaia e Arxentina de Numism\u00e1tica.\nAta a s\u00faa xubiliaci\u00f3n en 1972, desenvolveu un importante labor na Biblioteca Central de Barcelona e na rede anexa de bibliotecas da Deputaci\u00f3n de Barcelona. Dirixiu a Escola de Bibliotecarios e a revista \"Biblioteconom\u00eda\", ademais de ser xefe de secci\u00f3n no Instituto Nicol\u00e1s Antonio de Bibliograf\u00eda, do Consello Superior de Investigaci\u00f3ns Cient\u00edficas.\nEn 1983 foi nomeado membro correspondente da Hispanic Socciety.\nVinculaci\u00f3n coa Asociaci\u00f3n Numism\u00e1tica Espa\u00f1ola.\nMateu i Llopis foi un estreito colaborador da Asociaci\u00f3n Numism\u00e1tica Espa\u00f1ola (ANE), que chegou a reco\u00f1ecelo cun dos seus premios m\u00e1is meritorios en 1960.\nNos anos 80 participou moi decididamente nas Semanas Nacionais de Numism\u00e1tica organizadas pola ANE, en concreto na quinta edici\u00f3n, en 1982, co relatorio \"Bibliograf\u00eda de las series monetarias antiguas de Hispania\", na sexta edici\u00f3n, en 1983, e na s\u00e9tima, en 1984, cunha disertaci\u00f3n titulada \"Datos para la historia de los hallazgos monetarios\".\nA ANE nomeouno presidente de honra en 1984 e ocupou o cargo ata 1988, cando o deixou en favor de Antonio Beltr\u00e1n Mart\u00ednez.\u200b\nEn 1998, co gallo do seu pasamento, foi homenaxeado nun acto na sede da instituci\u00f3n, no que se salientou a s\u00faa educaci\u00f3n e a s\u00faa sensibilidade humanas, plasmadas nunha axuda continuada \u00e1 ANE.\nPublicaci\u00f3ns.\nA obra cient\u00edfica de Filip Mateu i Llopis \u00e9 moi extensa. O seu \u00edndice no relativo aos eidos da numism\u00e1tica, sixilograf\u00eda, bibliograf\u00eda e historia xeral foi publicado en 1984, nun volume de 169 p\u00e1xinas, pola Universidade de Barcelona.\nEsta \u00e9 unha escolma dalgunha das s\u00faas principais monograf\u00edas:"}
{"id": "457275", "revid": "65337", "url": "https://gl.wikipedia.org/wiki?curid=457275", "title": "Felipe Mateu y Llopis", "text": ""}
{"id": "457276", "revid": "65337", "url": "https://gl.wikipedia.org/wiki?curid=457276", "title": "Felipe Mateu i Llopis", "text": ""}
{"id": "457278", "revid": "98629", "url": "https://gl.wikipedia.org/wiki?curid=457278", "title": "Jos\u00e9 Yusty Pita", "text": "Jos\u00e9 Yusty Pita, nado en Ferrol en 1909 e finado en Madrid o 5 de xaneiro de 1996, foi un militar e pol\u00edtico galego.\nTraxectoria.\nIngresou na Escola Naval Militar de Mar\u00edn en setembro de 1924 e foi nomeado alf\u00e9rez de fragata en 1926. Foi xefe do Estado Maior da segunda flotilla de destrutores, profesor da Escola de Guerra Naval e agregado naval da embaixada de Espa\u00f1a en Roma. Ascendido a contraalmirante, foi nomeado profesor da Escola de Altos Estudos Militares do CESEDEN e despois xefe da Agrupaci\u00f3n de Adestramento da Frota. Foi comandante xeneral da Zona Mar\u00edtima das Canarias e en 1971 ascendeu a almirante.\nVida persoal.\nCasou con Concepci\u00f3n Bastarreche Moreno, filla de Francisco Bastarreche D\u00edaz de Bulnes, e foi pai de Jos\u00e9 Yusty Bastarreche."}
{"id": "457283", "revid": "85894", "url": "https://gl.wikipedia.org/wiki?curid=457283", "title": "A Armada, Cumbraos, Sobrado", "text": "A Armada \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 2 habitantes (ning\u00fan home e 2 mulleres)."}
{"id": "457285", "revid": "85894", "url": "https://gl.wikipedia.org/wiki?curid=457285", "title": "A Acivreira, Cumbraos, Sobrado", "text": "A Acivreira \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 5 habitantes (3 homes e 2 mulleres)."}
{"id": "457287", "revid": "85894", "url": "https://gl.wikipedia.org/wiki?curid=457287", "title": "A Aldea do Mu\u00ed\u00f1o, Cumbraos, Sobrado", "text": "A Aldea do Mu\u00ed\u00f1o \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 10 habitantes (4 homes e 6 mulleres)."}
{"id": "457292", "revid": "1131", "url": "https://gl.wikipedia.org/wiki?curid=457292", "title": "Mouronte", "text": ""}
{"id": "457293", "revid": "1131", "url": "https://gl.wikipedia.org/wiki?curid=457293", "title": "A Mouta", "text": "O top\u00f3nimo galego A Mouta pode referirse a:"}
{"id": "457294", "revid": "1131", "url": "https://gl.wikipedia.org/wiki?curid=457294", "title": "Mouteira", "text": "O top\u00f3nimo galego Mouteira pode referirse a:"}
{"id": "457295", "revid": "1131", "url": "https://gl.wikipedia.org/wiki?curid=457295", "title": "A Mouteira", "text": ""}
{"id": "457296", "revid": "1131", "url": "https://gl.wikipedia.org/wiki?curid=457296", "title": "Moutras", "text": ""}
{"id": "457297", "revid": "1131", "url": "https://gl.wikipedia.org/wiki?curid=457297", "title": "A Muchiqueira", "text": ""}
{"id": "457298", "revid": "1131", "url": "https://gl.wikipedia.org/wiki?curid=457298", "title": "Mucr\u00edn", "text": ""}
{"id": "457299", "revid": "1131", "url": "https://gl.wikipedia.org/wiki?curid=457299", "title": "O Muelle", "text": ""}
{"id": "457300", "revid": "1131", "url": "https://gl.wikipedia.org/wiki?curid=457300", "title": "Condado de Brown, Wisconsin", "text": "O condado de Brown (en ingl\u00e9s, Brown County) \u00e9 un condado no estado estadounidense de Wisconsin. No censo de 2010 o condado ti\u00f1a unha poboaci\u00f3n de 248 007 habitantes. A sede de condado e maior cidade \u00e9 Green Bay.\nO condado recibe o seu nome do xeneral do ex\u00e9rcito estadounidense Jacob Brown, que participou na guerra de 1812 contra o Reino Unido.\nXeograf\u00eda.\nSegundo a Oficina do Censo, o condado ten unha \u00e1rea total de 1 600 km\u00b2 (616 sq mi), da cal 1 400 km\u00b2 (530sq mi) \u00e9 terra e 220 km\u00b2 (86 sq mi) \u00e9 auga.\nDemograf\u00eda.\nNo censo de 2000, houbo 226 778 persoas, 87 295 fogares e 57 527 familias residindo no condado. A densidade de poboaci\u00f3n era de 429 persoas por milla cadrada (166/km\u00b2). No 2000 hab\u00eda 90 199 unidades unifamiliares nunha densidade de 171 por milla cadrada (66/km\u00b2). A demograf\u00eda do condado era de 91,14% brancos, 1,16% afroamericanos, 2,29% amerindios, 2,18% asi\u00e1ticos, 0,03% insular do Pac\u00edfico, 1,90% doutras razas e 1,30% de d\u00faas ou m\u00e1is razas. 3,84% da poboaci\u00f3n era de orixe hispana ou latina de calquera raza.\nNo censo de 2010, houbo 148 007 persoas, 98.383 fogares e 63 721 familias residindo no condado. A densidade de poboaci\u00f3n era de 403 persoas por milla cadrada (156/km\u00b2). No 2010 hab\u00edan 104 371 unidades unifamiliares nunha densidade de 170 por milla cadrada (66/km\u00b2). A demograf\u00eda do condado era de 86,5% brancos, 2,2% afroamericanos, 2,7% amerindios, 2,7% asi\u00e1ticos, 0,0004% insular do Pac\u00edfico, 3,7% doutras razas e 2,2% de d\u00faas ou m\u00e1is razas. 7,3% da poboaci\u00f3n era de orixe hispana ou latina de calquera raza."}
{"id": "457301", "revid": "65337", "url": "https://gl.wikipedia.org/wiki?curid=457301", "title": "Mateu y Llopis", "text": ""}
{"id": "457302", "revid": "65337", "url": "https://gl.wikipedia.org/wiki?curid=457302", "title": "Mateu i Llopis", "text": ""}
{"id": "457307", "revid": "89787", "url": "https://gl.wikipedia.org/wiki?curid=457307", "title": "Montserrat Boix", "text": "Montserrat Boix Piqu\u00e9, nada en Poliny\u00e0 o 26 de xaneiro de 1960, \u00e9 unha xornalista catal\u00e1 co\u00f1ecida por desenvolver conceptos como \"o ciberfeminismo social\" ou o \"hacktivismo feminista\". As s\u00faas \u00e1reas de traballo habituais son a violencia de x\u00e9nero e os dereitos de comunicaci\u00f3n e cidadan\u00eda para as mulleres.\nTraxectoria.\nCarreira profesional.\nLicenciouse en Ciencias da Informaci\u00f3n pola Universidade Aut\u00f3noma de Barcelona. A comezos dos anos 80 comezou a s\u00faa carreira profesional en Radio Miramar en Barcelona. M\u00e1is tarde ingresou no programa \"Encarna de noche\" dirixido por Encarna S\u00e1nchez, na COPE Madrid. En 1984 asumiu a prefectura da Uni\u00f3n Federal de Consumidores de Espa\u00f1a.\nDesde 1986 \u00e9 xornalista dos Servizos Informativos da Televisi\u00f3n Espa\u00f1ola na secci\u00f3n Internacional, onde se especializou en asuntos exteriores e no mundo \u00e1rabe: o Magreb, o Sahel, os movementos isl\u00e1micos e o terrorismo xihadista. Foi enviada especial a principios dos anos 90 en Alxeria, cubrindo a informaci\u00f3n sobre os asasinatos do Grupo Isl\u00e1mico Armado e a s\u00faa guerra civil , nos campos de refuxiados saharau\u00eds, en Marrocos, Exipto , Afganist\u00e1n, Guatemala e Bangladesh.\nTam\u00e9n traballou como profesora en diferentes mestrados universitarios en igualdade, tecnolox\u00edas, comunicaci\u00f3n e desenvolvemento con perspectiva de x\u00e9nero, entre outros na Universidade Internacional de Andaluc\u00eda e na Universidade do Pa\u00eds Vasco. \u00c9 secretaria de Igualdade e Dereitos Civ\u00eds da UGT RTVE e membro do Observatorio da Igualdade de RTVE.\nCiberfeminismo social.\nEn 1996 creou \"Mujeres en Red\", xornal dixital feminista. Xunto a Ana de Miguel, publicou o cap\u00edtulo \"Los g\u00e9neros de la red: los ciberfeminismos\" no libro: \"The role of humanity in the information age. A Latin Perspective\" (2002) editado pola Universidade de Chile, onde se fala por primeira vez do concepto de ciberfeminismo social que fai referencia a organizaci\u00f3ns, redes e movementos sociais que incorporaron as TIC como canles de comunicaci\u00f3n cunha tradici\u00f3n de pensamento e acci\u00f3n antes da aparici\u00f3n de redes en Internet, onde os grupos tradicionalmente marxinados exixiron novos espazos pol\u00edticos.\nEn 2006, no n\u00famero 10 da publicaci\u00f3n \"Labrys\", formulou o concepto de \"hacktivismo feminista \" no texto \"Hackeando el patriarcado: La lucha contra la violencia hacia las mujeres como nexo. Filosof\u00eda y pr\u00e1ctica de Mujeres en Red desde el ciberfeminismo social\".\nPremios e reco\u00f1ecementos.\nBoix recibiu varios premios polo seu traballo a favor dun xornalismo m\u00e1is igualitario, entre outros: o premio ao reco\u00f1ecemento no traballo xornal\u00edstico m\u00e1is destacado na erradicaci\u00f3n da violencia de x\u00e9nero concedido polo Observatorio contra a Violencia Dom\u00e9stica e de x\u00e9nero do Consello Xeral do Poder Xudicial (2005); Premio Nicol\u00e1s Salmer\u00f3n dos Dereitos Humanos polo esforzo e a perseveranza facendo que \" Mujeres en Red\" sexa un dos medios de referencia na defensa dos dereitos das mulleres, e o Premio Comunicaci\u00f3 No Sexista da Asociaci\u00f3 de Dones Periodistes de Catalunya (2015). \n2016 foi seleccionada entre as 100 mulleres m\u00e1is influentes de Espa\u00f1a\",\" e o xornal \"El Mundo\" inclu\u00eduna na lista de 500 mulleres m\u00e1is influentes de Espa\u00f1a. "}
{"id": "457309", "revid": "17467", "url": "https://gl.wikipedia.org/wiki?curid=457309", "title": "Montse Calleja G\u00f3mez", "text": ""}
{"id": "457310", "revid": "54334", "url": "https://gl.wikipedia.org/wiki?curid=457310", "title": "Noem\u00ed Sartal Loira", "text": ""}
{"id": "457315", "revid": "54334", "url": "https://gl.wikipedia.org/wiki?curid=457315", "title": "Mar\u00eda Isabel Lorenzo", "text": ""}
{"id": "457316", "revid": "54334", "url": "https://gl.wikipedia.org/wiki?curid=457316", "title": "Tareixa Roca S\u00e1nchez", "text": ""}
{"id": "457321", "revid": "63181", "url": "https://gl.wikipedia.org/wiki?curid=457321", "title": "Rautavaara", "text": "Rautavaara \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 1\u00a0652\u00a0habitantes. A superficie do termo municipal \u00e9 de 1\u00a0235,26\u00a0km2, dos cales 84,30\u00a0km2 son auga. O concello ten unha densidade de poboaci\u00f3n de 1,44\u00a0hab./km\u00b2.\nLimita cos concellos de Kuopio, Lapinlahti e Sonkaj\u00e4rvi na s\u00faa mesma rexi\u00f3n, Juuka, Nurmes e Valtimo na rexi\u00f3n veci\u00f1a de Carelia do Norte, e Sotkamo, pertencente a Kainuu.\nO concello \u00e9 uniling\u00fce en fin\u00e9s."}
{"id": "457322", "revid": "23204", "url": "https://gl.wikipedia.org/wiki?curid=457322", "title": "Himno nacional do Senegal", "text": ""}
{"id": "457323", "revid": "5863", "url": "https://gl.wikipedia.org/wiki?curid=457323", "title": "Carmi\u00f1a Arias de Castro", "text": ""}
{"id": "457326", "revid": "1131", "url": "https://gl.wikipedia.org/wiki?curid=457326", "title": "Uxama Argaela", "text": "Uxama Argaela \u00e9 unha cidade celtibera-romana que ocupa o cerro de \"El Castro\", e mira \u00e1 actual cidade de El Burgo de Osma-Ciudad de Osma, na provincia de Soria, Espa\u00f1a.\nHistoria.\nFoi unha cidade que pertenceu aos ar\u00e9vacos, participou activamente nas guerras celtib\u00e9ricas (153-133\u00a0a.C.), sendo conquistada por Roma no 99\u00a0a.C. M\u00e1is tarde, apoiou a causa do rebelde romano, Quinto Sertorio, contra a s\u00faa propia metr\u00f3pole, polo que foi destru\u00edda por Pompeio o Magno no ano 72\u00a0a.C., a\u00ednda que o lugar ind\u00edxena foi reconstru\u00eddo pouco despois.\nMencionada por Plinio o Vello e por Tolomeo, Uxama Argaela do mesmo xeito que Tiermes foi adscrita ao Convento Xur\u00eddico Cluniense (Provincia Hispania Citerior Tarraconensis) e, a partir dese momento, comezou a configurarse a cidade hispanorromana, cuxo momento de maior esplendor sit\u00faase entre os s\u00e9culos I e II\u00a0d.\u00a0C., chegando a ser unha das comunidades do \"conventus iuridicus Cluniensis\" da provincia \"Hispania Citerior\" \"Tarraconensis.\"\nBaixo Tiberio converteuse en \"municipium\" empezando un importante proceso de monumentalizaci\u00f3n, que consistiu na construci\u00f3n dun pequeno \"foro\", unha serie de grandes mansi\u00f3ns urbanas, unhas murallas e un verdadeiro barrio fabril a beiras do r\u00edo Ucero, chegando a cubrir entre o espazo urbano e os arrabaldes unhas 28 hect\u00e1reas.\nPosteriormente aparece como unha mansi\u00f3n (s\u00e9culo III) da importante calzada romana que un\u00eda \"Caesaraugusta\" (Zaragoza) e \"Asturica Augusta\" (Astorga, Le\u00f3n) a trav\u00e9s do val do Douro.\nEn \u00e9poca dos visigodos no s\u00e9culo VI, os bispos, asisten aos Concilios de Toledo.\nCoa conquista musulm\u00e1 no s\u00e9culo VIII, aproveitando a v\u00eda romana que un\u00eda Tiermes con \"Uxama\", foi abandonada at\u00e9 a s\u00faa posterior repoboaci\u00f3n no 912.\nXacemento.\nO xacemento, est\u00e1 baixo protecci\u00f3n da Conseller\u00eda de Cultura da Xunta de Castela e Le\u00f3n, e todos os anos real\u00edzase unha tempada de escavaci\u00f3ns estivais conxuntamente co xacemento de Tiermes (Montejo de Tiermes).\nOs achados arqueol\u00f3xicos son numerosos e importantes, inclu\u00edndo inscrici\u00f3ns, moedas republicanas e imperiais, cer\u00e1micas, vidros e obxectos met\u00e1licos e un tiro de cabalos de bronce.\nExiste un \"Museo de Uxama\" modesto, aberto soamente nos meses de ver\u00e1n, a uns 2 quil\u00f3metros do antigo castro, xunto ao km 212 da N-122."}
{"id": "457328", "revid": "89787", "url": "https://gl.wikipedia.org/wiki?curid=457328", "title": "Cisternas romanas de Monturque", "text": "As cisternas romanas de Monturque (provincia de C\u00f3rdoba, Espa\u00f1a) son un xacemento romano descuberto na cidade de Monturque en 1885 mentres se ampliaba o cemiterio. Componse de doce dep\u00f3sitos de auga.\nCisternas romanas.\nTr\u00e1tase dunha construci\u00f3n hidr\u00e1ulica de \u00e9poca romana, constru\u00edda en \u00abopus caementicium\u00bb e recuberta interiormente con \u00abopus signinum\u00bb.\nComposta por doce c\u00e1maras cubertas con b\u00f3veda de medio can\u00f3n, distribu\u00eddas en tres naves paralelas entre si; cada nave est\u00e1 formada por catro c\u00e1maras de planta rectangular dotadas de aberturas circulares na s\u00faa parte superior, que serven para a ventilaci\u00f3n e garanten a boa conservaci\u00f3n da auga. No exterior dunha das c\u00e1maras \u00e1brese unha prolongaci\u00f3n que presenta unha traxectoria crebada e termina nun pequeno pozo de limpeza.\nEstes dep\u00f3sitos ou cisternas deberon estar destinados ao consumo humano. O volume de auga capaz de ser almacenado leva a pensar nun excedente de auga que ser\u00eda conducido \u00e1s vilas r\u00fasticas, das que quedan abundantes vestixios.\nRecentemente, o concello da localidade acometeu unha serie de actuaci\u00f3ns de musealizaci\u00f3n e posta en valor deste conxunto arqueol\u00f3xico para mellorar a s\u00faa visita.\nOs Pase\u00edllos.\nOs restos construtivos descubertos corresponden \u00e1 planta baixa ou soto dun edificio de grandes dimensi\u00f3ns, cuxo acceso se realizar\u00eda a trav\u00e9s dunha rampla. A s\u00faa planta \u00e9 rectangular, presentando unha orientaci\u00f3n norte-sur, dividida en d\u00faas naves por unha ali\u00f1aci\u00f3n de alicerces.\nO acharse en parte escavada na pedra conf\u00edrelle un car\u00e1cter de estrutura semisubterr\u00e1nea, atop\u00e1ndose pechada por todas as s\u00faas partes, ag\u00e1s pola entrada. Esta particularidade conduce a catalogala como criptop\u00f3rtico. A aparici\u00f3n de \u00e1nforas permite supor un posible uso de almac\u00e9n.\nO achado de diversos elementos arquitect\u00f3nicos exp\u00f3n a existencia dunha segunda planta, da que non se conservou ning\u00fan resto, e que ser\u00eda de grandes dimensi\u00f3ns, debido \u00e1s potentes cimentaci\u00f3ns da estrutura descuberta."}
{"id": "457330", "revid": "98629", "url": "https://gl.wikipedia.org/wiki?curid=457330", "title": "Lars Montin", "text": "Lars Jonasson Montin, nado en setembro de 1723 na illa de Hisingen (municipio de Gotemburgo), e finado o 3 de xaneiro de 1785 en Halmstad, foi un bot\u00e1nico e m\u00e9dico sueco.\nTraxectoria.\nMontin, un dos disc\u00edpulos de Linneo, naceu na illa de Hisingen (Gotemburgo) en 1723, fillo dun vigairo. Asistiu \u00e1 escola secundaria en Gotemburgo, onde seu pai era o director e, en 1743, cando ti\u00f1a 21 anos, trasladouse a Lund, onde comezou a estudar ciencias naturais. Mudouse a Uppsala dous anos despois, onde, inspirado por Carl von Linneo, comezou a estudar medicina. En 1749 realizou unha viaxe a Lule\u00e5, onde realizou estudos de flora e fauna. En 1751 recibiu o doutoramento en medicina en Lund e, en 1756, foi m\u00e9dico provincial en Halland.\nEn Halland reuniuse con outro disc\u00edpulo de Linneo, un dos seus ap\u00f3stolos, Pehr Osbeck, vigairo de Hassl\u00f6v, para levar a cabo as primeiras investigaci\u00f3ns bot\u00e1nicas exhaustivas da paisaxe da zona. En 1766 Montin publicou o \"F\u00f6rtekning p\u00e5 de i Halland vildt v\u00e4xande \u00d6rter, som \u00e4ro s\u00e4llsynte i Sverige, eller ock d\u00e4r ej tillf\u00f6rene blifvit fundne\" (informe sobre as herbas que crec\u00edan de maneira salvase en Halland, e que son pouco frecuentes en Suecia), e \"Kungliga Vetenskapsakademiens handlingaro\" para a Real Academia de Ciencias de Suecia. Entre outras, describiu a especie \"Ranunculus hederaceus\" que, en Suecia, s\u00f3 se encontra en Halland.\nEn 1776 publicou os artigos \"Tv\u00e4nne arter af sn\u00f6ripan\" e \"Physiographiska s\u00e4llskapets handlingar\", nos que presentou os estudos flor\u00edsticos realizados na s\u00faa viaxe a Laponia en 1749. Montin foi elixido en 1771 membro de n\u00famero da Real Academia Sueca de Ciencias. En 1782 obtivo o t\u00edtulo de asesor, e tres anos m\u00e1is tarde faleceu en Halmstad, sendo soterrado na igrexa de S\u00f6ndrum.\nMotin foi un gran coleccionista de plantas, e o seu herbario conservase hoxe no Museo Sueco de Historia Natural.\nEponimia.\nNa s\u00faa honra o ap\u00f3stolo de Linneo Carl Peter Thunberg creou o x\u00e9nero \"Montinia\", cuxa \u00fanica especie, \"Montinia caryophyllacea\", s\u00f3 se encontra no sur de \u00c1frica desde o Cabo de Boa Esperanza at\u00e9 o sur de Angola.\nAbreviatura.\nA abreviatura Motin empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "457331", "revid": "89787", "url": "https://gl.wikipedia.org/wiki?curid=457331", "title": "\u00d3scar Fern\u00e1ndez Mel", "text": "\u00d3scar Fern\u00e1ndez Mel, \u00e1s veces escrito \u00d3scar Fern\u00e1ndez Mell, nado o 24 de marzo de 1931 en Col\u00f3n, e finado o 23 de xu\u00f1o de 2019 na Habana foi un m\u00e9dico, guerrilleiro e pol\u00edtico cubano, de orixe galega.\nGran amigo do Che Guevara, combateu xunto a el en Sierra Maestra e no Congo. Foi alcalde da Habana durante dez anos e embaixador cubano en Londres e Helsinqui.\nTraxectoria.\nOrixe e xuventude.\nFillo de Jos\u00e9 Fern\u00e1ndez Penelas e Mar\u00eda Mel Castro, naturais do lugar de Curr\u00e1s, no concello da Pastoriza. O seu pai emigrou a Cuba de moi novo, onde vendeu carb\u00f3n pola r\u00faa e traballou nunha farmacia do municipio de Perico, na provincia de Matanzas, at\u00e9 que regresou para casar con Mar\u00eda en Breto\u00f1a. Logo marcharon a Cuba e instal\u00e1ronse en Col\u00f3n, onde tiveron cinco fillos, o \u00faltimo deles \u00d3scar, que naceu o 24 de marzo de 1931. Pouco despois a familia volveu a Galicia.\nDespois dun tempo en Breto\u00f1a, foron vivir a Mondo\u00f1edo, \u00e1 casa dunhas irm\u00e1s de Jos\u00e9. A finais de 1937, no transcurso da guerra civil, a familia volveuse embarcar cara Cuba.\nAl\u00ed, Oscar rematou os seus estudos primarios e secundarios en Col\u00f3n e sacou a carreira de medicina na Universidade da Habana. Na universidade comezou a militar no movemento estudantil e a vincularse co Directorio Revolucionario e co Movemento do 26 de Xullo.\nLoita contra Batista.\nEn 1958, en plena ditadura do xeneral Fulgencio Batista, \u00d3scar Fern\u00e1ndez Mel deixouno todo para unirse como m\u00e9dico \u00e1 guerrilla de Fidel Castro en Sierra Maestra, tras co\u00f1ecer que precisaban m\u00e9dicos. Neses montes co\u00f1eceu ao Che Guevara, co que comezou unha amizade que durou ata o final dos seus d\u00edas.\nO 31 de agosto de 1958, sa\u00edu de Sierra Maestra integrado na columna Ciro Redondo, comandada polo Che, en direcci\u00f3n aos montes Escambray, na provincia de Las Villas. A idea de Fidel era levar a guerra ao centro e oeste da illa, para o que ademais da columna do Che, enviou \u00e1 provincia de Pinar del R\u00edo a columna Antonio Maceo comandada por Camilo Cienfuegos. En decembro, en Cabaigu\u00e1n, tivo que colocarlle unha f\u00e9rula e escaiolarlle un brazo ao Che, que fracturou un c\u00f3bado ao caer dun muro. Tam\u00e9n tivo que operar sen anestesia ao guerrilleiro galego Manuel D\u00edaz Gonz\u00e1lez, gravemente ferido nun pulm\u00f3n por culpa dun morteiro.\nMel, ou \"Oscarcito\" como o chamaba o Che, prticipou como axudante daquel na decisiva batalla de Santa Clara e tras o triunfo, o 3 de xaneiro de 1959 dirix\u00edronse \u00e1 Habana para tomar o cuartel La Caba\u00f1a. Os 3.000 soldados que al\u00ed se atopaba xa se renderan fronte aos milicianos do 26 de Xullo e Mel entrou xunto ao Che e Aleida March no cuartel, onde as tropas esperaban en formaci\u00f3n para recibir ao novo comandante da gornici\u00f3n.\nRevoluci\u00f3n Cubana.\nA partir daquel momento, Mel viviu case sempre co Che e a s\u00faa familia, primeiro en La Caba\u00f1a e m\u00e1is tarde nos barrios habaneiros de Ciudad Libertad, Miramar e Nuevo Vedado. Ademais foi designado xefe dos servizos m\u00e9dicos do novo ex\u00e9rcito, presidente do Colexio M\u00e9dico de Cuba e director do Hospital Frank Pa\u00eds.\nEn maio de 1960, tras o terremoto de Valdivia, o m\u00e1is potente rexistrado nunca, dirixiuse a Chile encabezando unha delegaci\u00f3n internacionalista de solidariedade, xesto que logo agradeceu o ent\u00f3n senador Salvador Allende.\nFoi tam\u00e9n nomeado Xefe do Estado Maior do ex\u00e9rcito occidental de Cuba.\nGuerrilla do Congo.\nEn 1965, mentres estaba de vacaci\u00f3ns en Varadero, recibiu unha chamada da Habana invit\u00e1ndoo a acompa\u00f1ar ao Che Guevara que estaba en \u00c1frica loitando nas guerrilla congolesa. Mel era un dos poucos que xa sab\u00eda que o Che marchara para \"exportar a revoluci\u00f3n\", pois tom\u00e1ralle el uns moldes dentais para fabricarlle unha dentadura postiza como parte do disfrace co que sa\u00edu do pa\u00eds, pero pensaba que estar\u00eda en Am\u00e9rica do Sur, pois sab\u00eda que o seu so\u00f1o era levar a revoluci\u00f3n \u00e1 s\u00faa terra natal. Non obstante, cando soubo que o destino era \u00c1frica aceptou sen dubidar e partiu cara Tanzania con Emilio Aragon\u00e9s entre outros.\nEn Dar es Salaam, co\u00f1eceu a Laurent-Desir\u00e9 Kabila, quen para o seu desgusto, pase\u00e1base pola cidade nun Mercedes-Benz. En Kigoma, non lles deixaron cruzar o lago Tanganica na lancha de Kabila, un potente bote, recente doaz\u00f3n cubano-sovi\u00e9tica, e tiveron que facelo nun barco m\u00e1is lento. En Kibamba recibiunos Harry Villegas \"Pombo\" quen lles explicou as enormes dificultades que estaban sufrindo.\nA misi\u00f3n resultou nun desastre absoluto e en novembro a delegaci\u00f3n cubana tivo que emprender a retirada. O Che Guevara quedou na embaixada cubana en Dar es Salaam, mentres o resto de cubanos foron levados polos sovi\u00e9ticos a Moscova e posteriormente \u00e1 Habana. Pero \u00d3scar Fern\u00e1ndez Mel permaneceu en Kigoma, coa misi\u00f3n de atopar a dous cubanos desaparecidos e evacuar aos milicianos congoleses. Tardou catro meses en completar o traballo con \u00e9xito e antes de marchar foi visitar ao Che que segu\u00eda na embaixada. Este ensinoulle as s\u00faas memorias do Congo, nas que o criticaba e Mel replicoulle que as cr\u00edticas eran para si mesmo pois el s\u00f3 segu\u00eda as s\u00faas ordes.\nPol\u00edtica.\nVolveu a Cuba levando os manuscritos do Che sobre a loita de guerrillas no Congo.\nEn 1965 creouse o Partido Comunista de Cuba e no seu primeiro congreso en 1975, Fern\u00e1ndez Mel foi elixido membro do Comit\u00e9 Central. En 1976 foi elixido presidente do Poder Popular da Cidade da Habana (alcalde), cargo que ocupou ata 1986. Logo exerceu como embaixador cubano en Londres e Helsinqui.\nVida persoal.\nDurante os seus d\u00edas de estudante co\u00f1eceu \u00e1 famosa modelo e actriz cubana Odalys Fuentes coa que casou en 1963, co Che Guevara como padri\u00f1o. Tiveron tres fillos: Oscar, Mar\u00eda Karla e Oscar Ernesto. A trav\u00e9s de Odalys fixo amizado co tam\u00e9n famoso artista Benny Mor\u00e9.\nOscar Fern\u00e1ndez Mel volveu a Galicia en 2008, cando foi nomeado fillo ilustre da Pastoriza."}
{"id": "457332", "revid": "25871", "url": "https://gl.wikipedia.org/wiki?curid=457332", "title": "National League Central", "text": "A National League Central ou Liga Nacional Central \u00e9 unha das tres divisi\u00f3ns da Liga Nacional da Major League Baseball (MLB). Esta divisi\u00f3n foi creada en 1994 con dous equipos da National League West (os Cincinnati Reds e os Houston Astros) e tres da National League East (os Chicago Cubs, os Pittsburgh Pirates e os St. Louis Cardinals). No momento de creaci\u00f3n da divisi\u00f3n, supo\u00f1\u00edase que os Pirates permanecer\u00edan na NL East, mentres que os que ser\u00edan trasladados eran os Atlanta Braves. Con todo, en vista a unha futura rivalidade que agardaban manter os Braves co novo equipo dos Florida Marlins, os de Atlanta pediron permanecer, sendo finalmente trasladados os de Pittsburgh. Desde aquela os Pirates te\u00f1en tentado en m\u00faltiples ocasi\u00f3ns regresar \u00e1 Divisi\u00f3n Leste.\nNo ano 1998 a Divisi\u00f3n Central converteuse na divisi\u00f3n con maior n\u00famero de equipos das Grandes Ligas, pasando a ser seis equipos coa chegada dos Milwaukee Brewers desde a American League Central. Para igualar o n\u00famero de equipos entre divisi\u00f3ns, no ano 2013 os Houston Astros foron trasladados \u00e1 American League West. Desde a creaci\u00f3n da divisi\u00f3n o equipo dominador son os Cardinals, os cales ga\u00f1aron once t\u00edtulos da mesma. Por detr\u00e1s est\u00e1n dos Cubs con seis e os Astros con catro. O \u00fanico equipo que a\u00ednda non foi quen de ga\u00f1ar a divisi\u00f3n son os Pirates.\nCampi\u00f3ns.\n\u00a7 \u2013 Debido ao paro de xogadores iniciado o 12 de agosto, esta temporada non houbo ning\u00fan campi\u00f3n oficial. Antes do comezo da folga, os Cincinnati Reds eran os l\u00edderes da divisi\u00f3n. \nEquipos wild card.\nA \"wild card\" (equipos invitados a xogar os Playoffs sen seren campi\u00f3ns de divisi\u00f3n) \u00e9 outorgada ao mellor equipo da cada liga que non conseguiu ser campi\u00f3n dunha das tres divisi\u00f3ns, permit\u00edndolle disputar os playoffs. Desde a temporada 2012, cada liga pos\u00fae dous equipos wild-card. Os dous equipos xogan unha eliminatoria a partido \u00fanico para determinar quen se enfrontar\u00e1 ao cabeza de serie das Series Divisionais da Liga Nacional."}
{"id": "457333", "revid": "72012", "url": "https://gl.wikipedia.org/wiki?curid=457333", "title": "Ap\u00f3stolo de Linneo", "text": ""}
{"id": "457334", "revid": "5132", "url": "https://gl.wikipedia.org/wiki?curid=457334", "title": "AL West", "text": ""}
{"id": "457335", "revid": "5132", "url": "https://gl.wikipedia.org/wiki?curid=457335", "title": "NL West", "text": ""}
{"id": "457336", "revid": "5132", "url": "https://gl.wikipedia.org/wiki?curid=457336", "title": "Divisi\u00f3n Central da Liga Nacional", "text": ""}
{"id": "457337", "revid": "5132", "url": "https://gl.wikipedia.org/wiki?curid=457337", "title": "Liga Nacional Central", "text": ""}
{"id": "457338", "revid": "89787", "url": "https://gl.wikipedia.org/wiki?curid=457338", "title": "Duki Dror", "text": "Zador \"Duki\" Dror (en ), nado en 1963 en Tel Aviv, \u00e9 un director de cinema independente israel\u00ed."}
{"id": "457339", "revid": "23204", "url": "https://gl.wikipedia.org/wiki?curid=457339", "title": "Zador Dror", "text": ""}
{"id": "457340", "revid": "5863", "url": "https://gl.wikipedia.org/wiki?curid=457340", "title": "Mar\u00eda Victoria Villaverde", "text": ""}
{"id": "457343", "revid": "5863", "url": "https://gl.wikipedia.org/wiki?curid=457343", "title": "D\u00eda do Cient\u00edfico Galego", "text": ""}
{"id": "457347", "revid": "65337", "url": "https://gl.wikipedia.org/wiki?curid=457347", "title": "C\u00e9cile Morrisson", "text": "C\u00e9cile Morrisson, nada en Dinan, na rexi\u00f3n francesa da Breta\u00f1a, o 16 de xu\u00f1o de 1940, \u00e9 unha historiadora e numism\u00e1tica francesa especializada no Imperio Bizantino.\nTraxectoria.\nC\u00e9cile Morrisson cursou os seus estudos superiores entre 1958 e 1963 na Escola Normal Superior de Par\u00eds, antes de obter o seu doutoramento en Historia, en 1968, na mesma instituci\u00f3n.\nExerceu a docencia na Escola Pr\u00e1ctica de Altos Estudos entre 1971 e 1978, e \u00e9 directora em\u00e9rita de investigaci\u00f3n no Centro Nacional de Investigaci\u00f3n Cient\u00edfica (CNRS), entidade na que ingresou en 1963 e na que dirixiu o Centro de Historia e Civilizaci\u00f3n de Bizancio (1998-2000).\nNo \u00e1mbito numism\u00e1tico, naquel mesmo 1963 comezou a traballar no Gabinete de Medallas da Biblioteca Nacional de Francia (BNF), organismo que posteriormente dirixiu entre 1988 e 1990. Morrisson reuniu todas as colecci\u00f3ns de moeda bizantina do Gabinete e publicounas en 1970 nun cat\u00e1logo en dous volumes. En colaboraci\u00f3n con f\u00edsicos franceses e estadounidenses, desenvolveu un novo m\u00e9todo non destrutivo de an\u00e1lise metalogr\u00e1fica das moedas no CNRS de Orle\u00e1ns. No Gabinete de Medallas investigou os achados monetarios e a circulaci\u00f3n na \u00c1frica bizantina, en Siria, Sicilia, en Francia, na Britania, na China etc. Ademais das moedas, tam\u00e9n estudou os selos bizantinos. En 1991, catalogou todos os selos da colecci\u00f3n Seyrig, da Biblioteca Nacional de Francia.\nM\u00f3rrisson \u00e9 asesora en materia de moeda bizantina da prestixiosa colecci\u00f3n Dumbarton Oaks, da Universidade Harvard. As\u00ed mesmo, forma parte da Sociedade Francesa de Numism\u00e1tica; \u00e9 membro honorario da Sociedade Romanesa de Numism\u00e1tica e da Sociedade Real de Numism\u00e1tica de B\u00e9lxica, e membro correspondente da Sociedade Numism\u00e1tica Americana. Entre 1991 e 1997, foi a \u00fanica muller ata o momento en presidir a Comisi\u00f3n Internacional de Numism\u00e1tica.\nAdemais, forma parte do Instituto Siciliano de Estudos Bizantinos e Neohel\u00e9nicos Bruno Lavagnini, de Palermo; presidiu o Comit\u00e9 Franc\u00e9s de Estudos Bizantinos e foi secretaria do Comit\u00e9 Arqueol\u00f3xico do CNRS (1997-2000).\nEntre outras entidades aced\u00e9micas, \u00e9 membro honorario da Academia de Ciencias de Austria, membro correspondente da Academia de Atenas e da Academia Medieval de Am\u00e9rica e, desde o 11 de decembro de 2015, membro da \"Acad\u00e9mie des Inscriptions et Belles-lettres de Francia.\"\nReco\u00f1ecementos.\nEntre outros de menor relevancia, estes son alg\u00fans dos premios m\u00e1is importantes dos que C\u00e9cile Morrisson se fixo acredora:\nEscolma de publicaci\u00f3ns.\nA obra cient\u00edfica de C\u00e9cile Morrisson \u00e9 moi extensa, con m\u00e1is de douscentos artigos nas m\u00e1is prestixiosas revistas especializadas e m\u00e1is dunha vintena de libros, tanto como autora \u00fanica como en colaboraci\u00f3n con outros investigadores. Esta \u00e9 unha escolma das monograf\u00edas m\u00e1is representativas publicadas ao longo da s\u00faa carreira cient\u00edfica."}
{"id": "457348", "revid": "1505", "url": "https://gl.wikipedia.org/wiki?curid=457348", "title": "Pa\u00ed\u00f1o", "text": ""}
{"id": "457350", "revid": "1131", "url": "https://gl.wikipedia.org/wiki?curid=457350", "title": "Foli\u00f3n", "text": "Un foli\u00f3n \u00e9 unha verbena celebrada na noite anterior \u00e1s festividades, ou ben un grupo de xente que no Entroido arma festa. Pode referirse a:"}
{"id": "457351", "revid": "85894", "url": "https://gl.wikipedia.org/wiki?curid=457351", "title": "Ferrari SF90", "text": "O Ferrari SF90 foi un monopraza de F\u00f3rmula 1 dese\u00f1ado pola Scuderia Ferrari para competir na tempada . A unidade de potencia, o sistema de transmisi\u00f3n de oito velocidades e o sistema de recuperaci\u00f3n de enerx\u00eda son de Ferrari. O coche ser\u00e1 pilotado polo alem\u00e1n Sebastian Vettel e polo monegasco Charles Leclerc, que far\u00e1 a s\u00faa debut na escuder\u00eda italiana.\nO coche nomeouse SF90 para conmemorar o 90 aniversario da Scuderia Ferrari.\nDese\u00f1o e desenvolvemento.\nAs novas regulaci\u00f3ns para a tempada significan que os equipos deben adoptar un novo dese\u00f1o de \u00e1 frontal m\u00e1is sinxelo e unha \u00e1 traseira m\u00e1is alta e m\u00e1is ampla. A nova cuberta do motor no SF90 \u00e9 moito menor en comparaci\u00f3n co seu predecesor o SF71H para aforrar peso e con fins aerodin\u00e1micos e adopta unha entrada triangular moito m\u00e1is pequena. Ferrari adoptou un acabado mate para a librea do autom\u00f3bil no canto do brillo para aforrar peso.\nResultados.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nLigaz\u00f3ns externas.\nP\u00e1xina Web oficial da Scuderia Ferrari"}
{"id": "457352", "revid": "27155", "url": "https://gl.wikipedia.org/wiki?curid=457352", "title": "Ardeidas", "text": ""}
{"id": "457354", "revid": "23204", "url": "https://gl.wikipedia.org/wiki?curid=457354", "title": "Lagopus lagopus", "text": "Lagopus lagopus, co\u00f1ecido vulgarmente na bibliograf\u00eda internacional como lag\u00f3podo com\u00fan ou lag\u00f3podo escandinavo, \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das tres que compo\u00f1en o x\u00e9nero \"Lagopus\".\nAmplamente distribu\u00edda por Norteam\u00e9rica e Eurasia, especialmente nos bosques de bidueiros e na tundra, comprende numerosas subespecies.\nTaxonom\u00eda.\nDescrici\u00f3n.\nA especie foi descrita en 1758 por Linneo, na 10\u00aa edici\u00f3n do seu \"Systema Naturae\", p\u00e1xina 159, co nome de \"Tetrao lagopus\".\nEtimolox\u00eda.\nV\u00e9xase a de \"Lagopus\".\nSubespecies.\nJ. F. Clemens reco\u00f1ece 19 subespecies de \"Lagopus lagopus\" (Ind\u00edcanse as respectivas \u00e1reas de distribuci\u00f3n):"}
{"id": "457355", "revid": "63181", "url": "https://gl.wikipedia.org/wiki?curid=457355", "title": "Siilinj\u00e4rvi", "text": "Siilinj\u00e4rvi \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 21\u00a0675\u00a0habitantes. A superficie do termo municipal \u00e9 de 507,81\u00a0km2, dos cales 106,85\u00a0km2 son auga. O concello ten unha densidade de poboaci\u00f3n de 54,06\u00a0hab./km\u00b2.\nLimita cos concellos de Kuopio e Lapinlahti, ambos pertencentes \u00e1 s\u00faa mesma regi\u00f3n.\nO concello \u00e9 uniling\u00fce en fin\u00e9s."}
{"id": "457359", "revid": "98629", "url": "https://gl.wikipedia.org/wiki?curid=457359", "title": "Hematop\u00f3didos", "text": "A dos hematop\u00f3didos (Haematopodidae) \u00e9 unha \u00e9 unha familia de aves lim\u00edcolas da orde dos caradriformes que comprende un \u00fanico x\u00e9nero, Haematopus.\nAs s\u00faas especies, co\u00f1ecidas en galego como gabitas, gavitas, ou lampareiros, enc\u00f3ntranse nas costas de todo o mundo, ag\u00e1s nas rexi\u00f3ns polares e nalgunhas rexi\u00f3ns tropicais de \u00c1frica e o sueste asi\u00e1tico. As excepci\u00f3ns a esta distribuci\u00f3n costeira son \"H. ostralegus\" e \"H. finschi\", que se reproducen lonxe das costas, \u00e1s veces moi no interior. No pasado houbo moita confusi\u00f3n sobre os l\u00edmites das especies; por exemplo, determinadas poboaci\u00f3ns de \"H. bachmani\" recibiron o status de especie, pero \"H. longirostris\" foi considerada unha soa especie.\nEn Galicia vive \"Haematopus ostralegus\".\nTaxonom\u00eda.\nDescrici\u00f3n.\nFamilia.\nA familia foi descrita en 1838 polo naturalista franc\u00e9s Charles Lucien Bonaparte.\nX\u00e9nero.\nO x\u00e9nero fora descrito en 1758 por Linnaeus na 10\u00aa edici\u00f3n do seu \"Systema naturae\".\nEtimolox\u00eda.\nO nome cient\u00edfico do x\u00e9nero, \"Haematopus\", est\u00e1 formado pola uni\u00f3n das voces do grego antigo \u03b1\u1f33\u03bc\u03b1. \"ha\u00edma\", \"sangue\", e \u03c0\u03bf\u03cd\u03c2 \"po\u00fas\", \"p\u00e9\", \"pata\" (de animal). Literalmente: \"os de patas de cor do sangue\".\nEspecies.\nSegundo a \"IOC World Bird List\" do Congreso Ornitol\u00f3xico Internacional, Versi\u00f3n 9.2 (2019), na actiualidade reco\u00f1\u00e9cense as especies seguintes:\nAdemais, unha especie end\u00e9mica das illas Canarias extinguiuse recentemente:\nCaracter\u00edsticas.\nAs distintas especies de gabitas mostran poucas variaci\u00f3ns en forma e aparencia. Miden desde os 39 aos 50\u00a0cm de lonxitude e de 72 a 91\u00a0cm de envergadura alar. A gabita (ou gabita euroasi\u00e1tica) \u00e9 a m\u00e1is lixeira como media, de 526\u00a0g, mentres que o \"Haematopus fuliginosus\" \u00e9 o m\u00e1is pesado con 819\u00a0g. A plumaxe de todas as especies \u00e9 ou toda negra ou negra (ou mar\u00f3n escura) por arriba e branca por debaixo. O \"Haematopus unicolor\" \u00e9 un tanto excepcional por ser todo negro ou pinto. Son aves grandes e ruidosas parecidas a p\u00edllaras (x\u00e9nero \"Pluvialis\"), con peterios masivos longos laranxas ou vermellos usados para esmagar ou abrir moluscos. A forma do peteiro var\u00eda entre especies, segundo a s\u00faa dieta. As aves con peteiros con punta con forma de folla de coitelo forzan a abertura ou esmagan as cunchas de moluscos, e os que te\u00f1en puntas bicudas tenden a sondar o substrato buscando vermes an\u00e9lidos. Mostran dimorfismo sexual, xa que as femias te\u00f1en peteiros m\u00e1is longos e pesados que os machos.\nAlimentaci\u00f3n.\nA dieta das gabitas var\u00eda segundo a localidade. As especies que viven no interior alim\u00e9ntanse de mi\u00f1ocas e larvas de insectos. A dieta das especies costeiras \u00e9 m\u00e1is variada, a\u00ednda que depende do tipo de costa; en estuarios os bivalvos, gaster\u00f3podos e vermes poliquetos son a parte m\u00e1is importante da dieta, mentres que nas costas rochosas depredan lapas, mexill\u00f3ns, diversos gaster\u00f3podos e quit\u00f3ns. Outras presas son equinodermos, peixes e cangrexos.\nReproduci\u00f3n.\nCase todas as especies de gabitas son mon\u00f3gamas, a\u00ednda que hai informes de poligamia na gabita euroasi\u00e1tica. Son territoriais durante a estaci\u00f3n reprodutora (e unhas poucas especies defenden o territorio todo o ano). Hai unha forte fidelidade \u00e1 parella e ao sitio nas especies que foron estudadas, e unha parella defendeu o mesmo sitio durante 20 anos. Fan un s\u00f3 intento de nidificaci\u00f3n en cada estaci\u00f3n reprodutora, que ten lugar nos meses de ver\u00e1n. Os ni\u00f1os son simples, escavaci\u00f3ns no chan que poden estar forradas e situados nun lugar con boa visibilidade. Os ovos te\u00f1en pintas e son cr\u00edpticos. Po\u00f1en entre un e catro ovos, pero o t\u00edpico son tres no hemisferio norte e dous no sur. A incubaci\u00f3n dos ovos \u00e9 compartida pero non proporcionalmente, porque as femias tenden a pasar m\u00e1is tempo chocando os ovos e os machos oc\u00fapanse m\u00e1is da defensa do territorio. O per\u00edodo de incubaci\u00f3n var\u00eda coa especie, e dura entre 24 e 39 d\u00edas. Igual que o cuco, \u00e1s veces po\u00f1en os seus ovos nos ni\u00f1os doutras especies, como gaivotas, abandon\u00e1ndoos para que a outra ave coide os polos.\nConservaci\u00f3n.\nA especie das illas Canarias \"Haematopus meadewaldoi \" extinguiuse no s\u00e9culo XX. O \"Haematopus chathamensis\" \u00e9 end\u00e9mico das illas Chatham de Nova Zelandia, pero est\u00e1 na lista das especies en perigo da IUCN, mentres que os \"Haematopus moquini\" de \u00c1frica e os \"Haematopus ostralegus\" de Eurasia consid\u00e9ranse case ameazados. Houbo conflitos cos criadores comerciais de moluscos que consideraban que estas aves prexudicaban as s\u00faas explotaci\u00f3ns, pero os estudos sobre o seu impacto mostraron que o destas aves \u00e9 moito menor que o dos cangrexos.\nEspecies.\nCo\u00f1\u00e9cese unha especie f\u00f3sil: \"Haematopus sulcatus\" do Plioceno temper\u00e1n da Florida."}
{"id": "457360", "revid": "27155", "url": "https://gl.wikipedia.org/wiki?curid=457360", "title": "Haematopodidae", "text": ""}
{"id": "457361", "revid": "27155", "url": "https://gl.wikipedia.org/wiki?curid=457361", "title": "Haematopus", "text": ""}
{"id": "457362", "revid": "5863", "url": "https://gl.wikipedia.org/wiki?curid=457362", "title": "Selecci\u00f3n espa\u00f1ola de baloncesto", "text": ""}
{"id": "457363", "revid": "5863", "url": "https://gl.wikipedia.org/wiki?curid=457363", "title": "Pel\u00edcula de culto", "text": ""}
{"id": "457364", "revid": "85894", "url": "https://gl.wikipedia.org/wiki?curid=457364", "title": "Club Atletismo Carballo", "text": "O Club Atletismo Carballo \u00e9 un club de atletismo da localidade de Carballo, Galiza. Fundado en 2013, a s\u00faa presidenta dende a s\u00faa fundaci\u00f3n \u00e9 Ascensi\u00f3n V\u00e1zquez Bertoa.\nHistoria.\nO club foi fundado en 2013 para impulsar o atletismo na capital de Berganti\u00f1os, modalidade representada daquela unicamente polos Muditos, e anteriormente pola secci\u00f3n AD Xiria, que non chegar\u00eda ter un longo percorrido. A presentaci\u00f3n da entidade tivo lugar o 10 de outubro dese mesmo ano na casa do concello nun acto presidido polo daquela alcalde Evencio Ferrero Rodr\u00edguez. Nos seus inicios contou tan s\u00f3 con 10 deportistas que realizaban as s\u00faas actividades nas instalaci\u00f3ns do recinto deportivo do colexio San Luis Romero, o parque do Chor\u00eds e as instalaci\u00f3ns do Grupo Calvo, con Pepe Dom\u00ednguez como responsable da \u00e1rea t\u00e9cnica.\nEn 2018 o club estivo a piques de desaparecer pola falta dun corpo t\u00e9cnico especializado. Finalmente o acordo de colaboraci\u00f3n co Club Atletismo Riazor da Coru\u00f1a asinado en 2017 posibilitou que a entidade carballesa sa\u00edra \u00e1 competici\u00f3n unha tempada m\u00e1is, ao garantir a instituci\u00f3n coru\u00f1esa a presenza dalgunha persoa do seu corpo t\u00e9cnio en Carballo se ningunha outra persoa asim\u00eda a praza vacante."}
{"id": "457365", "revid": "5863", "url": "https://gl.wikipedia.org/wiki?curid=457365", "title": "Residencia Almirante Vierna", "text": ""}
{"id": "457366", "revid": "5863", "url": "https://gl.wikipedia.org/wiki?curid=457366", "title": "Residencia Sanitaria Almirante Vierna", "text": ""}
{"id": "457370", "revid": "5863", "url": "https://gl.wikipedia.org/wiki?curid=457370", "title": "Montserrat Boix Piqu\u00e9", "text": ""}
{"id": "457371", "revid": "1505", "url": "https://gl.wikipedia.org/wiki?curid=457371", "title": "Dromaius novaehollandiae", "text": ""}
{"id": "457373", "revid": "23204", "url": "https://gl.wikipedia.org/wiki?curid=457373", "title": "Big Band do Conservatorio de Carballo", "text": "A Big Band do Conservatorio da Carballo \u00e9 unha big band, ou orquestra de jazz, creada en 1993 na localidade de Carballo, Galiza. Dirixida nos seus inicios por Marcial Figueroa Rodr\u00edguez, a Big Band do Conservatorio de Carballo est\u00e1 integrada polo alumnado do Conservatorio Profesional de M\u00fasica de Carballo, se ben nos seus inicios tivo que incorporar a persoas que non ti\u00f1an relaci\u00f3n co conservatorio. Logo da xubilaci\u00f3n de Marcial Figueroa f\u00edxose cargo da direcci\u00f3n da agrupaci\u00f3n Miguel Su\u00e1rez, impulsor da agrupaci\u00f3n e director do conservatorio carball\u00e9s durante 23 anos.\nA base do repertorio da agrupaci\u00f3n \u00e9 a m\u00fasica das d\u00e9cadas de 1940 e 1950, predominantemente o jazz e o swing, as\u00ed como m\u00fasica latina ou temas da m\u00fasica popular galega e espa\u00f1ola.\nEn 1999 a Big Band do Conservatorio de Carballo gravou o seu primeiro disco na Casa da Xuventude de Carballo con temas de Jerry Gray, Ernesto Lecuona, Ces\u00e1reo Alonso ou Rossini. Ten tocado en distintos lugares da xeograf\u00eda galega e protagonizado intervenci\u00f3ns televisivas como a s\u00faa aparici\u00f3n no programa \"Luar\" da TVG."}
{"id": "457375", "revid": "98629", "url": "https://gl.wikipedia.org/wiki?curid=457375", "title": "Recurvirr\u00f3stridos", "text": "Os recurvirr\u00f3stridos (\"Recurvirostridae\") constit\u00faen unha familia de aves lim\u00edcolas da suborde Charadrii. Comprenden dous grupos distintos de aves, as avocetas (un x\u00e9nero) e as pernalongas ou patudas (dous x\u00e9neros). En Galicia viven as especies \"Recurvirostra avosetta\" e \"Himantopus himantopus\".\nDescrici\u00f3n.\nOs recurvirr\u00f3stridos miden de 30 a 46\u00a0cm de lonxitude e pesan de 140 a 435\u00a0g; os machos son xeralmente algo menores que as femias. Todos pos\u00faen peteiros, pescozos e patas longos e delgados. O peteiro das avocetas est\u00e1 curvado cara a arriba, e o animal m\u00f3veo a esquerda e dereita cando busca alimento nas augas salobres ou salinas pouco profundas. O peteiro das pernalongas \u00e9, ao contrario, recto. As dedas anteriores est\u00e1n palmadas na maior\u00eda das pernalongas, e totalmente palmadas nas avocetas e na pernalonga da especie \"Cladorhynchus leucocephalus\", que \u00e9 m\u00e1is nadadora. A maior\u00eda das especies ten unha plumaxe con \u00e1reas facendo contraste en branco e negro, e algunhas especies te\u00f1en manchas de cor beixe ou marr\u00f3n na cabeza ou peito. Os dosu sexos son similares.\nAs s\u00faas vocalizaci\u00f3ns son xeralmente ouveos dunha ou d\u00faas s\u00edlabas.\nDistribuci\u00f3n e h\u00e1bitat.\nAs aves desta familia son cosmopolitas, con distribuci\u00f3n por todos os continentes ag\u00e1s a Ant\u00e1rtida, e est\u00e1n presentes en moitas illas oce\u00e1nicas. Varias especies te\u00f1en unha \u00e1rea de distribuci\u00f3n ampla e unhas poucas est\u00e1n m\u00e1is localizadas.\nUnha especie, \"Himantopus novaezelandiae\" de Nova Zelandia st\u00e1 en perigo cr\u00edtico debido \u00e1 perda de h\u00e1bitat, predadores introducidos e hibridaci\u00f3n coa \"Himantopus leucocephalus\".\nAlimentaci\u00f3n.\nEstas especies alim\u00e9ntanse de pequenos animais acu\u00e1ticos como moluscos, camar\u00f3ns e outros crust\u00e1ceos, larvas de insectos, an\u00e9lidos, c\u00e1gados e pequenos peixes.\nReproduci\u00f3n.\nOs recurvirr\u00f3stridos reprod\u00facense en campo aberto preto da auga, a mi\u00fado en colonias pouco densas. Defenden os seus territorios de nidificaci\u00f3n vigorosamente con exhibici\u00f3ns agresivas, e espantan os intrusos e posibles predadores facendo moito ru\u00eddo. Son mon\u00f3gamos, a\u00ednda que os lazos de parella non se mante\u00f1en dunha estaci\u00f3n reprodutora a outra. Os seus ovos son de cores claras con marcas escuras, e pesan de 22 a 44\u00a0g. Po\u00f1en tres ou catro en ni\u00f1os moi simples, e ambos os proxenitores comparten as tarefas de incubaci\u00f3n, que se prolongan por 22 a 28 d\u00edas. O \"Cladorhynchus leucocephalus\" pode reproducirse s\u00f3 unha vez cada poucos anos, xa que se reproduce en lagos temporais orixinados polas chuvias nos desertos de Australia, que non se forman todos os anos. Os polos te\u00f1en penuxe e son precoces, polo que abandonan o ni\u00f1o un d\u00eda despois de eclosionar; empluman en de 28 a 35 d\u00edas. En todas as especies menos o \"Cladorhynchus leucocephalus\", os polos que deixan o ni\u00f1o son coidados polos pais durante varios meses e poden desprazarse a novas \u00e1reas e defender o territorio al\u00ed. Os \"Cladorhynchus leucocephalus\" desv\u00edanse deste comportamento ao xuntar os seus polos en masivas \"garder\u00edas\" ou \"cr\u00e8ches\", que poden contar con varios centos de cr\u00edas.\nTaxonom\u00eda.\nA taxonom\u00eda dos recurvirr\u00f3stridos \u00e9 moi debatida, e o x\u00e9nero \"Himantopus\" considerouse que ti\u00f1a dous ou seis especies."}
{"id": "457378", "revid": "27155", "url": "https://gl.wikipedia.org/wiki?curid=457378", "title": "Recurvirostridae", "text": ""}
{"id": "457380", "revid": "1131", "url": "https://gl.wikipedia.org/wiki?curid=457380", "title": "Balonm\u00e1n \u00c1rtabro Novo Mesoiro", "text": "O Club Balonm\u00e1n \u00c1rtabro Novo Mesoiro foi un equipo de balonm\u00e1n\u00a0da cidade da Coru\u00f1a, Galiza. O club naceu en 2013 e desapareceu en 2017 por motivos econ\u00f3micos."}
{"id": "457382", "revid": "5080344", "url": "https://gl.wikipedia.org/wiki?curid=457382", "title": "Norwegian Air Norway", "text": "Norwegian Air Norway \u00e9 unha aeroli\u00f1a de baixo custo sueca con sede en Oslo, e unha subsidiaria totalmente integrada de Norwegian Air Shuttle. Creado o 17 de xu\u00f1o de 2013, opera servizos regulares desde o aeroporto de Oslo-Gardermoen. Todos os avi\u00f3ns est\u00e1n rexistrados en Noruega."}
{"id": "457383", "revid": "5080345", "url": "https://gl.wikipedia.org/wiki?curid=457383", "title": "NAN", "text": ""}
{"id": "457407", "revid": "25871", "url": "https://gl.wikipedia.org/wiki?curid=457407", "title": "Josefa Goldar Rey", "text": "Josefa Goldar Rey, nada en Caldas de Reis en 1905 e finada o 11 de xu\u00f1o de 1992 en Buenos Aires, foi unha actriz de teatro e cinema arxentina de orixe galega.\nTraxectoria.\nFilla de Jos\u00e9 Goldar e Carmen Rey, a familia, con tres fillos, emigrou \u00e1 Arxentina sendo Josefa moi nova, en 1909.\nFundou co seu home, Le\u00f3nidas Barletta, o Teatro Del Pueblo. Polos seus escenarios pasaron moitas pezas consideradas revolucionarias para a s\u00faa \u00e9poca.\nMilitante de esquerdas, o seu debut no cinema foi no filme \"Los afincaos\" (1941) e m\u00e1is adiante participou no elenco de varias pel\u00edculas en papeis secundarios.\nFilmograf\u00eda.\n "}
{"id": "457411", "revid": "5863", "url": "https://gl.wikipedia.org/wiki?curid=457411", "title": "Josefa Goldar", "text": ""}
{"id": "457414", "revid": "98629", "url": "https://gl.wikipedia.org/wiki?curid=457414", "title": "Lisa Sheridan", "text": "Lisa Sheridan, nada en Macon (Xeorxia) o 5 de decembro de 1974 e finada o 25 de febreiro de 2019 en Nova Orleans, era unha actriz estadounidense.\nTraxectoria.\nTraxectoria profesional.\nAfeccioada ao teatro dende cativi\u00f1a, a s\u00faa primeira interpretaci\u00f3n foi aos 11 anos. Graduose na Mount de Sales Academy e estudou arte dram\u00e1tica na Universidade Carnegie Mellon de Pittsburg, Pensilvania, onde se graduou con honores e recibiu o premio \"Thomas Auclair Memorial Scholarship Award\" \u00e1 estudante m\u00e1is prometedora como actriz.\nTraballou en catro series televisivas de diferentes duraci\u00f3ns: \"Invasion\", \"FreakyLinks\", \"Legacy\" e \"Journeyman.\" Tam\u00e9n participou como invitada en varios episodios de: \"\" e \"Still the King\" .\nO seu derradeiro traballo foi na pel\u00edcula independente \"Strange Nature\" (2018), escrito e dirixido por Jim Ojala.\nVida privada.\nDo 2000 at\u00e9 o 2003, estivo comprometida con Ron Livingston, a quen co\u00f1eceu cando traballaron no filme \"Beat\" (2000). Finou cando contaba con 44 anos de idade, na s\u00faa casa en Nova Orle\u00e1ns."}
{"id": "457416", "revid": "5863", "url": "https://gl.wikipedia.org/wiki?curid=457416", "title": "Maria Del Carmen Fidalgo Sanchez Puga", "text": ""}
{"id": "457421", "revid": "27155", "url": "https://gl.wikipedia.org/wiki?curid=457421", "title": "Esther Lederberg", "text": "Esther Miriam Zimmer Lederberg, nada no Bronx o 18 de decembro de 1922, e finado o 11 de novembro de 2006, foi unha microbi\u00f3loga estadounidense, pioneira en xen\u00e9tica bacteriana. As s\u00faas contribuci\u00f3ns m\u00e1is notables incl\u00faen o descubrimento do virus bacteri\u00f3fago \u03bb, a transferencia de xenes entre bacterias por transduci\u00f3n especializada, o desenvolvemento do m\u00e9todo de r\u00e9plica en placa para o cultivo de bacterias e o descubrimento do pl\u00e1smido F ou factor de fertilidade.\nLederberg tam\u00e9n fundou e dirixiu o agora extinto Plasmid Reference Center na Universidade de Stanford, onde manti\u00f1a, nomeaba e distribu\u00eda pl\u00e1smidos de moitos tipos, inclu\u00edndo aqueles con resistencia antibi\u00f3tica, resistencia a metais pesados, virulencia, conxugaci\u00f3n, colicinas, transposones, e outros factores desco\u00f1ecidos.\nTraxectoria.\nEsther Miriam Zimmer naceu no Bronx, Nova York, en 1922. Foi a primeira dos dous fillos do matrimonio formado por David Zimmer e Pauline Geller Zimmer. O seu irm\u00e1n, Benjamin, naceu ao ano seguinte. Nenos durante a Gran Depresi\u00f3n, a s\u00faa comida era a mi\u00fado un anaco de pan sobre o que a s\u00faa nai esparc\u00eda o zume dun tomate.\nZimmer destacou nos seus estudos. Cursou os seus estudos secundarios en Evander Child's High School no Bronx, onde se graduou aos 16 anos. Recibiu unha bolsa para estudar bioqu\u00edmica no Hunter College, en Nova York, onde se graduou en 1942. Entre 1941 e 1942, Zimmer traballou no Xard\u00edn Bot\u00e1nico de Nova York, investigando en \"Neurospora crassa\" baixo a direcci\u00f3n de Bernard Ogilvie Dodge.\nTras a s\u00faa gradaci\u00f3n, Zimmer traballou como axudante de investigaci\u00f3n de Alexander Hollaender e Milislav Demerec no Instituto Carnegie de Washington (m\u00e1is adiante, Laboratorio Cold Spring Harbor). En 1944 obtivo unha bolsa na Universidade Stanford como axudante de George Wells Beadle.Trasladouse a California, e tras un ver\u00e1n de estudos na Estaci\u00f3n Mari\u00f1a Hopkings con Cornelius Van Niel, comezou unha mestr\u00eda en xen\u00e9tica. Durante a s\u00faa estad\u00eda en Stanford traballou con Edward Tatum, de Yale, en xen\u00e9tica bacteriana e obtivo o seu t\u00edtulo de mestr\u00eda en 1946.\nCasou con Joshua Lederberg en 1946, tras o cal comezou a traballar no seu doutoramento na Universidade de Wisconsin. A s\u00faa tese foi sobre o control xen\u00e9tico de mutabilidade na bacteria \"Escherichia coli.\" Joshua Lederberg aceptou un posto de profesor asociado na mesma universidade. Esther terminou o seu doutoramento baixo o patrocinio de R. A. Bring, en 1950, o mesmo ano que descubriu o ciclo lisox\u00e9nico do bacteri\u00f3fago lambda.\nEsther e Joshua Lederberg divorci\u00e1ronse en 1966. Ela contraeu novamente matrimonio con Matthew Simon en 1993.\nEsther Miriam Zimmer Lederberg morreu o 11 de novembro de 2006, de pneumon\u00eda e fallo card\u00edaco, aos 83 anos.\nContribuci\u00f3ns \u00e1 microbiolox\u00eda e a xen\u00e9tica.\nLederberg quedou na Universidade de Wisconsin a maior parte da d\u00e9cada de 1950. Al\u00ed descubriu o bacteri\u00f3fago lambda, empezou a investigar sobre a relaci\u00f3n entre a transduci\u00f3n e o ciclo lisox\u00e9nico de devandito fago, descubriu o factor de fertilidade de \"E. coli\" xunto a Luigi Luca Cavalli-Sforza, inxeniuou a primeira posta en funcionamento exitosa do m\u00e9todo de r\u00e9plica en placa xunto a Joshua Lederberg, e axudou a descubrir e entender os mecanismos xen\u00e9ticos da transduci\u00f3n especializada. Estas contribuci\u00f3ns foron a base de gran parte do traballo en xen\u00e9tica posterior.\nBacteri\u00f3fago Lambda e transduci\u00f3n especializada.\nEsther Lederberg foi a primeira en illar o bacteri\u00f3fago lambda, un virus de ADN que illou de \"Escherichia coli\" K-12 en 1950. Era un virus que, no canto de multiplicarse rapidamente no interior da c\u00e9lula infectada e matala, pod\u00eda integrar o seu material xen\u00e9tico no da bacteria infectada e transmitirse dunha xeraci\u00f3n a outra sen causar dano \u00e1 c\u00e9lula. O ADN v\u00edrico pod\u00eda activarse de novo en determinadas circunstancias, por exemplo, cando a bacteria atop\u00e1base en condici\u00f3ns de tensi\u00f3ns. Ent\u00f3n a maquinaria celular da bacteria fabricaba exemplares do virus, que causaban a morte da c\u00e9lula bacteriana. O bacteri\u00f3fago ti\u00f1a un dobre comportamento, con dous tipos de ciclo vital, que m\u00e1is adiante se denominaron lisox\u00e9nico (cando se incorpora ao material xen\u00e9tico da c\u00e9lula) e l\u00edtico (cando se reproduce e causa a lisis da c\u00e9lula bacteriana). A facilidade de crecemento de devandito bacteri\u00f3fago, a s\u00faa condici\u00f3n de virus non pat\u00f3xeno (excepto para a bacteria), a facilidade de manipulaci\u00f3n e o gran co\u00f1ecemento que se ti\u00f1a sobre a bacteria que infectaba (\"E. coli\") fixeron que pronto se adoptase ese virus como organismo modelo para o estudo doutros virus con comportamento semellante.\nO seu traballo permitiu un mellor entendemento da transduci\u00f3n especializada, importante para explicar un mecanismo de transferencia da resistencia das bacterias.\nFactor de fertilidade bacteriana.\nO Factor de fertilidade (tam\u00e9n co\u00f1ecido como factor F) \u00e9 unha secuencia bacteriana de ADN que permite que unha bacteria poida producir un pelo sexual necesario para a conxugaci\u00f3n. A secuencia cont\u00e9n 20 xenes tra (por \"transferencia\") e outras secuencias xen\u00e9ticas responsables de incompatibilidade, replicaci\u00f3n e outras funci\u00f3ns. O factor F at\u00f3pase nun \"episoma\", que pode existir como pl\u00e1smido independente ou integrarse no xenoma da c\u00e9lula bacteriana. O descubrimento de Esther Lederberg xurdiu directamente dos seus experimentos para atopar o profago lambda do \"E. coli.\" Cando lle fallaron algunhas cruces para obter formas recombinantes, supuxo que algunhas das s\u00faas cepas de \"E. coli\" perderan un \"factor de fertilidade\".\nM\u00e9todo de r\u00e9plica en placa.\nA pesar de que hab\u00eda outras metodolox\u00edas precursoras \u00e1 que ela ideou, eran menos eficaces, e non resolveron o problema de reproducir colonias bacteriales en masa coa mesma configuraci\u00f3n que ti\u00f1an na placa de Petri da que se partiu. O que se buscaba era como dispor da copia dun debuxo ou a firma de algu\u00e9n mediante un selo de goma untado nun tamp\u00f3n de tinta. En 1951, Esther Lederberg logrou obter r\u00e9plicas id\u00e9nticas mediante unha t\u00e9cnica moi sinxela. Constru\u00edu un \"selo\" da mesma medida que a placa de Petri, pero non era de goma, sen\u00f3n de veludo de algod\u00f3n esterilizado. As pequenas fibras da superficie do veludo crav\u00e1banse no agar da placa orixinal e, ao fregar co selo unha nova placa, inoculaba as bacterias e as colonias que crec\u00edan fac\u00edano na posici\u00f3n que na placa orixinal. Un ano despois, ela e o seu marido publicaron un artigo detallando a metodolox\u00eda. A\u00ednda que a idea fora dela, o primeiro autor do artigo foi o seu marido.\nOutras contribuci\u00f3ns.\nEsther Lederberg regresou a Stanford en 1959 con Joshua Lederberg. Permaneceu en Stanford para continuar coa s\u00faa carreira de investigaci\u00f3n, e al\u00ed fundou e dirixiu o Plasmid Reference Center (PRC) na Facultade de Medicina de Stanford entre 1976 e 1986. O 25 de febreiro de 2015, Stanford publicou moitas fotograf\u00edas do seu traballo na s\u00faa conta de Flickr.\nRetirouse do seu posto no Departamento de Microbiolog\u00eda e Inmunolog\u00eda de Stanford en 1985, pero continuou dirixindo o PRC durante case unha d\u00e9cada m\u00e1is.\nRetos profesionais: discriminaci\u00f3n de x\u00e9nero.\nO microbi\u00f3logo Stanley Falkow afirmou que Esther Lederberg \"experimental e metodoloxicamente, era un xenio no laboratorio.\" A\u00ednda as\u00ed, a pesar de que Esther Lederberg foi unha investigadora pioneira, afrontou retos significativos como cient\u00edfica nos '50 e '60.\nSegundo Luigi Luca Cavalli-Sforza, colaborar co seu marido dificultoulle ter unha carreira estable e independente.\nEsther Lederberg tivo que loitar para obter un posto de traballo na Universidade de Stanford. En 1974, un cambio na pol\u00edtica daquela universidade f\u00edxoa pasar de Cient\u00edfico S\u00e9nior a ser Profesora Adxunta, unha posici\u00f3n m\u00e1is desfavorable nalg\u00fans aspectos.\nAllan Campbell fixo notar a inxusta actitude de Stanford cara \u00e1s mulleres cient\u00edficas nunha carta de recomendaci\u00f3n para Esther Lederberg escrita en 1971: \"penso que ela \u00e9 moi valiosa para a Universidade e merece un ascenso de acordo aos costumes habituais do seu departamento (por exemplo, que o seu Comit\u00e9 de Promoci\u00f3n das Mulleres recom\u00e9ndea da mesma maneira que un Comit\u00e9 de Promoci\u00f3ns dos Homes far\u00eda ascender a un cient\u00edfico home).\"\nOutros intereses.\nEsther Lederberg tivo intereses culturais que \u00edan m\u00e1is al\u00f3 da ciencia.\nM\u00fasica.\nToda a s\u00faa vida tivo afecci\u00f3n \u00e1 m\u00fasica, con especial dedicaci\u00f3n \u00e1 m\u00fasica antiga. Foi membro fundadora da Mid-Peninsula Recorder Orchestra en 1962, que presidiu durante varios anos. Consciente de que gran parte da m\u00fasica antiga era realmente m\u00fasica de danza, Lederberg estudou tam\u00e9n danza Renacentista e isabelina. Gust\u00e1balle a m\u00fasica sinf\u00f3nica, a \u00f3pera, e as operetas de Gilbert e Sullivan.\nLiteratura.\nO gusto de Esther na literatura era ecl\u00e9ctico; a s\u00faa biblioteca inclu\u00eda obras cl\u00e1sicas e contempor\u00e1neas de autores como Gore Vidal, Ursula K. Lle Guin, Margaret Atwood e Michael Crichton. Tam\u00e9n lle gustaban as obras de Charles Dickens e Jane Austen, e pertenceu a sociedades que estudaban e rend\u00edan homenaxe a eses autores.\nBot\u00e1nica e xard\u00edns bot\u00e1nicos.\nLederberg interesouse durante toda a s\u00faa vida pola bot\u00e1nica e os xard\u00edns bot\u00e1nicos. Propuxo que se plantasen plantas ind\u00edxenas como papoulas e lupinos no campus da Universidade de Stanford, argumentando que ademais de ser bonitas non necesitar\u00edan de rega \u2014 unha consideraci\u00f3n importante para un campus localizado na Ba\u00eda de San Francisco, que ten secas frecuentes."}
{"id": "457427", "revid": "63181", "url": "https://gl.wikipedia.org/wiki?curid=457427", "title": "Sonkaj\u00e4rvi", "text": "Sonkaj\u00e4rvi \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 3\u00a0969\u00a0habitantes. A superficie do termo municipal \u00e9 de 1\u00a0576,78\u00a0km2, dos cales 110,93\u00a0km2 son auga. O concello ten unha densidade de poboaci\u00f3n de 2,71\u00a0hab./km\u00b2.\nLimita cos concellos de Iisalmi, Lapinlahti, Rautavaara, Vierem\u00e4, Kajaani e Sotkamo, estes dous \u00faltimos na rexi\u00f3n veci\u00f1a de Kainuu.\nO concello \u00e9 uniling\u00fce en fin\u00e9s."}
{"id": "457438", "revid": "5132", "url": "https://gl.wikipedia.org/wiki?curid=457438", "title": "Copa Pr\u00edncipe de Asturias de baloncesto", "text": ""}
{"id": "457442", "revid": "785", "url": "https://gl.wikipedia.org/wiki?curid=457442", "title": "O Porto do Asno", "text": ""}
{"id": "457443", "revid": "85894", "url": "https://gl.wikipedia.org/wiki?curid=457443", "title": "O Camareiro, Cumbraos, Sobrado", "text": "O Camareiro \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 5 habitantes (3 homes e 2 mulleres)."}
{"id": "457444", "revid": "785", "url": "https://gl.wikipedia.org/wiki?curid=457444", "title": "O Camareiro", "text": ""}
{"id": "457445", "revid": "85894", "url": "https://gl.wikipedia.org/wiki?curid=457445", "title": "Carral, Cumbraos, Sobrado", "text": "Carral \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 18 habitantes (11 homes e 7 mulleres)."}
{"id": "457446", "revid": "85894", "url": "https://gl.wikipedia.org/wiki?curid=457446", "title": "Casa Cami\u00f1o, Cumbraos, Sobrado", "text": "Casa Cami\u00f1o \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 11 habitantes (5 homes e 6 mulleres)."}
{"id": "457447", "revid": "23204", "url": "https://gl.wikipedia.org/wiki?curid=457447", "title": "Braunschweig", "text": "Braunschweig (en baixo alem\u00e1: \"Brunswiek\") \u00e9 unha cidade alem\u00e1 situada no estado federado da Baixa Saxonia, ocupando aqu\u00ed a posici\u00f3n de segunda m\u00e1is poboada detr\u00e1s de Hannover. Dividido polo r\u00edo Oker o seu centro hist\u00f3rico alberga o castelo Dankwarderode e as esculturas coa her\u00e1ldica de Henrique o Le\u00f3n, como o le\u00f3n de bronce da praza da Catedral de St. Blasii, \u00fanica estatua de bronce ao norte dos Alpes na s\u00faa \u00e9poca.\nA cidade est\u00e1 situada a 67\u00a0km de Hannover e a 40\u00a0km de Wolfsburg.\nHistoria e caracter\u00edsticas.\nEsta cidade da Baixa Saxonia foi o centro econ\u00f3mico do Imperio en tempos da Revoluci\u00f3n Industrial e foco econ\u00f3mico e cultural durante o Renacemento onde se estrearon Fausto I de Goethe e a traxedia de Lessing Emilia Galotti.\nCidade ata o seu falecemento de Henrique o Le\u00f3n. Foi el quen a introduce como socia da Liga Hanse\u00e1tica e isto el\u00e9vaa a n\u00facleo comercial europeo.\nO r\u00edo Oker era naveg\u00e1bel e selaba o tr\u00e1fico de mercador\u00edas dos r\u00edos Aller e Weser, o comercio de Bremen e o do Mar do Norte. Braunschweig chega a ser unha das cidades m\u00e1is poboadas ao norte das monta\u00f1as do Harz e conv\u00e9rtese en residencia dos g\u00fcelfos, entre 1753 e 1754, ord\u00e9ase a construci\u00f3n do palacio da cidade, actual Biblioteca Municipal, Arquivo e Instituto Cultural.\nEsta foi a cidade do poeta Gotthold Ephraim Lessing at\u00e8 a s\u00faa morte, autor de m\u00e1is relevancia durante a Ilustraci\u00f3n e influente na literatura alem\u00e1.\nA cidade conta cun estadio de baloncesto, o Volkswagen Halle, sede do equipo local Basketball L\u00f6wen Braunschweig, competidor da Bundesliga desde o ano 2000."}
{"id": "457448", "revid": "25090", "url": "https://gl.wikipedia.org/wiki?curid=457448", "title": "Brunswick", "text": ""}
{"id": "457449", "revid": "56817", "url": "https://gl.wikipedia.org/wiki?curid=457449", "title": "Moonlight", "text": "Moonlight p\u00f3dese referir a:"}
{"id": "457450", "revid": "1505", "url": "https://gl.wikipedia.org/wiki?curid=457450", "title": "Psit\u00e1cido", "text": ""}
{"id": "457451", "revid": "1131", "url": "https://gl.wikipedia.org/wiki?curid=457451", "title": "SLAC National Accelerator Laboratory", "text": "SLAC National Accelerator Laboratory (de xeito orixinal chamado Stanford Linear Accelerator Center, \u00e9 un laboratorio nacional dependente do Departamento de Enerx\u00eda dos Estados Unidos de Am\u00e9rica operado pola Universidade de Stanford en Menlo Park, California.\nA investigaci\u00f3n do SLAC abrangue un amplo programa en f\u00edsica at\u00f3mica, f\u00edsica do estado s\u00f3lido, qu\u00edmica, biolox\u00eda e medicina usando raios X da radiaci\u00f3n sincrot\u00f3n e l\u00e1ser de electr\u00f3ns libres tanto como f\u00edsica te\u00f3rica e investigaci\u00f3n experimental en f\u00edsica das part\u00edculas elementais, f\u00edsica de astropart\u00edculas e cosmolox\u00eda.\nHistora.\nFundado no 1962 como Stanford Linear Accelerator Center, as instalaci\u00f3ns est\u00e1n localizadas en 172 hect\u00e1reas de terreo da Universidade de Stanford na estrada de Sand Hill en Menlo Park, California, xusto \u00f3 oeste do principal campus da universidade. O acelerador principal ten 3,2 km de longo, sendo o acelerador linear m\u00e1is longo do mundo dende 1966, ano no que comezou a operar.\nA investigaci\u00f3n no SLAC deu lugar a tres Premios Nobel de F\u00edsica, debidos a:\nAs posibilidades de SLAC tam\u00e9n te\u00f1en proporcionado lugar de xuntanza para o Homebrew Computer Club e outros pioneiros do ordenador persoal a finais dos 1970 e comezos dos 1980.\nNo 1984 o laboratorio foi nomeado como lugar hist\u00f3rico de enxe\u00f1ar\u00eda mec\u00e1nica (ASME National Historic Engineering Landmark) e fito do Institute of Electrical and Electronics Engineers (IEEE).\nSLAC dedesenvolveuse, e, en decembro de 1991, comezou a hospedar o primeiro servidor World Wide Web f\u00f3ra de Europa.\nDe comezos a finais dos anos 1990, o Stanford Linear Collider (SLC, colisionador linear de Stanford) ten investigado as propiedades do Bos\u00f3n Z usando o Stanford Large Detector (Gran detector Stanford).\nA partir de 2005, SLAC empregou m\u00e1is de 1000 persoas, preto de 150 das cales foron f\u00edsicas con doutorado, e serviu a m\u00e1is de 3000 investigadores visitantes ao ano, que operan aceleradores de part\u00edculas para a f\u00edsica de altas enerx\u00edas e o Laboratorio de Radiaci\u00f3n Sincrotr\u00f3n de Stanford (SSRL) para investigaci\u00f3ns de radiaci\u00f3n de luz sincrotr\u00f3n , \"indispensable\" na investigaci\u00f3n que levou ao Premio Nobel de Qu\u00edmica do ano 2006 outorgado ao profesor de Stanford, Roger D. Kornberg.\nEn outubro de 2008, o Departamento de Enerx\u00eda anunciou que o nome do centro cambiar\u00edase ao de SLAC National Accelerator Laboratory. Os motivos expostos incl\u00faen unha mellor representaci\u00f3n da nova direcci\u00f3n do laboratorio e a capacidade de marca do nome do laboratorio. A Universidade de Stanford op\u00faxose legalmente ao intento do Departamento de Enerx\u00eda de rexistro da marca \"Stanford Linear Accelerator Center\".\nEn marzo de 2009 anunciouse que o Laboratorio Nacional Acelerador de SLAC recibir\u00eda 68,3 mill\u00f3ns de d\u00f3lares en financiamento da para ser desembolsado polo Departamento de Enerx\u00eda da Oficina de Ciencia.\nNo 2020 t\u00f3mase a foto de m\u00e1is definici\u00f3n nun disparo, 3200 Megapixel, probando unha c\u00e1mara para o Vera Rubin LSST."}
{"id": "457452", "revid": "23204", "url": "https://gl.wikipedia.org/wiki?curid=457452", "title": "Life (filme de 2017)", "text": "Life \u00e9 un filme estadounidense de 2017 dirixido por Daniel Espinosa, escrito por Rhett Reese e Paul Wernick e protagonizado por Jake Gyllenhaal, Rebecca Ferguson e Ryan Reynolds. O filme conta a historia de seis membros da Estaci\u00f3n Espacial Internacional que descobren a primeira evidencia de vida no planeta Marte.\nFoi un produci\u00f3n conxunta de Skydance Media e Sony Pictures, e foi estreada internacinoal no South by Southwest o 18 de marzo de 2017. Estreouse nos cinemas dos Estados Unidos a trav\u00e9s de Columbia Pictures o 24 de marzo de 2017. Recibiu numerosas cr\u00edticas, que gabaron as actuaci\u00f3ns, os efectos visuais e o gui\u00f3n, mais algunhas recensi\u00f3ns salientan a falta de orixinalidade. O filme recadou m\u00e1is de 100 mill\u00f3ns de d\u00f3lares en todo o mundo."}
{"id": "457453", "revid": "98629", "url": "https://gl.wikipedia.org/wiki?curid=457453", "title": "A sombra da lei", "text": "A sombra da lei\u00a0\u00e9 un suspense franco-espa\u00f1ol\u00a0de 2018, dirixido por Dani de la Torre e escrito por Patxi Amezcua.\nO filme estreouse o 31 de outubro de 2018 en\u00a0Netflix.\nSinopse.\nEn Barcelona, ano 1921, hai tensi\u00f3n entre polic\u00edas e anarquistas. Un axente da polic\u00eda encuberto tenta descubrir\u00a0quen roubou as armas militares que poder\u00edan levar \u00e1 guerra civil por infiltrar \u00e1 mafia local."}
{"id": "457454", "revid": "23204", "url": "https://gl.wikipedia.org/wiki?curid=457454", "title": "La sombra de la ley", "text": ""}
{"id": "457455", "revid": "89787", "url": "https://gl.wikipedia.org/wiki?curid=457455", "title": "Pandi\u00f3nidos", "text": "Os pandi\u00f3nidos (Pandionidae) constit\u00faen unha familia de aves que comprende un \u00fanico x\u00e9nero, Pandion, as aguias peixeiras. En Galicia vive a especie \"Pandion haliaetus\". A maior\u00eda dos tratamentos taxon\u00f3micos consideran que neste x\u00e9nero hai unha soa especie (\"P. haliaetus\"), dividida en subespecies, mentres que outros tratamentos reco\u00f1ecen d\u00faas especies actuais.\nPor exemplo, unha das subespecies estar\u00eda formada polas poboaci\u00f3ns que viven nas costas e illas de Australia, Indonesia e sueste asi\u00e1tico, que se denominou \"Pandion haliaetus cristatus\", pero para outros esta subespecie constit\u00fae a especie separada \"Pandion cristatus\".\nEspecies existentes:\nEspecies extintas:\nO x\u00e9nero \"Pandion\", \u00fanico da familia, foi descrito polo zo\u00f3logo franc\u00e9s Marie Jules C\u00e9sar Savigny en 1809, e deulle ese nome polo personaxe da mitolox\u00eda grega Pandion. Algunhas clasificaci\u00f3ns situ\u00e1rono, xunto coas aguias, na familia Accipitridae da orde Accipitriformes, e outras, xunto cos falc\u00f3ns, na familia Falconidae, da orde Falconiformes, e agora est\u00e1 nunha familia propia. A taxonom\u00eda de Sibley-Ahlquist situounos xunto con outras aves de presa di\u00farnas na orde ampliada Ciconiiformes, pero isto viuse que era unha clasificaci\u00f3n parafil\u00e9tica non natural."}
{"id": "457456", "revid": "27155", "url": "https://gl.wikipedia.org/wiki?curid=457456", "title": "Pandionidae", "text": ""}
{"id": "457457", "revid": "27155", "url": "https://gl.wikipedia.org/wiki?curid=457457", "title": "Pandion", "text": ""}
{"id": "457459", "revid": "25871", "url": "https://gl.wikipedia.org/wiki?curid=457459", "title": "American League Central", "text": "A American League Central ou Liga Americana Central \u00e9 unha das tres divisi\u00f3ns da Liga Americana da Major League Baseball (MLB). Esta divisi\u00f3n, creada en 1994 xunto coa Divisi\u00f3n Central da Liga Nacional, est\u00e1 composta unicamente por equipos do Medio Oeste dos Estados Unidos. Esta divisi\u00f3n Central \u00e9, actualmente, a \u00fanica das Grandes Ligas na que todos os seus equipos conseguiron ga\u00f1ar nalgunha ocasi\u00f3n as Series Mundiais. De feito, cada un dos equipos conseguiu un m\u00ednimo de dous t\u00edtulos. O equipo con m\u00e1is t\u00edtulos da divisi\u00f3n son os Cleveland Indians.\nEquipos wild card.\nA \"wild card\" (equipos invitados a xogar os Playoffs sen seren campi\u00f3ns de divisi\u00f3n) \u00e9 outorgada ao mellor equipo da cada liga que non conseguiu ser campi\u00f3n dunha das tres divisi\u00f3ns, permit\u00edndolle disputar os playoffs. Desde a temporada 2012, cada liga pos\u00fae dous equipos wild-card. Os dous equipos xogan unha eliminatoria a partido \u00fanico para determinar quen se enfrontar\u00e1 ao cabeza de serie das Series Divisionais da Liga Americana."}
{"id": "457460", "revid": "5132", "url": "https://gl.wikipedia.org/wiki?curid=457460", "title": "Liga Americana Central", "text": ""}
{"id": "457461", "revid": "5132", "url": "https://gl.wikipedia.org/wiki?curid=457461", "title": "Divisi\u00f3n Central da Liga Americana", "text": ""}
{"id": "457462", "revid": "5132", "url": "https://gl.wikipedia.org/wiki?curid=457462", "title": "AL Central", "text": ""}
{"id": "457463", "revid": "5132", "url": "https://gl.wikipedia.org/wiki?curid=457463", "title": "NL Central", "text": ""}
{"id": "457465", "revid": "89787", "url": "https://gl.wikipedia.org/wiki?curid=457465", "title": "Burhinidae", "text": "Os Burhinidae (bur\u00ednidos) son unha familia de aves da orde Charadriiformes, denominados pernileiros ou alcarav\u00e1ns, que se encontran nas rexi\u00f3ns tropicais e temperadas do mundo, cunha especie que vive en Galicia, \"Burhinus oedicnemus\", o pernileiro com\u00fan de Eurasia. A\u00ednda que o grupo foi considerado de aves lim\u00edcolas, a maior\u00eda das especies te\u00f1en preferencia por territorios \u00e1ridos ou semi\u00e1ridos.\nDescrici\u00f3n.\nSon aves de tama\u00f1o medio a grande con peteiros fortes negros ou con tons amarelos, grandes ollos amarelos \u2014que lles dan unha aparencia reptiliana\u2014 e plumaxe cr\u00edptica. Estas aves recibiron o nome de pernileiros ou alcarav\u00e1ns. Te\u00f1en articulaci\u00f3ns moi prominentes nas patas.\nComportamento.\nSon en gran medida nocturnos, particularmente cando emiten os seus sons queixumentos e altos, que lembran ao do mazarico real. A dieta consiste principalmente en insectos e outros invertebrados. As especies grandes tam\u00e9n comen lagartos e mesmo pequenos mam\u00edferos. A maior\u00eda das especies son sedentarias, pero o \"Burhinus oedicnemus\" \u00e9 un migrante de ver\u00e1n na parte da s\u00faa \u00e1rea de distribuci\u00f3n da Europa temperada, que inverna en \u00c1frica.\nEspecies.\nUn x\u00e9nero f\u00f3sil denominado \"Wilaru\", descrito a partir de restos do Oligoceno tard\u00edo e Mioceno temper\u00e1n de Australia, foi orixinalmente clasificado como un pernileiro; por\u00e9n, argumentouse despois que era membro da familia Presbyornithidae dos Anseriformes. As dez especies actuais, clasificadas nos x\u00e9neros \"Burhinus\" e \"Esacus\", son:"}
{"id": "457469", "revid": "27155", "url": "https://gl.wikipedia.org/wiki?curid=457469", "title": "Bur\u00ednidos", "text": ""}
{"id": "457470", "revid": "27155", "url": "https://gl.wikipedia.org/wiki?curid=457470", "title": "Burh\u00ednidos", "text": ""}
{"id": "457471", "revid": "89787", "url": "https://gl.wikipedia.org/wiki?curid=457471", "title": "Bugatti Type 13", "text": "O Tipo 13 realmente foi o primeiro coche Bugatti. A produci\u00f3n do Tipo 13 e posteriores Tipos 15, 17, 22 e 23, comezou coa fundaci\u00f3n da compa\u00f1\u00eda en 1910 e mant\u00edvose ata 1920 con 435 unidades producidas. A maior\u00eda dos coches usaron un motor de oito v\u00e1lvulas, a\u00ednda que cinco tipo 13 de carreiras ti\u00f1an cabezas de 16 v\u00e1lvulas. Os coches de estrada co\u00f1ec\u00e9ronse como \"pur-sang\" (\"pura sangue\") de acordo cos sentimentos de Ettore Bugatti polos seus dese\u00f1os.\nO coche volveu a producirse despois da primeira guerra mundial cun motor de v\u00e1lvulas m\u00faltiples para darlle fama \u00e1 marca co nome de Brescia. A produci\u00f3n do Brescia tourer tam\u00e9n aportou un di\u00f1eiro moi necesario.\nPre-guerra.\nTipo 10.\nO primeiro autom\u00f3bil prototipo de Bugatti chamouse Tipo 10 e constru\u00eduse no soterrano de Ettore Bugatti en 1908 e 1909 mentres era o enxe\u00f1eiro xefe de Deutz Gasmotoren Fabrik en Colonia, Alema\u00f1a.\nO Tipo 10 usou un motor monobloque de 4 cilindros en li\u00f1a, 1.1 L e 1131 cc. dese\u00f1o do propio Ettore e moi avanzado para o tempo. Este montouse a unha carrozar\u00eda roadster aberta con Eixo rixido na parte frontal e traseira. Suspensi\u00f3n de ballesta diante e sen suspensi\u00f3n na parte traseira. Ti\u00f1a freos traseiros de tambor accionados pos cables.\nAo terminar o seu contrato con Deutz, Ettore montou a s\u00faa familia no Tipo 10 e dirixiuse cara \u00e1 rexi\u00f3n de Alsacia, que a\u00ednda formaba parte do Imperio Alem\u00e1n, buscando unha f\u00e1brica para comezar a producir os seus propios autos. Logo da primeira guerra mundial, Alsacia volveu a formar parte de Francia e con ela Bugatti.\nO coche conservouse e foi alcumado \"a baignoire\" (\"a ba\u00f1eira\") polo persoal de Molsheim en anos posteriores debido \u00e1 s\u00faa forma. Ettore restaurouno en 1939 e repintiuno cunha cor vermella-laranxa, ga\u00f1ando un novo sobrenome, \"le homard\" (\"a lagosta\"). Foi trasladado a Bordeos durante a segunda guerra mundial e permaneceu al\u00ed durante d\u00e9cadas antes de pasar a propiedade privada. Hoxe, o coche est\u00e1 en California nas mans dun coleccionista privado.\nTipo 13.\nAo comezar as operaci\u00f3ns na s\u00faa nova f\u00e1brica en Molsheim, Bugatti refinou o dese\u00f1o do seu coche dando lugar ao \"Tipo 13\". Isto inclu\u00edu aumentar a cilindrada do motor a 1\u00b44 L (1368 cc.). Un gran avance foi a cabeza de 4 v\u00e1lvulas que dese\u00f1ou Bugatti, un dos primeiros concibidos do seu tipo. A potencia de sa\u00edda con dous carburadores Zenith alcanzaba os 30\u00a0hp (22\u00a0kW) a 4500 rpm, m\u00e1is adecuada para un coche de 300\u00a0kg.. Mont\u00f3use unha suspensi\u00f3n de ballestas todas as rodas e o coche montouse sobre unha base cunha distancia entre eixos de 2 metros.\nA nova compa\u00f1\u00eda produciu cinco unidades en 1910 e participou no Gran Premio de Francia en Le Mans en 1911. O pequeno Bugatti v\u00edase f\u00f3ra de lugar na carreira, pero tranquilamente acadou o segundo lugar despois de sete horas de carreira.\nA primeira guerra mundial provocou o cesamento da produci\u00f3n nesta rexi\u00f3n en disputa. Ettore levouse dous veh\u00edculos tipo 13 acabados a Mil\u00e1n durante a guerra, deixando as partes para tres m\u00e1is enterradas preto da f\u00e1brica. Logo da guerra, Bugatti volveu, desenterrou as partes e preparou cinco Tipo 13 para as carreiras.\nTipo 15.\nO Tipo 15 foi unha versi\u00f3n do Tipo 13 cunha distancia entre eixos m\u00e1is longa, 2400\u00a0mm. Ti\u00f1a un radiador de seis caras na fronte e suspensi\u00f3n de ballestas semi-el\u00edpticas atr\u00e1s.\nTipo 17.\nTam\u00e9n produciuse outra versi\u00f3n, o Tipo 17. Usou unha distancia entre eixes de 2550\u00a0mm. Compartiu o seu radiador hexagonal e a suspensi\u00f3n traseira co Tipo 15.\nTipo 22.\nO Tipo 15 foi actualizado en 1913 como o Tipo 22. Ti\u00f1a unha carrozar\u00eda m\u00e1is longa de cami\u00f1os, un radiador oval e b\u00e9stas de cuarto de c\u00edrculo.\nTipo 23.\nUnha versi\u00f3n de d\u00faas v\u00e1lvulas do Tipo 17 cunha carrozar\u00eda de cola de barco constru\u00eduse en 1913 como o Tipo 23. Tam\u00e9n ti\u00f1a o radiador oval do Tipo 22.\nPosguerra.\nTipo 13 Brescia.\nUn Gran Premio para Voiturette en Le Mans foi o \u00fanico evento franc\u00e9s de 1920, e Bugatti inscrib\u00edu aos dous autos rematados de Mil\u00e1n e outro feito coas partes restantes. O acto ilegal de Ettore de po\u00f1er unha man na tapa do radiador durante a carreira levou a descualificaci\u00f3n do coche l\u00edder.\nO Tipo 13 era imbatible. Os coches de Bugatti remataron nos catro primeiros postos no Gran Premio de Brescia en 1921 e comezaron a chegar os pedidos. Capitalizando esta vitoria, todos os modelos posteriores de catro v\u00e1lvulas de Bugatti levaron o alcume de \"Brescia\".\nEstes foron os \u00fanicos modelos de Bugatti en levar o carburador no lado esquerdo do motor e o escape no dereito. Os freos nas rodas dianteiras engad\u00edronse en 1926.\nTipo 23 Brescia Tourer.\nBugatti capitalizou o \u00e9xito nas carreira do Tipo 13 \"Brescia\" dedic\u00e1ndose a producir en exclusiva o Brescia Tourer durante a posguerra. Utilizou o motor Brescia de v\u00e1lvulas m\u00faltiples e constru\u00edronse 2.000 unidades entre 1920 e 1926, convert\u00e9ndose no primeiro autom\u00f3bil de v\u00e1lvulas m\u00faltiples de produci\u00f3n completa."}
{"id": "457473", "revid": "89787", "url": "https://gl.wikipedia.org/wiki?curid=457473", "title": "Glare\u00f3lidos", "text": "Os glare\u00f3lidos (Glareolidae) constit\u00faen unha familia de aves lim\u00edcolas da suborde Charadrii. Comprende os corredores (dos que en Galicia vive o \"Cursorius cursor\") e as anduri\u00f1as do mar (en Galicia vive \"Glareola pratincola\"). O at\u00edpico \"Pluvianus aegyptius\", tradicionalmente situado nesta familia, s\u00e1bese agora que s\u00f3 est\u00e1 distantemente relacionado con ela e clasif\u00edcase na s\u00faa propia familia, Pluvianidae.\nA familia consta de 15 especies distribu\u00eddas en 5 x\u00e9neros.\nDescrici\u00f3n.\nA caracter\u00edstica que distingue a familia das demais da orde \u00e9 o seu peteiro, que est\u00e1 arqueado e ten os orificios nasais na base. \nOs glareolinos te\u00f1en patas curtas, \u00e1s bicudas longas e colas bifurcadas longas. Te\u00f1en un voo moi flotante que lles permite realizar a t\u00e9cnica de caza pouco usual (para a orde) de capturar os insectos en voo como fan as anduri\u00f1as. Estas \u00e1s tam\u00e9n posibilitan as longas migraci\u00f3ns dalgunhas das especies.\nOs cursorinos te\u00f1en patas longas, que son utilizadas para correr (por iso se lles chama corredores ou corredeiras). As \u00e1s son m\u00e1is curtas e te\u00f1en un voo m\u00e1is sostido que o dos glareolinos.\nDistribuci\u00f3n e h\u00e1bitat.\nOs glare\u00f3lidos est\u00e1n distribu\u00eddos polo Vello Mundo, e at\u00f3panse no sur de Europa, en Asia, \u00c1frica (inclu\u00edndo Madagascar) e Australia. P\u00e9nsase que a familia evolucionou en \u00c1frica, que \u00e9 onde presenta a s\u00faa maior diversidade, a\u00ednda que se co\u00f1ecen f\u00f3siles do x\u00e9nero \"Glareola\" pertencentes a unha especie extinta, \"Glareola neogena\", do Mioceno medio de Europa, mentres que de idade similar \u00e9 a tam\u00e9n extinta e europea \"Mioglareola gregaria\". Os f\u00f3siles m\u00e1is antigos de glare\u00f3lidos son os do x\u00e9nero \"Paractiornis\" do Mioceno inferior de Norteam\u00e9rica.\nOs x\u00e9neros e especies f\u00f3siles son:\nOs corredores at\u00f3panse normalmente en ambientes \u00e1ridos abertos como os desertos e matos. O \"Rhinoptilus cinctus\" e o \"Rhinoptilus chalcopterus\" son excepci\u00f3ns, xa que se encontran en bosques e xeralmente lonxe das terras abertas. Esta subfamilia xeralmente est\u00e1 tam\u00e9n asociada con \u00e1reas de terras baixas, a\u00ednda que o \"Cursorius rufus\" enc\u00f3ntrase nas \u00e1reas afroalpinas de \u00c1frica. As anduri\u00f1as (ou perdices) do mar est\u00e1n asociadas con zonas h\u00famidas, r\u00edos, estuarios e outras correntes de auga continentais interiores. Igual que pasaba cos corredores hai excepci\u00f3ns, particularmente a \"Glareola nordmanni\", que se reproduce e alimenta en estepas abertas.\nAlgunhas especies de glareolinos son migradores de longa distancia. Entre os migradores de curta distancia est\u00e1 a \"Glareola ocularis\", que migra desde os seus terreos de reproduci\u00f3n en Madagascar ata o leste \u00c1frica continental; en contraste a \"Glareola nordmanni\" migra desde as estepas do leste de Europa e Asia central ao oeste e sur de \u00c1frica. A migraci\u00f3n, que pode cubrir unha distancia de 10\u00a0000\u00a0km, adoita facerse nun s\u00f3 voo sen parar e a elevada altitude. Os cursoninos non son moi migratorios, a\u00ednda que o \"Cursorius cursor\" migra desde o extremo norte da s\u00faa \u00e1rea de distribuci\u00f3n en inverno. Os corredores son bastante n\u00f3mades, pero non realizan migraci\u00f3ns de longa distancia.\nComportamento.\nOs corredores son de h\u00e1bitos crepusculares e nocturnos, e xeralmente d\u00e9ixanse ver pouco, especialmente as especies de bosque. Non son sociais como as moi gregarias e ruidosas anduri\u00f1as do mar, algunhas das cales est\u00e1n tam\u00e9n activas ao mencer e no solpor.\nAlimentaci\u00f3n.\nA maior parte da dieta dos glare\u00f3lidos son os insectos. As anduri\u00f1as do mar capturan o alimento en voo, pero poden cazar presas no chan igualmente. Son oportunistas e observ\u00e1ronse acompa\u00f1ando os raba\u00f1os de ant\u00edlopes para apa\u00f1ar os insectos que se espantan polo seu movemento ou mesmo os insectos atra\u00eddos polas luces de farolas. Os insectos enxamiados, como as lagostas e t\u00e9rmites, son especialmente atacados. Os corredores son exclusivamente terrestres, e alim\u00e9ntanse de maneira parecida \u00e1s p\u00edllaras, correndo, parando para buscar presas e volvendo a moverse. Algunhas especies poden escaravellar buscando insectos en solos brandos cos seus peteiros. Ademais de insectos, os corredores poden tam\u00e9n capturar moluscos e algunhas sementes."}
{"id": "457474", "revid": "27155", "url": "https://gl.wikipedia.org/wiki?curid=457474", "title": "Glareolidae", "text": ""}
{"id": "457475", "revid": "25871", "url": "https://gl.wikipedia.org/wiki?curid=457475", "title": "Igrexa de San Pedro de Plec\u00edn", "text": "A igrexa de San Pedro de Plec\u00edn (en ) \u00e9 unha igrexa que que se atopa en Alles, capital do concello de Pe\u00f1amellera Alta (Asturias, Espa\u00f1a) e parroquia de San Pedro de Alles. A igrexa est\u00e1 situada a uns 500 metros do n\u00facleo de Alles. A antiga igrexa parroquial de San Pedro de Plec\u00edn, hoxe en ru\u00ednas, \u00e9 un templo rom\u00e1nico tard\u00edo. A s\u00faa primitiva advocaci\u00f3n foi a de San Salvador.\nDescrici\u00f3n.\nLev\u00e1ntase probablemente sobre un antigo lugar de culto precristi\u00e1n e foi erguida no \u00faltimo cuarto do s\u00e9culo XII sobre unha capela prerrom\u00e1nica, ou cela, de planta rectangular. O templo foi ampliado polo custado oeste no s\u00e9culo XIII e reformada e dotada dun p\u00f3rtico no XV. No XVI encostouse unha capela funeraria ao lado norte. En 1787, co levantamento dun novo templo parroquial no n\u00facleo de Alles, foi abandonada. O templo ten unha \u00fanica nave e \u00e1bsida semicircular precedido de tramo recto. No seu flanco sur \u00e1brese a portada principal. A \u00e1bsida est\u00e1 realizada a base de perpia\u00f1os de pedra arenita, tam\u00e9n usada na portada sur. A nave \u00e9 de cachotar\u00eda calcaria. A cabeceira cubr\u00edase cunha b\u00f3veda de can\u00f3n e a nave deb\u00eda presentar unha cuberta de madeira.\nA portada sur repousa sobre un z\u00f3colo e prot\u00e9xese cun beirado. Componse de catro arquivoltas lixeiramente apuntadas, sobre as que corre un gardap\u00f3 decorado con ni\u00f1o de abella, do mesmo xeito que a li\u00f1a de imposta que as sustenta. As arquivoltas mostran distintos elementos ornamentais (medias canas, billetes e medios c\u00edrculos). Os capiteis conservados, troncoc\u00f3nicos, est\u00e1n moi deteriorados. Est\u00e1n decorados con motivos vexetais, figuras humanas e diversos seres fant\u00e1sticos (sereas, billas e centauros). Apoi\u00e1banse en fustes monol\u00edticos, hoxe desaparecidos. \u00c1 s\u00faa dereita \u00e1brese unha pequena xanela asaetada. Est\u00e1 enmarcada cun gardap\u00f3 xadrezado, unha arquivolta moldurada e un arqui\u00f1o pentalobulado.\nRepousa nunha imposta decorada con motivos vexetais, que ornamenta tam\u00e9n o capitel dereito. No capitel esquerdo hai dous animais fant\u00e1sticos e no t\u00edmpano unha representaci\u00f3n do Salvador. Cons\u00e9rvanse cinco modill\u00f3ns de fins do s\u00e9culo XII e outro de comezos do XIII, todos moi deteriorados. Est\u00e1n decorados con animais, m\u00fasicos e figuras humanas. Na ampliaci\u00f3n oeste do templo, levada a cabo no s\u00e9culo XIII, hai outra portada con d\u00faas arquivoltas apuntadas baixo gardap\u00f3.\nA capela funeraria aberta no custado norte do templo no s\u00e9culo XVI presenta planta cadrada. Carece de vans e cubr\u00edase con b\u00f3veda de crucer\u00eda sinxela, conserv\u00e1ndose as m\u00e9nsulas onde descansaban os seus nervios.\nNo interior, cons\u00e9rvanse as bases que sosti\u00f1an as columnas do arco de triunfo. Un posible capitel deste arco at\u00f3pase na actualidade no Concello de Alles. Est\u00e1 decorado con motivos vexetais. O tramo recto que precede \u00e1 \u00e1bsida estaba percorrido por un arco cego, con tres columnas a cada lado, da que restan d\u00faas pequenas bases. Na actualidade a vexetaci\u00f3n e a maleza invade o interior da igrexa e aflora por todos os seus muros. As s\u00faas ru\u00ednas foron recentemente limpas, e consolidadas. A igrexa de San Pedro/San Salvador de Plec\u00edn \u00e9 unha bela mostra do rom\u00e1nico tard\u00edo, emparentada estilisticamente con outras igrexas tardorrom\u00e1nicas palentinas e burgalesas."}
{"id": "457478", "revid": "5863", "url": "https://gl.wikipedia.org/wiki?curid=457478", "title": "Amelia Quintela Bouza", "text": ""}
{"id": "457480", "revid": "1131", "url": "https://gl.wikipedia.org/wiki?curid=457480", "title": "Luisa Marcos Ra\u00f1a", "text": "Luisa Marcos Ra\u00f1a, nada na Coru\u00f1a o 27 de setembro de 1917 e finada en Vigo o 17 de agosto de 1973, foi unha catedr\u00e1tica pioneira en Espa\u00f1a na especialidade de F\u00edsica, Qu\u00edmica e Termot\u00e9cnica das Escolas de Peritos Industriais (posteriormente de Enxe\u00f1ar\u00eda T\u00e9cnica Industrial).\nTraxectoria.\nDespois de terminar brillantemente o bacharelato, matriculouse no ano 1934 en Ciencias Qu\u00edmicas na Universidade de Santiago de Compostela. O golpe de Estado do 18 de xullo de 1936 e a posterior guerra carrexou o peche dos estudos que poder\u00eda finalmente renovar en outubro de 1939, terminando a s\u00faa carreira en 1940 logo de dous cursos intensivos.\nEnsinar foi a s\u00faa vocaci\u00f3n \u00e1 que se dedicou desde o inicio da s\u00faa carreira profesional. A finais de 1941 obtivo por concurso o cargo de Encargado de Curso de F\u00edsica e Qu\u00edmica do Instituto Feminino de Ensino da Coru\u00f1a, e despois, a finais de 1942 o do curso de Matem\u00e1ticas no Instituto de Ensino de Linares.\nAo mesmo tempo empezou a preparar oposici\u00f3ns, primeiro a institutos, e m\u00e1is tarde e con m\u00e1is dedicaci\u00f3n a c\u00e1tedras de ensino t\u00e9cnico de grao medio, en particular para as Escolas de Peritos Industriais na s\u00faa \u00e1rea de co\u00f1ecemento. Tras ser eliminada inesperadamente nas oposici\u00f3ns realizadas en 1945 para a praza de Vigo (dous votos contra 3 en segunda votaci\u00f3n), presentouse de novo \u00e1 seguinte chamada, no ano 1947, obtendo con n\u00famero 1 a c\u00e1tedra de \"F\u00edsica, Qu\u00edmica e Termotecnia\" na Escola de Peritos Industriais de C\u00e1diz, onde exercer\u00eda o seu ensino ata o final de 1948 cando por concurso foi transferida \u00e1 Escola de Vigo.\nCasou co tam\u00e9n catedr\u00e1tico Antonio Fern\u00e1ndez del Riego, con quen ter\u00eda catro fillos, e xa permanecer\u00eda en Vigo toda a s\u00faa vida. En 1963, despois de concurso de m\u00e9ritos e dunha proba de aptitude obtivo tam\u00e9n praza de profesor agregado en Ciencias da Escola de Mestr\u00eda Industrial de Vigo.\nEn 1972, a Escola de Enxe\u00f1er\u00eda T\u00e9cnica Industrial integrouse na Universidade de Santiago de Compostela co nome de Escola Universitaria de Enxe\u00f1er\u00eda Industrial de Vigo. Ser\u00e1 o pen\u00faltimo ano en que Luisa poida transmitir os seus ensinos.\nDeixou mais de 25 promoci\u00f3ns de estudantes preparadas para o desenvolvemento profesional de actividades t\u00e9cnicas.\nReco\u00f1ecementos.\nEn 1968 foi nomeada madri\u00f1a da \u00faltima promoci\u00f3n de Peritos, que pasar\u00edan a seren renomeados Enxe\u00f1eiros Industriais. Aqueles d\u00edas no Faro de Vigo, Xoh\u00e1n na secci\u00f3n \u201cBuz\u00f3n del Estudiante\u201d do 18 de xaneiro, escribiu: \"Eles escolleron como dama de honor de todas as promoci\u00f3ns a posiblemente a m\u00e1is representativa de todo o profesorado da escola, polo que representa, hoxe, unha muller encargada dunha c\u00e1tedra; gu\u00eda das aspiraci\u00f3ns femininas do noso tempo: Dona Mar\u00eda Luisa Marcos de Del Riego\"."}
{"id": "457482", "revid": "56817", "url": "https://gl.wikipedia.org/wiki?curid=457482", "title": "Cami\u00f1o a Los Yungas", "text": "O Antigo cami\u00f1o \u00f3s Yungas, tam\u00e9n co\u00f1ecido como Cami\u00f1o da Morte, \u00e9 unha estrada ciclista de case 80\u00a0km de extensi\u00f3n, que une a cidade de A Paz e a rexi\u00f3n dos Yungas, \u00f3 nord\u00e9s do departamento, antes da construci\u00f3n do tramo Cotapata-Santa B\u00e1rbara esta secci\u00f3n da v\u00eda foi parte da Ruta 3 da rede viaria fundamental de Bolivia. No presente, o seu uso est\u00e1 reservado \u00f3 ciclismo.\nTen moita sona polo seu perigo extremo e o n\u00famero de mortes en accidentes de tr\u00e1nsito cada ano, (unha media de 209 accidentes e 96 persoas mortas \u00f3 ano). En 1995 o Banco Interamericano de Desenvolvemento bautizouno como o cami\u00f1o m\u00e1is perigoso do mundo, e as caracter\u00edsticas da ruta convert\u00e9rona nun destino tur\u00edstico moi frecuente.\nHistoria.\nParte desta estrada foi constru\u00edda con man de obra de prisioneiros paraguaios, durante a guerra do Chaco na d\u00e9cada de 1930. Foi parte dunha das poucas rutas que conectan a selva amaz\u00f3nica do norte do pa\u00eds, coa urbe pace\u00f1a.\nPor mor das s\u00faas pendentes pronunciadas, cun ancho dun s\u00f3 carril (3 m nalg\u00fans lugares), e a falta de gardarra\u00eds, este cami\u00f1o torn\u00e1base extremadamente perigoso.\nAdemais, na zona son habituais a choiva e a n\u00e9boa, que dimin\u00faen notablemente a visibilidade, o chan enlamado e as pedras soltas que caen dende as monta\u00f1as."}
{"id": "457487", "revid": "98629", "url": "https://gl.wikipedia.org/wiki?curid=457487", "title": "Illimani", "text": "O Illimani, con 6.438 metros sobre o nivel do mar, \u00e9 unha monta\u00f1a de Bolivia, situada preto da cidade de A Paz. \u00c9 a maior altura da Cordilleira Real e a segunda de Bolivia (detr\u00e1s do Sajama, que pertence \u00e1 Cordilleira Occidental (Bolivia). At\u00f3pase situado na Provincia Pedro Domingo Murillo.\nO Illimani \u00e9 un enorme macizo de m\u00e1is de 8\u00a0km de lonxitude e catro cumes que exceden os 6.000 msnm, estas discorren de noroeste a sueste, e delas \u00e9 o \u00faltimo nevado da Cordilleira Real de norte a sur; polo norte o cord\u00f3n comeza co Nevado Illampu e termina polo sur co Illimani (suroeste).\nDende enriba, no cume, dom\u00ednase o altiplano, o lago Titicaca, at\u00e9 o Per\u00fa, o Sajama at\u00e9 Chile e os vales baixando cara \u00e1 Amazonia.\nToponimia.\nExiste consenso sobre a orixe prehisp\u00e1nico do nome Illimani, pero co\u00f1\u00e9cense diversas interpretaci\u00f3ns e denominaci\u00f3ns paralelas coas que se designaba esta monta\u00f1a. Os poboadores aimar\u00e1s que habitaban a cidade cham\u00e1bano Illemana, por onde nace o sol; outros o denominaban Jilir - Mamani ou o fillo m\u00e1is vello.\nO cumio da esquerda co\u00f1ec\u00edase como Khunu Urucuncu, oso de neve; \u00e1 cima central, Chapa Punku ou porta de espuma, e \u00e1 da dereita Khunu Chaubiri, miradoiro de neve."}
{"id": "457488", "revid": "23204", "url": "https://gl.wikipedia.org/wiki?curid=457488", "title": "Stjepan Vuk\u010di\u0107 Kosa\u010da", "text": "Stjepan Vuk\u010di\u0107 Kosa\u010da (en cir\u00edlico: \u0421\u0442\u0458\u0435\u043f\u0430\u043d \u0412\u0443\u043a\u0447\u0438\u045b \u041a\u043e\u0441\u0430\u0447\u0430), nado en 1404 e finado en 1466, foi o m\u00e1is poderoso duque bosn\u00edaco, e en gran medida un vasalo indisciplinado do Reino de Bosnia. Membro da familia Kosa\u010da, converteuse en gran duque de Bosnia logo da morte do seu t\u00edo Sandalj. Rexeitou reco\u00f1ecer a ascensi\u00f3n de Tom\u00e9 de Bosnia, proclam\u00e1ndose a si mesmo como \"herzog\" semi-independente, reco\u00f1ecendo a soberan\u00eda primeiro do Imperio Otom\u00e1n, logo da Coroa de Arag\u00f3n e despois outra vez do Imperio Otom\u00e1n. A paz foi restaurada brevemente logo do casamento do rei Tom\u00e9 e a filla de Stjepan, Catarina, mais non durou moito.\nFoi o t\u00edtulo de Stjepan como Herceg de San Sava o que lle deu o t\u00edtulo otom\u00e1n de sanjak, estabelecido despois de 1482 cando a familia Kosa\u010da caeu baixo o dominio otom\u00e1n. O nome mant\u00edvose dende ent\u00f3n e \u00e9 usada pola moderna rexi\u00f3n de Hercegovina (Sanjak de Hercegovina foi parte do eialato de Bosnia, mentres que a moderna Hercegovina forma parte do mordeno estado de Bosnia e Hercegovina), e pola vila de Herceg Novi, no actual Montenegro."}
{"id": "457489", "revid": "5132", "url": "https://gl.wikipedia.org/wiki?curid=457489", "title": "Tampa Bay Devil Rays", "text": ""}
{"id": "457490", "revid": "56817", "url": "https://gl.wikipedia.org/wiki?curid=457490", "title": "Pedro de Quevedo y Quintano", "text": "Pedro Benito Antonio Quevedo e Quintano, nado en Villanueva del Fresno, Badaxoz, o 12 de xaneiro de 1736 e finado en Ourense o 28 de marzo de 1818, foi un eclesi\u00e1stico e pol\u00edtico espa\u00f1ol.\nBiograf\u00eda.\nDe familia fidalga, cursou os seus primeiros estudos cos xesu\u00edtas de Badaxoz. Licenciouse en Teolox\u00eda no Seminario Diocesano de \u00c1vila e doutorouse na Universidade de Salamanca (1766).\nNomeado bispo en 1776, foi fundador do Seminario de Ourense en 1803, e un dos cinco elixidos para participar no Consello de Rexencia que fixo as funci\u00f3ns da Xunta Suprema Central durante a Guerra da Independencia. Foi nomeado Inquisidor xeneral ata a disoluci\u00f3n do Santo Oficio polas Cortes de C\u00e1diz, onde se mostrou renuente a reco\u00f1ecer que a soberan\u00eda nacional recaese nas propias Cortes, neg\u00e1ndose a xurar a Constituci\u00f3n de 1812 polo que foi desterrado. En 1816 o Papa P\u00edo VII nomeouno cardeal.\nO seu sepulcro na Catedral de Ourense foi realizado polo escultor Antoni Sol\u00e0."}
{"id": "457499", "revid": "23204", "url": "https://gl.wikipedia.org/wiki?curid=457499", "title": "17\u00aa edici\u00f3n dos Premios Mestre Mateo", "text": "A 17\u00aa edici\u00f3n dos Premios Mestre Mateo galardoou as produci\u00f3ns audiovisuais de Galicia de 2018 e celebrouse o 2 de marzo de 2019. Durante a cerimonia, a Academia Galega do Audiovisual presentou os Premios Mestre Mateo en 25 categor\u00edas. A cerimonia celebrouse no Palacio da \u00d3pera da Coru\u00f1a. Os nomeados foron anunciados o 7 de febreiro de 2019.\n\"A sombra da lei\" estaba nomeado en quince categor\u00edas e ga\u00f1ou dez premios, inclu\u00edndo mellor filme, mellor director, mellor direcci\u00f3n de arte, mellor actor. O seguinte filme con maior n\u00famero de premios foi \"Trote\" de Xacio Ba\u00f1o, con cinco galard\u00f3ns.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "457500", "revid": "85894", "url": "https://gl.wikipedia.org/wiki?curid=457500", "title": "Eduardo Barcia Rodr\u00edguez", "text": "Eduardo Barcia Rodr\u00edguez, nado en Fene en 1883 e finado en Ferrol o 3 de outubro de 1936, foi un pol\u00edtico galego.\nTraxectoria.\nXornaleiro. Militante do PSOE, foi concelleiro de Fene dende a proclamaci\u00f3n da Segunda Rep\u00fablica at\u00e9 1936, pertenceu sociedade agr\u00edcola La Necesaria de Fene da UGT. Co golpe de Estado do 18 de xullo de 1936 foi detido pola Garda Civil o 1 de agosto con Ram\u00f3n Souto Gonz\u00e1lez, Andr\u00e9s Iglesias Garrote, Juan S\u00e1nchez Crespo e o seu irm\u00e1n Francisco Barcia Rodr\u00edguez. Foi asasinado en Ferrol. Foi sancionado polo Tribunal Regional de Responsabilidades Pol\u00edticas da Coru\u00f1a co importe de 200 pesetas en 1941."}
{"id": "457502", "revid": "85894", "url": "https://gl.wikipedia.org/wiki?curid=457502", "title": "Andr\u00e9s Iglesias Garrote", "text": "Andr\u00e9s Iglesias Garrote, nado en Cari\u00f1o e finado en Ferrol o 18 de agosto de 1936, foi un militar e pol\u00edtico galego.\nTraxectoria.\nMilitar retirado. Secretario da sociedade Agraria La Necesaria da UGT en 1931. Militante do PSOE, foi concelleiro de Fene durante a Rep\u00fablica, alcalde en 1934 e en 1936 era o segundo tenente alcalde. Co golpe de Estado do 18 de xullo de 1936 foi detido pola Garda Civil o 1 de agosto con Ram\u00f3n Souto Gonz\u00e1lez, Juan S\u00e1nchez Crespo, e os irm\u00e1ns Eduardo e Francisco Barcia Rodr\u00edguez. Foi paseado en Canido con Guillermo Cedr\u00f3n G\u00f3mez, Mario Rico Cobas, Felipe Hermida Gonz\u00e1lez, Carlos P\u00e9rez Fachal, Manuel Gonz\u00e1lez D\u00edaz, Venancio P\u00e9rez Blanco, Jos\u00e9 Rico Torrente, Antonio Fern\u00e1ndez Mourente e Ram\u00f3n Hermo Miranda."}
{"id": "457503", "revid": "98629", "url": "https://gl.wikipedia.org/wiki?curid=457503", "title": "Sociedade Numism\u00e1tica Romanesa", "text": "A Sociedade Numism\u00e1tica Romanesa (en roman\u00e9s: \"Societatea Numismatic\u0103 Rom\u00e2n\u0103\") \u00e9 unha entidade asociativa establecida o 28 de decembro de 1903, fundada por iniciativa dun grupo de entusiastas da numism\u00e1tica coa finalidade de difundir esta disciplina en Roman\u00eda.\nHistoria.\nAntecedentes.\nXa desde principios do s\u00e9culo XIX hab\u00eda en Roman\u00eda grupos de afeccionados que vi\u00f1a manifestando o seu interese pola numism\u00e1tica, non s\u00f3 no relativo \u00e1s s\u00faas colecci\u00f3ns sen\u00f3n desde unha perspectiva acad\u00e9mica e cient\u00edfica. Nesta conxuntura cultural, o establecemento do Museo Nacional de Antig\u00fcidades supuxo un primeiro paso na creaci\u00f3n de instituci\u00f3ns baixo cuxo patrocinio xurdiron, xa na segunda metade do s\u00e9culo, as primeiras colecci\u00f3ns p\u00fablicas e a preocupaci\u00f3n pola s\u00faa catalogaci\u00f3n e pola investigaci\u00f3n dos achados monetarios.\nDimitrie A. Sturdza levou a cabo a primeira publicaci\u00f3n sobre a numism\u00e1tica feudal romanesa (Viena, 1874), e dous anos despois doou \u00e1 Academia Romanesa unha importante colecci\u00f3n destas moedas, que se foi incrementando con posteriores doaz\u00f3ns ata constitu\u00edr un gabinete numism\u00e1tico e que foi obxecto de diversos estudos de eruditos como Mihail C. Sutzu.\nNeste contexto, fac\u00edase perentoria a creaci\u00f3n dunha sociedade ao estilo das xa existentes Sociedade Francesa de Numism\u00e1tica, Real Sociedade Numism\u00e1tica de Londres ou Sociedade Real de Numism\u00e1tica de B\u00e9lxica.\nCreaci\u00f3n e primeira metade do s\u00e9culo XX.\nO 2 de decembro de 1903 establec\u00e9ronse os alicerces da Sociedade Numism\u00e1tica Romanesa, nunha reuni\u00f3n entre os dezasete eruditos numism\u00e1ticos m\u00e1is salientables do pa\u00eds, e o 28 dese mesmo mes produciuse a s\u00faa asemblea xeral inaugural, na que se votaron os estatutos da sociedade e se elixiu o consello directivo, presidido por Mihail C. Sutzu e coa presidencia honoraria de Dimitrie A. Sturdza. Coa aprobaci\u00f3n dos estatutos, estableceuse como obxectivo principal da sociedade o \"desenvolvemento da ciencia e da arte numism\u00e1tica\" en Roman\u00eda\".\nEn 1904, o consello de direcci\u00f3n da Sociedade Numism\u00e1tica publicou o primeiro n\u00famero da revista \"Buletinul Societ\u0103\u021bii Numismatice Rom\u00e2ne\" (\"Bolet\u00edn da Sociedade Numism\u00e1tica Romanesa\"), inicialmente cunha regularidade de dous n\u00fameros por ano. A subscrici\u00f3n ao bolet\u00edn custaba neses primeiros momentos tres leis anuais para Roman\u00eda e tres coroas para Austria-Hungr\u00eda, a\u00ednda que as persoas asociadas \u00e1 Sociedade Numism\u00e1tica Romanesa o recib\u00edan de xeito gratu\u00edto.\nDurante as primeiras d\u00e9cadas do s\u00e9culo X, a actividade da Sociedade Numism\u00e1tica Romanesa correu moi en paralelo coa do Gabinete Numism\u00e1tico da Academia Romanesa, que se constitu\u00edu formalmente o 1 de xaneiro de 1911.\nUnha personalidade salientable neste primeiro terzo do s\u00e9culo foi a de George Severeanu, un coleccionista que reunira durante a s\u00faa vida m\u00e1is de 11.000 moedas gregas, romanas, bizantinas e medievais. Desde 1905 dirixiu a editora do Bolet\u00edn ata 1913, cando foi elixido secretario xeral da Sociedade Numism\u00e1tica Romanesa. Dentro do Museo Municipal de Bucarest fundou ademais unha secci\u00f3n numism\u00e1tica que supuxo a base da grande Exposici\u00f3n Numism\u00e1tica de 1956. Entre o seu traballo cient\u00edfico destacan os estudos sobre numism\u00e1tica antiga e medieval. En 1939 doou case 11.000 moedas ao municipio de Bucarest, que constitu\u00edu o fundamento da colecci\u00f3n \"Mar\u00eda e George Severeanu\", fundada 17 anos despois.\nEntre 1920 e 1945, a Sociedade publicou tam\u00e9n a revista \"Cronica Numismatic\u0103 \u0219i Arheologic\u0103\" (\"Cr\u00f3nica Numism\u00e1tica e Arqueol\u00f3xica\").\nDespois da II guerra mundial.\nDespois de 1948 deuse un notable avance do desenvolvemento da numism\u00e1tica en Roman\u00eda, coa divulgaci\u00f3n de importantes achados monetarios e a publicaci\u00f3n de estudos moi exhaustivos por parte dunha nova xeraci\u00f3n de investigadores.\nEn 1947 suspendeuse o Bolet\u00edn da Sociedade Numism\u00e1tica Romanesa e en 1972 retomouse a s\u00faa publicaci\u00f3n, en forma de volume e cunha periodicidade irregular. Desde 1991, a revista adquiriu m\u00e1is estabilidade ao pasar a ser patrocinada pola Academia Romanesa. Nesta nova etapa, ademais da numism\u00e1tica, oc\u00fapase tam\u00e9n doutras disciplinas como a metrolox\u00eda ou a sixilograf\u00eda.\nCentenario da Sociedade Numism\u00e1tica Romanesa.\nCo gallo do centenario da Sociedade Numism\u00e1tica Romanesa, o 22 de decembro de 2003, Banco Nacional de Roman\u00eda emitiu unha moeda de prata pura, co peso dunha onza troy, un di\u00e1metro de 37 mm e un valor facial de 500 lei, e cunha tiraxe reducida de 500 exemplares."}
{"id": "457504", "revid": "785", "url": "https://gl.wikipedia.org/wiki?curid=457504", "title": "A Penalba", "text": ""}
{"id": "457505", "revid": "65337", "url": "https://gl.wikipedia.org/wiki?curid=457505", "title": "Sociedade Numism\u00e1tica de Roman\u00eda", "text": ""}
{"id": "457506", "revid": "63181", "url": "https://gl.wikipedia.org/wiki?curid=457506", "title": "Suonenjoki", "text": "Suonenjoki \u00e9 unha cidade de Finlandia situada na rexi\u00f3n de Savonia do Norte. En 2018 a s\u00faa poboaci\u00f3n era de 7\u00a0149\u00a0habitantes. A superficie do termo municipal \u00e9 de 862,34\u00a0km2, dos cales 148,80\u00a0km2 son auga. O concello ten unha densidade de poboaci\u00f3n de 10,02 \u00a0hab./km\u00b2.\nLimita cos concellos de Kuopio, Lepp\u00e4virta, Rautalampi, Tervo e Pieks\u00e4m\u00e4ki, este \u00faltimo na rexi\u00f3n veci\u00f1a de Savonia do Sur.\nO concello \u00e9 uniling\u00fce en fin\u00e9s."}
{"id": "457507", "revid": "65337", "url": "https://gl.wikipedia.org/wiki?curid=457507", "title": "Societatea Numismatic\u0103 Rom\u00e2n\u0103", "text": ""}
{"id": "457508", "revid": "65337", "url": "https://gl.wikipedia.org/wiki?curid=457508", "title": "John Kent", "text": "John Philip Cozens Kent, nado en Hertfordshire o 28 de setembro de 1928 e finado o 22 de outubro de 2000, foi un investigador numism\u00e1tico brit\u00e1nico especializado na moeda e na circulaci\u00f3n monetaria do baixo Imperio Romano, vinculado ao Departamento de Moedas e Medallas do Museo Brit\u00e1nico.\nNa literatura cient\u00edfica c\u00edtase con frecuencia como John Kent, J. P. C. Kent ou como John P. C. Kent.\nTraxectoria.\nJohn Kent, fillo dun oficial ferroviario de Hertfordshire, recibiu a s\u00faa educaci\u00f3n secundaria na \"Minchenden Grammar School\", en Southgate, no Gran Londres, e realizou os seus estudos superiores no \"University College\" da Universidade de Londres, onde obtivo a s\u00faa graduaci\u00f3n en 1949 e o seu doutoramento en 1951, baixo a direcci\u00f3n de A. H. M. Jones, cunha tese sobre a autoridade financeira do baixo Imperio Romano titulada \"Comes sacrarum largitionum\". Nese momento, unha das persoas que m\u00e1is influ\u00edron no seu interese pola numism\u00e1tica imperial romana foi Harold Mattingly, considerado como unha das maiores autoridades en moeda romana da primeira metade do s\u00e9culo XX.\nLogo de dous anos de servizo militar, en 1953 foi nomeado conservador axudante no Departamento de Moedas e Medallas do Museo Brit\u00e1nico. Nesa instituci\u00f3n, o seu interese principal foron as moedas do baixo Imperio Romano, e nese \u00e1mbito da investigaci\u00f3n contribu\u00edu, xunto con R. A. G. Carson, \u00e1 elaboraci\u00f3n da obra de referencia titulada \"Late Roman Bronze Coinage\", que viu a luz en 1960. Noutros dos seus estudos m\u00e1is salientables, Kent reclasificou as moedas de imitaci\u00f3n correspondentes \u00e1 \"Idade Escura\", no s\u00e9culo V d. de C., colaborou na dataci\u00f3n do naufraxio do Sutton Hoo no s\u00e9culo VII, catalogou parte das moedas celtas continentais das colecci\u00f3ns do Museo Brit\u00e1nico e fixo importantes achegas sobre o uso da moeda de ouro no Baixo Imperio Romano. Con todo, a s\u00faa maior contribuci\u00f3n \u00e1 numism\u00e1tica produciuse coa s\u00faa participaci\u00f3n na obra monumental \"Roman Imperial Coinage\", en concreto nos seus volumes VIII e X.\nEn 1974 foi ascendido a conservador adxunto e en 1983 obtivo a s\u00faa praza de conservador do Departamento de Moedas e Medallas do Museo Brit\u00e1nico, na que permaneceu ata a s\u00faa xubilaci\u00f3n en 1990. Kent formou parte das principais sociedades brit\u00e1nicas relacionadas coa numism\u00e1tica e as disciplinas af\u00edns. Entre outras, foi elixido membro da Sociedade de Anticuarios de Londres en 1961 e da Academia Brit\u00e1nica en 1986. Entre 1974 e 1978 presidiu a Asociaci\u00f3n Brit\u00e1nica de Sociedades Numism\u00e1ticas. Tam\u00e9n foi membro destacado da Real Sociedade de Numism\u00e1tica de Londres, que presidiu no per\u00edodo 1984-1990, e da Sociedade Arqueol\u00f3xica de Londres e Middlesex, da que foi presidente entre 1985 e 1988. En 1986 foi elixido membro da Comisi\u00f3n Internacional de Numism\u00e1tical.\nNo relativo \u00e1 s\u00faa vida persoal, John Kent casou con Patricia Bunford en 1961 e tivo un fillo e unha filla.\nReco\u00f1ecementos.\nDe entre os premios e reco\u00f1ecementos obtidos por John Kent ao longo da s\u00faa carreira como investigador numism\u00e1ticos, estes son os m\u00e1is salientables:\nPublicaci\u00f3ns.\n\"The Roman Imperial Coinage\".\nA maior contribuci\u00f3n cient\u00edfica de Kent foi a s\u00faa participaci\u00f3n no proxecto monumental \"The Roman Imperial Coinage\" (\"A moeda imperial romana\"), continuando o traballo emprendido nas d\u00e9cadas anteriores baixo a direcci\u00f3n editorial de Harold Mattingly, Humphrey Sutherland e R. A. G. Carson. Esta serie de publicaci\u00f3ns recolle toda a produci\u00f3n monetaria do Imperio Romano desde a Batalla de Accio (31 a. de C.) ata a Antig\u00fcidade tard\u00eda, no ano 491 d. de C. En concreto, John Kent encargouse dos volumes VIII e X.\nOutras publicaci\u00f3ns.\n\u00c1 parte dun bo n\u00famero de artigos en revistas especializadas, Kent \u00e9 autor de diversas monograf\u00edas, entre as que se poden destacar as seguintes:"}
{"id": "457509", "revid": "65337", "url": "https://gl.wikipedia.org/wiki?curid=457509", "title": "John Philip Cozens Kent", "text": ""}
{"id": "457510", "revid": "65337", "url": "https://gl.wikipedia.org/wiki?curid=457510", "title": "John P. C. Kent", "text": ""}
{"id": "457511", "revid": "65337", "url": "https://gl.wikipedia.org/wiki?curid=457511", "title": "J. P. C. Kent", "text": ""}
{"id": "457512", "revid": "127505", "url": "https://gl.wikipedia.org/wiki?curid=457512", "title": "Jos\u00e9 Pita Cort\u00e9s", "text": "Jos\u00e9 Pita Cort\u00e9s, nado en Villarcayo de Merindad de Castilla la Vieja (provincia de Burgos) en 1865 e finado na Coru\u00f1a en 1942, foi un carpinteiro e pol\u00edtico galego.\nTraxectoria.\nMembro da Sociedad de Carpinteros y Ebanistas de Ferrol da que foi presidente en 1898. Estaba afiliado \u00e1 Agrupaci\u00f3n Socialista de Ferrol da que foi membro do seu Comit\u00e9 Directivo en 1902. Foi concelleiro e tenente alcalde do concello de Ferrol entre 1909 e 1915. Na Segunda Rep\u00fablica Espa\u00f1ola foi alcalde do concello de Fene, posto do que dimitiu en xu\u00f1o de 1936 por raz\u00f3ns de idade e sa\u00fade."}
{"id": "457513", "revid": "25871", "url": "https://gl.wikipedia.org/wiki?curid=457513", "title": "American League East", "text": "A American League East ou Liga Americana Leste \u00e9 unha das tres divisi\u00f3ns da Liga Americana da Major League Baseball (MLB). Foi creada para o inicio de temporada de 1969 xunto coa Divisi\u00f3n Oeste da Liga Americana. Est\u00e1 composta por catro equipos do Leste dos Estados Unidos e un do Canad\u00e1, sendo esta a \u00fanica divisi\u00f3n que conta cun equipo non estadounidense. Segundo escritores especializados, \u00e9 a divisi\u00f3n m\u00e1is dif\u00edcil das Grandes Ligas.\nCampi\u00f3ns.\n\u2021 \u2013 En 1978 os New York Yankees empataron cos Boston Red Sox no primeiro posto da divisi\u00f3n. No partido de desempate ga\u00f1aron os Yankees.\n\u00a7 \u2013 Debido ao paro de xogadores iniciado o 12 de agosto, esta temporada non houbo ning\u00fan campi\u00f3n oficial. Antes do comezo da folga, os New York Yankees eran os l\u00edderes da divisi\u00f3n.\n\u2020\u2020 \u2013 En 2005 os Boston Red Sox e os New York Yankees acabaron a temporada co mesmo balance de vitorias (95\u201367). O t\u00edtulo foille outorgado aos Yankees ao ter m\u00e1is vitorias nos partidos que os enfrontaron aos Red Sox esa temporada.\nEquipos wild card.\nA \"wild card\" (equipos invitados a xogar os Playoffs sen seren campi\u00f3ns de divisi\u00f3n) \u00e9 outorgada ao mellor equipo da cada liga que non conseguiu ser campi\u00f3n dunha das tres divisi\u00f3ns, permit\u00edndolle disputar os playoffs. Desde a temporada 2012, cada liga pos\u00fae dous equipos wild-card. Os dous equipos xogan unha eliminatoria a partido \u00fanico para determinar quen se enfrontar\u00e1 ao cabeza de serie das Series Divisionais da Liga Americana."}
{"id": "457514", "revid": "5132", "url": "https://gl.wikipedia.org/wiki?curid=457514", "title": "Liga Americana Leste", "text": ""}
{"id": "457515", "revid": "5132", "url": "https://gl.wikipedia.org/wiki?curid=457515", "title": "Divisi\u00f3n Leste da Liga Americana", "text": ""}
{"id": "457516", "revid": "5132", "url": "https://gl.wikipedia.org/wiki?curid=457516", "title": "AL East", "text": ""}
{"id": "457517", "revid": "5863", "url": "https://gl.wikipedia.org/wiki?curid=457517", "title": "Prudencia Grifel", "text": ""}
{"id": "457520", "revid": "85894", "url": "https://gl.wikipedia.org/wiki?curid=457520", "title": "Venancio P\u00e9rez Blanco", "text": "Venancio P\u00e9rez Blanco, nado en Cari\u00f1o e finado en Ferrol o 18 de agosto de 1936, foi un pol\u00edtico galego.\nTraxectoria.\nAntigo cabo de artiller\u00eda que foi expulsado da Armada. Empregado de banca. Secretario das Juventudes Socialistas Unificadas de Ferrol. Era representante do Socorro Roxo Internacional. Co golpe de Estado do 18 de xullo de 1936 foi detido e paseado en Canido con Guillermo Cedr\u00f3n G\u00f3mez, Mario Rico Cobas, Felipe Hermida Gonz\u00e1lez, Carlos P\u00e9rez Fachal, Manuel Gonz\u00e1lez D\u00edaz, Andr\u00e9s Iglesias Garrote, Jos\u00e9 Rico Torrente, Antonio Fern\u00e1ndez Mourente e Ram\u00f3n Hermo Miranda."}
{"id": "457523", "revid": "5863", "url": "https://gl.wikipedia.org/wiki?curid=457523", "title": "Jos\u00e9 Comesa\u00f1a Barreiro", "text": "Jos\u00e9 Comesa\u00f1a Barreiro, finado en Fene o 22 de marzo de 1972, foi un industrial e pol\u00edtico galego.\nTraxectoria.\nCo golpe de Estado do 18 de xullo de 1936 foi nomeado alcalde de Fene en febreiro de 1938. Foi director xerente de Jos\u00e9 Comesa\u00f1a, Hermano y Compa\u00f1\u00eda."}
{"id": "457525", "revid": "27155", "url": "https://gl.wikipedia.org/wiki?curid=457525", "title": "Degradaci\u00f3n do h\u00e1bitat", "text": ""}
{"id": "457526", "revid": "89787", "url": "https://gl.wikipedia.org/wiki?curid=457526", "title": "Prun\u00e9lidos", "text": "Os prun\u00e9lidos (Prunellidae) son unha pequena familia de aves, que comprende un s\u00f3 x\u00e9nero, Prunella, que \u00e9 a \u00fanica familia end\u00e9mica do Pale\u00e1rtico, que reciben o nome com\u00fan de azulentas. En Galicia viven as especies \"Prunella collaris\" (azulenta alpina) e \"Prunella modularis\" (azulenta com\u00fan). Case todas as especies habitan en rexi\u00f3ns monta\u00f1osas de Europa e Asia, menos \"P. modularis\" e \"P. rubida\" do Xap\u00f3n, que poden vivir tam\u00e9n en terras baixas, igual que fai \"P. montanella\" no alto norte de Siberia. Estas aves non son moi migratorias, mais abandonan as partes fr\u00edas da s\u00faa \u00e1rea de distribuci\u00f3n en inverno e fan movementos altitudinais.\nTaxonom\u00eda.\nA\u00ednda que o x\u00e9nero \"Prunella\" \u00e9 o que normalmente se utiliza para clasificar todas as azulentas, as azulentas alpinas e as dos montes Altai son \u00e1s veces separadas no x\u00e9nero \"Laiscopus\".\nDescrici\u00f3n.\nSon especies pequenas, pouco rechamantes, superficialmente similares a pardais, pero non relacionadas con eles; xeralmente consid\u00e9rase que est\u00e1n reacionadas cos t\u00fardidos. Te\u00f1en de 14 a 18\u00a0cm de lonxitude e pesan entre 25 e 35\u00a0g. Por\u00e9n, te\u00f1en peteiros agudos, o que reflicte a s\u00faa dieta de insectos que viven no chan en ver\u00e1n, acrecentada con sementes e bagas en inverno. Poden tam\u00e9n tragar pedri\u00f1as e grava para axudar a que os seus est\u00f3magos esmoan as sementes.\nA maior\u00eda das especies viven formando bandadas. A azulenta com\u00fan (\"P. modularis\") \u00e9 unha excepci\u00f3n, xa que prefire a vida solitaria excepto cando se alimenta.\nAs azulentas poden reproducirse d\u00faas ou tres veces ao ano. O cortexo consiste en que os machos fan moito ru\u00eddo, que poden inclu\u00edr canci\u00f3ns curtas parecidas \u00e1s das lavercas para atraer unha parella. Na maior\u00eda das especies, o macho e a femia comparten os labores de construci\u00f3n do ni\u00f1o, pero as azulentas com\u00fans son unha excepci\u00f3n: os machos non toman parte en dita construci\u00f3n nin na incubaci\u00f3n; ademais esta especie realiza exhibici\u00f3ns no seu cortexo movendo as \u00e1s de maneira caracter\u00edstica. Os ni\u00f1os te\u00f1en forma de copa simple e neles po\u00f1en uns 4 ovos verdes ou azuis sen manchas. Os ovos inc\u00fabnse durante uns 12 d\u00edas. Ambos os proxenitores alimentan as cr\u00edas e tardan outros 12 d\u00edas m\u00e1is en emplumar.\nH\u00e1bitat.\nO seu h\u00e1bitat t\u00edpico son as rexi\u00f3ns monta\u00f1osas nunha \u00e1rea lonxe da li\u00f1a de \u00e1rbores pero por debaixo da li\u00f1a das neves. A azulenta do Himalaia pode encontrarse a alturas de 5\u00a0000\u00a0m sobre o nivel do mar cando se reproduce, pero a maior\u00eda das azulentas reprod\u00facense en vexetaci\u00f3n de matogueira en baixas altitudes. A maior\u00eda das especies migran monta\u00f1a abaixo para pasar o inverno, e s\u00f3 alg\u00fans individuos permanecen nas alturas. As azulentas pasan a maior parte do tempo no sotobosque e incluso cando foxen, permanecen en zona baixas preto do chan ata que atopan un esconderixo axeitado.\nLista de especies.\nFamilia: Prunellidae\nNome e etimolox\u00eda.\nO nome do x\u00e9nero, \"Prunella\", procede do alem\u00e1n \"Braunelle\", \"azulenta\", un diminutivo de \"braun\", 'marr\u00f3n'. O nome cient\u00edfico antigo da azulenta alpina era \"Accentor collaris\", o que explica que nalg\u00fans idiomas se lles chame a estes paxaros acentores, que v\u00e9n do lat\u00edn e significa 'cantar con outros' (ad + cantor)."}
{"id": "457527", "revid": "27155", "url": "https://gl.wikipedia.org/wiki?curid=457527", "title": "Prunella collaris", "text": ""}
{"id": "457528", "revid": "27155", "url": "https://gl.wikipedia.org/wiki?curid=457528", "title": "Prunellidae", "text": ""}
{"id": "457529", "revid": "27155", "url": "https://gl.wikipedia.org/wiki?curid=457529", "title": "Prunella", "text": ""}
{"id": "457532", "revid": "5863", "url": "https://gl.wikipedia.org/wiki?curid=457532", "title": "Lu\u00edsa Marcos Ra\u00f1a", "text": ""}
{"id": "457533", "revid": "5863", "url": "https://gl.wikipedia.org/wiki?curid=457533", "title": "Mar\u00eda Luisa Marcos de Del Riego", "text": ""}
{"id": "457534", "revid": "1505", "url": "https://gl.wikipedia.org/wiki?curid=457534", "title": "Balaenoptera acutorostrata", "text": ""}
{"id": "457537", "revid": "59564", "url": "https://gl.wikipedia.org/wiki?curid=457537", "title": "Anna R. Figueiredo", "text": "Ana Bel\u00e9n Rodr\u00edguez Rodr\u00edguez, co\u00f1ecida polo pseud\u00f3nimo Anna R. Figueiredo, nada en Ourense o 17 de setembro de 1979, \u00e9 unha profesora e escritora galega.\nTraxectoria.\nEstudou secundaria no Colexio Marista Santa Mar\u00eda de Ourense e licenciouse en F\u00edsica na Universidade de Santiago de Compostela. Viviu durante 5 anos a cabalo entre Gran Breta\u00f1a e Santiago de compostela e doutorouse en 2009 na Universidade de Sheffield coa tese: \"The structure of all-polymer field effect transistors (O efecto da estrutura nos transistores polim\u00e9ricos de efecto campo)\". Exerceu como profesora de F\u00edsica e Tecnolox\u00eda no ensino secundario en Santiago no Colexio La Salle e en 2020 no IES As Barxas de Moa\u00f1a.\nColaborou tam\u00e9n en banda dese\u00f1ada a trav\u00e9s de \"BD Banda\" (2008) e na publicaci\u00f3n trimestral \"Contos esta\u00f1os\" (2012).\nEn 2018 ga\u00f1ou o Premio Viadutos de Novela con \"Os bicos feridos\". Na novela unha moza que emigra a Londres sost\u00e9n unha trama en que \u201cse van debullando temas de fondo calado como a importancia das redes sociais na vida moderna, a complexidade das relaci\u00f3ns familiares, a maternidade ou o medo \u00e1 morte\u201d. Segundo Ram\u00f3n Nicol\u00e1s: \"as p\u00e1xinas de \"Os bicos feridos\" constr\u00faense grazas a unha serie de diversas voces narrativas, tratadas con solvencia na s\u00faa singularidade, onde a presenza de recursos como son o uso das redes sociais ou ese continuo, e marabilloso, pano de fondo musical sempre presente, conforman unha novela intensa...\".\nEn marzo de 2019 a Secretar\u00eda Xeral da Igualdade da Xunta de Galicia presentou \"Feminismos. A historia c\u00f3ntana as vencedoras\" no que Anna R. Figueiredo fai un percorrido da situaci\u00f3n das mulleres dende a prehistoria ata o d\u00eda de hoxe. A obra tam\u00e9n fai un repaso do feminismo en Galicia, as vangardas e a loita polo apoderamento da muller no resto de Espa\u00f1a.\nEn 2020 asumiu a vicepresidencia da AELG."}
{"id": "457538", "revid": "83328", "url": "https://gl.wikipedia.org/wiki?curid=457538", "title": "Mari Luz Morales", "text": ""}
{"id": "457539", "revid": "5863", "url": "https://gl.wikipedia.org/wiki?curid=457539", "title": "Ciencias Qu\u00edmicas", "text": ""}
{"id": "457540", "revid": "98629", "url": "https://gl.wikipedia.org/wiki?curid=457540", "title": "Trote", "text": "Trote \u00e9 un filme galego de 2018 dirixido por Xacio Ba\u00f1o, sendo a s\u00faa primeira longametraxe. O filme conta o rol da muller como coidadora que non atopa o xeito de sa\u00edr dun ambiente opresivo.\nEstreouse no Festival Internacional de Cinema de Locarno o 8 de agosto de 2018.\nSinopse.\nA acci\u00f3n transcorre durante a fin de semana da rapa das bestas, mentres a aldea comeza a preparar os festexos. Carme \u00e9 unha muller da aldea que vive a car\u00f3n do seu pai, Ram\u00f3n, e da s\u00faa nai doente. A comunicaci\u00f3n co seu pai \u00e9 case inexistente. O seu traballo, nunha panadar\u00eda, e a s\u00faa vida nun ambiente afogador fan que medre a necesidade de fuxir, mais as s\u00faas circunstancias nunca llo permitiron. Por outra banda, o seu irm\u00e1n m\u00e1is vello Lu\u00eds volve a casa por uns d\u00edas na compa\u00f1a da s\u00faa parella Mar\u00eda.\nGalard\u00f3ns e nomeamentos.\nRecibiu 14 nomeamentos en 13 categor\u00edas nos Premios Mestre Mateo de 2018, ga\u00f1ando finalmente cinco."}
{"id": "457541", "revid": "23204", "url": "https://gl.wikipedia.org/wiki?curid=457541", "title": "Xacio Rodr\u00edguez Ba\u00f1o", "text": ""}
{"id": "457542", "revid": "5863", "url": "https://gl.wikipedia.org/wiki?curid=457542", "title": "Mar\u00eda Luisa Marcos Ra\u00f1a", "text": ""}
{"id": "457544", "revid": "65337", "url": "https://gl.wikipedia.org/wiki?curid=457544", "title": "Premio Lhotka", "text": "O premio Lhotka (en ingl\u00e9s: \"Lhotka Memorial Price\") \u00e9 un reco\u00f1ecemento do \u00e1mbito da numism\u00e1tica outorgado anualmente pola \"Royal Numismatic Society\", de Londres, ao autor dunha publicaci\u00f3n que sexa considerada polo xurado como particularmente \u00fatil aos estudantes que se inicien na numism\u00e1tica.\nHistoria.\nO premio Lhotka foi establecido e dotado economicamente en 1962 polo profesor J. F. Lhotka, da Universidade de Oklahoma, que era socio honorario da Real Sociedade Numism\u00e1tica, en memoria do seu pai, tam\u00e9n chamado J. F. Lhotka.\nO premio out\u00f3rgase ao autor dun libro ou dun artigo en ingl\u00e9s considerado como de maior utilidade para os estudantes elementais de numism\u00e1tica, coa condici\u00f3n de que fose publicado durante os dous anos anteriores \u00e1 concesi\u00f3n do premio.\nGalardoados co premio Lhotka.\nOs numism\u00e1ticos que foron merecedores do premio desde a s\u00faa primeira entrega, en 1963, son os seguintes:"}
{"id": "457548", "revid": "65337", "url": "https://gl.wikipedia.org/wiki?curid=457548", "title": "Lhotka Memorial Prize", "text": ""}
{"id": "457550", "revid": "65337", "url": "https://gl.wikipedia.org/wiki?curid=457550", "title": "Lhotka Prize", "text": ""}
{"id": "457551", "revid": "22570", "url": "https://gl.wikipedia.org/wiki?curid=457551", "title": "Centro de Documentaci\u00f3n e Recursos Feministas de Vigo", "text": "O Centro de Documentaci\u00f3n e Recursos Feministas de Vigo alberga unha das colecci\u00f3ns m\u00e1is amplas de libros de temas feministas en Espa\u00f1a. Creouse en 2010, est\u00e1 localizado no segundo andar da Biblioteca P\u00fablica de Vigo Juan Compa\u00f1el. Depende da Concellar\u00eda de Igualdade do Concello de Vigo.\nHistoria.\nFoi inaugurado o 25 de marzo de 2010 e creouse a partir dos 8.500 t\u00edtulos, 150 revistas e 930 pezas audiovisuais recompilados durante 25 anos polo Grupo de Estudios sobre a Condici\u00f3n da Muller Alecr\u00edn. A este material que data desde os anos 80 s\u00famase o fondo documental da Concellar\u00eda de Igualdade do Concello de Vigo.\nActividades.\nO centro de documentaci\u00f3n, situado na Biblioteca P\u00fablica Central de Vigo \u00e9 un servizo de xesti\u00f3n de informaci\u00f3n, documentaci\u00f3n e materiais de traballo sobre muller, x\u00e9nero e igualdade dirixido ao p\u00fablico en xeral ou ao persoal especializado.\nAdemais dos servizos de atenci\u00f3n directa ou telem\u00e1tica, sala de lectura, pr\u00e9stamo e asesoramento documental, o centro realiza actividades de extensi\u00f3n cultural, exposici\u00f3ns, animaci\u00f3n, lectura, charlas, debates e obradoiros."}
{"id": "457554", "revid": "109216", "url": "https://gl.wikipedia.org/wiki?curid=457554", "title": "Terraza dos Tesouros", "text": "Os 'Tesouros de Olimpia' foron unha serie de pequenos edificios en forma de templo situados no lado norte do Altis o santuario no sitio de Olimpia en Grecia. Todos menos dous foron erixidos por colonias gregas para almacenar valiosas ofrendas votivas.\nOs \"tesouros\" constru\u00edronse nunha terraza natural ao p\u00e9 do Monte Cronos. O tesouro mellor conservado e m\u00e1is antigo \u00e9 o dedicado a Sici\u00f3n. O tesouro m\u00e1is recente descuberto \u00e9 o de Siracusa. Constru\u00eduse para celebrar a vitoria sobre Cartago no 480 a.C.\nDe oeste a leste os tesouros foron dedicados a: Sici\u00f3n, Siracusa, Epidamno, Bizancio, S\u00edbaris, Cirene, Selinunte, Metaponto, M\u00e9gara e Gela.\nDescrici\u00f3ns de edificios.\nOs edificios en miniatura constan dunha \u00fanica sala precedida por un pequeno vest\u00edbulo con d\u00faas columnas, como un pequeno templo. Gardaron valiosas ofrendas, algunhas eran obxectos ga\u00f1ados na guerra, a maior\u00eda eran cartos. Eran protexidos por Deus.\nTesouros.\nO Tesouro de Sici\u00f3n erix\u00eduse entre finais do s\u00e9culo VI e principios do s\u00e9culo V a.C. \u00c9 a edificaci\u00f3n da que se conservaron m\u00e1is restos. O tesouro foi ofrenda de Mir\u00f3n, tirano de Sici\u00f3n. Era de pedra calcar\u00eda, co teito interior de m\u00e1rmore, o luxo que en Olimpia s\u00f3 posu\u00eda o Templo de Zeus Ol\u00edmpico.\nAs s\u00faas dimensi\u00f3ns interiores eran 6\u00b440 metros de ancho por 11\u00b478 m de fondo. As columnas da fachada med\u00edan 3\u00b485 m.\nPausanias describe diversos obxectos da c\u00e1mara deste tesouro: \u00abHai tres discos que se usan para a proba do pentatlon. tam\u00e9n hai un escudo de bronce adornado con pinturas na parte interior, un casco e unhas grebas co escudo. Nas armas est\u00e1 inscrito que foron as ofrecidas polos mions a Zeus ... Tam\u00e9n est\u00e1 a espada de P\u00e9lope coa empu\u00f1adura de ouro, un corno de Amaltea, a ofrenda de Milc\u00edades\u00bb. Por \u00faltimo refire que viu \u00abunha estatua de Apolo en buxo coa cabeza sobredourada, ofrendada polos locrios, obra de Patrocles, fillo de Catilo de Crotona\u00bb.\nPara a construci\u00f3n do seu Tesouro, os siracusanos trouxeron a base material consistente en pedra branca de Siracusa. Pola forma da edificaci\u00f3n e o seu enclave, parece que erix\u00eduse aproveitando un espazo intermedio que quedara baleiro, e \u00e9 probable que a s\u00faa estrutura fose derru\u00edda antes de que se levantase o muro posterior de protecci\u00f3n.\nFue feito por Pirro e os seus fillos L\u00e1crates e Herm\u00f3n. Dic\u00edase que gardaba como ofrendas o mundo sostido por Atlas e H\u00e9rcules, o manzano, a \u00e1rbore das Hesp\u00e9rides, cunha serpe enroscada ao manzano, feitos de madeira de cedro.\nNo de Cirene hab\u00eda estatuas de emperadores romanos.\nContaba cunha art\u00edstica Xigantomaquia, cuxas figuras estaban pintadas en azul e as armas usadas, en vermello.\nFoi edificado polos seus habitantes antes de que o Ex\u00e9rcito de Cartago arrasase a s\u00faa cidade no 409 a.C. Aloxaba unha estatua do deus Dioniso co rostro, p\u00e9s e mans de marfil.\nConstru\u00eddo ao lado do Tesouro de Selinunte, cont\u00e9n unha representaci\u00f3n de Endimi\u00f3n en marfil, ag\u00e1s o vestido. Polem\u00f3n de Atenas conta que no Tesouro hab\u00eda moitas copas de distinto tipo, de ouro e de prata. Pausanias ignora o motivo da destruci\u00f3n do Tesouro. Sinala que no seu tempo s\u00f3 permanec\u00eda en metaponto un teatro e parte do recinto da muralla.\nSobre o tesouro dos megarenses, Pausanias d\u00e1 unha minuciosa descrici\u00f3n. Destaca a existencia dunhas pequenas figuras de cedro con incrustaci\u00f3ns de ouro, que representaban a loita de H\u00e9rcules contra Aqueloo. Est\u00e1n aqu\u00ed Zeus, Deyanira, Aqueloo, H\u00e9rcules e Ares socorrendo a Aqueloo. Tam\u00e9n hab\u00eda unha estatua de Atenea como aliada de H\u00e9rcules, pero cando v\u00edunas Pausanias, estaba xunto \u00e1s Hesp\u00e9rides do Hereo.\nNo front\u00f3n do tesouro est\u00e1 labrada a guerra dos xigantes e dos deuses. Encima do front\u00f3n estaba un escudo no que consta que os megarenses dedicaron o tesouro cando venceron aos corintios.\nO Tesouro de Gela ou Gelo\u00f3n ofrecido polos cidad\u00e1ns de Gela foi o Tesouro centrado no extremo leste da Terraza inmediatamente preto do pasadizo de entrada ao Estadio de Olimpia. Foi quizais o edificio m\u00e1is completo e mellor constru\u00eddo de todos, e posu\u00eda unha antec\u00e1mara. A s\u00faa construci\u00f3n orixinal debeu ter lugar no s\u00e9culo VI a. C., estaba orientado cara ao oeste e en tempos posteriores e, como consecuencia da necesidade de ali\u00f1ar todas as edificaci\u00f3ns que se ergu\u00edan na terraza cando esta foi trazada, cambiouse a entrada do Gelo\u00f3n, que quedou orientada ao sur, dot\u00e1ndoa dun p\u00f3rtico. Pausanias viu a inscrici\u00f3n dedicatoria do edificio no que se gardaban unha serie de estatuas das que xa non quedaba ningunha.\nOs sibaritas constru\u00edron o seu tesouro xunto ao dos bizantinos. Os bizantinos, xunto cos tesouros de Cirene e Epidamno, foron os edificios m\u00e1is ornamentados con representaci\u00f3ns escult\u00f3ricas nos seus respectivos front\u00f3ns."}
{"id": "457555", "revid": "1888", "url": "https://gl.wikipedia.org/wiki?curid=457555", "title": "\u00c1nxeles Garc\u00eda Sumay", "text": ""}
{"id": "457556", "revid": "1888", "url": "https://gl.wikipedia.org/wiki?curid=457556", "title": "Elena Gonz\u00e1lez Fern\u00e1ndez", "text": ""}
{"id": "457563", "revid": "5863", "url": "https://gl.wikipedia.org/wiki?curid=457563", "title": "Juan Fern\u00e1ndez Vizoso", "text": "Juan Fern\u00e1ndez Vizoso, finado en Fene o 8 de xullo de 2002, foi un pol\u00edtico galego.\nTraxectoria.\nNo franquismo foi nomeado alcalde de Fene en 1958, logo do falecemento de Gerardo D\u00edaz Pereira, tomando posesi\u00f3n o 21 de setembro, e continuou no posto nos anos sesenta. Finou en Mani\u00f1os aos 81 anos.\nVida persoal.\nCasou con Fina L\u00f3pez Galego."}
{"id": "457564", "revid": "56817", "url": "https://gl.wikipedia.org/wiki?curid=457564", "title": "Gumersindo Galego Veiga", "text": "Gumersindo Galego Veiga, nado en 1926 e finado en Fene o 6 de decembro de 2007, foi un pol\u00edtico galego.\nTraxectoria.\nNo franquismo foi nomeado alcalde de Fene nos anos sesenta. Cesou no cargo en abril de 1973. Finou en Magalofes aos 81 anos.\nVida persoal.\nCasou con Josefa Feal Feal e foi pai de Gumersindo Galego Feal."}
{"id": "457565", "revid": "89787", "url": "https://gl.wikipedia.org/wiki?curid=457565", "title": "Car\u00e1dridos", "text": "Os car\u00e1dridos (Charadriidae) son unha familia de aves da orde Charadriiformes que comprende de 64 a 66 especies, das cales en Galicia viven seis especies do x\u00e9nero \"Charadrius\" (p\u00edllaras), catro do x\u00e9nero \"Pluvialis\" (p\u00edldoras) e unha do x\u00e9nero \"Vanellus\" (avefr\u00edas).\nTaxonom\u00eda.\nA familia Charadriidae foi introducida polo zo\u00f3logo ingl\u00e9s William Elford Leach nunha gu\u00eda dos contidos do Museo Brit\u00e1nico publicada en 1820. A familia div\u00eddese en d\u00faas subfamilias: os caradrinos (Charadrinae), que incl\u00faen as p\u00edllaras e p\u00edldoras, e os vanelinos (Vanellinae), que incl\u00faen as avefr\u00edas.\nDescrici\u00f3n.\nSon aves pequenas ou de medio tama\u00f1o con corpos compactos, curtos, pescozos grosos e \u00e1s longas e xeralmente bicudas, pero a maior\u00eda das especies de vanelinos adoitan ter \u00e1s arredondadas. Os seus peteiros son xeralmente rectos (excepto no caso do \"Anarhynchus frontalis\" de Nova Zelandia) e curtos, as dedas curtas, e a deda traseira pode estar reducida ou ausente, dependendo das especies. A maior\u00eda dos Charadriidae te\u00f1en tam\u00e9n colas relativamente curtas, pero o \"Charadrius vociferus\" \u00e9 unha excepci\u00f3n. Na maior parte dos x\u00e9neros, os sexos son similares, e s\u00f3 hai un pequeno dimorfismo sexual. En tama\u00f1o van desde o \"Charadrius collaris\", de 26\u00a0g e 14\u00a0cm, ao \"Vanellus miles\", de 368\u00a0g e 35\u00a0cm.\nDistribuci\u00f3n e h\u00e1bitat.\nViven nois campos abertos de todo o mundo, principalmente en h\u00e1bitats pr\u00f3ximos \u00e1 auga, a\u00ednda que hai algunhas excepci\u00f3ns: o \"Peltohyas australis\", por exemplo, prefire terreos pedregosos dos desertos de Australia central e occidental.\nComportamento e ecolox\u00eda.\nCazan utilizando a vista en lugar de sentir a presenza das presas cos peteiros como fan os lim\u00edcolas de peteiros longos como os escolop\u00e1cidos. Os alimentos que comen son invertebrados acu\u00e1ticos e terrestres como insectos, vermes, moluscos e crust\u00e1ceos dependendo do h\u00e1bitat, e capt\u00faranos normalmente usando unha t\u00e9cnica de correr e parar, en vez de permanecer quedos sondando como fan outros grupos lim\u00edcolas. Tam\u00e9n comen materia vexetal.\nReproduci\u00f3n.\nA gran maior\u00eda dos car\u00e1dridos son mon\u00f3gamos. Alg\u00fans, como \"Vanellus vanellus\" (avefr\u00eda), son pol\u00edxinos, outros, como o \"Charadrius moontanus\" ten un sistema de m\u00faltiples postas r\u00e1pidas que pode ir acompa\u00f1ado de poliandria secuencial. En \"Charadrius morinellus\", as femias compiten polos machos e os machos proporcionan todos os coidados parentais \u00e1s cr\u00edas. Cando est\u00e1n reproduc\u00edndose, defenden os seus territorios con exhibici\u00f3ns a\u00e9reas visibles.\nPo\u00f1en de dous a catro ovos no ni\u00f1o, que adoita ser unha escavaci\u00f3n pouco profunda en campo aberto, e incuban a posta durante de 21 a 30 d\u00edas. En especies nas que ambos os proxenitores incuban os ovos, as femias e os machos var\u00edan na maneira en que comparten as tarefas de incubaci\u00f3n, tanto dentro dunha especie coma entre especies. Nalgunhas parellas, os proxenitores interc\u00e1mbianse no ni\u00f1o pola ma\u00f1\u00e1 e ao ser\u00e1n para facer unha incubaci\u00f3n ininterrompida durante as 24 horas, noutras as femias e machos interc\u00e1mbianse facendo quendas unhas 20 veces ao d\u00eda.\nSon aves que protexen moito os seus ovos e cr\u00edas. Os proxenitores protexen os pitos emitindo unha chamada de alarma, realizando unha exhibici\u00f3n de distraci\u00f3n e mesmo poden atacar o predador ou intruso. Os pitos son precoces e non son alimentados polos pais."}
{"id": "457566", "revid": "27155", "url": "https://gl.wikipedia.org/wiki?curid=457566", "title": "Charadriidae", "text": ""}
{"id": "457567", "revid": "5863", "url": "https://gl.wikipedia.org/wiki?curid=457567", "title": "Fern\u00e1ndez Neyra", "text": ""}
{"id": "457568", "revid": "5863", "url": "https://gl.wikipedia.org/wiki?curid=457568", "title": "Jos\u00e9 Fern\u00e1ndez y Neyra", "text": ""}
{"id": "457569", "revid": "85894", "url": "https://gl.wikipedia.org/wiki?curid=457569", "title": "Tervo", "text": "Tervo \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 1\u00a0567\u00a0habitantes. A superficie do termo municipal \u00e9 de 494,30\u00a0km2, dos cales 146,55\u00a0km2 son auga. O concello ten unha densidade de poboaci\u00f3n de 4,51\u00a0hab./km\u00b2.\nLimita cos concellos de Keitele, Kuopio, Pielavesi, Rautalampi, Suonenjoki e Vesanto.\nO concello \u00e9 uniling\u00fce en fin\u00e9s."}
{"id": "457570", "revid": "1131", "url": "https://gl.wikipedia.org/wiki?curid=457570", "title": "He Zhen", "text": "O antrop\u00f3nimo chin\u00e9s He Zhen pode referirse a:"}
{"id": "457572", "revid": "27155", "url": "https://gl.wikipedia.org/wiki?curid=457572", "title": "Caprim\u00falxidos", "text": ""}
{"id": "457573", "revid": "27155", "url": "https://gl.wikipedia.org/wiki?curid=457573", "title": "Falc\u00f3nidos", "text": ""}
{"id": "457575", "revid": "27155", "url": "https://gl.wikipedia.org/wiki?curid=457575", "title": "Hidrob\u00e1tidos", "text": ""}
{"id": "457576", "revid": "27155", "url": "https://gl.wikipedia.org/wiki?curid=457576", "title": "Est\u00farnidos", "text": ""}
{"id": "457577", "revid": "27155", "url": "https://gl.wikipedia.org/wiki?curid=457577", "title": "Fenicopt\u00e9ridos", "text": ""}
{"id": "457578", "revid": "27155", "url": "https://gl.wikipedia.org/wiki?curid=457578", "title": "Pter\u00f3clidos", "text": ""}
{"id": "457579", "revid": "1093", "url": "https://gl.wikipedia.org/wiki?curid=457579", "title": "Phalacrocoracidae", "text": "Os corvos mari\u00f1os (\"Phalacrocoracidae\") son unha familia de aves acu\u00e1ticas. Alim\u00e9ntanse dos peixes que capturan baixo a auga. Imp\u00falsanse principalmente coas patas; poden mergullarse durante m\u00e1is dun minuto, e alcanzan unha profundidade de aproximadamente 10\u00a0m. \nA diferenza das plumas da maior\u00eda das aves acu\u00e1ticas, as plumas dos corvos mari\u00f1os non son completamente impermeables, o que lles permite afundirse e mergullar con facilidade. Unha vez en terra, estenden as \u00e1s para secalas. Ademais, regulan o volume dos seus sacos a\u00e9reos.\nExisten unhas 30 especies de corvos mari\u00f1os, e \u00e9 seguramente o \"corvo mari\u00f1o grande\" o m\u00e1is estendido. Vive en lagos e estuarios, as\u00ed como nas costas e constr\u00fae o seu ni\u00f1o en cant\u00eds ou en \u00e1rbores. Ten un tama\u00f1o de at\u00e9 90\u00a0cm de longo e p\u00f3dese atopar en augas doces e costas de todo o mundo.\nPesca con corvo mari\u00f1o.\nEn certas localidades de China, como en Guilin, nas beiras do r\u00edo Li ou no lago Erhai, util\u00edzase o corvo mari\u00f1o para a pesca. \u00c1taselle un cordel na parte inferior do pescozo de forma que poida capturar un peixe, pero non tragalo. O pescador, unha vez que o corvo mari\u00f1o capturou o peixe, extr\u00e1ello (xa que quedou aprisionado no pescozo), e dispono para efectuar novas capturas.\nTaxonom\u00eda.\nA familia componse de tres x\u00e9neros:"}
{"id": "457580", "revid": "75439", "url": "https://gl.wikipedia.org/wiki?curid=457580", "title": "Upupidae", "text": "Os up\u00fapidos (Upupidae) son un clado de aves bucerotiformes propias do Vello Mundo. Segundo alg\u00fans autores, os up\u00fapidos te\u00f1en categor\u00eda de orde denominada Upupiformes (ver Taxonom\u00eda de Sibley-Ahlquist).\nX\u00e9nero e especies.\nA familia dos up\u00fapidos incl\u00fae un s\u00f3 x\u00e9nero, \"Upupa\", con d\u00faas especies: En Galicia vive a especie \"Upupa epops\", a bubela.\nX\u00e9nero \"Upupa\":\nAdemais, co\u00f1\u00e9cese unha especie de up\u00fapido xigante, \"Upupa antaios\", que viv\u00eda na Illa Santa Elena e extinguiuse hai moito tempo."}
{"id": "457581", "revid": "89787", "url": "https://gl.wikipedia.org/wiki?curid=457581", "title": "Remizidae", "text": "Os Remizidae son unha pequena familia de aves paseriformes. Os seus membros est\u00e9ndense por Eurasia, \u00c1frica e unha delas en Norteam\u00e9rica. En Galicia vive a especie \"Remiz pendulinus\" (ferreiri\u00f1o de cara negra ou ferreiri\u00f1o careto ). Todas as s\u00faas especies, excepto a \u00fanica americana \"Auriparus flaviceps\", fan ni\u00f1os en forma de bolsa colgantes das ramas das \u00e1rbores, xeralmente sobre auga. Son insect\u00edvoros.\nAnteriormente estas aves eran inclu\u00eddas como subfamilia Remizinae dentro de Paridae. Que estas familias est\u00e1n estreitamente relacionadas \u00e9 algo ben establecido por agora.\nFilox\u00e9nia.\nA familia cont\u00e9n 11 especies distribu\u00eddas en 3 x\u00e9neros:"}
{"id": "457582", "revid": "98629", "url": "https://gl.wikipedia.org/wiki?curid=457582", "title": "Colonia (biolox\u00eda)", "text": "Unha colonia, en biolox\u00eda, \u00e9 un termo utilizado amplamente como un grupo de seres vivos organizados baixo bases cooperativas.\nDescrici\u00f3n.\nMoitos invertebrados inferiores son coloniais, como moitos hidrozoos e antozoos (corais), ou os briozoos; diversos individuos, chamados zooides, viven m\u00e1is ou menos fusionados e, nalg\u00fans casos, existen diversos tipos de zooides especializados en diferentes funci\u00f3ns (alimentaci\u00f3n, defensa, reproduci\u00f3n).\nNo caso dos insectos sociais como as abellas, formigas, t\u00e9rmites ou avispas, os individuos son independentes, pero non poden sobrevivir f\u00f3ra da colonia; existen castes con especializaci\u00f3n de traballos, as\u00ed como un ni\u00f1o, que pode ser un formigueiro, un oco de \u00e1rbore, un termitero, unha colmea r\u00fastica ou unha colmea semiartificial, como as que utiliza o apicultor. No caso das abellas mel\u00edferas cando o apicultor as traslada aos seus caix\u00f3ns falamos de colmea. A colmea \u00e9 a suma do material vivo (abellas), m\u00e1is os caix\u00f3ns onde se confinan as mesmas; na natureza, a colonia ocupa un oco dunha \u00e1rbore, gretas ou cavernas en roca, ou elementos que o home constru\u00edu (recipientes, construci\u00f3ns, etc.).\nTipos de colonias.\nColonia de organismos unicelulares.\nUnha colonia celular \u00e9 un grupo de c\u00e9lulas con similares caracter\u00edsticas, que act\u00faan en conxunto, coa particularidade de non formar unha unidade estrutural maior ou tecido.\nEsta organizaci\u00f3n obs\u00e9rvase tanto en organismos unicelulares procariotas como eucariotas.\nHai colonias nas que cada unha das c\u00e9lulas desempe\u00f1a todas as funci\u00f3ns dun ser vivo independente, noutros casos, existe un principio de divisi\u00f3n do traballo, xa que algunhas c\u00e9lulas poden diferenciarse e converterse en c\u00e9lulas reprodutoras; este tipo de colonias microbianas p\u00f3dense conformar biopel\u00edculas.\nColonia de organismos pluricelulares.\nColonias de animais.\nColonia de abellas.\nA abella dom\u00e9stica vive en grandes colonias, onde os individuos interact\u00faan intercambiando alimentos e outras substancias necesarias para a s\u00faa vida, e levando diferentes actividades (defensa da colonia, alimentaci\u00f3n da cr\u00eda, procura de alimentos, etc.). As tarefas distrib\u00faense entre as diferentes etapas que pasan as abellas obreiras.\nDebido \u00e1s caracter\u00edsticas do apareamento natural unha colonia de abellas \u00e9 unha superfamilia (cunha nai com\u00fan, a ra\u00ed\u00f1a) formada por varias subfamilias de obreiras (que te\u00f1en o pai en com\u00fan: cada un dos ab\u00e1zcaros que se aparearon coa ra\u00ed\u00f1a). Desta maneira, nun mesmo momento, hai dentro da colonia individuos con diferente grao de parentesco."}
{"id": "457583", "revid": "85894", "url": "https://gl.wikipedia.org/wiki?curid=457583", "title": "O Mes\u00f3n do Vento, Ardemil, Ordes", "text": "O Mes\u00f3n do Vento \u00e9 unha vila da parroquia de Ardemil no concello coru\u00f1\u00e9s de Ordes. Segundo o IGE en 2018 ti\u00f1a 298 habitantes (145 homes e 153 mulleres).\nSituaci\u00f3n.\nA vila est\u00e1 situada a car\u00f3n da estrada N-550 entre A Coru\u00f1a e Santiago de Compostela, e nos empalmes desta coa AC-523 (cara a Cerceda) e a AC-542 (cara a Betanzos). \nCultura.\nToponimia.\nSuxeriuse que o top\u00f3nimo fai referencia a un lugar onde bate o vento. Con todo, existe outra hip\u00f3tese, non contrastada, que o explica como deturpaci\u00f3n do antrop\u00f3nimo \"Bento\", suposto dono do antigo mes\u00f3n que dar\u00eda nome ao lugar. A esta etimolox\u00eda popular rem\u00edtese o nome do equipo local Mes\u00f3n do Bento Club de F\u00fatbol. Canto ao primeiro elemento do top\u00f3nimo, Cabeza Quiles receou da s\u00faa relaci\u00f3n cunha casa de comidas ou pousada e vinculouno cun or\u00f3nimo que fai referencia a un lugar chan e elevado. Isto cadra co perfil topogr\u00e1fico deste e dalg\u00fans outros lugares galegos chamados Mes\u00f3n.\nFestas.\nDesde 1999 cel\u00e9brase en febreiro na vila a festa do lac\u00f3n con grelos do Mes\u00f3n do Vento, arredor do lac\u00f3n con grelos."}
{"id": "457584", "revid": "1131", "url": "https://gl.wikipedia.org/wiki?curid=457584", "title": "O Mes\u00f3n do Vento", "text": ""}
{"id": "457585", "revid": "89787", "url": "https://gl.wikipedia.org/wiki?curid=457585", "title": "Collins Bird Guide", "text": "O Collins Bird Guide \u00e9 unha gu\u00eda de campo de paxaros do Occidente Pale\u00e1rtico.\nOs seus autores son Lars Svensson, Killian Mullarney, Dan Zetterstr\u00f6m e Peter J. Grant, e est\u00e1 ilustrado por Killian Mullarney e Dan Zetterstr\u00f6m (con dous debuxos de paseriformes norteamericanas proporcionados por Larry McQueen). Foi descrito como \"indiscutiblemente a gu\u00eda de campo de maior calidade nunca producida\", e \"o \u00faltimo gran libro de paxaros do s\u00e9culo XX\".\nFoi publicado orixinalmente en sueco e dan\u00e9s en 1999, e en ingl\u00e9s en tapa dura no mesmo ano, e m\u00e1is tarde en tapa branda. Tam\u00e9n foi producida unha edici\u00f3n inglesa en gran formato, as\u00ed como unha edici\u00f3n alem\u00e1 e holandesa. A primeira edici\u00f3n foi traducida a 14 linguas europeas, inclu\u00edndo espa\u00f1ol, portugu\u00e9s, franc\u00e9s, holand\u00e9s e alem\u00e1n. Unha segunda edici\u00f3n, revisada e ampliada, foi publicada en xaneiro de 2010. Unha serie de actualizaci\u00f3ns e correcci\u00f3ns foron feitas en 2015, sen cambio no n\u00famero de edici\u00f3n.\nA cuberta da primeira edici\u00f3n, en t\u00f3dolos formatos, amosa unha curuxa com\u00fan. Na segunda edici\u00f3n foi substitu\u00eddo por un carr\u00e1n \u00e1rtico.\nOnce p\u00e1xinas de material introdutorio est\u00e1 seguido do contido principal do libro: 366 p\u00e1xinas de texto e debuxos a cor. O texto para cada especie d\u00e1 notas breves do estado, seguidas dunha secci\u00f3n detallando a identificaci\u00f3n, e concl\u00fae cunha secci\u00f3n sobre o canto. Acompa\u00f1ando \u00e1 maior\u00eda das fichas de especies hai un pequeno mapa a cor amosando as zonas de cr\u00eda, invernada e gama migradora.\nA gu\u00eda tam\u00e9n est\u00e1 dispo\u00f1\u00edbel como aplicaci\u00f3n de pago, para dispositivos iPhone e Android. A aplicaci\u00f3n incl\u00fae todo do texto e imaxes da edici\u00f3n impresa, as\u00ed como rexistros de son. Poden mercarse paquetes de datos adicionais por separado; o primeiro paquete \u00e9 un conxunto de mapas de distribuci\u00f3n para 271 especies, do \"Bird Atlas 2007\u201311\" da British Trust for Ornithology.\nT\u00f3dalas versi\u00f3ns cobren Europa, as illas do Atl\u00e1ntico Norte, gran parte do Norte de \u00c1frica e o Oriente Medio.\nA maior\u00eda das especies cubertas na parte principal da gu\u00eda te\u00f1en cr\u00eda regular, invernada ou migraci\u00f3n na s\u00faa \u00e1rea de cobertura, a pesar de que tam\u00e9n se inclu\u00edu algunha especie accidental. Hai secci\u00f3ns adicionais dando informaci\u00f3n breve de (a) especies accidentais e (b) especies de crianza introducidas e especies citadas s\u00f3 como escapadas."}
{"id": "457586", "revid": "89787", "url": "https://gl.wikipedia.org/wiki?curid=457586", "title": "Gu\u00eda de campo", "text": "Unha gu\u00eda de campo \u00e9 un libro dese\u00f1ado para axudar \u00f3 lector a identificar vida salvaxe (plantas ou animais) ou outros obxectos de ocorrencia natural (p.x. minerais). Xeralmente est\u00e1 dese\u00f1ada para ser levada ao 'campo' ou \u00e1rea local, onde tales obxectos existen, para axudar a distinguir entre obxectos similares. As gu\u00edas de campo a mi\u00fado est\u00e1n dese\u00f1adas para axudar \u00f3s usuarios a distinguir animais e plantas que poden ser similar en aparencia, mais non est\u00e1n necesariamente estreitamente relacionados.\nTipicamente incluir\u00e1 unha descrici\u00f3n dos obxectos que cubre, xunto con debuxos ou fotograf\u00edas e un \u00edndice. Os libros de identificaci\u00f3n de campo m\u00e1is serios e cient\u00edficos, inclu\u00eddos os creados especialmente para estudantes, probabelmente incluir\u00e1n chaves de identificaci\u00f3n para axudar coa identificaci\u00f3n, pero as gu\u00edas de campo accesibles \u00f3 p\u00fablico xeral a mi\u00fado son s\u00f3 son unha gu\u00eda de imaxes ordenadas organizadas por familia, cor, forma, localizaci\u00f3n ou outro descritor.\nHistoria.\nO interese popular en identificar cousas na natureza probabelmente era m\u00e1is forte en gu\u00edas de paxaros e de plantas. Quizais a primeira gu\u00eda de campo de plantas popular nos Estados Unidos foi a \"How to Know the Wildflowers\" de 1893 de \"William Starr Dana\" (Frances Theodora Parsons). En 1890, Florence Merriam publicou \"Birds Through an Opera-Glass\", describindo 70 especies com\u00fans. Centrado en paxaros vivos observados no campo, o libro \u00e9 considerado o primeiro na tradici\u00f3n de gu\u00edas de paxaros modernas e ilustradas. En 1902, xa escribindo como Florence Merriam Bailey (tendo casado o zo\u00f3logo Vernon Bailey), publicou \"Handbook of Birds of the Western United States\". Por contraste, o \"Handbook\" est\u00e1 dese\u00f1ado como referencia comprensible para o laboratorio m\u00e1is que un libro de peto para o campo. Foi axeitado \u00e1 orde taxon\u00f3mica e conti\u00f1a descrici\u00f3ns claras do tama\u00f1o das especies, distribuci\u00f3n, alimentaci\u00f3n, e costumes de ani\u00f1amento.\nDesde este punto ata a d\u00e9cada de 1930, caracter\u00edsticas das gu\u00edas de campo foron presentadas por Chester A. Reed e outros, como cambiar o tama\u00f1o do libro para coller no peto, inclu\u00edndo ilustraci\u00f3ns a cor, e producindo gu\u00edas en edici\u00f3ns uniformes que cubriron asuntos como xard\u00edns e flores de bosque, cogomelos, insectos e cans.\nEn 1934, Roger Tory Peterson, utilizando a s\u00faa gran habilidade como artista, mudou o xeito no que as gu\u00edas de campo modernas achegaban a identificaci\u00f3n. Utilizando imaxes a cor con debuxos de especies similares xuntas \u2013 e marcado con frechas que mostran as diferenzas\u2013 as persoas poder\u00edan utilizar a s\u00faa gu\u00eda de paxaros no campo para comparar especies rapidamente para facer a identificaci\u00f3n m\u00e1is doada. Esta t\u00e9cnica, o \"Sistema de Identificaci\u00f3n Peterson\", foi utilizado na maior\u00eda das gu\u00edas de campo de Peterson dende rastros de animais a cunchas e foi amplamente adoptado por outros editores e autores.\nHoxe en d\u00eda, cada gu\u00eda de campo ten o seu propio rango, foco e organizaci\u00f3n. Editores especialistas como Croom Helm, xunto con organizaci\u00f3ns como a Society Audubon, o RSPB, o Field Studies Council, National Geographic, HarperCollins, e moitos outros, todos producen gu\u00edas de campo de calidade.\nPrincipios.\n\u00c9 un pouco dif\u00edcil xeneralizar sobre como se pretenden usar as gu\u00edas de campo, porque isto var\u00eda dende unha gu\u00eda a outra, en parte dependendo en como de experto \u00e9 o lector destinatario.\nPara uso p\u00fablico xeral, a funci\u00f3n principal dunha gu\u00eda de campo \u00e9 para axudar o lector a identificar un paxaro, planta, rocha, bolboreta ou outro obxecto natural ata polo menos o nivel de nome popular. Para este fin algunhas gu\u00edas de campo empregan chaves sinxelas e outras t\u00e9cnicas: normalmente an\u00edmase \u00f3 lector a buscar nas ilustraci\u00f3ns ata atopar unha coincidencia, e a comparar escollas que son semellantes utilizando informaci\u00f3n sobre as s\u00faas diferenzas. As gu\u00edas a mi\u00fado est\u00e1n dese\u00f1adas para dirixir primeiro \u00f3s lectores \u00e1 secci\u00f3n apropiada do libro, onde as elecci\u00f3ns non son tan atafegantes en n\u00famero.\nAs gu\u00edas para estudantes a mi\u00fado presentan o concepto de chaves de identificaci\u00f3n. Gu\u00edas de campo de plantas como \"Newcomb's Wildflower Guide\" (a cal est\u00e1 limitada en alcance \u00e1s flores silvestres do nordeste de Norte Am\u00e9rica) frecuentemente te\u00f1en unha chave abreviada que axuda a limitar a procura. As gu\u00edas de insectos tenden a limitar a identificaci\u00f3n \u00f3s niveis de orde ou familia m\u00e1is que a especies individuais, debido \u00e1 s\u00faa diversidade.\nMoitos tax\u00f3ns amosan variabilidade e a mi\u00fado \u00e9 dif\u00edcil captar as caracter\u00edsticas constantes usando un n\u00famero pequeno de fotograf\u00edas. As ilustraci\u00f3ns de artistas ou o posprocesamento de fotograf\u00edas axuda a resaltar as caracter\u00edsticas espec\u00edficas necesarias a para identificaci\u00f3n fi\u00e1bel. Peterson presentou a idea de li\u00f1as para sinalar estas caracter\u00edsticas chave. Tam\u00e9n comentou as vantaxes das ilustraci\u00f3ns sobre as fotograf\u00edas:\nAs gu\u00edas de campo axudan a mellorar o estado de co\u00f1ecemento de varios tax\u00f3ns. \u00d3 facer que o co\u00f1ecemento de especialistas experimentados de museo estea dispo\u00f1ible a afeccionados, aumentan a reuni\u00f3n de informaci\u00f3n por afeccionados dunha \u00e1rea xeogr\u00e1fica m\u00e1is ampla e aumentan a comunicaci\u00f3n destes descubrimentos aos especialistas."}
{"id": "457587", "revid": "89787", "url": "https://gl.wikipedia.org/wiki?curid=457587", "title": "Eliza Turck", "text": "Eliza Turck, nada en 1832 e finada en 1891, foi unha retratista inglesa (inclu\u00edndo miniaturas), pintora de x\u00e9nero, paxaros e paisaxes, ilustradora e escritora.\nTraxectoria.\nTurck naceu en Islington, Londres, filla de Herman Jochim Christian Turck, banqueiro (nado en 1792 en Bailiwick de Guernsey) e Anne Louisa Tielkens (nada en 1800 en Londres). Eliza mostrou unha aptitude temper\u00e1 para a arte e recibiu lecci\u00f3ns da s\u00faa nai que era unha talentosa artista afeccionada. Foi educada inicialmente en Alema\u00f1a e no seu regreso a Inglaterra, en 1848, estudou 6 meses na escola de Arte de Cary en Londres. Despois, tomou lecci\u00f3ns en pintura \u00f3 \u00f3leo de William Vendaval, e, en 1852, entrou na Escola Feminina de Arte na r\u00faa Gower durante un ano m\u00e1is. Estudou durante 14 meses, desde 1859 a 1860, na Real Academia de Finas Artes en Antuerpen, B\u00e9lxica, e tivo algunha instruci\u00f3n de Nicaise de Keyser, o director.\nTurck exhibiu na Royal Academy desde 1854, e tam\u00e9n na British Institution, na r\u00faa Suffolk e noutros lugares. O seu traballo inclu\u00eda pinturas de x\u00e9nero, obxectos literarios, escenas mari\u00f1as, arquitectura, paxaros e miniaturas, pintados \u00f3 \u00f3leo ou acuarela. Os seus traballos na Royal Academy inclu\u00edron \"Rus in Urbe\", 1858, \"Lady Dorothy in Breton Costume\", 1880 e \"In St. Mark\u2019s, Venice\", 1885. O seu cadro da Royal Academy de 1856 \"Cinderella\" foi un dos corenta cadros seleccionados por John Ruskin para cr\u00edtica nas s\u00faas Notas de Academia: \u201cMoi bonito, e ben estudado, mais Cinderella non parece a rapaza do conto de fada. Estou bastante intrigado en saber como a s\u00faa relaci\u00f3n coa s\u00faa notable madri\u00f1a poder\u00eda indicarse mellor para deixar a unha se\u00f1orita moi real nunha coci\u00f1a real. Pero estou contento de ver este tratamento extremadamente realista, en todo caso'.\nExhibiu na Exposici\u00f3n Internacional en 1871, e as s\u00faas acuarelas de Breta\u00f1a foron amosadas na Galer\u00eda Rogers, r\u00faa Maddox, en 1879. Sobre isto, The Art Journal escribiu: \"As s\u00faas cores est\u00e1n preto da natureza e cheas de tenros grises, especialmente no ceo, mentres que o seu tacto \u00e9 ancho, libre e do estilo de Cox.\"\nProporcionou moitas ilustraci\u00f3ns para a edici\u00f3n de 1883 de Walter Swaysland en catro volumes \"Familiar Wild birds\". Tam\u00e9n escribiu \"A practical handbook to marqueterie wood-staining and kindred arts\" (pub. L. Upcott Gill, 1899)."}
{"id": "457597", "revid": "104999", "url": "https://gl.wikipedia.org/wiki?curid=457597", "title": "Unidade de Igualdade da Universidade de Vigo", "text": "A Unidade de Igualdade da Universidade de Vigo \u00e9 un organismo que puxo en funcionamento a Universidade de Vigo en 2006 para acadar a igualdade entre mulleres e homes no seu \u00e1mbito. Estivo dirixida por Coral del R\u00edo, Anabel Pen\u00edn e dende xu\u00f1o de 2018 a directora \u00e9 \u00c1gueda G\u00f3mez Su\u00e1rez.\nEn 2021 a Universidade de Vigo converteuse na primeira universidade espa\u00f1ola na que as mulleres poden acceder de xeito gratu\u00edto a produtos de hixiene feminina, a Unidade de Igualdade impulsou esta medida pioneira para facer fronte \u00e1 pobreza menstrual."}
{"id": "457598", "revid": "23204", "url": "https://gl.wikipedia.org/wiki?curid=457598", "title": "Neoimperialismo", "text": ""}
{"id": "457599", "revid": "83328", "url": "https://gl.wikipedia.org/wiki?curid=457599", "title": "Latipedia", "text": "Latipedia \u00e9 o nome dun buscador nas Wikipedias que est\u00e1n en linguas rom\u00e1nicas: franc\u00e9s, italiano, castel\u00e1n, portugu\u00e9s, catal\u00e1n, roman\u00e9s, galego, lat\u00edn, occitano, piamont\u00e9s, asturiano, aragon\u00e9s, lombardo, siciliano, napolitano, e arroman\u00e9s e que procura, \u00e1 vez, en ingl\u00e9s.\nFoi desenvolvido polo Seminario de Ling\u00fc\u00edstica Inform\u00e1tica da Universidade de Vigo."}
{"id": "457600", "revid": "27155", "url": "https://gl.wikipedia.org/wiki?curid=457600", "title": "Corvo mari\u00f1o pequeno", "text": ""}
{"id": "457601", "revid": "27155", "url": "https://gl.wikipedia.org/wiki?curid=457601", "title": "Tetraonidae", "text": ""}
{"id": "457602", "revid": "27155", "url": "https://gl.wikipedia.org/wiki?curid=457602", "title": "Tetra\u00f3nidos", "text": ""}
{"id": "457603", "revid": "27155", "url": "https://gl.wikipedia.org/wiki?curid=457603", "title": "Up\u00fapidos", "text": ""}
{"id": "457604", "revid": "27155", "url": "https://gl.wikipedia.org/wiki?curid=457604", "title": "Falacrocor\u00e1cidos", "text": ""}
{"id": "457605", "revid": "98629", "url": "https://gl.wikipedia.org/wiki?curid=457605", "title": "Teor\u00eda pol\u00edtica feminista", "text": "As teor\u00edas pol\u00edticas feministas caracter\u00edzanse por realizar un tratamento dos problemas pol\u00edticos e filos\u00f3ficos dende unha perspectiva feminista. Dentro do feminismo dist\u00ednguense d\u00faas teses: unha descritiva e outra normativa. A descritiva sost\u00e9n que se d\u00e1 unha situaci\u00f3n desigual entre homes e mulleres. A normativa sost\u00e9n que esta situaci\u00f3n deber\u00eda mudar. Est\u00e1 distinci\u00f3n p\u00f3dese corresponder cos dous obxectivos principais do feminismo:\nDebido \u00e1 pluralidade de propostas e enfoques cos que se afrontan est\u00e1s d\u00faas cuesti\u00f3ns, ser\u00eda m\u00e1is axeitado falar de feminismos debido \u00e1s diverxencias entre distintas posturas.\nPara estruturar esta entrada propiamente ao redor da teor\u00eda pol\u00edtica, reduciremos o conxunto de enfoques acheg\u00e1ndonos \u00e1s propostas centradas en inclu\u00edr un exame do Estado, centrado en:\nA teor\u00eda pol\u00edtica feminista fai un esforzo por inclu\u00edr nas teor\u00edas pol\u00edticas tradicionais unha perspectiva de x\u00e9nero, explicitando as\u00ed a existencia das desigualdades que abranguen este eido.\nCorrentes feministas.\nFeminismo liberal.\nO nacemento do feminismo liberal d\u00e1se na primeira onda do movemento no s\u00e9culo XIX, mant\u00e9ndose (con transformaci\u00f3ns) na actualidade. O liberalismo coloca a liberdade no foco do debate, o feminismo liberal base\u00e1ndose nesta doutrina focal\u00edzao na liberdade das mulleres, sendo o Estado o garante deste principio.\nExisten diferentes concepci\u00f3ns do que se considera a liberdade; este problema do liberalismo trad\u00facese no propio feminismo, por tanto existir\u00e1n distintos posicionamentos, en moitos casos opostos entre si. O tipo m\u00e1is tradicional na literatura feminista \u00e9 o que interpreta a liberdade no que respecta \u00e1 autonom\u00eda das mulleres, base\u00e1ndose na libre elecci\u00f3n e na independencia pol\u00edtica, sendo copart\u00edcipe e fundamentado na igualdade de oportunidades para o bo funcionamento do mesmo.\nOutro elemento de grande interese \u00e9 a falta de distinci\u00f3n que establecen entre o eido privado e o p\u00fablico. Isto vese non s\u00f3 no pasado con Mary Wolltonescraft na s\u00faa defensa da igualdade legal, pondo o foco na herdanza e na propiedade, pero mantendo en certa medida a distinci\u00f3n entre o \u00e1mbito p\u00fablico e o privado, sendo neste segundo onde se albisca a conformaci\u00f3n dun constructo social do x\u00e9nero, pero sen politizalo, como pode ser o que logo traer\u00e1 a colaci\u00f3n o feminismo radical co lema \u201co persoal \u00e9 pol\u00edtico\u201d. No caso do presente, exemplos como o de Martha Nussbaum, na s\u00faa perspectiva das capacidades, falar\u00e1 do eido p\u00fablico como campo de batalla feminista.\nSusan Moller Okin, unha das autoras m\u00e1is influentes do feminismo liberal, fai unha rehabilitaci\u00f3n da teor\u00eda da xustiza de Rawls, propo\u00f1endo que se aplique non s\u00f3 \u00e1 estrutura b\u00e1sica da sociedade, sen\u00f3n tam\u00e9n ao funcionamento interno da familia, que segundo ela, deber\u00eda ser considerada unha instituci\u00f3n. Isto atangue en particular ao que Rawls chama \u201cprincipio da diferenza\u201d, que permite a desigualdade na medida na que non cause dano. Okin achegou neste sentido pol\u00edticas a prol de protexer as mulleres no eido familiar, dedicadas por exemplo \u00e1 distribuci\u00f3n equitativa en caso de divorcio ou programas de educaci\u00f3n c\u00edvica.\nUn exemplo neste mesmo senso \u00e9 o de Iris M. Young. Esta autora critica a teor\u00eda da xustiza de Rawls ao soster que ao dese\u00f1ar os principios de xustiza deixa de lado cuesti\u00f3ns que atanguen \u00e1s desigualdades de x\u00e9nero. Esta autora sost\u00e9n que \u00e9 necesario aplicar \u00e1 estrutura familiar os principios de xustiza as\u00ed como o principio de diferenza, ademais de promover pol\u00edticas p\u00fablicas dirixidas a eliminar as desigualdades dentro do \u00e1mbito familiar. O problema dentro desta concepci\u00f3n reside en que cuesti\u00f3ns deben ser inclu\u00eddas, as\u00ed por exemplo a pesar de que a prostituci\u00f3n ou a xestaci\u00f3n subrogada poidan ser entendidas como prexudiciais para as mulleres, esta postura defender\u00e1 a s\u00faa regulaci\u00f3n, posto que as mulleres deben poder decidir libremente.\nEn xeral, o traballo actual do feminismo liberal \u00e9 analizar ata que punto pode ter \u00e9xito o enfoque feminista da teor\u00eda da xustiza de Rawls, puramente pol\u00edtico, ou se \u00e9 mellor enmarcarse nun liberalismo m\u00e1is amplo.\nFeminismo socialista e marxista.\nO proxecto igualitario que defende o socialismo parece complexo de implantar sen ter en conta a metade da humanidade, de a\u00ed o interese hist\u00f3rico desta corrente pol\u00edtica polo feminismo.\nOs socialistas ut\u00f3picos foron os primeiros en ter en conta a situaci\u00f3n da muller. O punto de partida do seu pensamento era a miserable situaci\u00f3n econ\u00f3mica e social na que viv\u00eda a clase traballadora. Propo\u00f1\u00edan a volta a pequenas comunidades nas que puidese existir unha certa autoxesti\u00f3n e \u00a0o desenvolvemento da cooperaci\u00f3n dos seres humanos nun r\u00e9xime de igualdade, que afectase tam\u00e9n aos sexos. A cr\u00edtica principal que recibiron os ut\u00f3picos foi por non ter criticado suficientemente a divisi\u00f3n sexual do traballo.\nNesta corrente do pensamento socialista as teses de Fourier tiveron moito impacto. Sosti\u00f1a que a situaci\u00f3n das mulleres era o indicador clave do nivel de progreso. Tampouco hai que esquecer a Flora Trist\u00e1n, quen no seu traballo \"Uni\u00f3n Obrera\" (1843) sostivo que todas as desgrazas do mundo vi\u00f1an dadas polo esquecemento que historicamente se tivo das mulleres e os seus dereitos. Nos seus proxectos de reforma, a educaci\u00f3n das mulleres resulta crucial para o progreso das clases traballadoras, inda que, iso si, debido \u00e1 influencia que como nais, fillas e esposas te\u00f1en sobre os var\u00f3ns. Para Trist\u00e1n as mulleres \"sono todo na vida do obreiro\", o que non deixa de supo\u00f1er unha acr\u00edtica asunci\u00f3n da divisi\u00f3n sexual do traballo.\nSant-Simon e Owen propuxeron a idea de que o poder espiritual dos var\u00f3ns t\u00ed\u00f1ase esgotado e a salvaci\u00f3n da sociedade soamente pod\u00eda proceder do lado feminino. A maior e m\u00e1is espec\u00edfica achega do socialismo ut\u00f3pico reside na importancia que lle deron \u00e1 transformaci\u00f3n da instituci\u00f3n familiar. Consideraron o celibato e o matrimonio indisoluble como instituci\u00f3ns represoras e causa da inxustiza e infelicidade.\nPartimos das premisas b\u00e1sicas do marxismo socialista para entender a loita feminista. Entendemos unha posici\u00f3n constructivista segundo a cal comprendemos que a natureza humana constit\u00faese socialmente o que significa que \u00e9 un produto das forzas sociais que remite contra a opresi\u00f3n capitalista.\nDiferenciamos, por unha banda, o feminismo marxista se entendemos que a opresi\u00f3n das mulleres v\u00e9n dada pola sociedade de clases. Por outro lado, distinguimos se somos feministas socialistas, que este clasismo pres\u00e9ntase vinculado co patriarcado, engadindo deste xeito, outra premisa.\nDende unha an\u00e1lise antropol\u00f3xica, Friedrich Engels na s\u00faa obra \"The Origin of the Family, Private Property and the State\" (1884) comenta que nas sociedades primitivas se ben exist\u00eda xa unha divisi\u00f3n do traballo sexualmente categorizado, poder\u00edamos atopar un nivel b\u00e1sico de igualdade que foi eliminado coa aparici\u00f3n das relaci\u00f3ns econ\u00f3mico-capitalistas. Fala incluso dun certo matriarcado referido a herdanza da propiedade pola li\u00f1a materna. A agricultura supuxo a introduci\u00f3n do comercio e con isto a posibilidade de acumulaci\u00f3n do capital por parte dos homes posibilitando a dominaci\u00f3n do home sobre a muller a trav\u00e9s da posesi\u00f3n de riquezas.\nAs feministas marxistas aplican a an\u00e1lise de Marx referente ao capitalismo e explican as\u00ed a realidade da dicotom\u00eda explotador/explotado. A opresi\u00f3n das mulleres \u00e9 resultado da sociedade de clases que a s\u00faa vez \u00e9 un produto do capitalismo e polo tanto s\u00f3 se supera se se supera o sistema capitalista.\nA divisi\u00f3n sexual do traballo subordina \u00e1s mulleres ao home xa que a idea do patriarcado implica que para que exista traballo produtivo (homes nas f\u00e1bricas) ten que haber traballo reprodutivo (mulleres pechadas na casa que proporcionan sustento aos homes). Deste xeito, as mulleres at\u00f3panse dobremente explotadas e conv\u00edrtense nun sustento do traballo produtivo e do capitalismo que as oprime. Historicamente, este traballo non foi considerado como tal e polo tanto foi adscrito como non remunerado. Esta \u00faltima idea resulta unha cr\u00edtica ao traballo de Marx polas feministas marxistas por non estar inclu\u00eddo nos seus escritos a\u00ednda que presenta a tese fundamental do sistema econ\u00f3mico como sustento da subordinaci\u00f3n das mulleres, o cal recollen.\nInessa Armand, a primeira dirixente do Departamento da Muller na Revoluci\u00f3n Rusa de 1917, fixo a seguinte observaci\u00f3n: \u201cSe a liberaci\u00f3n da muller \u00e9 impensable sen o comunismo, o comunismo \u00e9 tam\u00e9n impensable sen a liberaci\u00f3n da muller\u201d. Esta afirmaci\u00f3n \u00e9 un perfecto resumo do problema con que se atopan as primeiras feministas no seo do comunismo. Como se relacionan a loita polo socialismo e a loita pola liberaci\u00f3n da muller? \u00c9 posible unha sen a outra?\nEsta idea de transversalidade, que ser\u00e1 recuperada nos nosos d\u00edas polo feminismo de 3\u00ba onda, foi motivo de longos debates. En xeral o feminismo marxista caracter\u00edzase por darlle relevancia a ambas cuesti\u00f3ns pero non est\u00e1 claro se unha hase de subordinar \u00e1 outra en tempo e recursos. O mellor exemplo atop\u00e1molo en Aleksandra Kollontai que ser\u00e1 protagonista de primeira orde e sufrir\u00e1 esta dicotom\u00eda na s\u00faa propia vida: lealtad ao partido comunista ou \u00e1 liberaci\u00f3n das mulleres? cal de ambas revoluci\u00f3ns \u00e9 m\u00e1is urxente?\nFinalmente ela se decantar\u00e1 por darlle prioridad \u00e1 emancipaci\u00f3n feminista fronte \u00e1 revoluci\u00f3n criticando a Clara Zetkin que lle daba prioridade \u00e1 revoluci\u00f3n obreira.\nOs marxistas cl\u00e1sicos defenden unha postura conservadora ou \u201cpaleo\u201d en tanto que promocionan unha sociedade pre-capitalista na que as mulleres disfrutar\u00edan de certo poder normativo. Se argumenta que a situaci\u00f3n das mulleres como suxeitos discriminados orixinase na configuraci\u00f3n do sistema capitalista. A opresi\u00f3n ser\u00eda exercida polo empresario que explota aos proletarios forzandoos a unhas xornadas de traballo que precisan das mulleres para atender o fogar, a crianza etc.\nEste relato foi defendido sobre todo por var\u00f3ns mais tam\u00e9n por mulleres. No entanto, \u00e9 cuestionable e algunhas autoras inciden nesta problem\u00e1tica. Autoras feministas de corte marxista tam\u00e9n argumentan en contra este tipo de concepci\u00f3ns as\u00ed como en contra dalg\u00fans postulados orixinais do marxismo.\nFeminismo radical e da dominaci\u00f3n.\nO feminismo radical \u00e9 unha perspectiva feminista que persegue un reordenamento radical da sociedade na cal a dominaci\u00f3n ou supremac\u00eda masculina sexa eliminada dos contextos sociais e econ\u00f3micos.\nAs feministas radicais ven unha sociedade fundamentalmente patriarcal na cal os homes oprimen e dominan as mulleres. Buscan, desta maneira, a abolici\u00f3n do patriarcado para a \u201cliberaci\u00f3n de todas dunha sociedade inxusta desafiando\u00a0as normas e instituci\u00f3ns sociais existentes\u201d. Isto por suposto oponse \u00e1 obxectivaci\u00f3n sexual das mulleres, por medio da sensibilizaci\u00f3n social de temas como a violaci\u00f3n e a violencia casa \u00e1s mulleres e loitando contra os roles de x\u00e9nero.\nO feminismo radical temper\u00e1n orixinouse ou consolidouse no 1960 dentro da segunda onda do feminismo, considerando o patriarcado como un \u201cfen\u00f3meno transhist\u00f3rico\u201d anterior ou m\u00e1is profundo que outras maneiras de opresi\u00f3n, consider\u00e1ndoo non s\u00f3 a forma m\u00e1is antiga e universal, sen\u00f3n a m\u00e1is primaria.\nAs feministas radicais sit\u00faan a ra\u00edz e causa da opresi\u00f3n \u00e1s mulleres nas relaci\u00f3ns de x\u00e9nero patriarcais.\nTeor\u00eda e ideolox\u00eda.\nAs feministas radicais afirman que a sociedade \u00e9 un patriarcado no cal os homes son os opresores e as mulleres, as oprimidas. Propo\u00f1en a opresi\u00f3n \u00e1s mulleres como a forma m\u00e1is fundamental de opresi\u00f3n, existente dende o inicio da humanidade.\nA teor\u00eda feminista radical establece que \u00e9 debido ao patriarcado ao que as mulleres t\u00e9\u00f1ense vistas como \u201co outro\u201d, \u201co distinto\u201d \u00e1 norma masculina e sistematicamente oprimidas e marxinadas. Ademais, tam\u00e9n afirman que os homes como clase vense beneficiados desta situaci\u00f3n. A teor\u00eda patriarcal non \u00e9 xeralmente definida como a creencia de que os homes sempre se benefician das mulleres. Por\u00e9n, mant\u00e9n que o elemento primordial do patriarcado \u00e9 a relaci\u00f3n de dominaci\u00f3n, onde unha parte \u00e9 dominada e explotada para o beneficio da outra. As feministas radicais opinan que os homes, como clase, utilizan utilizan os sistemas sociais e diversos m\u00e9todos para manter \u00e1s mulleres reprimidas. \u00c9 por isto polo que esta teor\u00eda busca a abolici\u00f3n do patriarcado, mudando as normas e instituci\u00f3ns sociais existentes; e cre que a eliminaci\u00f3n do patriarcado supor\u00e1 a liberaci\u00f3n da sociedade dunha situaci\u00f3n inxusta.\nA influencia da teor\u00eda pol\u00edtica feminista radical no movemento da liberaci\u00f3n das mulleres foi considerable. A co-fundadora do grupo feminista radical Redstockings, Ellen Willis, escribiu en 1984 que \u201cas feministas conseguiron que a pol\u00edtica sexual fose reco\u00f1ecida como unha cuesti\u00f3n p\u00fablica\u201d. Tam\u00e9n, o vocabulario feminista creado na segunda onda axudou a legalizar o aborto nos Estados Unidos. A influencia do feminismo radical pode verse na adopci\u00f3n de cuesti\u00f3ns na National Organization for Women (NOW), un grupo feminista que tiv\u00e9rase previamente centrado enteiramente en cuesti\u00f3ns de tipo econ\u00f3mico.\nMovemento.\nA ideolox\u00eda do feminismo radical en Estados Unidos desenrolouse como un compo\u00f1ente do movemento da liberaci\u00f3n da muller. Medrou influenciado co movemento dos dereitos civ\u00eds que tivo auxe na d\u00e9cada dos 60. Moitas das mulleres que formaron parte do feminismo radical contaron cunha experiencia previa dentro da reivindicaci\u00f3n radical contra o racismo. Cronoloxicamente pode considerarse dentro do movemento da segunda onda do feminismo. As pioneiras desta segunda onda m\u00e1is co\u00f1ecidas son S. Firestone, K. Sarachild, Ti-Grace Atkinson, Carol Hanisch, J. Brown. Moitos grupos locais de mulleres na d\u00e9cada dos 60, como UCLA Woman\u2019s Liberation Front, ofreceron niveis de debate sobre as distintas correntes ideol\u00f3xicas do feminismo.\nA ra\u00edz da discriminaci\u00f3n e da opresi\u00f3n cara a poboaci\u00f3n racializada, xurdiu unha motivaci\u00f3n para realizar unha protesta semellante sobre a situaci\u00f3n das mulleres. Deste xeito, centr\u00e1ronse nunha ampla variedade de dereitos nos que se incl\u00faen o aborto, independenza econ\u00f3mica, trato igualitario ante a lei\u2026\nNos 60, o feminismo radical xurdiu de forma simult\u00e1nea co feminismo liberal e as discusi\u00f3ns das clases traballadoras. Primeiro nos Estados Unidos, segundo en Reino Unido e, por \u00faltimo, Australia. Desta forma, p\u00faxose de manifesto que a opresi\u00f3n non pertenc\u00eda s\u00f3 a grupos da clase media.\nEn li\u00f1a con isto, xer\u00e1ronse unha serie de grupos de intelectuais, traballadores e mulleres de clase media; que comezaron a compartir as s\u00faas experiencias, xer\u00e1ndonse discusi\u00f3ns nas que as mulleres se decataron da opresi\u00f3n que sufr\u00edan. As\u00ed pois, comezou a s\u00faa afiliaci\u00f3n pol\u00edtica. En base a ditas discusi\u00f3ns, as mulleres chegaron \u00e1 conclusi\u00f3n de que p\u00f3r fin ao patriarcado era o paso definitivo para unha sociedade libre.\nO feminismo que emerxeu destas discusi\u00f3ns,focalizouse na liberaci\u00f3n das mulleres, co prop\u00f3sito de reivindicar que estas tiveran o mesmo poder que os homes; aclamando que son dominadas polo patriarcado en funci\u00f3n dos intereses dos homes.\nAcci\u00f3n.\nO feminismo radical non \u00e9 s\u00f3 un movemento ideol\u00f3xico e te\u00f3rico, as feministas radicais tam\u00e9n tomaron acci\u00f3n directa. En 1968 protestaron contra Miss Am\u00e9rica baixo o pretexto de criticar as ideas sexistas de beleza e as expectativas socias. Pese a que non se quemou ning\u00fan suxetador dito d\u00eda, esta protesta \u00e9 famosa pola frase de \u201cbra-bunner\u201d. En 1970 m\u00e1is dunha centena de feministas estiveron 11 horas sentadas fronte a Ladies Home Journal. Ditas mulleres demandaron que o editor fora suplantado por unha muller editora. Ditos feitos tiveron gran repercusi\u00f3n nos medios de comunicaci\u00f3n.\nOrganizaci\u00f3ns sociais e obxectivos.\nAs feministas radicais formaron pequenos grupos activistas ou asociaci\u00f3ns comunitarias en torno aos obxectivos perseguidos. Moitas feministas radicais en Australia, participaron nunha serie de grupos que constru\u00edron grupos de mulleres. Na metade da d\u00e9cada dos 80, moitos dos grupos orixinais ou pioneiros disolv\u00e9ronse, e o feminismo radical aproximouse \u00e1s organizaci\u00f3ns universitarias. Deste xeito, non \u00e9 conceb\u00edbel a existencia do feminismo radical sen ter en conta o activismo estudantil e a colaboraci\u00f3n das mulleres da clase traballadora. Algunhas das demandas eran:\nFeminismo radical l\u00e9sbico.\nAs lesbianas radicais dist\u00ednguense doutras feministas radicais polas s\u00faas ra\u00edces ideol\u00f3xicas no lesbianismo pol\u00edtico. As lesbianas radicais ven o lesbianismo como un acto de resistencia contra a instituci\u00f3n pol\u00edtica da heterosexualidade, a cal consideran que \u00e9 violenta e opresiva cara \u00e1s mulleres.\nDurante o Movemento de Liberaci\u00f3n da Muller da d\u00e9cada de 1970, as mulleres heterosexuais que estaban dentro do movemento foron desafiadas sobre a base de que a s\u00faa identidade sexual, perpetuaba os sistemas patriarcais que estaban intentando desfacer. As lesbianas radicais criticaron o movemento de liberaci\u00f3n das mulleres por non criticar a \"opresi\u00f3n psicol\u00f3xica\" da heteronormatividade, que cren que \u00e9 \"a base sexual das instituci\u00f3ns sociais\". Argumentaron que as relaci\u00f3ns de amor heterosexuais perpet\u00faan as relaci\u00f3ns de poder patriarcais a trav\u00e9s da \"dominaci\u00f3n persoal\" e, polo tanto, contrad\u00edn directamente os valores e obxectivos do movemento. Consideran que o movemento de liberaci\u00f3n das Mulleres nunca ter\u00e1 \u00e9xito sen desafiar a heteronormatividade.\nAs lesbianas radicais cren que o lesbianismo ameaza activamente os sistemas patriarcais de poder. Defin\u00edan as lesbianas non s\u00f3 polas s\u00faas preferencias sexuais, sen\u00f3n tam\u00e9n pola s\u00faa liberaci\u00f3n e independencia dos homes. As lesbianas lib\u00e9ranse da dominaci\u00f3n masculina ao desconectarse deles non s\u00f3 no sexual, sen\u00f3n tam\u00e9n financeiramente e emocionalmente.\nRexeitar as normas de x\u00e9nero, sexo e sexualidade \u00e9 fundamental para o feminismo l\u00e9sbico radical. O lesbianismo como acto pol\u00edtico representa unha capacidade para crear identidade a partir de todos os aspectos da condici\u00f3n humana, tanto masculina como feminina. Simultaneamente rexeita as identidades sociais que son impostas aos corpos pola cultura. As lesbianas radicais cr\u00edan que a identidade lesbiana era unha identidade imposta pola muller, o que significa que deber\u00eda definirse por e con referencia \u00e1s mulleres, e non en relaci\u00f3n cos homes.\nFeminismo da diferenza e \u00e9ticas do coidado.\nO feminismo da diferenza afirma que a fonte da opresi\u00f3n das mulleres reside principalmente na minusvaloraci\u00f3n das cualidades ou virtudes especificamente femininas nunha sociedade dominada polos homes. Salienta o valor da feminidade e a diferenza das mulleres fronte aos homes. Dito sexa de paso, o feminismo chamado cultural pretende xerar unha contracultura que pugne por revalorizar o feminino. En contraposici\u00f3n co da diferenza, este \u00faltimo polo xeral c\u00e9ntrase no \u00e1mbito pol\u00edtico.\nCarol Gilligan desenvolve unha \u00e9tica do coidado no seu traballo \"In a Different\" \"Voice\" (1982), no que critica o modelo psicol\u00f3xico do desenvolvemento moral de Lawrence Kohlberg. Consid\u00e9ra insuficiente que a etapa m\u00e1is alta do desenvolvemento moral sexa o pensamento imparcial e orientado \u00e1 xustiza. No estudo de Kohlberg as mulleres acadaban un estadio moral m\u00e1is baixa. Segundo Gilligan, estes resultados son debidos a un razoamento moral distinto, en funci\u00f3n duns valores propiamente femininos, os cales deben ser revalorizados fronte aos masculinos.\nExiste pois, unha contraposici\u00f3n entre d\u00faas perspectivas morais distintas: a da xustiza, propia da masculinidades e identificada coa separaci\u00f3n e coa busca de principios universalizables; e a do coidado, propia da feminidade, identificada co apego e coa parcialidade froito das relaci\u00f3ns afectivas.\nNel Noddings e Sara Ruddick desenvolveron o enfoque da \u00e9tica do coidado e ampliaron as s\u00faas ideas \u00f3 \u00e1mbito pol\u00edtico. Noddings aposta por unha \u00e9tica baseada no coidado natural, establecendo a relaci\u00f3n madre-fillo coma exemplo fundamental. Argumenta que nas pol\u00edticas sociais cuxo obxectivo sexa abordar a falta de vivenda, a educaci\u00f3n e as enfermidades mentais, debe primar unha perspectiva moral do coidado. Ruddick enfatiza o seu estudo no impacto que ter\u00eda o pensamento materno en certas decisi\u00f3ns pol\u00edticas, coma a toma de decisi\u00f3ns acerca de se ir \u00e1 guerra.\nFinalmente, Eva Feder Kittay formula unha cr\u00edtica \u00e1s teor\u00edas liberais e do contrato social da lexitimidade e da igualdade pol\u00edtica. Razoa que ditas teor\u00edas ignoraron as necesidades de quen coidan a persoas dependentes. Avoga por reformas substanciais nas pol\u00edticas de benestar social, familiares e m\u00e9dicas, e no coidado de persoas dependentes.\nFeminismo posmoderno.\nO feminismo posmoderno nace no seo da tradici\u00f3n filos\u00f3fica continental durante a terceira onda do feminismo da man dunha serie de autoras francesas, especialmente H\u00e9l\u00e8ne Cixous, Luce Irigaray e Julia Kristeva.\nEstas autoras recuperan as ideas de Derrida, Lacan e da psican\u00e1lise, po\u00f1endo o seu foco de atenci\u00f3n na idea de que a linguaxe e os sistemas de significado estruturan os nosos procesos de pensamento e a nosa experiencia. As\u00ed, enmarcanse dentro dunha cr\u00edtica da raz\u00f3n ilustrada como mecanismo para acadar a realidade material \u00e1 que, segundo as posmodernas, non temos acceso mais que a trav\u00e9s da linguaxe e o pensamento. Deste modo, estas feministas soste\u00f1en que a linguaxe se crea e reproduce en contextos culturais de dominaci\u00f3n.\nDentro das correntes m\u00e1is actuais, no chamado post-estruturlismo, Judith Butler ataca as teor\u00edas esencialistas, falando de identidades n\u00f3mades, fronte aquelas fixas. Deste modo formula novos xeitos de habitabilidade dos corpos, no paradoxo que se crea entre a capacidade de acci\u00f3n do individuo e a s\u00faa formaci\u00f3n e a dependencia con respecto ao poder. A fin \u00e9 a desnaturalizaci\u00f3n de termos coma sexo, x\u00e9nero ou desexo.\nProblem\u00e1ticas actuais.\nA xestaci\u00f3n subrogada, a prostituci\u00f3n e a doaz\u00f3n de \u00f3vulos.\nExisten conflitos entre diferentes posici\u00f3ns feministas, concretamente entre o feminismo liberal e os feminismos radicais e marxistas. Estas tres actividades -xestaci\u00f3n subrogada, prostituci\u00f3n e doaz\u00f3n de \u00f3vulos- te\u00f1en consecuencias cara as mulleres que poden ser consideradas positivas ou negativas segundo a posici\u00f3n que asumamos.\nO feminismo liberal asume un argumento que ser\u00eda tal que:\n\u251c As mulleres poden facer o que queiran cos seus corpos (se e s\u00f3 se non afecta \u00e1 liberdade doutros individuos).\nPola contra, este argumento \u00e9 rexeitado por feminismos posteriores como o radical, o marxista ou o posmoderno porque as condici\u00f3ns en que se dan as escollas non son xustas e, polo tanto, condicionadas pola estrutura econ\u00f3mica ou pol\u00edtica.\nEn canto \u00e1 xestaci\u00f3n subrogada -actividade remunerada ou altru\u00edsta na que unha muller permite a xestaci\u00f3n dun feto no seu \u00fatero que pertence xeneticamente como legalmente a outros proxenitores- tense discutido a liberdade con que as mulleres escollen permitir o desenvolvemento do feto no seu \u00fatero. As posici\u00f3ns feministas radicais cuestionan a liberdade de tal pr\u00e1ctica, afirmando a existencia de estruturas ideol\u00f3xicas que fan que sexan as mulleres m\u00e1is desfavorecidas as que se presten \u00e1 xestaci\u00f3n subrogada, sendo a meirande parte dos casos mulleres pobres de pa\u00edses cuxa regulaci\u00f3n \u00e9 dubidosa.\nEn canto \u00e1 prostituci\u00f3n -actividade na que unha muller (e menormente homes) permite relaci\u00f3ns sexuais con outro/s axente/s por unha certa cantidade de di\u00f1eiro-as posici\u00f3ns radicais afirman que non s\u00f3 a s\u00faa regulaci\u00f3n reforzar\u00eda a propia estrutura patriarcal, sen\u00f3n que a trata e a escravitude sexual vir\u00edase branqueada neste suposto. Polo tanto, a s\u00faa regulaci\u00f3n ou non segue a ter un trato desfavor\u00e1bel cara as mulleres maiormente, e a escolla de ser prostituta segue a ser condicionada pola posici\u00f3n econ\u00f3mica e social na que se estea.\nEn canto \u00e1 doaz\u00f3n de \u00f3vulos -actividade na que unha muller se somete a un procedemento hormonal para a extracci\u00f3n dun n\u00famero de \u00f3vulos para a s\u00faa posterior fertilizaci\u00f3n para aquelas parellas que queiran ter descendencia- o sometemento a tales procedementos qu\u00edmicos ten severas consecuencias a longo prazo como cancro de mama, cancro de \u00fatero, ... que, malia exporse como unha actividade altru\u00edsta, seguen a ser as mulleres en situaci\u00f3ns desfavor\u00e1bels e de precariedade econ\u00f3mica as que se someten para a extracci\u00f3n de \u00f3vulos.\nPola contra, as posici\u00f3ns liberais seguen sen aceptar o condicionamento que sufren as mulleres pobres ao seguir no suposto de autopropiedade, como cando os traballadores aceptan contratos precarios ao poderen escoller entre aceptar o contrato ou non."}
{"id": "457607", "revid": "7523", "url": "https://gl.wikipedia.org/wiki?curid=457607", "title": "Liga de Campi\u00f3ns da UEFA 2018-19", "text": "A Liga de Campi\u00f3ns da UEFA 2018\u201319 foi a 64.\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nA final xogouse no Wanda Metropolitano de Madrid, Espa\u00f1a.\nRolda previa.\n!colspan=4|Semifinais\n!colspan=4|Final\nEliminatorias.\nOitavos de final.\nOs partidos de ida xog\u00e1ronse o 12, 13, 19 e 20 de febreiro, e os de volta o 5, 6, 12 e 13 de marzo de 2019.\nCuartos de final.\nOs partidos de ida xog\u00e1ronse o 9 e 10 de abril, e os de volta o 16 e 17 de abril de 2019.\nSemifinais.\nOs partidos de ida xog\u00e1ronse o 30 de abril e 1 de maio, e os de volta o 7 e 8 de maio de 2019.\nEstat\u00edsticas.\nNas estat\u00edsticas non se te\u00f1en en conta as roldas previas.\nEquipo da tempada.\nO 2 de xu\u00f1o de 2019, a UEFA elixiu os 20 xogadores que conformaron o mellor equipo do campionato."}
{"id": "457611", "revid": "5863", "url": "https://gl.wikipedia.org/wiki?curid=457611", "title": "Carm\u00e9n L\u00f3pez-Cort\u00f3n", "text": ""}
{"id": "457614", "revid": "25871", "url": "https://gl.wikipedia.org/wiki?curid=457614", "title": "National League East", "text": "A National League East ou Liga Nacional Leste \u00e9 unha das tres divisi\u00f3ns da Liga Nacional da Major League Baseball (MLB). A divisi\u00f3n foi creada cando a Liga Nacional, xunto coa Liga Americana, aceptou dous novos equipos de expansi\u00f3n, divid\u00edndose en d\u00faas divisi\u00f3ns: a Leste e a Oeste. At\u00e9 a creaci\u00f3n dunha terceira divisi\u00f3n en 1993, os Philadelphia Phillies e os Pittsburgh Pirates foron os equipos m\u00e1is existosos da mesma. Con todo, o equipo con m\u00e1is t\u00edtulos desta divisi\u00f3n son os Atlanta Braves, os cales ga\u00f1aron a maior parte dos seus t\u00edtulos durante unha xeira de catorce aparici\u00f3ns consecutivas nos playoffs.\nCampi\u00f3ns.\n\u2020 \u2013 Debido \u00e1 folga de xogadores, a temporada foi dividida en dous. Os Montreal Expos ga\u00f1aron o segunda parte e derrotaron ao campi\u00f3n da primeira parte, Philadelphia Phillies (59\u201348), na postemporada.\n\u00a7 \u2013 Debido ao paro de xogadores iniciado o 12 de agosto, esta temporada non houbo ning\u00fan campi\u00f3n oficial. Antes do comezo da folga, os Montreal Expos eran os l\u00edderes da divisi\u00f3n.\nEquipos wild card.\nA \"wild card\" (equipos invitados a xogar os Playoffs sen seren campi\u00f3ns de divisi\u00f3n) \u00e9 outorgada ao mellor equipo da cada liga que non conseguiu ser campi\u00f3n dunha das tres divisi\u00f3ns, permit\u00edndolle disputar os playoffs. Desde a temporada 2012, cada liga pos\u00fae dous equipos wild-card. Os dous equipos xogan unha eliminatoria a partido \u00fanico para determinar quen se enfrontar\u00e1 ao cabeza de serie das Series Divisionais da Liga Nacional."}
{"id": "457615", "revid": "5132", "url": "https://gl.wikipedia.org/wiki?curid=457615", "title": "Liga Nacional Leste", "text": ""}
{"id": "457616", "revid": "5132", "url": "https://gl.wikipedia.org/wiki?curid=457616", "title": "Divisi\u00f3n Leste da Liga Nacional", "text": ""}
{"id": "457617", "revid": "5132", "url": "https://gl.wikipedia.org/wiki?curid=457617", "title": "NL East", "text": ""}
{"id": "457618", "revid": "89787", "url": "https://gl.wikipedia.org/wiki?curid=457618", "title": "Maior Guntroda Rodr\u00edguez", "text": "Maior Rodr\u00edguez, tam\u00e9n chamada Guntroda, foi unha arist\u00f3crata de orixe leonesa que viviu durante os s\u00e9culos XI e XII. Foi a segunda esposa do conde Pedro Froilaz de Traba, xunto ao cal tivo a tutela do pr\u00edncipe Afonso Raim\u00fandez (Afonso VII) durante diversas etapas da s\u00faa infancia.\nTraxectoria.\nMaior \"Guntroda\" Rodr\u00edguez (\"Guntrode Roderiquiz\") foi filla do conde Rodrigo Mu\u00f1oz de Asturias e da s\u00faa muller Teresa. Da s\u00faa familia herdou diversas propiedades, en Santa Mar\u00eda de Carri\u00f3n e arredor dos r\u00edos Araduey e Cea, coas que efectuou nos derradeiros anos da s\u00faa vida varias doaz\u00f3ns ao mosteiro de Sahag\u00fan, cenobio do que foi unha grande benfeitora. Casou no 6 de maio do ano 1105 con Pedro Froilaz, conde de Trast\u00e1mara e l\u00edder da li\u00f1axe dos Froilaz-Traba. A partir da data do casamento a condesa Maior comezou a figurar como confirmante nas doaz\u00f3ns territoriais do seu esposo e nas doutros membros da s\u00faa estirpe familiar.\nTitora de Afonso Raim\u00fandez.\nPedro Froilaz era na altura o m\u00e1is importante vasalo de Raimundo de Borgo\u00f1a (\"totius gallecie princeps\"), quen lle confiou a crianza do seu fillo Afonso, herdeiro do reino galego. A infancia do neno discorreu nos dominios tradicionais do clan Petriz, nas terras de Trasancos, baixo as atenci\u00f3ns da condesa Maior e doutros membros da s\u00faa parentela familiar.\nNo ano 1109, ap\u00f3s a morte do conde Raimundo, a s\u00faa vi\u00fava Urraca, filla do rei Afonso VI, casou con Afonso I de Arag\u00f3n. Este feito po\u00f1\u00eda en perigo os dereitos sucesorios do pr\u00edncipe Afonso, motivo polo cal Pedro Froilaz proclamouno rei de Galiza dando inicio a unha revolta nobiliaria na que os ex\u00e9rcitos de Afonso de Arag\u00f3n e Urraca invadiron os territorios galegos. Durante este per\u00edodo b\u00e9lico, arredor de tres meses, o infante Afonso permaneceu agochado, probabelmente na compa\u00f1a de Guntroda e os seus fillos, no mosteiro de Moraime en Mux\u00eda.\nLogo da expulsi\u00f3n das forzas do rei de Arag\u00f3n, os Froilaz, que contaban co apoio do conde de Portucale Henrique de Borgo\u00f1a, trasladaron o neno baixo o coidado da s\u00faa aia dona Maior at\u00e9 o castelo de Castrelo do Mi\u00f1o, en Ribadavia, mais pr\u00f3ximo aos dominios territoriais de Henrique. Nesta fortaleza foron cercados por partidarios da ra\u00ed\u00f1a Urraca que unha vez fracasados os intentos de conquistar o castelo polas armas, negociaron unha sa\u00edda pactada de Guntroda, os seus fillos e o infante cara os dominios dos Froilaz. O bispo de Compostela Diego Xelm\u00edrez actuou como garante do acordo. Confiando no prelado a condesa Maior abandonou a seguridade do castelo mais, unha vez que se permitiu a entrada das tropas inimigas, estas abalanz\u00e1ronse sobre ela arrebat\u00e1ndolle o pr\u00edncipe, o cal portaba nos seus brazos, prend\u00e9ndoa a continuaci\u00f3n xunto cos seus fillos.\nMediante negociaci\u00f3ns co captor de Guntroda Arias P\u00e9rez e Xelm\u00edrez, Pedro Froilaz conseguiu a liberaci\u00f3n dos ref\u00e9ns en xaneiro do 1111. Pactando ademais unha alianza co prelado compostel\u00e1n que permitiu coroar como rei o pr\u00edncipe Afonso na Catedral de Compostela en setembro dese mesmo ano. Esta alianza con Xelm\u00edrez custou aos Froilaz diversas concesi\u00f3ns \u00e1 s\u00e9 compostel\u00e1, a m\u00e1is significativa supuxo a fin do chamado preito dos arciprestados, xurisdici\u00f3ns eclesi\u00e1sticas situadas nos seus dominios que Xelm\u00edrez reclamaba ao bispo mindoniense Gonzalo Froilaz. Guntroda figura no documento que sela este acordo, datado en febreiro do 1110, inmediatamente despois do conde Pedro.\nPolas mesmas datas, o problem\u00e1tico matrimonio entre a ra\u00ed\u00f1a Urraca e Afonso de Arag\u00f3n deveu nunha guerra civil na que a ra\u00ed\u00f1a precisaba da axuda da nobreza galega seguidora do seu fillo. No ano 1112 trasladouse a Galiza e iniciou unha serie de concesi\u00f3ns econ\u00f3micas para garantir o seu apoio, nunha delas outorga ao conde Pedro e a s\u00faa dona \"Maiori Roderici\" importantes propiedades territoriais en varios puntos de Galiza. Catro anos m\u00e1is tarde, estalou o conflito en Galiza entre os partidarios da ra\u00ed\u00f1a e os do seu fillo Afonso. Pedro Froilaz que levara a Afonso Raim\u00fandez a Toledo, onde combat\u00eda contra os almor\u00e1bides, tivo que regresar rapidamente a Compostela. Al\u00ed, Afonso Raim\u00fandez foi recibido como rei de Galiza nunha ateigada cerimonia. Este feito que independizaba o reino galego dos restantes dominios de Urraca provocou a s\u00faa intervenci\u00f3n militar. Pedro Froilaz deixou en Compostela o neno-rei de once anos baixo coidado de dona Maior e unha importante escolta mentres el marchaba co seu ex\u00e9rcito. A ameaza dunha sublevaci\u00f3n dos burgueses compostel\u00e1ns, enfrontados ao seu se\u00f1or o bispo Xelm\u00edrez e a proximidade do ex\u00e9rcito de Urraca, fixo que a condesa, talvez lembrando os sucesos de Castrelo do Mi\u00f1o decidise abandonar a cidade co pr\u00edncipe e a s\u00faa garda militar para unirse ao ex\u00e9rcito do seu home.\nA\u00ednda no 1123, tres anos antes da s\u00faa morte, Urraca tentou recuperar o dominio do reino galego, para o cal conseguiu capturar a condesa Guntroda, o conde Pedro e alg\u00fans dos seus fillos, mais a masiva revolta nobiliaria que este feito provocou fixo que tivese que desistir definitivamente de tal empe\u00f1o.\nMorte e soterramento.\nA condesa Maior Rodr\u00edguez faleceu pouco despois do 6 de xu\u00f1o do 1129, data da s\u00faa \u00faltima aparici\u00f3n documental. Tres anos antes, no 1126, falecera tam\u00e9n o seu home Pedro Froilaz. Antes da s\u00faa morte ambos redactaran un amplo inventario de posesi\u00f3ns que foron cedidas \u00e1 s\u00e9 compostel\u00e1 co prob\u00e1bel obxecto de facer desta o pante\u00f3n da s\u00faa estirpe familiar. A lista de bens foi tan extensa que o cronista da Historia Compostel\u00e1 renunciou a enumeralos todos e o bispo Xelm\u00edrez preferiu repartilos entre as dioceses das zonas das que proced\u00edan. A entrega dos bens produciuse en d\u00faas etapas unha \u00e1 morte do conde e a segunda s\u00f3 se entregou despois da morte da condesa.\nA condesa foi soterrada xunto ao seu home nun sartego de pedra berroque\u00f1a na praza da Quintana, cemiterio da Catedral de Compostela. No s\u00e9culo XVI ambos os sepulcros foron trasladados ao interior da catedral, \u00e1 capela dos reis, e a eles acostumaba ir o cabido catedralicio en certos d\u00edas do ano cantar un responso \"ab Comit\u00e9s\". Desco\u00f1\u00e9cese o paradeiro actual dos restos da condesa Guntroda, \u00e9 pos\u00edbel que o seu ata\u00fade fose unha das tres tumbas desco\u00f1ecidas que o historiador Ambrosio de Morales describiu na s\u00faa visita \u00e1 Catedral de Santiago no ano 1572: \"\"As outras tres sepulturas son tumbas rasas, que non te\u00f1en labor, sen\u00f3n s\u00f3 as Cruces planas\"\".\nDescendencia.\nDo seu casamento con Pedro Froilaz a condesa Guntroda deixou dez fillos:"}
{"id": "457619", "revid": "27155", "url": "https://gl.wikipedia.org/wiki?curid=457619", "title": "Upupa", "text": ""}
{"id": "457620", "revid": "89787", "url": "https://gl.wikipedia.org/wiki?curid=457620", "title": "Fatshe leno la rona", "text": "Fatshe leno la rona (en tswana: 'Esta \u00e9 a nosa terra' ou \"Bendita sexa esta nobre terra\") \u00e9 o himno nacional de Botswana. Foi escrito e composto por Kgalemang Tumedisco Motsete, e adoptado tras a independencia deste pa\u00eds, en 1966.\nLetra orixinal en tswana.\nFatshe leno la rona,\nKe mpho ya Modimo,\nKe boswa jwa borraetsho;\nA le nne ka kagiso.\nTsogang, tsogang! banna, tsogang!\nEmang, basadi, emang, tlhagafalang!\nRe kopaneleng go direla\nLefatshe la rona.\nIna lentle la tumo\nLa chaba ya Botswana,\nKa kutlwano le kagisano,\nE bopagantswe mmogo.\nTsogang, tsogang! banna, tsogang!\nEmang, basadi, emang, tlhagafalang!\nRe kopaneleng go direla\nLefatshe la rona."}
{"id": "457621", "revid": "23204", "url": "https://gl.wikipedia.org/wiki?curid=457621", "title": "Himno nacional de Botswana", "text": ""}
{"id": "457622", "revid": "98629", "url": "https://gl.wikipedia.org/wiki?curid=457622", "title": "Mokgweetsi Masisi", "text": "Mokgweetsi Eric Keabetswe Masisi, nado en Moshupa o 21 de xullo de 1962, \u00e9 un profesor e pol\u00edtico de Botswana. Dende o 1 de abril de 2018 \u00e9 o 5\u00ba presidente de Botswana. Foi Vicepresidente e Ministro de Educaci\u00f3n dende 2014. Previamente, en 2011 asumira o Ministerio de Asuntos Presidenciais e Administraci\u00f3n p\u00fablica.\nTraxectoria.\nO pai de Masisi, Edison Setlhomo Masisi, que morreu en 2003, foi tam\u00e9n membro do parlamento por Moshupa e, segundo os informes, foi un \u00edntimo confidente do pai do presidente Khama e o primeiro l\u00edder de Botswana, Sir Seretse Khama.\nInicialmente exerceu como profesor de ingl\u00e9s e historia. En 1984, ensinou na Escola Secundaria Mmanaana en Moshupa, mentres tam\u00e9n dirix\u00eda iniciativas de desenvolvemento comunitario.\nEn 1987, Masisi foi transferido a Desenvolvemento de Curr\u00edculo e Avaliaci\u00f3n e traballou como Especialista de Curr\u00edculo de Estudos Sociais, onde supervisou un grupo de temas (Estudos Sociais, M\u00fasica, Educaci\u00f3n Relixiosa e Moral)\nEn 1989 estuda unha licenciatura na Universidade Estatal de Florida, nos Estados Unidos, especializ\u00e1ndose en Educaci\u00f3n de Estudos Sociais e Dese\u00f1o Instruccional de Sistemas.\nEn 1990, o Masisi uniuse de novo \u00f3 Desenvolvemento de Curr\u00edculo e supervisou Estudos Sociais e outros temas. Xogou un rol importante no desenvolvemento dun novo sistema de valoraci\u00f3n da Proba de Criterio Establecido (PCE). Al\u00ed faise o Coordinador Nacional para Educaci\u00f3n de Estudos Sociais e o representante de Botswana para o Programa de Estudos Sociais e Ambientais africanos (ASESP, polas s\u00faas siglas en ingl\u00e9s) e membro do consello para a Asociaci\u00f3n de Educaci\u00f3n Ambiental de \u00c1frica Austral (EEASA, polas s\u00faas siglas en ingl\u00e9s) por m\u00e1is de 5 anos. Foi tam\u00e9n membro de varios consellos de ONG.\nUniuse \u00e1 UNICEF en 1995 como Axente de Proxecto da Educaci\u00f3n traballando en proxectos de educaci\u00f3n en \u00e1reas remotas. Tam\u00e9n desenvolveu e puxo en funcionamento a educaci\u00f3n para estudantes embarazadas e iniciou a pol\u00edtica e reformas de programa para os exclu\u00eddos en Botswana e os das rexi\u00f3ns da \u00c1frica oriental e austral.\nTraxectoria pol\u00edtica.\nEn 2003, renunciou para acceder \u00e1 pol\u00edtica, participando, sen bos resultados, nas primarias do Partido Democr\u00e1tico de Botswana (PDB) na circunscrici\u00f3n de Moshupa. Malia iso, seguiu activo na pol\u00edtica e foi elixido Secretario de Deputado do comit\u00e9 ramal de Moshupa. Uniuse a unha ONG de Procura Internacional e centrouse na investigaci\u00f3n da prevenci\u00f3n do VIH e iniciou os seus estudos para obter un PhD en epidemiolox\u00eda.\nEn 2008 enfrontouse de novo a primarias e esta vez ga\u00f1ou, convert\u00e9ndose no cadidato parlamentario do PDB por Moshupa, logrando un escano nas elecci\u00f3ns xerais de outubro de 2009.\nTam\u00e9n en outubro de 2009, Masisi foi nomeado como asistente de Ministro para Asuntos Presidenciais e Administraci\u00f3n P\u00fablica e promovido a Ministro para Asuntos Presidenciais e Administraci\u00f3n P\u00fablica en xaneiro de 2011, onde encabezou o Programa de Erradicaci\u00f3n da Pobreza.\nEn abril de 2014, asumiu o Ministerio de Educaci\u00f3n e Desenvolvemento de Habilidades como suplente at\u00e9 as elecci\u00f3ns xerais do 24 de outubro de 2014, cando foi reelixido membro do parlamento pola rexi\u00f3n de Moshupa-Manyana e mant\u00edvose \u00e1 fronte do ministerio.\nO 12 de novembro de 2014 foi designado vicepresidente de Botswana polo presidente Ian Khama mantendo tam\u00e9n o ministerio de Educaci\u00f3n e Desenvolvemento de Habilidades.\nO 5 de xullo de 2017, o Presidente Khama nomeou a Masisi Chanceler da Universidade de Botswana. O nomeamento, que estaba en consonancia coa Secci\u00f3n 7 da Lei da Universidade de Botswana de 2008, foi por un per\u00edodo de cinco anos. Seguiu \u00e1 morte do expresidente Quett Masire, que se desempe\u00f1ou como Chanceler ata que morreu o 22 de xu\u00f1o de 2017.\nPresidente do pa\u00eds.\nO 1 de abril de 2018, xurou como o quinto presidente de Botswana sucedendo a Ian Khama obrigado a deixar a presidencia despois de dous mandatos de 5 anos. Masisi converteuse as\u00ed no terceiro l\u00edder de Botswana f\u00f3ra da dinast\u00eda Khama dende a s\u00faa independencia do Reino Unido en 1966. Entre as prioridades presentadas no seu discurso \u00f3 asumir a presidencia destacou a necesidade de reducir a dependencia do pa\u00eds do mercado de diamantes e o compromiso do seu goberno en ampliar o acceso \u00e1 educaci\u00f3n t\u00e9cnica e establecer iniciativas en turismo, minar\u00eda, carnes e servizos financeiros."}
{"id": "457623", "revid": "23204", "url": "https://gl.wikipedia.org/wiki?curid=457623", "title": "Mokgweetsi Eric Keabetswe Masisi", "text": ""}
{"id": "457624", "revid": "89787", "url": "https://gl.wikipedia.org/wiki?curid=457624", "title": "Slumber Tsogwane", "text": "Slumber Tsogwane, nado en Rakops o 21 de setembro de 1960, \u00e9 o vicepresidente de Botswana dende abril de 2018. Tomou o seu cargo o 4 de abril, sucendendo a Mokgweetsi Masisi no posto. \u00c9 membro do Partido Democr\u00e1tico de Botswana. Tsogwane serviu anteriormente como Ministro de Desenvolvemento Rural e do Goberno Local de Botswana, dende novembro de 2014 at\u00e9 marzo de 2018.\nTen unha licenciatura na Universidade de Botswana."}
{"id": "457625", "revid": "89787", "url": "https://gl.wikipedia.org/wiki?curid=457625", "title": "Carlota Castrejana", "text": "Mar\u00eda Carlota Castrejana Fern\u00e1ndez, nada en Logro\u00f1o (A Rioxa) o 25 de abril de 1973, \u00e9 unha exbaloncestista e exatleta espa\u00f1ola. Conseguiu os seus maiores logros na modalidade de triplo salto, pero que tam\u00e9n o fixo nas disciplinas de salto de altura e salto de lonxitude. Antes de dedicarse ao atletismo foi xogadora profesional de baloncesto.\n\u00c9 a \u00fanica persoa espa\u00f1ola que participou en d\u00faas modalidades diferentes nos Xogos Ol\u00edmpicos: Castrejana disputou os Xogos Ol\u00edmpicos de 1992 de Barcelona como xogadora de baloncesto e, posteriormente, participou nos de Atenas, Sidney e Pequ\u00edn como atleta na modalidade de triplo salto, disciplina na que tam\u00e9n foi campioa de Europa en pista cuberta no 2007 e recordwoman nacional desde o ano 2000 at\u00e9 o de 2019, cando foi relevada pola galega Ana Peleteiro.\nNa actualidade traballa no equipo directivo da Real Federaci\u00f3n Espa\u00f1ola de Atletismo (da que foi vicepresidenta). Anteriormente foi Directora Xeral de Deportes da Comunidade de Madrid, e traballou como avogada no bufete G\u00f3mez-Acebo &amp; Pombo.\nTraxectoria deportiva.\nBaloncesto.\nCarlota foi xogadora profesional deste deporte desde os 14 anos at\u00e9 os 19. Participou coa selecci\u00f3n espa\u00f1ola nos Xogos Ol\u00edmpicos de Barcelona 92, onde este equipo conseguiu un excelente 5\u00ba posto. Foi tam\u00e9n medalla de ouro nos Xogos do Mediterr\u00e1neo de Grecia en 1991, e medalla de prata no Campionato de Europa X\u00fanior de 1990. Durante a temporada 2010-2011 xogou no Asefa Estudiantes de Madrid, retornando ao baloncesto despois de 18 anos. Xogaba unicamente nos partidos como local.\nAtletismo.\nTras as Olimp\u00edadas, e vendo as s\u00faas grandes cualidades f\u00edsicas, convenc\u00e9rona para dar o salto ao atletismo, onde comezou especializ\u00e1ndose en salto de altura, disciplina na que, tan s\u00f3 despois de dous anos competindo, conseguiu o r\u00e9cord de Espa\u00f1a con 1,89 m. En 1998 cambiou de disciplina, xa que os seus adestradores se deron de conta de que ti\u00f1a m\u00e1is facultades para o triplo salto (compaxin\u00e1ndoo nalgunha ocasi\u00f3n co salto de lonxitude), e a\u00ed foi onde conseguiu os seus maiores \u00e9xitos. Conseguiu a medalla de bronce no Campionato de Europa de atletismo en pista cuberta de 2005 celebrado en Madrid, chegando ao cumio ao proclamarse, o 4 de marzo de 2007, campioa no Campionato de Europa de atletismo en pista cuberta que se celebrou en Birmingham, Reino Unido, batendo o r\u00e9cord de Espa\u00f1a cun salto de 14,64 metros, no seu mellor concurso da historia."}
{"id": "457626", "revid": "72012", "url": "https://gl.wikipedia.org/wiki?curid=457626", "title": "Mar\u00eda Carlota Castrejana Fern\u00e1ndez", "text": ""}
{"id": "457627", "revid": "5863", "url": "https://gl.wikipedia.org/wiki?curid=457627", "title": "La Pasionaria", "text": ""}
{"id": "457630", "revid": "5863", "url": "https://gl.wikipedia.org/wiki?curid=457630", "title": "Mar\u00eda Telo N\u00fa\u00f1ez", "text": ""}
{"id": "457631", "revid": "63181", "url": "https://gl.wikipedia.org/wiki?curid=457631", "title": "Tuusniemi", "text": "Tuusniemi \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 2\u00a0555\u00a0habitantes. A superficie do termo municipal \u00e9 de 699,43\u00a0km2, dos cales 156,27\u00a0km2 son auga. O concello ten unha densidade de poboaci\u00f3n de 4,70\u00a0hab./km\u00b2.\nLimita cos concellos de Kaavi, Kuopio, Lepp\u00e4virta, Hein\u00e4vesi e Outokumpu, estes dous \u00faltimos pertencentes \u00e1s rexi\u00f3ns veci\u00f1as de Savonia do Sur e Carelia do Norte respectivamente.\nO concello \u00e9 uniling\u00fce en fin\u00e9s."}
{"id": "457636", "revid": "6939", "url": "https://gl.wikipedia.org/wiki?curid=457636", "title": "Edward Alexander Crowley", "text": ""}
{"id": "457637", "revid": "15490", "url": "https://gl.wikipedia.org/wiki?curid=457637", "title": "Carta do pobo", "text": ""}
{"id": "457641", "revid": "12452", "url": "https://gl.wikipedia.org/wiki?curid=457641", "title": "Doutora honoris causa", "text": ""}
{"id": "457644", "revid": "27155", "url": "https://gl.wikipedia.org/wiki?curid=457644", "title": "Isoelectroenfoque", "text": "O isoelectroenfoque (IEF), tam\u00e9n chamado electroenfoque, enfoque isoel\u00e9ctrico ou focalizaci\u00f3n isoel\u00e9ctrica, \u00e9 unha t\u00e9cnica para separar diferentes mol\u00e9culas polas diferenzas no seu punto isoel\u00e9ctrico (pI). \u00c9 un tipo de electroforese en zona, xeralmente realizada a prote\u00ednas nun xel, que aproveita o feito de que a carga global que hai sobre a mol\u00e9cula de interese est\u00e1 en funci\u00f3n do pH da rexi\u00f3n que a rodea.\nProcedemento.\nO IEF implica engadir unha soluci\u00f3n de anf\u00f3lito nuns xeles de gradiente de pH inmobilizado. Os xeles de gradiente de pH inmobilizado son unha matriz de xel de acrilamida copolimerizada co gradiente de pH, que ten como resultado gradientes completamente estables excepto nos valores de pH m\u00e1is alcalinos (&gt;12). O gradiente de pH inmobilizado obtense polo cambio continuo na proporci\u00f3n de \"inmobilinos\", que son un \u00e1cido ou base d\u00e9bil definido polo seu valor de pK.\nUnha prote\u00edna que est\u00e1 nunha rexi\u00f3n de pH inferior ao seu punto isoel\u00e9ctrico (pI) estar\u00e1 cargada positivamente, polo que migrar\u00e1 cara ao c\u00e1todo (o el\u00e9ctrodo cargado negativamente). Por\u00e9n, a medida que migra a trav\u00e9s dun gradiente no que se incrementa o pH, a carga global da prote\u00edna decrece ata que a prote\u00edna chega \u00e1 rexi\u00f3n de pH que corresponde ao seu pI. Nese punto non ten carga neta e as\u00ed a migraci\u00f3n cesa (xa que non hai atracci\u00f3n el\u00e9ctrica cara a ning\u00fan dos el\u00e9ctrodos). Como resultado, as prote\u00ednas quedan enfocadas en bandas estacionarias n\u00edtidas con cada prote\u00edna posicionada no punto do gradiente de pH que corresponde ao seu pI. A t\u00e9cnica ten unha resoluci\u00f3n extremadamente alta e as prote\u00ednas que se diferencian por unha soa carga quedan fraccionadas en bandas separadas.\nAs mol\u00e9culas que van ser enfocadas son distribu\u00eddas sobre un medio que ten un gradiente de pH (normalmente creado por anf\u00f3litos alif\u00e1ticos). Faise pasar unha correne el\u00e9ctrica a trav\u00e9s do medio, creando un \u00e1nodo \"positivo\" \ne un c\u00e1todo \"negativo\". As mol\u00e9culas cargadas negativamente migran a trav\u00e9s do gradiente de pH no medio cara ao extremo \"positivo\", mentres que as mol\u00e9culas cargadas positivamente se moven cara o extremo \"negativo\". A medida que unha part\u00edcula se move cara ao polo oposto \u00e1 s\u00faa carga, m\u00f3vese a trav\u00e9s do gradiente de pH cambiante ata que chega a un punto no cal o pH chega ao punto isoel\u00e9ctrico desa mol\u00e9cula. Nese punto a mol\u00e9cula xa non ten unha carga el\u00e9ctrica neta (debido \u00e1 protonaci\u00f3n ou desprotonaci\u00f3n de grupos funcionais asociados), polo que non avanza xa m\u00e1is polo xel. O gradiente establ\u00e9cese antes de engadir as part\u00edculas de interese sometendo primeiro a electroforese unha soluci\u00f3n de pequenas mol\u00e9culas como polianf\u00f3litos con valores de pI variados.\nO m\u00e9todo apl\u00edcase especialmente no estudo de prote\u00ednas, que se separan base\u00e1ndose no seu contido relativo de residuos de amino\u00e1cidos \u00e1cidos ou b\u00e1sicos, cuxo valor est\u00e1 representado polo pI. As prote\u00ednas son introducidas nun xel de gradiente de pH inmobilizado composto de poliacrilamida, amid\u00f3n ou agarosa, no que se estableceu o gradiente de pH. Os xeles con grandes poros util\u00edzanse xeralmente neste proceso para eliminar calquera efecto de \"cribado\", ou artefactos no pI causado por velocidades de migraci\u00f3n diferentes para prote\u00ednas de diferentes tama\u00f1os. O isoelectroenfoque pode resolver prote\u00ednas que difiren no valor do pI en s\u00f3 o 0,01. O isoelectroenfoque \u00e9 o primeiro paso na electroforese en xel bidimensional, na cal as prote\u00ednas son separadas primeiramente polos seus valores de pI e despois voltas a separar polo seu peso molecular por medio dunha SDS-PAGE.\nC\u00e9lulas vivas.\nSegundo algunhas opini\u00f3ns, as c\u00e9llas eucariotas vivas realizan un elecroenfoque de prote\u00ednas no seu interior para superar a limitaci\u00f3n da velocidade de reacci\u00f3n metab\u00f3lica por difusi\u00f3n de encimas e os seus reactivos, e para regular a velocidade de determinados procesos bioqu\u00edmicos. Ao concentrar encimas de determinadas v\u00eda metab\u00f3licas en pequenas rexi\u00f3ns do seu interior, a c\u00e9lula pode incrementar a velocidade de determinadas v\u00edas bioqu\u00edmicas en varias ordes de magnitude. Modificando o punto isoel\u00e9ctrico das mol\u00e9culas dun encima por, por exemplo, fosforilaci\u00f3n ou desfosforilaci\u00f3n, a c\u00e9lula pode transferir mol\u00e9culas do encima entre diferentes partes do seu interior, para activar ou desactivar procesos bioqu\u00edmicos determinados.\nBaseada nun chip microflu\u00eddo.\nA electroforese baseada en microchip \u00e9 unha alternativa prometedora \u00e1 electroforese capilar, xa que ten o potencial de proporcionar unha an\u00e1lise r\u00e1pida de prote\u00ednas, unha integraci\u00f3n directa con outras operaci\u00f3ns de unidades microflu\u00eddas, unha detecci\u00f3n de canle completa, uso de pel\u00edculas de nitrocelulosa, con tama\u00f1os de mostra m\u00e1is pequenos e custos de fabricaci\u00f3n menores.\nMulti-uni\u00f3n.\nO incremento da demanda de ferramentas para a separaci\u00f3n de prote\u00ednas m\u00e1is r\u00e1pidas e doadas de usar acelerou a evoluci\u00f3n da IEF cara \u00e1s separaci\u00f3ns en soluci\u00f3n. Neste contexto, desenvolveuse un sistema de IEF multi-uni\u00f3n (\"multi-junction\") para realizar separaci\u00f3ns de IEF r\u00e1pidas e sen xel. O sistema de IEF multi-uni\u00f3n utiliza unha serie de recipientes cunha comunicaci\u00f3n capilar a trav\u00e9s de cada recipiente. Parte do capilar de cada recipiente \u00e9 substitu\u00eddo por unha membrana semipermeable. Os recipientes conte\u00f1en soluci\u00f3ns tamp\u00f3n con diferentes valores de pH, para que se estableza un gradiente de pH dentro do capilar. A soluci\u00f3n tamp\u00f3n en cada recipiente ten un contacto el\u00e9ctrico cun divisor de voltaxe conectado a unha fonte de corrente de alta voltaxe, que creou un campo el\u00e9ctrico ao longo do capilar. Cando se inxecta unha mostra (unha mestura de p\u00e9ptidos ou prote\u00ednas) no capilar, a presenza do campo el\u00e9ctrrico e o gradiente de pH separa estas mol\u00e9culas segundo os seus puntos isoel\u00e9ctricos. O sistema de IEF multi-uni\u00f3n utilizouse para separar mesturas de p\u00e9ptidos tr\u00edpticos para prote\u00f3mica bidimensional e prote\u00ednas do plasma sangu\u00edneo de pacientes de enfermidade de Alzheimer para o descubrimento de biomarcadores."}
{"id": "457645", "revid": "98629", "url": "https://gl.wikipedia.org/wiki?curid=457645", "title": "Solar wind Magnetosphere Ionosphere Link Explorer", "text": "O proxecto Smile, 'Explorador da realci\u00f3n entre o vento solar e a ionosfera' \u00e9 un proxecto conxunto entre a ESA e China para explorar a conexi\u00f3n Sol-Terra. En concreto, estudar\u00e1 o vento solar e a s\u00faa interacci\u00f3n co campo magn\u00e9tico terrestre.\nSmile \u00e9 a segunda colaboraci\u00f3n ESA - China, despois da primeira, a misi\u00f3n Double Star. Para preparar o a proxecto houbo d\u00faas xuntanzas previas, unha en Europa e outra na China. O proxecto contempla un veh\u00edculo de 2200\u00a0kg lanzado por unha lanzadeira Vega-C ou Ariane 6-2 (ambos, modelos da ESA) no 2023, e que ser\u00e1 situada nunha \u00f3rbita el\u00edptica moi inclinada arredor da Terra, cun semieixe maior de 127 000\u00a0km e semieixe menor de 11 000\u00a0km, executando unha volta cada 51 horas. descargar\u00e1 datos cara \u00e1s estaci\u00f3ns terrestres da ESA na Ant\u00e1rtida e da Academia China de Ciencias en Sanya, China.\nA carga cient\u00edfica consiste en catro instrumentos: europeo (o construtor de imaxes de campo amplo de raios X d\u00e9biles -wide-field Soft X-ray Imager, SXI-), canadense (construtor de imaxes Ultra-Violet -UVI-) e dous chineses (analizador de luz e i\u00f3ns -Light Ion Analyser, LIA e magnet\u00f3metro -MAG-).\nO Centro Nacional de Ciencia Espacial Chin\u00e9s (National Space Science Center -NSSC/CAS-) \u00e9 o reponsable da plataforma de lanzamento, o testeo da nave e operaci\u00f3ns de misi\u00f3n e ciencia. A plataforma ser\u00e1 constru\u00edda en Shanghai pola Academia de Innovaci\u00f3n en Microsat\u00e9lites (IAMC/CAS)."}
{"id": "457646", "revid": "27155", "url": "https://gl.wikipedia.org/wiki?curid=457646", "title": "Electroenfoque", "text": ""}
{"id": "457647", "revid": "27155", "url": "https://gl.wikipedia.org/wiki?curid=457647", "title": "Enfoque isoel\u00e9ctrico", "text": ""}
{"id": "457648", "revid": "65337", "url": "https://gl.wikipedia.org/wiki?curid=457648", "title": "Joe Cribb", "text": "Joseph Edmond Cribb, m\u00e1is co\u00f1ecido e citado como Joe Cribb, nado en Brighton, Sussex, o 30 de outubro de 1947, \u00e9 un numism\u00e1tico brit\u00e1nico especializando na moeda asi\u00e1tica, en particular nas emisi\u00f3ns do Imperio Cuxano, e autor de varias obras de referencia acerca dos lingotes-moeda chineses e das moedas rituais do Sueste asi\u00e1tico.\nTraxectoria.\nCribb cusou o seu ensino secundario na escola cat\u00f3lica de rapaces \"Gunnersbury Grammar School\", en Londres, e posteriormente estudou Lat\u00edn, Grego e Historia Antiga no \"Queen Mary College\", da Universidade de Londres, onde se graduou en 1970. Posteriormente completou a s\u00faa educaci\u00f3n superior estudando chin\u00e9s moderno na Universidade de Westminster (1972-1974) e chin\u00e9s cl\u00e1sico na Escola de Estudos Orientais e Africanos da Universidade de Londres (1987-1989).\nIngresou no Departamento de Moedas e Medallas do Museo Brit\u00e1nico como investigador axudante, e posteriormente ocupou nesa instituci\u00f3n o posto de conservador entre 2003 e 2010, data da s\u00faa xubilaci\u00f3n. O seu traballo no museo centrouse inicialmente na colecci\u00f3n de moeda chinesa e m\u00e1is tarde foise estendendo a outros aspectos das cu\u00f1axes da Asia central e meridional, como as emisi\u00f3ns preisl\u00e1micas da India, Bangladesh, Sri Lanka, Paquist\u00e1n, Caxemira e Afganist\u00e1n e, particularmente, as moedas dos reis cuxanos dos s\u00e9culos I a IV da nosa era.\nDurante o seu tempo no Museo Brit\u00e1nico organizou a exposici\u00f3n permanente de moedas e medallas (1997-2012) e foi o comisario, entre outras, dunha grande exposici\u00f3n temporal sobre o di\u00f1eiro en 1986: \"From Cowrie Shells to Credit Cards\" (\"Das cunchas de cauri \u00e1s tarxetas de cr\u00e9dito\"). Do mesmo xeito, en 1992 foi o encargado de organizar outra grande exposici\u00f3n, no Museo Fitzwilliam da Universidade de Cambridge, titulada \"Crossroads of Asia\" (\"Encrucillada de Asia\").\nAdemais da s\u00faa dedicaci\u00f3n ao Departamento de Moedas e Medallas do Museo Brit\u00e1nico, Cribb foi presidente da Real Sociedade Numism\u00e1tica de Londres (2005-2009) e secretario xeral da Sociedade Numism\u00e1tica Oriental desde 2011, da que \u00e9 membro honorario. As\u00ed mesmo, \u00e9 membro honorario da Sociedade Numism\u00e1tica Austr\u00edaca e forma parte dos consellos de administraci\u00f3n de diversas instituci\u00f3ns muse\u00edsticas.\nReco\u00f1ecementos.\nEntre outros reco\u00f1ecementos, Joe Cribb foi galardoado cos seguintes premios:\nAdemais destes premios, publicouse na s\u00faa honra un traballo conxunto con artigos de varios autores (entre eles o propio Cribb), que foi presentado con motivo da s\u00faa xubilaci\u00f3n no Museo Brit\u00e1nico.\nPublicaci\u00f3ns.\nEsta \u00e9 unha escolma dos traballos m\u00e1is representativos de Cribb, dentro da s\u00faa abundante obra cient\u00edfica:"}
{"id": "457649", "revid": "65337", "url": "https://gl.wikipedia.org/wiki?curid=457649", "title": "Joseph Edmond Cribb", "text": ""}
{"id": "457650", "revid": "65337", "url": "https://gl.wikipedia.org/wiki?curid=457650", "title": "Joseph E. Cribb", "text": ""}
{"id": "457651", "revid": "65337", "url": "https://gl.wikipedia.org/wiki?curid=457651", "title": "Joe E. Crib", "text": ""}
{"id": "457652", "revid": "65337", "url": "https://gl.wikipedia.org/wiki?curid=457652", "title": "J. Cribb", "text": ""}
{"id": "457653", "revid": "65337", "url": "https://gl.wikipedia.org/wiki?curid=457653", "title": "J. E. Cribb", "text": ""}
{"id": "457654", "revid": "54334", "url": "https://gl.wikipedia.org/wiki?curid=457654", "title": "Christopher Howgego", "text": "Christopher J. Howgego \u00e9 un numism\u00e1tico brit\u00e1nico especializado na moeda da antig\u00fcidade, conservador do gabinete numism\u00e1tico do museo Ashmolean, da Universidade de Oxford.\nHowgego \u00e9 tam\u00e9n, desde 1988, profesor de Numism\u00e1tica Grega e Romana no Wolfson College, da mesma universidade, e profesor honorario da Universidade de Warwick.\nNa literatura cient\u00edfica \u00e9 citado frecuentemente como C. J. Howgego.\nTraxectoria.\nO seu centro de interse como investigador \u00e9 a moeda antiga como elemento que contrib\u00fae ao entendemento da historia. O seu primeiro libro versaba sobre as contramarcas da moeda provincial romana, utilizadas como elemento de dataci\u00f3n para investigar as relaci\u00f3ns entre as cu\u00f1axes e os ex\u00e9rcitos, as migraci\u00f3ns, a inflaci\u00f3n e a funci\u00f3n do di\u00f1eiro.\nA partir de a\u00ed, ocupouse nas s\u00faas investigaci\u00f3ns de temas como os motivos das civilizaci\u00f3ns antigas para cu\u00f1aren moeda, a subministraci\u00f3n e o uso do di\u00f1eiro no mundo romano, a circulaci\u00f3n monetaria e a s\u00faa vinculaci\u00f3n coa econom\u00eda na Antiga Roma ou a relaci\u00f3n entre a cu\u00f1axe de moeda e a identidade nas provincias romanas do Imperio. Howgego foi fundador e un dos directores de \"Roman Provincial Coinage Online\" e, xunto con Andrew, dirixiu tam\u00e9n o proxecto \"Coin Hoards of the Ronman Empire\" (\"Achados monetarios do Imperio Romano\"). Participa, as\u00ed mesmo, como editor nas series \"Roman Imperial Coinage\" e \"Roman Provincial Coinage\".\nIngresou no museo Ashmolean en 1988, inicialmente como conservador das moedas da Antiga Grecia e da Antiga Roma, e en 2005 ascendeu a responsable da sala Heberden de moedas. Finalmente, en 2006 foi nomeado conservador xeral e coordinador de investigaci\u00f3n do museo.\nHowgego \u00e9 vicepresidente da Real Sociedade Numism\u00e1tica de Londres, membro honorario da Sociedade Real de Numism\u00e1tica de B\u00e9lxica e membro correspondente da Sociedade Numism\u00e1tica Americana.\nPublicaci\u00f3ns.\nEsta \u00e9 unha escolma das monograf\u00edas e os artigos m\u00e1is salientables de Cristopher Howgego:\nV\u00e9xase tam\u00e9n.\nLigaz\u00f3ns externas.\n "}
{"id": "457655", "revid": "65337", "url": "https://gl.wikipedia.org/wiki?curid=457655", "title": "Christopher J. Howgego", "text": ""}
{"id": "457656", "revid": "65337", "url": "https://gl.wikipedia.org/wiki?curid=457656", "title": "C. J. Howgego", "text": ""}
{"id": "457657", "revid": "65337", "url": "https://gl.wikipedia.org/wiki?curid=457657", "title": "C. Howgego", "text": ""}
{"id": "457671", "revid": "88215", "url": "https://gl.wikipedia.org/wiki?curid=457671", "title": "Kirsty Coventry", "text": "Kirsty Coventry, nada o 16 de setembro de 1983 en Harare, \u00e9 unha nadadora de Cimbabue ga\u00f1adora de sete medallas ol\u00edmpicas, inclu\u00eddas d\u00faas de ouro, entre os Xogos de Atenas 2004 e Pequ\u00edn 2008.\nTraxectoria.\nVive nos Estados Unidos, onde estuda e compite pola Universidade de Auburn, en Alabama, coa que ga\u00f1ou varios campionatos universitarios. Mide 1'73 m e pesa 61\u00a0kg.\nNo ano 2000, sendo a\u00ednda estudante de secundaria, participou nos Xogos Ol\u00edmpicos de Sydney, onde chegou a semifinais nos 100 metros costas. Isto valeulle ser nomeada como deportista do ano en Cimbabue.\nNos Xogos Ol\u00edmpicos de Atenas 2004 conseguiu a medalla de ouro dos 200 m. costas (2:09,19), a prata dos 100 m. costas (1:00,50) e o bronce nos 200 m. estilos (2:12,72). Son as primeiras medallas ol\u00edmpicas na historia de Cimbabue logo de 24 anos, e foi recibida como unha hero\u00edna \u00e1 s\u00faa volta.\nNos Campionatos do Mundo de Montreal 2005 ga\u00f1ou d\u00faas medallas de ouro, en 100 e 200 m. costas (1:00,24 e 2:08,52) e d\u00faas medallas de prata, en 200 e 400 m. estilos (2:10,41 e 4:36,07). Estes triunfos colocaron a Cimbabue no terceiro lugar do medalleiro en devanditos campionatos, malia que Kirsty era a \u00fanica representante dese pa\u00eds. Ela foi a nadadora m\u00e1is laureada da competici\u00f3n.\nNos Xogos Ol\u00edmpicos de Pequ\u00edn 2008 ga\u00f1ou 1 ouro e tres medallas de prata (400 m individual, 100 m costas, e 200 m individual) e nas tres probas bateu as marcas mundiais. En 400 m individuais obtivo 4:29.89 (a marca era de 4:31.12), pero foi derrotada pola australiana Stephanie Rice. Na semifinal dos 100 m costas impuxo unha nova marca mundial de 58,77 segundos, pero na final foi vencida por Natalie Coughlin, dos Estados Unidos. En 200 m individual obtivo 2:08.59, superando os 2:08.92 da marca mundial, pero a mellor marca foi de Stephanie Rice."}
{"id": "457676", "revid": "15490", "url": "https://gl.wikipedia.org/wiki?curid=457676", "title": "R\u00edo Okavango", "text": "O r\u00edo Okavango \u00e9 un longo r\u00edo africano, que nace na meseta de Bi\u00e9, en Angola, nunha zona bastante chuviosa, e que tras un percorrido duns 1.600\u00a0km penetra nunha conca endorreica, xa en Botswana, onde formou unha extensa rexi\u00f3n aluvial impropiamente denominada e co\u00f1ecida en todo o mundo como o delta do Okavango. Como desemboca nunha zona cun clima moi \u00e1rido, tr\u00e1tase dun r\u00edo al\u00f3ctono, como \u00e9 o caso do r\u00edo Nilo, en Exipto, ou o r\u00edo N\u00edxer en Mal\u00ed. A s\u00faa conca drena unha superficie de 721.277\u00a0km\u00b2.\nClima.\nA estaci\u00f3n das choivas no delta cadra coa de Angola, que ten lugar entre outubro e abril e produce a crecida do r\u00edo Okavango, que empeza a notarse en decembro e tarda nove meses en completarse debido \u00e1 escasa pendente do r\u00edo, uns 60 m en 450\u00a0km. As choivas son m\u00e1is abundantes no norte e menores no sur, onde o r\u00edo se interna no deserto do Kalahari.\nNa cidade de Maun, a porta sur do delta do Okavango, o contraste entre o d\u00eda e a noite \u00e9 moi grande no inverno, cunha media das m\u00ednimas de 6\u00a0\u00b0C e unha media das m\u00e1ximas de 23\u00a0\u00b0C. Non son raras as xeadas durante as ondas de fr\u00edo. No ver\u00e1n, a calor \u00e9 moi forte pero pola noite segue refrescando, cunha media das m\u00ednimas de 19\u00a0\u00b0C en novembro e decembro e unha media das m\u00e1ximas de 35\u00a0\u00b0C en outubro, antes das choivas. A humidade mantense entre o 55 e o 70%.\nAs choivas son nulas en xullo, agosto e setembro e practicamente nulas en maio e xu\u00f1o, con 5 e 3\u00a0mm de media. En outubro, a media \u00e9 de 23\u00a0mm; en novembro, de 56\u00a0mm; en decembro, de 86\u00a0mm; en xaneiro, o mes m\u00e1is h\u00famido, de 107\u00a0mm; en febreiro, de 71\u00a0mm; en marzo, de 71\u00a0mm, e en abril, de 18\u00a0mm; logo ac\u00e1banse, pero as augas seguen subindo moitas veces at\u00e9 xullo."}
{"id": "457678", "revid": "89787", "url": "https://gl.wikipedia.org/wiki?curid=457678", "title": "Pobo tswana", "text": "Os tswana (en ) son un grupo \u00e9tnico bant\u00fa que falan a lingua tswana e son orixinarios do sur do continente africano. Habitan en Sur\u00e1frica e en Botswana, e neste \u00faltimo representan o 85% da poboaci\u00f3n, segundo datos do 2011."}
{"id": "457679", "revid": "23204", "url": "https://gl.wikipedia.org/wiki?curid=457679", "title": "Tswana", "text": ""}
{"id": "457680", "revid": "85894", "url": "https://gl.wikipedia.org/wiki?curid=457680", "title": "Rede de Centros de Documentaci\u00f3n e Bibliotecas de Mulleres", "text": "A Rede de Centros de Documentaci\u00f3n e Bibliotecas de Mulleres, creada en 1995, est\u00e1 formada por unidades de informaci\u00f3n especializadas, situadas no estado espa\u00f1ol. Os centros que a forman contan con fondos documentais especializados en estudos de x\u00e9nero, feminismo e mulleres en xeral. A finalidade da Rede \u00e9 potenciar a cooperaci\u00f3n bibliotecaria e a coordinaci\u00f3n para a soluci\u00f3n de problemas com\u00fans, as\u00ed como a elaboraci\u00f3n de ferramentas de traballo que faciliten o labor dos centros.\nA Rede, \u00fanica existente destas caracter\u00edsticas no Estado, abarca case todas as Comunidades Aut\u00f3nomas. As bibliotecas e centros de documentaci\u00f3n integrantes pertencen a distintas entidades e te\u00f1en en com\u00fan que todas son de uso p\u00fablico, que os seus fondos est\u00e1n catalogados e organizados con procedementos normalizados, utilizan linguaxes de indizaci\u00f3n non sexistas e contan con persoal experimentado en xesti\u00f3n documental.\nHistoria.\nO primeiro contacto entre centros de documentaci\u00f3n e bibliotecas de mulleres tivo lugar no marco das \"\" (Madrid, 1993), durante o desenvolvemento dun obradoiro relacionado coa xesti\u00f3n da documentaci\u00f3n sobre mulleres.\nEn 1994 a Biblioteca da Muller de IPES Elkartea de Pamplona organizou o primeiro Encontro de Centros de Documentaci\u00f3n e Bibliotecas de Muller e, en 1995, foi a Biblioteca de Mulleres de Madrid quen organizou un segundo encontro, constitu\u00edndose propiamente a Rede de Centros de Documentaci\u00f3n e Bibliotecas de Mulleres.\nA Rede naceu co fin de servir como medio de comunicaci\u00f3n e cooperaci\u00f3n entre os establecementos documentais especializados en Muller e X\u00e9nero existentes en todo o estado espa\u00f1ol.\nTipolox\u00eda de centros que integran a Rede.\nSegundo a s\u00faa dependencia administrativa clasif\u00edcanse en catro grupos:\nCentros de documentaci\u00f3n e bibliotecas de mulleres integrados na Rede.\nCentros integrados na Rede, por Comunidades Aut\u00f3nomas:Andaluc\u00eda:\nArag\u00f3n:\nCastela-A Mancha:\nCastela e Le\u00f3n:\nCatalu\u00f1a:\nComunidade de \u00a0Madrid:\nComunidade Valenciana:\nGalicia:\nNavarra:\nPa\u00eds Vasco:\nPrincipado de Asturias:\nA Rioxa:\nEncontros anuais da Rede.\nAs li\u00f1as principais de actuaci\u00f3n son definidas en encontros anuais que son organizados por centro diferentes en distintas localidades:"}
{"id": "457681", "revid": "23204", "url": "https://gl.wikipedia.org/wiki?curid=457681", "title": "Relixi\u00f3ns tradicionais africanas", "text": "As relixi\u00f3ns tradicionais africanas, ou as pr\u00e1cticas e crenzas tradicionais dos pobos africanos, son un conxunto crenzas moi diversas que incl\u00faen varias relixi\u00f3ns \u00e9tnicas. Polo xeral, estas tradici\u00f3ns son orais m\u00e1is que escritas, incl\u00faen a crenza dun creador supremo, crenza nos esp\u00edritos, culto \u00f3s devanceiros, uso da maxia e medicina tradicional. Polo xeral, o papel da humanidade \u00e9 visto como un harmonizador da natureza co sobrenatural.\nExtensi\u00f3n.\nOs practicantes das relixi\u00f3ns tradicionais na \u00c1frica subsahariana distrib\u00faense en 43 pa\u00edses e est\u00edmase que o seu n\u00famero rolda os 100 mill\u00f3ns.\nMalia que a maior\u00eda dos africanos son practicantes de cristianismo ou islam, os pobos africanos a mi\u00fado combinan a pr\u00e1cticas das s\u00faas crenzas tradicionais coa pr\u00e1cticas das relixi\u00f3ns abrah\u00e1micas. As d\u00faas relixi\u00f3ns abrah\u00e1micas est\u00e1n amplamente difundidas \u00f3 londo de \u00c1frica. Substitu\u00edron as relixi\u00f3ns ind\u00edxenas africanas, pero a mi\u00fado son unha adaptaci\u00f3n do contexto cultural e do sistema de crenzas."}
{"id": "457685", "revid": "67557", "url": "https://gl.wikipedia.org/wiki?curid=457685", "title": "Aeroporto de Barcelona-El Prat", "text": ""}
{"id": "457689", "revid": "23204", "url": "https://gl.wikipedia.org/wiki?curid=457689", "title": "Lingua kgalagadi", "text": "O kgalagadi \u00e9 unha das linguas bant\u00fas faladas en Botswana, nunha \u00e1rea preto da fronteira con Sur\u00e1frica. \u00c9 falado por unhas 65.000 persoas.\nO autoglot\u00f3nimo da lingua \u00e9 \"shekgalagari\".\nClasificaci\u00f3n.\nO kgalagadi (tam\u00e9n escrito como \"kgalagari, kgalagarhi, kgalagari, khalagari, khalakadi, kxhalaxadi, qhalaxarzi, shekgalagadi, shekgalagari\") est\u00e1 estreitamente relacionado co tswana, e at\u00e9 hai pouco era clasificado como un dialecto.\nOs dialectos do kgalagadi incl\u00faen o \"shengologa, sheshaga, shebolaongwe, shelala, shekhena, sheritjhauba\" e o \"shekgwatheng.\""}
{"id": "457690", "revid": "23204", "url": "https://gl.wikipedia.org/wiki?curid=457690", "title": "Varkaus", "text": "Varkaus \u00e9 unha cidade de Finlandia situada na rexi\u00f3n de Savonia do Norte. En 2018 a s\u00faa poboaci\u00f3n era de 20\u00a0840\u00a0habitantes. A superficie do termo municipal \u00e9 de 524,48\u00a0km2, dos cales 138,85\u00a0km2 son auga. O concello ten unha densidade de poboaci\u00f3n de 54,04 \u00a0hab./km\u00b2.\nLimita cos concellos de Hein\u00e4vesi, Joroinen, Lepp\u00e4virta, Rantasalmi e Savonlinna, todos eles pertencentes \u00e1 rexi\u00f3n veci\u00f1a de Savonia do Sur ag\u00e1s Lepp\u00e4virta.\nO concello \u00e9 uniling\u00fce en fin\u00e9s."}
{"id": "457691", "revid": "197", "url": "https://gl.wikipedia.org/wiki?curid=457691", "title": "Jos\u00e9 B\u00faa Laredo", "text": ""}
{"id": "457692", "revid": "197", "url": "https://gl.wikipedia.org/wiki?curid=457692", "title": "Marcos Nine Bua", "text": ""}
{"id": "457693", "revid": "197", "url": "https://gl.wikipedia.org/wiki?curid=457693", "title": "B\u00faa", "text": "B\u00faa pode referirse a:"}
{"id": "457694", "revid": "197", "url": "https://gl.wikipedia.org/wiki?curid=457694", "title": "Bua", "text": "Bua pode referirse a:"}
{"id": "457697", "revid": "7683", "url": "https://gl.wikipedia.org/wiki?curid=457697", "title": "Salares de Makgadikgadi", "text": "Os salares de Makgadikgadi at\u00f3panse na sabana seca do nord\u00e9s de Botswana, \u00f3 sur de \u00c1frica. Son un dos maiores do mundo, sendo os restos do outrora enorme lago Makgadikgadi. No pasado, este cubriu unha \u00e1rea maior que Su\u00edza, mais secou hai miles de anos. Forman parte do deserto do Kalahari.\nLocalizaci\u00f3n e descrici\u00f3n.\nLindando \u00f3 sueste co delta do Okavango e rodeado polo deserto de Kalahari, Makgadikgadi non \u00e9, tecnicamente, un \u00fanico salar, sen\u00f3n moitas concas con area do deserto no medio, sendo os maiores Sua (Sowa), Ntwetwe e Nxai Pans.\nO salar individual m\u00e1is grande ten uns 4.900\u00a0km\u00b2. En comparaci\u00f3n, o salar de Uyuni, en Bolivia, \u00e9 un salar dun s\u00f3 piso duns 10.600\u00a0km\u00b2, de cando en cando ten moita auga, e xeralmente menci\u00f3nase como o m\u00e1is grande do mundo. A\u00ednda que son unha costra de lama salgada seca a maior parte do ano, os leitos est\u00e1n estacionalmente cubertos con auga e pasto, e son ent\u00f3n un refuxio para as aves e os animais nesta zona tan \u00e1rida do mundo. O clima \u00e9 c\u00e1lido e seco, pero con choivas anuais regulares.\nA principal fonte de auga \u00e9 o r\u00edo Nata, chamado en Cimbabue Amanzanyama, onde nace en Sandown, a uns 60\u00a0km de Bulawayo. Dende o delta do Okavango, a trav\u00e9s do r\u00edo Boteti, tam\u00e9n lles chega unha cantidade de auga menor.\nEstes salares cobren 16.000\u00a0km\u00b2 na conca do Kalahari e forman o leito do antigo lago Makgadikgadi, que se evaporou hai moitos milenios. As escavaci\u00f3ns arqueol\u00f3xicas en Makgadikgadi revelaron a presenza do home prehist\u00f3rico, manifestada con abondosos achados de ferramentas de pedra; algunhas destas ferramentas foron datadas en tempos moi antigos, antes da era do \"Homo sapiens.\" Os pastores conduc\u00edan os seus raba\u00f1os aqu\u00ed cando antes a auga era moito m\u00e1is abundante, no Holoceno.\nO lugar m\u00e1is baixo da conca \u00e9 o salar de Sua, cunha elevaci\u00f3n de 890 m."}
{"id": "457698", "revid": "22570", "url": "https://gl.wikipedia.org/wiki?curid=457698", "title": "Mina de Jwaneng", "text": "A mina de Jwaneng \u00e9 a mina de diamantes m\u00e1is rica do mundo e at\u00f3pase no centro sur de Botswana a uns 120\u00a0km \u00f3 oeste da cidade de Gaborone, no val do r\u00edo Naledi do Kalahari. Jwaneng, que quere dicir \"lugar de pequenas pedras\", \u00e9 propiedade de Debswana, unha sociedade empresarial entre a compa\u00f1\u00eda inglesa De Beers e o goberno de Botswana. \u00c9 a segunda mina m\u00e1is nova das catro operadas pola compa\u00f1\u00eda, comezando as s\u00faas operaci\u00f3ns en 1982.\nJwaneng \u00e9 unha mina a ceo aberto. Cada ano, produce 9,3 mill\u00f3n de toneladas de mena e 37 mill\u00f3ns de toneladas de rochas. A mina at\u00f3pase na converxencia de tres chemineas de kimberlita, cubrindo 520\u00a0000 metros cadrados de superficie. No presente, a mina produce preto de 11 mill\u00f3ns de quilates (2\u00a0200\u00a0kg) de diamantes. A mena aproveitable da mina sup\u00f3n 1,25 quilates por tonelada (250\u00a0mg/t). No 2005, as reservas da mina permiten manter a produci\u00f3n durante 27 anos. A alta proporci\u00f3n de extracci\u00f3n de diamantes, combinada coa s\u00faa alta calidade fan da mina de Jwaneng a m\u00e1is rica do mundo en funci\u00f3n do valor dos diamantes recuperados."}
{"id": "457699", "revid": "98629", "url": "https://gl.wikipedia.org/wiki?curid=457699", "title": "Pobo kalanga", "text": "Os kalanga ou bakaLanga son un grupo \u00e9tnico bant\u00fa que habita principalmente en Matabeleland, en Cimbabue, con pequenos grupos no nordeste de Botswana, na provincia de Gaza en Mozambique, e na provincia de Limpopo en Sur\u00e1frica."}
{"id": "457700", "revid": "23204", "url": "https://gl.wikipedia.org/wiki?curid=457700", "title": "Kalanga", "text": ""}
{"id": "457701", "revid": "23204", "url": "https://gl.wikipedia.org/wiki?curid=457701", "title": "Bakalanga", "text": ""}
{"id": "457704", "revid": "23204", "url": "https://gl.wikipedia.org/wiki?curid=457704", "title": "Provincia de Limpopo", "text": ""}
{"id": "457705", "revid": "23204", "url": "https://gl.wikipedia.org/wiki?curid=457705", "title": "Lingua kalanga", "text": "O kalanga, ou tjiKalanga (en Cimbabue), \u00e9 unha lingua bant\u00fa falada polo pobo kalanga de Botswana e Cimbabue. Ten un grande repertorio de fonemas, inclu\u00edndo palatais, velares, aspiradas e murmuradas, as\u00ed como sibilantes asubiadas.\nO kalanga est\u00e1 reco\u00f1ecido como lingua oficial segundo a Constituci\u00f3n de Cimbabue de 2013, e \u00e9 ensinada nas escolas das \u00e1reas onde se fala."}
{"id": "457707", "revid": "89787", "url": "https://gl.wikipedia.org/wiki?curid=457707", "title": "Hamilton Mour\u00e3o", "text": "Ant\u00f4nio Hamilton Martins Mour\u00e3o, nado en Porto Alegre o 15 de agosto de 1953, \u00e9 un militar brasileiro, xeneral retirado do Ex\u00e9rcito e vicepresidente da Rep\u00fablica Federativa do Brasil dende xaneiro de 2019.\nTraxectoria.\nPrimeiros anos.\nNado o 15 de agosto de 1953 en Porto Alegre (estado de R\u00edo Grande do Sur), fillo do xeneral Ant\u00f4nio Hamilton Mour\u00e3o e Wanda Coronel Martins. Retirouse o 28 de febreiro de 2018. Ten ascendencia brasileira nativa e identif\u00edcase como ind\u00edxena brasileiro.\nCarreira militar.\nIngresou no ex\u00e9rcito en 1972, na Academia Militar das Agulhas Negras, onde se diplomou en artillar\u00eda en 1975. Como oficial superior, estudou na Escola de Comando e Estado Maior do Ex\u00e9rcito. Estivo destinado en Angola, nunha misi\u00f3n de paz. Foi agregado militar na embaixada do Brasil en Caracas, Venezuela.\nVicepresidente da Rep\u00fablica.\nAfiliado dende 2018 \u00f3 ultradereitista Partido Renovador Laborista Brasileiro (PRTB), en agosto de devandito ano foi oficializada a s\u00faa candidatura a vicepresidente da Rep\u00fablica acompa\u00f1ando a Jair Bolsonaro, que \u00f3 cabo obtivo a maior porcentaxe de votos na primeira volta (46,03 %), pasando \u00e1 balotaxe. A candidatura de Bolsonaro e Mour\u00e3o imp\u00faxose na segunda volta \u00e1 de Fernando Haddad e Manuela d'\u00c1vila."}
{"id": "457714", "revid": "43337", "url": "https://gl.wikipedia.org/wiki?curid=457714", "title": "Anos vinte", "text": ""}
{"id": "457715", "revid": "23204", "url": "https://gl.wikipedia.org/wiki?curid=457715", "title": "Shoah (filme)", "text": "Shoah \u00e9 un filme documental franc\u00e9s de 1985 sobre o Holocausto, dirixido por Claude Lanzmann. Ten unha duraci\u00f3n de nove horas e tomou 11 anos en ser rodado. O filme presenta as entrevistas de Lanzmann a superviventes, testemu\u00f1as e perpetradores do Holocausto durante as visitas \u00f3s lugares do exterminio en Polonia, inclu\u00edndo campos de exterminio.\nEstreado en Par\u00eds en abril de 1985, \"Shoah\" conseguiu a aclamaci\u00f3n da cr\u00edtica e numerosos galard\u00f3ns de prestixio, inclu\u00edndo o Premio do C\u00edrculo de Cr\u00edticos de Nova York \u00f3 mellor filme de non ficci\u00f3n, e o BAFTA \u00f3 mellor documental. Simone de Beauvoir describiuno como unha \"aut\u00e9ntica obra mestra\", mentres que o documentalista Marcel Oph\u00fcls considerouno \"o mellor documental sobre a historia contempor\u00e1nea xamais feito\". O filme non foi ben recibido en Polonia e o goberno polaco argumentou que acusaba a Polonia de \"complicidade co xenocidio nazi\"."}
{"id": "457717", "revid": "98629", "url": "https://gl.wikipedia.org/wiki?curid=457717", "title": "Viriatos", "text": "Viriatos foi o nome xenericamente dado aos voluntarios portugueses que combateron na guerra civil espa\u00f1ola (1936-1939) ao lado das forzas do bando nacional liderado polo Xeneral Francisco Franco. Constitu\u00edu unha peza m\u00e1is na estratexia de claro apoio do Estado Novo portugu\u00e9s \u00e1 causa nacionalista espa\u00f1ola.\nEtimolox\u00eda.\n\"Viriatos\" \u00e9 unha referencia a Viriato, l\u00edder dos lusitanos contra a invasi\u00f3n romana da pen\u00ednsula Ib\u00e9rica no S\u00e9culo II.\nComo comezou.\nO 17 de xullo de 1936 alg\u00fans xenerais principian un levantamento militar contra o goberno da Rep\u00fablica Espa\u00f1ola. A sublevaci\u00f3n esp\u00e1llase por todo o pa\u00eds. Os xenerais sublevados controlan inicialmente as tropas estacionadas en Marrocos, lideradas pola elite castrense, e conseguen despois o dominio de moitas guarnici\u00f3ns na metr\u00f3pole. Entre os 35\u00a0000 homes dos que dispo\u00f1en est\u00e1n as Bandeiras da Lexi\u00f3n, compostas con gran n\u00famero de persoas estranxeiras. Na Lexi\u00f3n, o maior grupo de estranxeiros \u00e9 o formado por portugueses.\nForma de participaci\u00f3n.\nNas primeiras semanas da guerra o ex\u00e9rcito portugu\u00e9s tentou formar a \"Legi\u00e3o Viriato\" para axudar aos sublevados en Espa\u00f1a, pero foi desmantelada antes de que calquera recrutamento tivese lugar, despois de que incidentes pro-republicanos en Portugal convencesen ao goberno de que a intervenci\u00f3n directa en apoio do bando nacional poder\u00eda causar maiores disturbios. Debido a ampla publicidade dada \u00e1 \"Legi\u00e3o Viriato\" todos os voluntarios portugueses que subsecuentemente se enrolaron nas unidades militares do bando nacional foron co\u00f1ecidos como Viriatos.\nOs voluntarios portugueses combateron integrados nos diversos corpos militares do bando nacional: bandeiras da Lexi\u00f3n Estranxeira, milicias da Falanxe e dos Requet\u00e9s, aviaci\u00f3n ou unidades regulares do ex\u00e9rcito.\nNa aviaci\u00f3n, destacaron pilotos como Jos\u00e9 Adriano Pequito Rebelo, Sep\u00falveda Veloso e Sim\u00e3o Aranha.\nEntre os dinamizadores desta participaci\u00f3n destacou o capit\u00e1n de artillar\u00eda Jorge Botelho Moniz, que era tam\u00e9n nesa altura o presidente do R\u00e1dio Clube Portugu\u00eas.\nN\u00famero de voluntarios.\nO seu n\u00famero total \u00e9 a\u00ednda materia de controversia. Algunhas estimaci\u00f3ns apuntan un n\u00famero m\u00e1ximo de 6\u00a0000. O historiador Christopher Othen afirma que o n\u00famero foi pr\u00f3ximo aos 8\u00a0000. Segundo Antony Beevor participaron 12\u00a0000.\nAl\u00e9n diso, unha misi\u00f3n de observaci\u00f3n militar portuguesa con membros das tres ramificaci\u00f3ns das forzas armadas portuguesas estivo presente en Espa\u00f1a a partir de 1937 co obxectivo dual de protexer os intereses dos voluntarios estranxeiros portugueses e recoller informaci\u00f3n sobre as lecci\u00f3ns aprendidas durante a guerra civil. A\u00ednda que esta misi\u00f3n tivo oficialmente un papel de non combatente, o seu continxente da forza a\u00e9rea participou en misi\u00f3ns de combate.\nPosici\u00f3n do goberno.\nEsta intervenci\u00f3n portuguesa na Guerra Civil Espa\u00f1ola ao lado do bando nacional non tivo car\u00e1cter oficial, malia que recibise de diversos xeitos o apoio do goberno ditatorial de Salazar."}
{"id": "457718", "revid": "98629", "url": "https://gl.wikipedia.org/wiki?curid=457718", "title": "Cape Fear (filme de 1991)", "text": "Cape Fear \u00e9 un filme estadounidense de 1991 dirixido por Martin Scorsese. \u00c9 un remake do filme hom\u00f3nimo de 1962. Est\u00e1 protagonizado por Robert De Niro, Nick Nolte, Jessica Lange, Joe Don Baker, Juliette Lewis, Robert Mitchum e Gregory Peck no seu derradeiro papel no cinema. Ademais de Mitchum e Peck, Martin Balsam fai un cameo no remake; os tres protagonizaron o filme orixinal. O filme conta a historia dun violador convicto quen, usando os seus novos co\u00f1ecementos sobre dereito, busca vinganza contra o avogado defensor a quen culpa polos seus 14 anos de prisi\u00f3n por mor de t\u00e1cticas de defensa intencionalmente defectuosas no seu xu\u00edzo.\n\"Cape Fear\" sup\u00f3n a s\u00e9tima colaboraci\u00f3n entre Scorsese e De Niro. O filme recibiu cr\u00edticas positivas e nomeametos \u00f3s Premios Oscar e \u00f3s Globos de Ouro nas categor\u00edas de mellor actor (para De Niro) e mellor actriz secundaria (Juliette Lewis)."}
{"id": "457721", "revid": "5863", "url": "https://gl.wikipedia.org/wiki?curid=457721", "title": "Ofelia Erenia Nieto Iglesias", "text": ""}
{"id": "457722", "revid": "5863", "url": "https://gl.wikipedia.org/wiki?curid=457722", "title": "Ofelia Nieto Iglesias", "text": ""}
{"id": "457723", "revid": "1131", "url": "https://gl.wikipedia.org/wiki?curid=457723", "title": "Wrigley Field", "text": "Wrigley Field \u00e9 un parque de b\u00e9isbol situado no North Side de Chicago, Illinois (Estados Unidos). \u00c9 o estadio local dos Chicago Cubs, un dos dous equipos de b\u00e9isbol da cidade que compiten na Major League Baseball (MLB). Foi inaugurado en 1914 co nome de Weeghman Park. Os Cubs xogaron o seu primeiro partido como local no parque o 20 de abril de 1916, nun encontro no que venceron aos Cincinnati Reds por 7\u20136 tras once entradas. Tras a compra do equipo en 1921 por parte do magnate da industria da goma de mascar William Wrigley Jr., da Wrigley Company, o estadio mudou de nome a Cubs Park (1920\u22121926) e finalmente ao actual Wrigley Field en 1927."}
{"id": "457724", "revid": "5132", "url": "https://gl.wikipedia.org/wiki?curid=457724", "title": "Weeghman Park", "text": ""}
{"id": "457725", "revid": "5132", "url": "https://gl.wikipedia.org/wiki?curid=457725", "title": "Cubs Park", "text": ""}
{"id": "457728", "revid": "5863", "url": "https://gl.wikipedia.org/wiki?curid=457728", "title": "WM DIM2", "text": ""}
{"id": "457729", "revid": "27155", "url": "https://gl.wikipedia.org/wiki?curid=457729", "title": "Isoelectrofocalizaci\u00f3n", "text": ""}
{"id": "457731", "revid": "89787", "url": "https://gl.wikipedia.org/wiki?curid=457731", "title": "Pitagoreo", "text": "O Pitagoreo (en grego \u03a0\u03c5\u03b8\u03b1\u03b3\u03cc\u03c1\u03b5\u03b9\u03bf\u03bd) \u00e9 o antigo porto cidade de Samos na Illa de Samos, Grecia. Est\u00e1 situado na zona da cidade moderna de Pythagoreio, da cal obtivo o seu nome moderno. O sitio arqueol\u00f3xico cont\u00e9n antigos monumentos gregos e romanos e un famoso t\u00fanel antigo, o T\u00fanel de Eupalino ou acueduto eupalino. Xunto co Heraion de Samos, o Pitagoreo inscrib\u00eduse como patrimonio da humanidade da UNESCO en 1992 debido ao seu testemu\u00f1o da importancia cultural, militar e econ\u00f3mica de Samos durante a \u00c9poca arcaica e principios da Grecia cl\u00e1sica.\nHistoria e descrici\u00f3n.\nOs primeiros achados arqueol\u00f3xicos do xacemento datan do IV milenio a.C., durante o Per\u00edodo Neol\u00edtico. Non obstante, o asentamento comezou ao redor do s\u00e9culo XVI a.C., cando os minoicos colonizaron Samos. Despois da Guerra de Troia, a importancia naval e econ\u00f3mica de Samos medrou ata o seu c\u00e9nit no s\u00e9culo VI a.C. A\u00ednda que foi conquistada polos persas pouco despois, a cidade seguiu sendo un centro comercial influente ata o s\u00e9culo III d.C.\nA antiga cidade est\u00e1 rodeada de fortificaci\u00f3ns que se remontan ao Per\u00edodo Cl\u00e1sico durante os s\u00e9culos V e IV a.C. As escavaci\u00f3ns na propia cidade descubriron o plano das r\u00faas da antiga cidade, inclu\u00edndo un sistema de sumidoiros e edificios p\u00fablicos e relixiosos. Ademais, no lugar p\u00f3dense atopar restos de edificios romanos, inclu\u00edndo unha agora, ba\u00f1os p\u00fablicos, estadio e casas urbanas.\nUn museo de recente construci\u00f3n est\u00e1 situado no centro da cidade moderna. Mostra m\u00e1is de 3000 obxectos que presentan a evoluci\u00f3n cultural da antiga cidade de Samos e da s\u00faa contorna rural desde o IV milenio a.C ata o s\u00e9culo VII d.C. "}
{"id": "457732", "revid": "98629", "url": "https://gl.wikipedia.org/wiki?curid=457732", "title": "Edward Weston", "text": "Edward Henry Weston, nado en Highland Park (Illinois) o 24 de marzo de 1886 e finado en Carmel Highlands (California) o 1 de xaneiro de 1958, foi un fot\u00f3grafo estadounidense, un dos m\u00e1is destacados dentro da fotograf\u00eda directa e cofundador do Grupo f/64.\nBiograf\u00eda.\nNaceu o 24 de marzo de 1886 en Highland Park, dende mozo destacou polo seu traballo art\u00edstico na fotograf\u00eda en branco e negro, encadr\u00e1ndose nos seus comezos no pictorialismo. En 1911 abriu un estudio de retratos en Glendale e en 1914 foi membro fundador de \"Los Angeles Camera Pictorialist\", malia isto, nos anos vinte evolucionou cara a unha fotograf\u00eda m\u00e1is abstracta.\nEn 1921 co\u00f1eceu a Tina Modotti, que se convirteu na s\u00faa amante, polo que entre 1923 e 1925 mantivo un estudio en M\u00e9xico e relacionouse cos movementos art\u00edsticos do momento. A influencia do seu amigo Diego Rivera supuxo un cambio completo no seu estilo.\nO 12 de abril de 1924 expuxo unha serie de fotograf\u00edas de tem\u00e1tica industrial durante a Velada Estridentista, onde se reuniron varios artistas experimentais de diversas nacionalidades que nese momento traballaban ou estaban de visita na Cidade de M\u00e9xico. Colaborou no movemento estridentista por medio de publicaci\u00f3ns nas revistas \"Irradiador\" e \"Horizonte\". Durante a s\u00faa estancia en M\u00e9xico mantivo amizade con Manuel \u00c1lvarez Bravo, Nahui Ollin e Frida Kahlo.\nEn 1927 volta a California e instala un novo estudio en Carmel Highlands, contando coa colaboraci\u00f3n do seu fillo Brett. Nos seus traballos fotogr\u00e1ficos xa comeza a empregar unha gran profundidade de campo e un alto nivel de enfoque nas escenas de paisaxes, nos retratos e de modo especial nos primeiros planos de formas naturais poco com\u00fans. A maior\u00eda da s\u00faa obra realizouna cunha c\u00e1mara de fol de 8x10 polgadas, coa que consegu\u00eda unha maior claridade e definici\u00f3n nas fotograf\u00edas e que lle permit\u00eda obter as copias en papel por contacto. En 1932 \u00e9 membro fundador do Grupo f/64, que prop\u00f3n unha est\u00e9tica pr\u00f3xima ao realismo, ao contrario que o movemento pictorialista.\nEn 1937 obtivo unha bolsa de estudos da Fundaci\u00f3n Solomon R. Guggenheim, a primeira que se lle deu a un fot\u00f3grafo.\nFaleceu o 1 de xaneiro de 1958 na s\u00faa casa de Wildcat Hill en Carmel Highlands, en California, a causa da s\u00edndrome de Parkinson."}
{"id": "457739", "revid": "38215", "url": "https://gl.wikipedia.org/wiki?curid=457739", "title": "Punto isoel\u00e9ctrico", "text": "O punto isoel\u00e9ctrico (pI, pH(I)), \u00e9 o pH ao cal unha determinada mol\u00e9cula non ten carga el\u00e9ctrica ou \u00e9 electrricamente neutra na media estat\u00edstica. A nomenclatura est\u00e1ndar para representar o punto isoel\u00e9ctrico \u00e9 pH(I), a\u00ednda que pI \u00e9 o que se usa m\u00e1is comunmente, e ser\u00e1 o utilizado neste artigo. A carga neta que hai sobre a mol\u00e9cula \nest\u00e1 afectada polo pH do ambiente que a rodea e pode quedar cargada m\u00e1is positvamente ou negativamente debido \u00e1 ganancia ou perda, respectivamente, de prot\u00f3ns (H+).\nAs superficies c\u00e1rganse de forma natural para formar dobres capas. No caso com\u00fan no que os i\u00f3ns que determinan a carga superficial son H+/OH\u2212, a carga superficial neta est\u00e1 moi afectada polo pH do l\u00edquido no que o s\u00f3lido est\u00e1 mergullado.\nO valor do pI pode afectar a solubilidade dunha mol\u00e9cula a un determinado pH. Ditas mol\u00e9culas te\u00f1en unha solubilidade m\u00ednima en auga ou soluci\u00f3ns salinas ao pH que corresponde ao seu pI e adoitan precipitar f\u00f3ra da soluci\u00f3n. As mol\u00e9culas anf\u00f3teras biol\u00f3xicas como as prote\u00ednas conte\u00f1en tanto grupos funcionais \u00e1cidos coma b\u00e1sicos. Os amino\u00e1cidos que forman as prote\u00ednas poden ser de natureza neutra, positiva, negativa ou polar, dependendo do seu tipo de cadea lateral, e en conxunto danlle \u00e1 prote\u00edna a s\u00faa carga global. A un pH por debaixo do seu pI, a prote\u00edna leva unha carga neta positiva; por riba do seu pI ten carga neta negativa. As prote\u00ednas poden, as\u00ed, separarse pola s\u00faa carga neta nun xel de poliacrilamida realizando unha electroforese en xel preparativa, que utiliza un pH constante para separar as prote\u00ednas, ou o isoelectroenfoque, que utiliza un gradiente de pH para separalas. O isoelectroenfoque \u00e9 tam\u00e9n o primeiro paso a realizar na electroforese en xel de poliacrilamida bidimensional.\nEntre as biomol\u00e9culas, as prote\u00ednas poden separarse por cromatograf\u00eda de intercambio i\u00f3nico. Como as prote\u00ednas biol\u00f3xicas poden ter carga neta positiva ou negativa dependendpo do pH do contorno, pode utilizarse o pI espec\u00edfico da prote\u00edna diana para o proceso de separaci\u00f3n e pode despois ser purificada do resto da mestura. Para esta purificaci\u00f3n poden utilizarse tamp\u00f3ns de varios pHs para cambiar o pH do contorno. Cando unha prote\u00edna diana con carga neta se carga nun intercambiador de i\u00f3ns, a matriz estacionaria pode ser despois cargada positivamente (para ani\u00f3ns m\u00f3biles) ou negativamente (para cati\u00f3ns m\u00f3biles). A valores de pH baixos, a carga neta da maior\u00eda das prote\u00ednas na mestura \u00e9 positiva, en intercambiadores de cati\u00f3ns, e estas prote\u00ednas cargadas positivamente \u00fanense \u00e1 matriz cargada negativamente. A valores de pH altos, a carga neta da maior\u00eda das prote\u00ednas \u00e9 negativa, polo que se unen \u00e1 matriz cargada positivamente dos intercambiadores de ani\u00f3ns. Cando o contorno ten un pH igual ao pI da prote\u00edn, a carga neta \u00e9 cero e a prote\u00edna non se une a ning\u00fan intercambiador, e, por tanto, pode ser elu\u00edda.\nC\u00e1lculo do valor do pI.\nPara un amino\u00e1cido cun s\u00f3 grupo amino e un grupo carboxilo, o pI pode ser calculado a partir da media dos pKa desa mol\u00e9cula.\nO pH dun xel electrofor\u00e9tico \u00e9 determinado polo tamp\u00f3n utilizado no xel. Se o pH do tamp\u00f3n est\u00e1 por riba do pI da proe\u00edna \u00e1 que se vai aplicar a electroforese, a prote\u00edna migrar\u00e1 ao polo positivo (a carga negativa \u00e9 atra\u00edda ao polo positivo). Se o pH do tamp\u00f3n est\u00e1 por debaixo do pI da prote\u00edna, esta migrar\u00e1 ao polo negativo do xel (a carga positiva \u00e9 atra\u00edda ao polo negativo). Se a prote\u00edna se somete a electroforese cun pH do tamp\u00f3n que \u00e9 igual ao pI, non migrar\u00e1 en absoluto. Isto tam\u00e9n \u00e9 aplicable a un amino\u00e1cido.\nExemplos.\nNos dous exemplos (\u00e1 dereita) o punto isoel\u00e9ctrico ind\u00edcase por unha li\u00f1a vertical verde. Na glicina os valores de pK difer\u00e9ncianse en case 7 unidades, polo que a concentraci\u00f3n de especies neutras, glicina (GlyH), \u00e9 efectivamente do 100 % da concentraci\u00f3n de glicina anal\u00edtica. A glicina pode existir como un zwitteri\u00f3n no punto isoel\u00e9ctrico, pero a constante de equilibrio para a reacci\u00f3n de isomerizaci\u00f3n en soluci\u00f3n\nnon se co\u00f1ece.\nNo outro exemplo, m\u00f3strase a adenos\u00edn monofosfato para ilustrar o feito de que, en principio, pode estar implicada unha terceira especie. De feito, a concentraci\u00f3n de (AMP)H32+ \u00e9 insignificante no punto isoel\u00e9ctrico neste caso.\nSe o pI \u00e9 maior que o pH, a mol\u00e9cula ter\u00e1 carga positiva.\nPunto isoel\u00e9ctrico de p\u00e9ptidos e prote\u00ednas.\nDesenvolv\u00e9ronse varios algoritmos para estimar os puntos isoel\u00e9ctricos de p\u00e9ptidos e prote\u00ednas. A maior\u00eda deles usan a ecuaci\u00f3n de Henderson\u2013Hasselbalch con diferentes valores de pK. Por exemplo, no modelo proposto por Bjellqvist e colegas os pK foron determinados entre inmobilinos estreitamente relacionados, enfocando a mesma mostra en gradientes de pH solapantes. Propux\u00e9ronse algunhas melloras na metodolox\u00eda (especialmente na determinaci\u00f3n dos valores de pK para amino\u00e1cidos modificados). Os m\u00e9todos m\u00e1is avanzados te\u00f1en en conta o efecto de amino\u00e1cidos adxacentes situados a \u00b13 residuos dun \u00e1cido asp\u00e1rtico ou \u00e1cido glut\u00e1mico cargados, os efectos sobre o C terminal libre, as\u00ed como a aplicaci\u00f3n dun termo de correcci\u00f3n aos valores de pK correspondentes usando o algoritmo xen\u00e9tico. Outras aproximaci\u00f3ns recentes est\u00e1n baseadas nun algoritmo de m\u00e1quina de vector de soporte e a optimizaci\u00f3n do pKa fronte aos puntos isoel\u00e9ctricos de prote\u00ednas/p\u00e9ptidos co\u00f1ecidos experimentalmente.\nAdemais, agreg\u00e1ronse \u00e1s bases de datos os puntos isoel\u00e9ctricos medidos experimentalmente de prote\u00ednas. Recentemente, desenvolveuse unha base de datos de puntos isoel\u00e9ctricos de todas as prote\u00ednas preditas usando a maior\u00eda dos m\u00e9todos dispo\u00f1ibles.\nMateriais cer\u00e1micos.\nOs puntos isoel\u00e9ctricos de cer\u00e1micas de \u00f3xidos met\u00e1licos util\u00edzanse amplamente en ciencias dos materiais en varios pasos de procesamento acuosos (s\u00edntese, modificaci\u00f3n etc.). En ausencia de especies quimiosorbidas ou fisiosorbidas, as\u00famese xeralmente que as superficies das part\u00edculas en suspensi\u00f3n acuosa est\u00e1n cubertas con especies hidroxilo de superficie, M-OH (onde M \u00e9 un metal como o Al, Si etc.). A valores de pH por riba do punto isoel\u00e9ctrico, a especie de superficie predominante \u00e9 M-O\u2212, mentres que a valores de pH por debaixo do punto isoel\u00e9ctrico, predomina a especie M-OH2+. Alg\u00fans valores aproximados das cer\u00e1micas com\u00fans son os da seguinte lista:\n\"Nota: Esta lista d\u00e1 os puntos isoel\u00e9ctricos a 25\u00a0\u00b0C para materiais seleccionados en auga. O valor exacto pode variar amplamente, dependendo de factores materiais como pureza e fase as\u00ed como par\u00e1metros f\u00edsicos como a temperatura. Ademais, a medida precisa de puntos isoel\u00e9ctricos pode ser dif\u00edcil, as\u00ed moitas fontes citan con frecuencia diferentes valores para os pntos isoel\u00e9ctricos destes materiais.\"\nOs \u00f3xidos mixtos poden presentar valores de punto isoel\u00e9ctrico que son intermedios con respecto aos dos \u00f3xidos puros correspondentes. Por exemplo, mediuse inicialmente o punto isoel\u00e9ctrico dun aluminosilicato amorfo preparado sinteticamente (Al2O3-SiO2), que era de 4,5 (o comportamento electrocin\u00e9tico da superficie estaba dominado pola especie Si-OH de superficie, o que explica o nivel relativamente baixo de punto isoel\u00e9ctrico). Outros informaron de valores de punto isoel\u00e9ctrico significativamente maiores (pH 6 a 8) do 3Al2O3-2SiO2. Similarmente, tam\u00e9n se informou que o punto isoel\u00e9ctrico do titanato de bario, BaTiO3 \u00e9 de 5-6, a\u00ednda que outros obtiveron un valor de 3. Estud\u00e1ronse as mesturas de di\u00f3xido de titanio (TiO) e di\u00f3xido de circonio (ZrO) e atopouse que ti\u00f1an un punto isoel\u00e9ctrico entre 5,3 e 6,9, variando de modo non linear coa %(ZrO). A carga de superficie dos \u00f3xidos mixtos foi correlacionada coa acidez. Un maior contido de titania leva a un incremento da acidez de Lewis, mentres que os \u00f3xidos ricos en circonio mostraban acidez de Br\u01ffnsted. Os diferfentes tipos de acidez produc\u00edan diferenzas nas capacidades e taxas de adsorci\u00f3n de i\u00f3ns.\nO punto isoel\u00e9ctrico fronte o punto de carga cero.\nOs termos punto isoel\u00e9ctrico e punto de carga cero util\u00edzanse xeralmente de forma intercambiable, a\u00ednda que en certas circunstancias, pode ser produtivo facer distinci\u00f3n entre eles.\nEn sistemas nos cales H+/OH\u2212 son os i\u00f3ns que determinan o potencial de interface, o punto de carga cero d\u00e1se en termos de pH. O pH \u00e1 cal a superficie mostra unha carga el\u00e9ctrica neta neutra \u00e9 o punto de carga cero na superficie. Os fen\u00f3menos electrocin\u00e9ticos miden xeralmente o potencial cero, e un potencial cero ou zeta \u00e9 interpretado como o punto de carga neta cero no plano de cizalla. Isto \u00e9 denominado punto isoel\u00e9ctrico. As\u00ed, o punto isoel\u00e9ctrrico \u00e9 o valor de pH ao cal a part\u00edcula coloidal permanece estacionaria nun campo el\u00e9ctrrico. O punto isoel\u00e9ctrico esp\u00e9rase que sexa un pouco diferente do punto de carga cero na superficie da part\u00edcula, pero esta diferenza adoita ser ignorada na pr\u00e1ctica para as denominadas superficies pr\u00edstinas, \u00e9 dicir, as superficies sen cargas positivas ou negativas especificamente adsorbidas. Neste contexto a adsorci\u00f3n espec\u00edfica ent\u00e9ndese como a adsorci\u00f3n que ocorre nunha capa de Stern ou quimiosorci\u00f3n. As\u00ed, o punto de carga cero na superficie \u00e9 tomado como igual ao punto isoel\u00e9ctrico en ausencia de adsorci\u00f3n espec\u00edfica na superficie.\nDe acordo con Jolivet, en ausencia de cargas positivas ou negativas, a superficie \u00e9 descrita mellor polo punto de carga cero. Se as cargas positivas e negativas est\u00e1n \u00e1 vez presentes en cantidades iguais, ent\u00f3n este \u00e9 o punto isoel\u00e9ctrico. Deste xeito, o punto de carga cero ref\u00edrese \u00e1 ausencia de calquera tipo de carga superficial, mentres que o punto isoel\u00e9ctrico ref\u00edrese ao estado de carga superficial neutra. A diferenza entre os dous, por tanto, \u00e9 a cantidade de sitios cargados no punto de carga cero neta. Jolivet usa as constantes de equilibrio de superficie intr\u00ednsecas, p\"K\"\u2212 e p\"K\"+ para definir as d\u00faas condici\u00f3ns en canto ao n\u00famero relativo de sitios cargados:\nPara grandes \u0394p\"K\" (&gt;4 segundo Jolivet), a especie predominante \u00e9 MOH mentres que hai relativamente poucas especies cargadas, polo que o punto de carga cero \u00e9 relevante. Para valores pequenos de \u0394p\"K\", hai moitas especies cargadas en aproximadamente igual n\u00famero, polo que se fala de punto isoel\u00e9ctrico."}
{"id": "457741", "revid": "89787", "url": "https://gl.wikipedia.org/wiki?curid=457741", "title": "Hereo de Samos", "text": "O Hereo de Samos foi un gran santuario da deusa Hera, na rexi\u00f3n sur da Illa de Samos, Grecia, 6 km ao suroeste da cidade antiga, nunha bac\u00eda pantanosa preto do mar. O \u00faltimo Hereo arcaico de Samos foi o primeiro dos xigantescos templos x\u00f3nicos, pero os seus predecesores neste sitio rem\u00f3ntanse ao per\u00edodo xeom\u00e9trico do s\u00e9culo VIII a.C., ou anterior. O sitio das ru\u00ednas do templo, coa s\u00faa \u00fanica columna en p\u00e9, designouse Patrimonio da Humanidade da UNESCO, xunto co pr\u00f3ximo Pitagoreo en 1992.\nHistoria.\nO mito central no coraz\u00f3n do culto a Hera en Samos \u00e9 o do seu nacemento. Segundo a tradici\u00f3n local, a deusa naceu baixo unha \u00e1rbore de \"Chamariza\" (\"Vitex agnus-castus\"), a \u00ab\u00e1rbore da castidade\u00bb. No festival anual de Samos chamado \"Toneia\" (a \"uni\u00f3n\"), a imaxe de culto de Hera era cerimoniosamente cuberta por ramas de \"chamariza\". A \u00e1rbore a\u00ednda aparec\u00eda nas moedas gregas antigas de Samos na \u00e9poca romana.\nPrimeiro templo.\nCo\u00f1\u00e9cense moitas fases da construci\u00f3n, identificadas en parte a trav\u00e9s de fragmentos de tellas, a primeira fase data do s\u00e9culo VIII a.C.\nO primeiro templo, o Hekatompedos, ti\u00f1a aproximadamente 30 m. de longo e era estreito, consist\u00eda en tres paredes e unha li\u00f1a interior central de columnas para soportar a estrutura do teito.\nSegundo templo.\nOs arquitectos Rhoikos e Teodoro constru\u00edron un templo moito m\u00e1is grande ca. 570-550 a.C. O templo estaba fronte ao altar de culto de Hera no seu amurallado e pechado \"t\u00e9menos\".\nFoi un templo d\u00edptico, que ti\u00f1a un p\u00f3rtico con d\u00faas columnas de fondo, que o rodeaban por completo (peripteral). Ti\u00f1a un pronao teitado fronte dunha \"cella\" pechada. Cella e pronao divid\u00edanse en tres corredores iguais por d\u00faas fileiras de columnas que part\u00edan do pronao e atravesaban o templo. O resultado foi que Hera era adorada nun templo encaixado dentro dun estilizado bosque de columnas, oito de ancho e vinte e unha de profundidade. As columnas estaban sobre inusitadas bases, torus, que estaban estriadas horizontalmente.\nO templo de Rhoikos \"debe ter un significado central no desenvolvemento da arquitectura x\u00f3nica monumental\", observa Helmut Kyrieleis. Desafortunadamente durou s\u00f3 unha d\u00e9cada antes de que fose destru\u00eddo, probablemente por un terremoto.\nTerceiro templo.\nDespois da destruci\u00f3n do \"templo de Rhoikos\", constru\u00eduse un a\u00ednda m\u00e1is grande a uns 40 metros ao oeste. Este templo ti\u00f1a a planta de maior extensi\u00f3n co\u00f1ecida de todos os templos gregos e \u00e9 co\u00f1ecido como o \"Templo de Pol\u00edcrates\", nomeado as\u00ed por un tirano de Samos. Unha das estatuas xigantes do Heraion sobrevive no Museo Arqueol\u00f3xico de Samos.\nEstrab\u00f3n descr\u00edbeo:\nA construci\u00f3n continuou no per\u00edodo romano, pero este Heraion nunca foi completamente rematado. En cambio, a imaxe de culto aloxouse nos tempos imperiais romanos nunha estrutura m\u00e1is pequena ao leste, que permaneceu en uso ata que o edito de Teodosio I do 391 prohibiu as relixi\u00f3ns pag\u00e1ns como parte da persecuci\u00f3n dos pag\u00e1ns no Imperio romano tard\u00edo. Unha igrexa cristi\u00e1 ocupou o sitio romano, empregando pedra tomada do \"Heraeum\" romano.\nDestruci\u00f3n.\nO Heraion serviu como canteira na \u00e9poca bizantina, polo que finalmente desmantelouse ata as bases. Pouca informaci\u00f3n sobreviviu en fontes literarias. Pausanias non menciona Samos no seu \"Periegesis\" de Grecia. As espalladas menci\u00f3ns de Herodoto non proporcionan datos satisfactorios. Coa excepci\u00f3n do altar ao aire libre e o gran templo ningunha outra caracter\u00edstica do t\u00e9menos \u00e9 mencionada nunha fonte cl\u00e1sica."}
{"id": "457743", "revid": "25871", "url": "https://gl.wikipedia.org/wiki?curid=457743", "title": "Villagarc\u00eda", "text": "O top\u00f3nimo castel\u00e1n Villagarc\u00eda pode referirse a:"}
{"id": "457744", "revid": "1505", "url": "https://gl.wikipedia.org/wiki?curid=457744", "title": "Rolieiro", "text": ""}
{"id": "457745", "revid": "22570", "url": "https://gl.wikipedia.org/wiki?curid=457745", "title": "Fogueira das vaidades", "text": "A fogueira das vaidades (en ) foi unha queima de libros seculares (o Decamer\u00f3n e obras de Ovidio, entre outros), instrumentos musicais, cartas e dados, produtos de perfumar\u00eda, maquillaxe, roupas requintadas e espellos confiscados aos cidad\u00e1ns de Florencia por orde do reformador relixioso Girolamo Savonarola .\nA cerimonia m\u00e1is significativa deste tipo realizouse na praza da cidade o Martes de Entroido, 7 de febreiro de 1497. Segundo a lenda, o propio artista Sandro Botticelli botou ao lume algunhas das s\u00faas mellores pinturas sobre temas mitol\u00f3xicos."}
{"id": "457747", "revid": "23204", "url": "https://gl.wikipedia.org/wiki?curid=457747", "title": "Vesanto", "text": "Vesanto \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 2\u00a0061\u00a0habitantes. A superficie do termo municipal \u00e9 de 569,80\u00a0km2, dos cales 147,18\u00a0km2 son auga. O concello ten unha densidade de poboaci\u00f3n de 4,88\u00a0hab./km\u00b2.\nLimita cos concellos de Keitele, Rautalampi, Tervo, Konnevesi, Viitasaari e \u00c4\u00e4nekoski, estes tres \u00faltimos na rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
{"id": "457748", "revid": "75439", "url": "https://gl.wikipedia.org/wiki?curid=457748", "title": "Numism\u00e1tico", "text": "Un numism\u00e1tico \u00e9 un especialista en numism\u00e1tica, a disciplina relacionada co mundo da moeda, ben desde a perspectiva do coleccionismo ou ben desde os puntos de vista comercial ou acad\u00e9mico e de investigaci\u00f3n. A\u00ednda que o termo se fixou durante a primeira metade do s\u00e9culo XIX, o comercio, o estudo e a colecci\u00f3n de moedas v\u00ed\u00f1ase producindo xa desde \u00e9pocas moi anteriores.\nEn Espa\u00f1a institu\u00eduse santo Eloi como patr\u00f3n dos numism\u00e1ticos.\nIntereses do numism\u00e1tico.\nColeccionismo.\nO coleccionista de moedas m\u00f3vese principalmente motivado pola propia satisfacci\u00f3n de reunir pezas do seu interese e clasificalas. Na maior\u00eda dos casos, os coleccionistas limitan a isto a s\u00faa afecci\u00f3n, a\u00ednda que noutras ocasi\u00f3ns estudan e investigan de xeito privado acerca da s\u00faa colecci\u00f3n, mesmo ata o punto de se converteren en autoridades no co\u00f1ecemento de determinados aspectos da numism\u00e1tica.\nNun destes casos p\u00f3dese falar de Leandre Villaronga, un industrial catal\u00e1n, gran coleccionista de moedas antigas da Pen\u00ednsula Ib\u00e9rica e que, dun xeito autodidacta, chegou a ser autor dunha gran cantidade de traballos sobre ese tema que, nalg\u00fans casos, supo\u00f1en unha referencia para o seu estudo.\nNa situaci\u00f3n contraria p\u00f3dese salientar o caso do rei Faruq de Exipto, co\u00f1ecido como un \u00e1vido coleccionista, a\u00ednda que amosou un interese nulo polo co\u00f1ecemento numism\u00e1tico.\nComercio.\nUnha orientaci\u00f3n diferente \u00e9 a do numism\u00e1tico que exerce como comeciante de moedas para colecci\u00f3n. \u00c9 frecuente referirse a estas persoas como \"numism\u00e1ticos profesionais\" e, en moitos casos, ademais de se dedicaren \u00e1 compra e a venda de moedas e colecci\u00f3ns, levan a cabo tam\u00e9n labores de autenticaci\u00f3n e valoraci\u00f3n, en funci\u00f3n de par\u00e1metros como a rareza das pezas e o seu estado de conservaci\u00f3n. Na s\u00faa condici\u00f3n de expertos en moedas, en ocasi\u00f3ns exercen como asesores de historiadores, conservadores de museos, arque\u00f3logos e outros estudosos relacionados dunha maneira ou doutra coa moeda.\n\u00c9 frecuente que os comerciantes numism\u00e1ticos se agrupen en asociaci\u00f3ns profesionais en cada pa\u00eds, como \u00e9 o caso da \"Asociaci\u00f3n Espa\u00f1ola de Profesionales Numism\u00e1ticos\", que, a nivel internacional, se unen na Asociaci\u00f3n Internacional de Numism\u00e1ticos Profesionais (AINP).\nEstudo e investigaci\u00f3n.\nUn xeito diferente de entender a figura do numism\u00e1tico \u00e9 o do intelectual que se dedica institucionalmente ao estudo da moeda e \u00e1 investigaci\u00f3n sobre a s\u00faa circulaci\u00f3n, o seu contexto hist\u00f3rico e outros aspectos relacionados con ela. C\u00f3mpre ter en conta, neste sentido, que as moedas son un veh\u00edculo especialmente relevante para a dataci\u00f3n de acontecementos hist\u00f3ricos e para o estudo de aspectos como a econom\u00eda das sociedades, particularmente nas civilizaci\u00f3ns antigas. P\u00f3dese dicir que esta vertente comezou coa publicaci\u00f3n, en 1514, do primeiro libro de numism\u00e1tica, un tratado sobre moeda romana titulado \"De Asse et Partibus\" \"Eius\", escrito por Guillaume Bud\u00e9.\nNo mundo actual, o m\u00e1is habitual \u00e9 que estes numism\u00e1ticos traballen en gabinetes e colecci\u00f3ns p\u00fablicas (como o Gabinete de Medallas de Par\u00eds ou o Departamento de Moedas e Medallas do Museo Brit\u00e1nico, en Londres), en c\u00e1tedras ou departamentos universitarios (como \u00e9 o caso de Acu\u00f1a Castroviejo na Universidade de Santiago ou Pere Pau Ripoll\u00e9s na de Valencia) ou, menos frecuentemente, de xeito aut\u00f3nomo (por exemplo, Leandre Villaronga).\nFormaci\u00f3n dos numism\u00e1ticos.\nNon son moi numerosas as instituci\u00f3ns acad\u00e9micas no mundo dedicadas \u00e1 formaci\u00f3n regrada de numism\u00e1ticos. Algunhas ofrecen esta disciplina como parte de titulaci\u00f3ns en estudos cl\u00e1sicos, historia antiga, historia ou arqueolox\u00eda. Os numism\u00e1ticos con perspectiva acad\u00e9mica, xa que logo, especial\u00edzanse nesta \u00e1rea particularmente no nivel de posgrao, con mestrados e doutoramentos, nos que a capacitaci\u00f3n reside m\u00e1is na investigaci\u00f3n. Como resultado desta situaci\u00f3n, a maior\u00eda dos numism\u00e1ticos acad\u00e9micos abordan a numism\u00e1tica desde a \u00f3ptica doutra disciplina, como a historiograf\u00eda, a arqueolox\u00eda, as linguas antigas, a econom\u00eda ou a metalograf\u00eda.\nReco\u00f1ecementos a numism\u00e1ticos.\nAs principais entidades acad\u00e9micas e asociativas de catacter cient\u00edfico outorgan premios de diversos tipos ao labor dos numism\u00e1ticos m\u00e1is destacados, que en ocasi\u00f3ns levan aparelladas bolsas de estudos ou o financiamento de publicaci\u00f3ns cient\u00edficas sobre diversios temas relacionados coa disciplina. Entre os reco\u00f1ecementos m\u00e1is valorados internacionalmente est\u00e1n os seguintes:\nNumism\u00e1ticos galegos.\nEsta \u00e9 unha listaxe dalg\u00fans dos numism\u00e1ticos galegos m\u00e1is salientables, tanto desde a perspectiva acad\u00e9mica como desde a comercial ou a de coleccionismo:"}
{"id": "457751", "revid": "23204", "url": "https://gl.wikipedia.org/wiki?curid=457751", "title": "Monte Roraima", "text": "O monte Roraima \u00e9 o punto m\u00e1is alto da cadea monta\u00f1osa de Pacaraima, en Am\u00e9rica do Sur. Foi descrito por primeira vez por un europeo durante unha expedici\u00f3n en 1595 polo explorador ingl\u00e9s Walter Raleigh. A s\u00faa \u00e1rea de 31 km2 est\u00e1 rodeada por t\u00f3dolos lados por cant\u00eds que acadan os 400 m de altitude. A monta\u00f1a serve como trifinio de Venezuela, G\u00fciana e o Brasil. Raleigh soubo del polos pobos ind\u00edxenas que viv\u00edan na rexi\u00f3n antes da invasi\u00f3n europea do s\u00e9culo XVI e XVII.\nO monte Roraima at\u00f3pase no escudo g\u00fcian\u00e9s, no recuncho sueste do Parque Nacional Canaima (30\u00a0000 km2), en Venezuela, formado o punto m\u00e1is elevado das terras altas g\u00fcianesas.\n\u00c9 o punto m\u00e1is alto de G\u00fciana e o punto m\u00e1is alto do estado brasileiro de Roraima, mais Venezuela e o Brasil te\u00f1en monta\u00f1as m\u00e1is altas."}
{"id": "457753", "revid": "5863", "url": "https://gl.wikipedia.org/wiki?curid=457753", "title": "Joseph Roth", "text": "Moses Josep Roth, nado en Brody (Austria-Hungr\u00eda) o 2 de setembro de 1894 e finado en Par\u00eds o 27 de maio de 1939, foi un novelista e xornalista austr\u00edaco de orixe hebraica. Formou parte da literatura alem\u00e1 do exilio, provocado polo nazismo."}
{"id": "457754", "revid": "6939", "url": "https://gl.wikipedia.org/wiki?curid=457754", "title": "Moses Josep Roth", "text": ""}
{"id": "457755", "revid": "89787", "url": "https://gl.wikipedia.org/wiki?curid=457755", "title": "Parque Nacional dos Len\u00e7\u00f3is Maranhenses", "text": "Parque Nacional dos Len\u00e7\u00f3is Maranhenses \u00e9 un sitio de conservaci\u00f3n da natureza brasileira. \u00c1rea protexida integral situada na rexi\u00f3n nordeste do estado de Maranh\u00e3o, o territorio do parque, cunha superficie de 156.584\u00a0ha, est\u00e1 distribu\u00eddo polos concellos de Barreirinhas, Primeira Cruz e Santo Amaro do Maranh\u00e3o. O parque foi creado co obxectivo principal da \"protecci\u00f3n da flora, a fauna e a beleza natural, est\u00e1n no sitio.\"\nInserido no bioma costeiro mari\u00f1o, o parque \u00e9 un expo\u00f1ente dos ecosistemas de mangleiros, restinga e dunas, asociado a ventos fortes e choivas regulares. A s\u00faa gran beleza esc\u00e9nica, xunto cos paseos polos campos de dunas e a posibilidade de ba\u00f1arse nas lagoas, atraen turistas de todo o mundo, que visitan o parque durante o ano enteiro.\nHistoria.\nO Parque Nacional foi creado en Maranhenses, en terras desocupadas pertencentes \u00f3 goberno a trav\u00e9s do Decreto N\u00ba 86060, emitido o 2 de xu\u00f1o de 1981 pola Presidencia da Rep\u00fablica. A \u00e1rea do parque, de acordo co decreto de creaci\u00f3n foi de 155.000 ha. O filme \"Casa de Areia\" foi gravado dentro do parque."}
{"id": "457757", "revid": "89787", "url": "https://gl.wikipedia.org/wiki?curid=457757", "title": "Gastrotheca cornuta", "text": "Gastrotheca cornuta, orixinalmente chamada \"Nototrema cornutum Boulenger\" despois de que fose descrita por George Albert Boulenger en 1898, \u00e9 unha especie de ra da familia Hemiphractidae. \u00c9 unha especie arbor\u00edcola que habita en Colombia, Costa Rica, Ecuador e Panam\u00e1. O seu h\u00e1bitat natural son as selvas das terras baixas e os bosques nubrados. Est\u00e1n ameazados pola destruci\u00f3n do h\u00e1bitat."}
{"id": "457759", "revid": "89787", "url": "https://gl.wikipedia.org/wiki?curid=457759", "title": "Allah Peliharakan Sultan", "text": "Allah Peliharakan Sultan (en jawi: \u0627\u0644\u0644\u0647 \u0641\u0644\u064a\u0647\u0627\u0631\u0627\u0643\u0646 \u0633\u0644\u0637\u0646; \"Deus bendiga o Sult\u00e1n\") \u00e9 o himno nacional de Brunei. O himno \u00e9 cantado en malaio, a lingua nacional do pa\u00eds. Foi escrito por Pengiran Haji Mohamed Yusuf bin Pengiran Abdul Rahim (m\u00e1is tarde co t\u00edtulo concedido Yang Amat Mulia Pengiran Setia Negara Pengiran Haji Mohamed Yusuf bin Pengiran Abdul Rahim) e foi composto por Haji Awang Besar bin Sagap en 1947. A canci\u00f3n foi adoptada en 1951 como himno nacional do protectorado brit\u00e1nico de Brunei. Foi adoptado como himno nacional do pa\u00eds logo da independencia, e foi cantando como himno do estado independente na medianoite do 1 de xaneiro de 1984."}
{"id": "457760", "revid": "23204", "url": "https://gl.wikipedia.org/wiki?curid=457760", "title": "Himno nacional de Brunei", "text": ""}
{"id": "457761", "revid": "5132", "url": "https://gl.wikipedia.org/wiki?curid=457761", "title": "Nikola Milutinov", "text": "Nikola Milutinov, nado o 30 de decembro de 1994 en Novi Sad, \u00e9 un xogador serbio de baloncesto profesional que xoga no PBC CSKA Moscova da VTB United League.\nTraxectoria.\nMilutinov debutou coma profesional no KK Hemofarm serbio na tempada 2011-12. En xu\u00f1o de 2012, Milutinov asinou un contrato por catro anos co KK Partizan.\nO 25 de xu\u00f1o de 2015, Milutinov foi elixido na 26\u00aa posici\u00f3n do Draft da NBA de 2015 polos San Antonio Spurs.\nO 25 de xullo de 2015, Milutinov asinou un contrato por tres anos co Olympiacos BC grego. En outubro de 2017, Milutinov e o Olympiacos chegaron a un acordo para prorrogar o seu contrato tres tempadas m\u00e1is.\nO 2 de xu\u00f1o de 2020, Milutinov asinou un contrato de tres anos co PBC CSKA Moscova ruso."}
{"id": "457762", "revid": "23204", "url": "https://gl.wikipedia.org/wiki?curid=457762", "title": "Al-Muhtadee Billah", "text": "Al-Muhtadee Billah, nado o 17 de febreiro de 1974 \u00e9 o primeiro fillo home e herdeiro do sult\u00e1n de Brunei. \u00c9 fillo do Sult\u00e1n Muda Hassanal Bolkiah e Pengiran Anak Saleha (sultana Saleha), \u00e1mbolos dous curm\u00e1ns irm\u00e1ns entre si. Billah estudou na escola para pr\u00edncipes e princesas de palacio. Continuou os seus estudos en Cambridge e na Universidade de Brunei Darussalam. En 1995, matriculouse no Centro de Estudos Isl\u00e1micos da Universidade de Oxford, en Inglaterra. En 1996, ingresou no Programa de Relaci\u00f3ns Exteriores do Magdalene College, onde se graduou en 1997.\nO Pr\u00edncipe Al-Muhtadee Billah representou novamente a Brunei no torneo no Araneta Coliseum do 3 ao 11 de novembro de 2007.\nTen o grao militar de xeneral."}
{"id": "457763", "revid": "23204", "url": "https://gl.wikipedia.org/wiki?curid=457763", "title": "Muda Hassanal Bolkiah", "text": ""}
{"id": "457764", "revid": "89787", "url": "https://gl.wikipedia.org/wiki?curid=457764", "title": "Neofelis nebulosa brachyura", "text": "O Neofelis nebulosa brachyura era unha subespecie de \"Neofelis nebulosa\" end\u00e9mica da illa de Taiw\u00e1n. Un estudo con c\u00e1maras trampa levado a cabo no meirande bosque primario do sur de Taiw\u00e1n dende 2000 at\u00e9 2004 non revelou a presenza de ning\u00fan exemplar. A poboaci\u00f3n \u00e9 considerada extinta pola Lista Vermella da IUCN.\nCaracter\u00edsticas.\nNa s\u00faa primeira descrici\u00f3n de 1862, Swinhoe describiu a cola m\u00e1is curta desta subespecie, que \u00e9 case a metade de longa que a dos exemplares de \"Neofelis nebulosa\" do Himalaia.\n\u00daltimos rexistros.\nSupostos avistamentos.\nEn febreiro de 2019, Taiwan News informou de dous avistamentos non confirmados por dous grupos diferentes de gardabosques do Condado de Taitung, \u00e1mbolos dous no ver\u00e1n de 2018. Un dos informes \u00e9 sobre un exemplar que sub\u00eda unha \u00e1rbore e un cant\u00edl para cazar cabras, mentres que outro era dun exemplar que se cruzou diante dunha scooter nunha estrada antes de subir a unha \u00e1rbore.\nNa cultura.\nOs rukai, ind\u00edxenas taiwaneses, consideran a caza da especie como un tab\u00fa."}
{"id": "457766", "revid": "23204", "url": "https://gl.wikipedia.org/wiki?curid=457766", "title": "Nativos taiwaneses", "text": ""}
{"id": "457770", "revid": "1131", "url": "https://gl.wikipedia.org/wiki?curid=457770", "title": "Praia de Bro\u00f1a", "text": "A praia de Bro\u00f1a \u00e9 unha praia do concello de Outes."}
{"id": "457772", "revid": "56817", "url": "https://gl.wikipedia.org/wiki?curid=457772", "title": "Vi\u00f1o\u00e1s", "text": "O top\u00f3nimo galego Vi\u00f1o\u00e1s pode referirse a:"}
{"id": "457773", "revid": "56817", "url": "https://gl.wikipedia.org/wiki?curid=457773", "title": "Tabeir\u00f3s", "text": "O top\u00f3nimo galego Tabeir\u00f3s pode referirse a:"}
{"id": "457780", "revid": "4817", "url": "https://gl.wikipedia.org/wiki?curid=457780", "title": "Cluster II", "text": "Cluster II \u00e9 unha misi\u00f3n espacial da Axencia Espacial Europea formada por catro sat\u00e9lites independentes voando en formaci\u00f3n arredor da terra. Os catro sat\u00e9lites foron lanzados por separado durante o ver\u00e1n de 2000 mediante foguetes Soiuz U Fregat. A misi\u00f3n Cluster orixinal foi lanzada en 1996 mediante un foguete Ariane 5 e destru\u00edda xunto o foguete durante o lanzamento a causa dun malfuncionamento do veh\u00edculo lanzador. Cluster II lanzouse como substituci\u00f3n dos sat\u00e9lites perdidos, tendo asemade problemas en inicio co posicionamento de dous dos sat\u00e9lites.\nCaracter\u00edsticas.\nCluster II est\u00e1 adicada a investigar a relaci\u00f3n entre o Sol e a contorna magn\u00e9tica terrestre. Os catro sat\u00e9lites iguais en \u00f3rbita polar levan o nome de Rumba, Tango, Salsa e Samba e miden os diversos fen\u00f3menos que te\u00f1en lugar na magnetosfera terrestre tanto espacial como temporalmente, en base a once instrumentos diferentes. A misi\u00f3n dese\u00f1ouse, grazas ao uso de catro sat\u00e9lites mov\u00e9ndose en proximidade, para estudar as estruturas de plasma a pequena escala, o vento solar e a onda de choque entre este e a magnetosfera, a magnetopausa, a magnetocola e as zonas auroriais.\nCada sat\u00e9lite ten forma de cilindro baixo do que saen longos mastros. O corpo cil\u00edndrico est\u00e1 constru\u00eddo en aluminio con recubrimento de fibra de carbono, con seis tanques de propelente e paneis solares rodeando o cilindro. Os instrumentos cient\u00edficos circundan esta estrutura. A distancia entre os catro sat\u00e9lites pode axustarse entre 3 e 60 000 km, o que permite obter perspectivas simult\u00e1neas diferentes da magnetosfera. \nO per\u00edodo previsto de funcionamento dos sat\u00e9lites era de dous anos, pero en 2020 seguen funcionando e ofrecendo novos datos. "}
{"id": "457781", "revid": "72012", "url": "https://gl.wikipedia.org/wiki?curid=457781", "title": "Cluster (misi\u00f3n espacial)", "text": ""}
{"id": "457783", "revid": "89787", "url": "https://gl.wikipedia.org/wiki?curid=457783", "title": "Dorothy Arzner", "text": "Dorothy Emma Arzner, nada en San Francisco o 3 de xaneiro de 1897 e finada en La Quinta, California o 1 de outubro de 1979, foi unha directora de cinema estadounidense que estivo en activo en Hollywood entre a era do cinema mudo dos anos 20 e a d\u00e9cada de 1940. Entre 1927 e a s\u00faa retirada da direcci\u00f3n en 1943, Arzner foi a \u00fanica muller que traballou en Hollywood como directora. Ademais, foi unha das poucas mulleres que logrou establecer unha carreira longa de \u00e9xito en Hollywood como directora ata a d\u00e9cada de 1970.\nArzner dirixiu un total de vinte filmes e lanzou as carreiras de actrices como Katharine Hepburn, Rosalind Russell e Lucille Ball. Foi tam\u00e9n a primeira muller membro do Directors Guild of America e a primeira que dirixiu un filme sonoro.\nTraxectoria.\nDorothy Arzner naceu en San Francisco (California), mais mudouse cos seus pais Louis e Jenetter Arzner aos \u00c1nxeles, onde o seu pai abriu un prestixioso restaurante xunto a un teatro de Hollywood. Arzner pasou a s\u00faa infancia arrodeada de famosos que \u00edan ao restaurantes, como Maude Adams, Sarah Bernhardt ou David Warfield, mais ela estaba tan afeita a eles que nunca lle atraeu o mundo do cinema.\nA pesar de que comezou un grao na universidade do Sur de California para converterse en m\u00e9dica, como dixo nunha entrevista con Karin Kay e Gerald Peary publicada en 1974 na revista \"Cinema\", \"tras uns poucos meses de ver\u00e1n no despacho dun bo cirurxi\u00e1n e co\u00f1ecer os enfermos, decidin que iso non era o que eu quer\u00eda. Quer\u00eda ser como Xes\u00fas... curar os enfermos e resucitar os mortos, instantanteamente, sen cirurx\u00eda, p\u00edlulas etc\u00e9tera\". Foi ent\u00f3n, tras dous anos na carreira, que abandonou e decidiu atopar un traballo que lle permitise lograr independencia econ\u00f3mica. Arzner, a pesar de deixar o grao, ti\u00f1a unha ampla educaci\u00f3n, que inclu\u00eda clases de arquitectura e historia da arte. Ao pouco de deixar a universidade, comezou a traballar para Paramount Studios facendo tarefas como cortadora ou montadora, polas que foi especificamente reco\u00f1ecida no filme \"Blood and Sand\" (1922). M\u00e1is tarde, os estudios ofrec\u00e9ronlle un contrato de dous anos como directora, mais non foi ata que rematou o contrato cando comezou unha carreira independente.\nArzner mantivo unha relaci\u00f3n de corenta anos con Marion Morgan, bailarina e core\u00f3grafa dez anos m\u00e1is vella ca ela. A\u00ednda que tratou de manter a s\u00faa vida persoal tan privada como foi posible, Arzner estivo relacionada romanticamente con numerosas actrices, inclu\u00eddas Alla Nazimova e Billie Burke. Tam\u00e9n se dixo, mais nunca se comprobou que tivo relaci\u00f3ns con Joan Crawford e Katharine Hepburn. Nunca ocultou a s\u00faa orientaci\u00f3n sexual, e a s\u00faa indumentaria era pouco convencional para unha muller dese tempo, pois levaba traxes ou vestidos rectos. Marion Morgan coreografou algunhas secuencias de baile en filmes de Arzner como \"Dance, Girl, Dance\".\nEn 1930, Arzner e Morgan mud\u00e1ronse a Mountain Oak Drive, onde viviron ata a morte de Morgan en 1971. Mentres viviron en Hollywood, Arzner asistiu a varios eventos cinematogr\u00e1ficos. Nos seus \u00faltimos anos, Arzner deixou Hollywood para ir vivir ao deserto. Faleceu en 1979, aos oitenta e dous anos en La Quinta, California.\nLegado.\nA obra de Arzner, como cineasta muller e cineasta homosexual, ten grande importancia nos estudos cinematogr\u00e1ficos. Quizais debido a que abandonou Hollywood nos anos corenta, a s\u00faa obra foi esquecida ata a d\u00e9cada de 1970, en que foi redescuberta por te\u00f3ricos do cinema feminista. Dende ent\u00f3n, os seus filmes foron estudados polas s\u00faas representaci\u00f3ns do x\u00e9nero e da sexualidade feminina."}
{"id": "457784", "revid": "98629", "url": "https://gl.wikipedia.org/wiki?curid=457784", "title": "Mar\u00eda Adelaida de Luxemburgo", "text": "Mar\u00eda Adelaida de Nassau-Weilburg e Bragan\u00e7a (\"Marie Ad\u00e9la\u00efde Th\u00e9r\u00e8se Hilda Wilhelmine de Nassau-Weilburg\"), nada en Colmar-Berg o 14 de xu\u00f1o de 1894 e finada en Lenggries o 24 de xaneiro de 1924, foi a filla primox\u00e9nita do Gran Duque Guillerme IV de Luxemburgo e converteuse en monarca (a primeira muller no pa\u00eds) \u00e1 morte do seu pai o 25 de febreiro de 1912.\nTraxectoria.\nPrimeiros anos.\nMar\u00eda Adelaida naceu no castelo de Berg en Luxemburgo, sendo a primeira filla do Gran Duque Guillerme IV e a Gran Duquesa Mar\u00eda Ana. Tivo outras cinco irm\u00e1s: Carlota Aldegonde Isabel Mar\u00eda Guillermina (nada en 1896), Hilda Sof\u00eda Mar\u00eda Adelaida Guillermina (nada en 1897), Antonia Roberta Sof\u00eda Guillermina (nada en 1899), Isabel Mar\u00eda Guillermina (nada en 1901), e Sof\u00eda Carolina Mar\u00eda Guillermina (nada en 1902). Como o seu pai non tivo ning\u00fan fillo var\u00f3n, Mar\u00eda Adelaida foi proclamada herdeira o 10 de xullo de 1907, co fin de resolver calquera crise de sucesi\u00f3n debido \u00e1 existencia da lei s\u00e1lica.\nGran Duquesa de Luxemburgo.\nConverteuse en Gran Duquesa de Luxemburgo o 25 de febreiro de 1912 cando faleceu o seu pai, Guillerme IV, con 17 anos de idade e convert\u00e9ndose na primeira muller en ser Gran Duquesa de Luxemburgo. A s\u00faa nai foi a rexente ata que cumpriu os dezaoito anos o 14 de xu\u00f1o de 1912.\nMar\u00eda Adelaida estaba moi interesada na pol\u00edtica e tivo un papel moi activo no goberno luxemburgu\u00e9s. Era unha devota cat\u00f3lica, con fortes convicci\u00f3ns relixiosas e opini\u00f3ns pol\u00edticas moi conservadoras. O mesmo d\u00eda da s\u00faa chegada ao trono, rexeitou asinar unha lei que reduc\u00eda o papel dos presb\u00edteros cat\u00f3licos no sistema educativo. M\u00e1is tarde, en 1915, dubidou antes de designar os alcaldes de Differdange e Hollerich, ambos co\u00f1ecidos polas s\u00faas ideas anticlericais.\nDurante a primeira guerra mundial mantivo boas relaci\u00f3ns cos ocupantes alem\u00e1ns, inclu\u00edndo aloxar o k\u00e1iser Guillerme II no palacio e permitindo que o \"Kronprinz\" alem\u00e1n establecese os seus cuarteis militares temporais na cidade de Luxemburgo, actitude que a fixo moi impopular entre a poboaci\u00f3n luxemburguesa. A finais de 1916, a gran duquesa causou controversia por disolver a c\u00e1mara de deputados para solucionar o punto morto que afrontaba o gabinete Loutsch, composto por membros do Partido da Dereita e non ti\u00f1a maior\u00eda na c\u00e1mara. Mar\u00eda Adelaida ordenou a disoluci\u00f3n e realiz\u00e1ronse novas elecci\u00f3ns o 23 de decembro de 1916. Esta acci\u00f3n estaba permitida pola constituci\u00f3n, pero era pouco convencional e provocou protestas e resentimentos entre os socialistas e os liberais no parlamento, que o viron como unha especie de golpe de estado.\nTralo conflito, en xaneiro de 1919, alg\u00fans voces dende o parlamento demandaron a s\u00faa abdicaci\u00f3n. O 9 dese mes, un grupo de parlamentarios socialistas e liberais proclamaron publicamente unha rep\u00fablica tras perder unha votaci\u00f3n no parlamento para abolir a monarqu\u00eda, unha situaci\u00f3n que foi seguida por axitaci\u00f3ns nas r\u00faas que mesmo requiriron a intervenci\u00f3n do ex\u00e9rcito franc\u00e9s para restaurar a orde. Baixo fortes presi\u00f3ns nacionais e internaicionais e tras consultar co primeiro ministro, a gran duquesa, de vinte e catro anos, decidiu abdicar o 14 de xaneiro de 1919. Foi sucedida pola s\u00faa irm\u00e1 Carlota.\nVida trala abdicaci\u00f3n.\nDespois da s\u00faa abdicaci\u00f3n exiliouse vaixando por toda Europa. Ingresou nun convento carmelita de M\u00f3dena (Italia) en 1920 e m\u00e1is tarde uniuse \u00e1 Irm\u00e1s dos pobres en Roma, tomando o nome de \"Irm\u00e1 Mar\u00eda dos Pobres\". Con todo, a s\u00faa sa\u00fade, que empeoraba, non lle permitiu continuar como monxa e tivo que abandonar o convento. Mudouse ent\u00f3n ao Schloss Hohenburg en Baviera, onde morreu de gripe en 1924.\nO 22 de outubro de 1947 o seu corpo foi soterrado na cripta gran ducal da catedral de Notre Dame de Luxemburgo.\nAntergos.\nAntergos de Mar\u00eda Adelaida de Luxemburgo"}
{"id": "457786", "revid": "25871", "url": "https://gl.wikipedia.org/wiki?curid=457786", "title": "The Supremes", "text": "The Supremes foi un grupo de m\u00fasica \"pop\" e \"soul\" estadounidense formado exclusivamente por mulleres, que interpretou canci\u00f3ns de distintos x\u00e9neros musicais, dende o \"doo wop\" \u00e1 psicodelia e a m\u00fasica disco. Formouse na cidade de Detroit. As s\u00faas primeiras integrantes foron Florence Ballard, fundadora do grupo, a s\u00faa amiga Mary Wilson e unha compa\u00f1eira de escola de ambas, Diana Ross. O tr\u00edo The Supremes \u00e9 a agrupaci\u00f3n vocal feminina de maior \u00e9xito na historia da m\u00fasica popular dos Estados Unidos, e durante a chamada \"beatleman\u00eda\", foi o \u00fanico grupo estadounidense que obtivo numerosos \u00e9xitos sucesivos, ao igual que o cuarteto brit\u00e1nico.\nTraxectoria.\nAntes de converterse en The Supremes, Ballard, Wilson e Ross formaron xunto con Betty McGlown o cuarteto The Primettes. McGlown abandonou o grupo en 1960 e foi substitu\u00edda por Barbara Martin. Ese mesmo ano esta formaci\u00f3n gravou o \"single\" \"Tears of Sorrow\" na compa\u00f1\u00eda Lupine. En 1961, ao asinar con Motown, Ballard escolleu o novo nome co que o grupo alcanzou a fama, The Supremes, e o ano seguinte, Martin deixou o grupo, convert\u00e9ndose as\u00ed nun tr\u00edo.\nAs primeiras gravaci\u00f3ns do grupo para o selo Motown foron moito m\u00e1is que unha sucesi\u00f3n de canci\u00f3ns orientadas dentro do \"girl group\" ou o \"pop soul\". A\u00ednda que a solista orixinal era Ballard, Ross foi seleccionada como cantante principal do tr\u00edo, o que ocasionou disputas no grupo, xa que nalg\u00fans momentos tam\u00e9n Wilson fixo de voz principal do tr\u00edo. Tras varios \"singles\" sen repercusi\u00f3n, a finais de 1963 chegou o seu primeiro \"top 40\" coa canci\u00f3n \"When the Lovelight Starts Shining Through His Eyes\".\nBerry Gordy, creador da compa\u00f1\u00eda Motown dedicou moita da s\u00faa atenci\u00f3n no tr\u00edo e finalmente en 1964 conseguiu que \"Where Did Our Love Go\" se convertese nun n\u00famero un. O tema estaba escrito por Holland-Dozier-Holland, e converteuse no patr\u00f3n para seguir en varios dos seus seguintes n\u00fameros un durante 1964 e 1965: \"Baby Love\", \"Stop! In the Name of Love!, \"Come See About Me\" e \"Back in My Arms Again\". Cunhas coreograf\u00edas estilizadas xunto cun estilo moi visual, triunfaron na televisi\u00f3n e nos concertos en directo. O tr\u00edo de m\u00fasicos Holland-Dozier-Holland produciu e escribiu as canci\u00f3ns do grupo ata finais de 1967.\nDespois de 1965, xa non todos os seus \u00e9xitos sub\u00edan directos ao m\u00e1is alto das listas, mais continuaban a intersar ao p\u00fablico. Outros dos seus \u00e9xitos nesta \u00e9poca foron \"You Can't Hurry Love\", \"You Keep Me Hangin' On\" e \"The Happening\". Durante esta etapa moitas estrelas de Motown queix\u00e1ronse da atenci\u00f3n que Berry Gordy daba a Diana Ross. Entre elas, Martha Reeves foi unha das que m\u00e1is minimizou o traballo de Ross, dando importancia \u00e1s outras d\u00faas compo\u00f1entes do grupo. A mediados de 1967 Florence Ballard foi expulsada do grupo e substitu\u00edda por Cindy Birdsong, compo\u00f1ente de \"Patti LaBelle and the Bluebelles\". Ballard intentou facer carreira en solitario, mais os seus discos non lograron demasiado \u00e9xito e mesmo houbo rumores de boicot por parte de Gordy. Ballard retirouse e morreu dun ataque ao coraz\u00f3n na pobreza en 1976.\nTrala sa\u00edda de Ballard, o grupo pasou a chamarse Diana Ross &amp; The Supremes, iniciando os rumores da carreira en solitario de Diana Ross. En 1967 introduciron na s\u00faa m\u00fasica certas influencias psicod\u00e9licas, que se poden apreciar en \"Reflections\", dando ao grupo novamente fama. Por\u00e9n, nesta etapa soamente se pod\u00eda observar a Diana Ross, xa que mesmo as outras d\u00fas compo\u00f1entes nin sequera apenas aparec\u00edan nalgunhas canci\u00f3ns como \"Love Child\" e \"Someday We'll Be Together\".\nEn novembro de 1969 Diana Ross comezou a s\u00faa carreira en solitario. A s\u00faa \u00faltima actuaci\u00f3n co grupo en xaneiro de 1970 en Las Vegas e logo foi substitu\u00edda por Jean Terrel. O grupo mant\u00edvose ata 1977 con \u00e9xitos como \"Up The Ladder To The Roof\", \"Stoned Love\", \"Nathan Jones\" e unha colaboraci\u00f3n xunto a The Four Tops, \"River Deep, Mountain High\", canci\u00f3n que anteriormente gravara Tina Turner co produtor Phil Spector. Nesta \u00faltima \u00e9poca pasaron por The Supremes novas compo\u00f1entes: Lynda Laurence, Scherrie Payne e Susaye Greene; a \u00fanica compo\u00f1ente orixinal que se mantivo ata o fin do grupo foi Mary Wilson."}
{"id": "457790", "revid": "5312", "url": "https://gl.wikipedia.org/wiki?curid=457790", "title": "TCG Anadolu (L-400)", "text": "TCG Anadolu (L-400) \u00e9 un buque de asalto anfibio tipo LHD que est\u00e1 a ser constru\u00eddo en Turqu\u00eda polos estaleiros SEDEF para a Armada de Turqu\u00eda. O dese\u00f1o est\u00e1 baseado no Juan Carlos I (L-61) de Navantia."}
{"id": "457791", "revid": "85894", "url": "https://gl.wikipedia.org/wiki?curid=457791", "title": "Paz Parada Pumar", "text": "Mar\u00eda Paz Parada Pumar, nada en Canedo (Ourense) o 23 de febreiro de 1905 e finada en Ourense o 17 de xullo de 2005, foi unha m\u00e9dica galega, especialista en an\u00e1lise cl\u00ednica.\nTraxectoria.\nEra filla dun veterinario e sobri\u00f1a do pintor Ram\u00f3n Parada Justel. Fixo o bacharelato no Instituto provincial de Ourense. Estudou medicina na Universidade de Santiago de Compostela, al\u00ed fixo os dous primeiros anos da carreira sacando matr\u00edcula de honra co anatomista Alejandro Rodr\u00edguez Cadarso. Na carreira era a \u00fanica muller entre sesenta estudantes. Rematou a carreira en Madrid. Foi vivir a Ourense, sendo a primeira muller inscrita do Colexio Provincial de M\u00e9dicos. Dirixiu un laboratorio privado de An\u00e1lises Cl\u00ednicas ata a s\u00faa xubilaci\u00f3n. Foi nai de oito fillos.\nA Consellar\u00eda de Sanidade e Servizos Sociais da Xunta de Galicia concedeulle a Medalla de Prata ao M\u00e9rito Sanitario de Galicia no ano 2000. Morreu en Ourense o 17 de xullo de 2005, xa centenaria."}
{"id": "457792", "revid": "5863", "url": "https://gl.wikipedia.org/wiki?curid=457792", "title": "Mar\u00eda Paz Parada Pumar", "text": ""}
{"id": "457802", "revid": "5863", "url": "https://gl.wikipedia.org/wiki?curid=457802", "title": "Pacita Parada Pumar", "text": ""}
{"id": "457804", "revid": "89787", "url": "https://gl.wikipedia.org/wiki?curid=457804", "title": "Michael Coats", "text": "Michael Lloyd Coats, nado en Sacramento (California) o 16 de xaneiro de 1946, \u00e9 un astronauta estadounidense que formou parte das misi\u00f3ns STS-41-D, STS-29 e STS-39. Pasou un total de 19,33 d\u00edas no espazo.\nTraxectoria.\nCoats \u00e9 graduado en ciencias pola Academia Naval dos Estados Unidos en Annapolis en 1968. \u00c9 m\u00e1ster en administraci\u00f3n de ciencia e tecnolox\u00eda polo Universidade George Washington en 1977 e en enxe\u00f1er\u00eda aeron\u00e1utica pola Escola Naval de Posgraduados dos Estados Unidos en 1979.\nFoi seleccionado como candidato a astronauta en xaneiro de 1978, pasando as probas e chegando a ser astronauta formalmente en agosto de 1979. Participou nas misi\u00f3ns STS-41-D, STS-29 e STS-39. Deixou a NASA e o ex\u00e9rcito en agosto de 1991."}
{"id": "457805", "revid": "72012", "url": "https://gl.wikipedia.org/wiki?curid=457805", "title": "Michael L. Coats", "text": ""}
{"id": "457806", "revid": "89787", "url": "https://gl.wikipedia.org/wiki?curid=457806", "title": "\u00c5sa Larsson", "text": "\u00c5sa Elena Larsson, nada en Uppsala (Suecia) o 28 de xu\u00f1o de 1966, \u00e9 unha escritora sueca de novela negra, creadora da avogada Rebecka Martinsson, protagonista das s\u00faas obras.\nTraxectoria.\nA\u00ednda que naceu en Uppsala, educouse en Kiruna a partir dos catro anos e actualmente vive en Mariefred. Estudou Dereito na Universidade de Uppsala e exerceu a s\u00faa profesi\u00f3n no campo das leis tributarias antes de dedicarse a escribir. Confesou que descubrira o pobre que era a s\u00faa vida durante a baixa maternal: \"Buscaba a diversi\u00f3n dentro da mi\u00f1a cabeza\", explicou en Bilbao, agregando que a atopou na literatura, tanto como lectora ou como escritora.\nEducouse no laestadianismo, un movemento luterano conservador, e cre que o seu af\u00e1n por escribir novela negra v\u00e9n das s\u00faas lecturas infant\u00eds da Biblia, que afirma, \"est\u00e1 chea de historias violentas\". O seu pai, bibliotecario e de ideas comunistas, guiouna cara \u00e1 literatura.\nCoa s\u00faa primeira obra editada en Espa\u00f1a en 2009, \"Solstorm\" (traducida como \"Aurora Boreal\"), en cinco meses, vendera 110.000 exemplares en 14 edici\u00f3ns, segundo datos da propia editorial.\nObra.\nA protagonista das s\u00faas novelas, Rebecka Martinsson, tam\u00e9n estudou leis en Uppsala, e as historias transcorren na vila mineira de Kiruna, situada preto do c\u00edrculo polar \u00e1rtico.\nCultura popular.\nEn 2007, o director sueco Leif Lindblom levou ao cine \"Solstorm\", a primeira novela de Larsson, que fora publicada catro anos antes.\nNon garda ning\u00fan parentesco co famoso escritor sueco Stieg Larsson, a pesar da coincidencia do apelido, pero si \u00e9 neta do esquiador ol\u00edmpico Erik August Larsson que ga\u00f1ou unha medalla de ouro na olimpiada de 1936."}
{"id": "457807", "revid": "89787", "url": "https://gl.wikipedia.org/wiki?curid=457807", "title": "Grupo de Estudios sobre a Condici\u00f3n da Muller Alecr\u00edn", "text": "O Grupo de Estudios Sobre a Condici\u00f3n da Muller Alecr\u00edn foi unha asociaci\u00f3n sen \u00e1nimo de lucro feminista viguesa, constitu\u00edda en 1985 co fin de promover a total incorporaci\u00f3n das mulleres nos \u00e1mbitos social, econ\u00f3mico, pol\u00edtico e cultural e de eliminar obst\u00e1culos que impedisen ou limitasen a s\u00faa plena integraci\u00f3n. Xestionou varios centros e servizos de atenci\u00f3n \u00e1s mulleres en Vigo e Santiago de Compostela e anualmente entregaba os Premios Alecr\u00edn-Alacr\u00e1n. Disolveuse en abril de 2009.\nHistoria.\nAlecr\u00edn constitu\u00eduse como asociaci\u00f3n en xaneiro de 1985 por iniciativa de 35 mulleres de distintas profesi\u00f3ns, interesadas pola problem\u00e1tica da muller, que se organizaron co obxectivo de cubrir un espazo de atenci\u00f3n \u00e1 muller que non estaba resolto institucionalmente.\nOs fins da Asociaci\u00f3n estaban recollidos nos seus estatutos:\nA Asociaci\u00f3n estivo integrada en distintos colectivos de \u00e1mbitos xeogr\u00e1ficos diversos: Coordinadora Espa\u00f1ola do Lobby Europeo de Mulleres (CELEM) (\u00e1mbito estatal); Plataforma pola Abolici\u00f3n da Prostituci\u00f3n (\u00e1mbito estatal); Red de organizaciones feministas contra a violencia de x\u00e9nero (\u00e1mbito estatal); Coordinadora Galega da Marcha Mundial das Mulleres (\u00e1mbito auton\u00f3mico); Plataforma por un permiso de paternidad intransferible, de \u00e1mbito estatal, constitu\u00edda en outubro de 2005, en torno ao obxectivo dun permiso de paternidade intransferible e non derivado do permiso de maternidade.\nEn 2009 varias integrantes de Alecr\u00edn comunicaron a desaparici\u00f3n do colectivo, tras 24 anos de existencia, forzado por motivos econ\u00f3micos.\nCentros, servizos e actividades.\nCentros propios.\nNo ano 1986, a asociaci\u00f3n abriu en Vigo o primeiro Centro de Informaci\u00f3n dos dereitos das mulleres de Galicia, impulsado por Ana M\u00edguez -presidenta durante m\u00e1is de vinte anos-, Lola Galovart, Celia Miralles -a primeira presidenta da Asociaci\u00f3n- en colaboraci\u00f3n con outras feministas como Macamen Blanco, Merche Inza, Marga P\u00e9rez Mari\u00f1o. No seu inicio foi financiado polas cotas das socias e unha subvenci\u00f3n do Instituto de la Mujer. Tras as elecci\u00f3ns municipais de 1987 e con Mar\u00eda Xos\u00e9 Porteiro \u00e1 fronte da Conceller\u00eda da Muller do Concello de Vigo, Alecr\u00edn pasou a recibir subvenci\u00f3n municipal. O Centro pechou cando foi asumido polo Concello de Vigo. \nPosteriormente, creou varios centros dende onde se ofreceron diferentes servizos e se organizaron distintas actividades en funci\u00f3n dos seus respectivos obxectivos. \nEn Vigo, estes centros foron:\nEn Santiago de Compostela funcionaron tam\u00e9n:\nServizos xestionados.\nOutros Servizos municipais que xestionou a asociaci\u00f3n:\nActividades organizadas pola propia asociaci\u00f3n.\nAdemais de charlas, cursos, asesoramento, colaboraci\u00f3ns con outras asociaci\u00f3ns similares de \u00e1mbitos galego, estatal, ou internacional, a asociaci\u00f3n organizou algunhas actividades de xeito peri\u00f3dico como:"}
{"id": "457809", "revid": "98629", "url": "https://gl.wikipedia.org/wiki?curid=457809", "title": "Mariluz Villar Ot\u00f3n", "text": " \nMariluz Villar Ot\u00f3n, nada en Madrid o 29 de decembro de 1937, \u00e9 unha actriz de teatro, escritora e xornalista galega en lingua castel\u00e1.\nTraxectoria.\nComezou como locutora na Cadena SER en Santiago de Compostela a principios dos anos 60, simultaneamente traballou como primeira actriz e codirectora no compostel\u00e1n grupo de teatro Ditea, do que \u00e9 cofundadora, postos que ocupou at\u00e9 1974, sendo considerada unha das pioneiras do teatro contempor\u00e1neo galego. Con este grupo ga\u00f1ou premios na categor\u00eda de primeira actriz como o H\u00e9rcules de Plata da Coru\u00f1a (1966) ou La M\u00e1scara de Oro de Lugo (1970). En 1978 trasladouse a Ourense onde comezou a traballar na COPE e no 1983 fundou o Estudio de Artes Esc\u00e9nicas de Ourense, unha academia de teatro que at\u00e9 1996 fixo representaci\u00f3ns en Galicia e Portugal, ademais de recuperar a tradici\u00f3n dos autos sacramentais en templos. Impartiu clases de arte dram\u00e1tica en diferentes centros e no 1986 formou parte do elenco da obra \"A noite vai coma un r\u00edo\" na montaxe do Centro Dram\u00e1tico Galego."}
{"id": "457810", "revid": "89787", "url": "https://gl.wikipedia.org/wiki?curid=457810", "title": "Mar\u00eda Cambrils", "text": "Mar\u00eda Cambrils Sendra, nada en El Cabanyal (Valencia) en 1878 e finada en Pego o 22 de decembro de 1939, foi unha escritora e feminista espa\u00f1ola. Era autodidacta e chegou a formar parte da elite intelectual obreira como articulista e conferenciante. Publicou numerosos artigos na prensa obreira, especialmente \"El Socialista\". \u00c9 autora do libro \"Feminismo socialista\" (1925) un referente sobre os dereitos das mulleres e a acci\u00f3n feminista e socialista.\nTraxectoria.\nEra filla de pai obreiro e nai analfabeta emigrados desde Pego (Alacant) a Valencia onde viviu a maior parte da s\u00faa vida. Casou probablemente moi nova con Jos\u00e9 Mart\u00ednez Dols. \u00c1 morte deste a investigaci\u00f3n sobre a s\u00faa vida indica que residiu nun convento sen identificar e que mesmo puido ser monxa durante unha tempada tras enviuvar. Nos seus escritos lembra a s\u00faa \"vida conventual\" e demostra o manexo de textos relixiosos con solvencia, con todo non se localizaron datos precisos. Tampouco se co\u00f1ecen detalles de como se produciu o xiro da s\u00faa vida cando desde a d\u00e9cada dos anos dez co\u00f1eceu o que foi o seu compa\u00f1eiro Jos\u00e9 Alarc\u00f3n Ferreiro, antigo l\u00edder anarquista nacido en Jumilla e membro do Partido Socialista Obreiro Espa\u00f1ol (PSOE) como ela.\nNos seus escritos si explica que foron as lecturas e charlas cunha veci\u00f1a en Valencia as que lle abriron os ollos cara \u00e1 \"doutrina da redenci\u00f3n proletaria\" e o papel que as mulleres hab\u00edan de ter nela.\nEntre 1924 e 1933 escribiu centenares de artigos na prensa obreira, principalmente en \"El Socialista\", medio no que practicamente foi a \u00fanica muller que colaboraba con asiduidade, publicando os seus artigos xunto \u00e1s firmas do propio fundador Pablo Iglesias Juli\u00e1n Besteiro, Andr\u00e9s Saborit, Indalecio Prieto ou Largo Caballero.\nTam\u00e9n colaborou con \"El Pueblo\", \"El obrero de Elche\", \"Revista Popular\", \"El Obrero Balear\", \"El Popular\", \"Mundo Obrero\" e \"La Voz del Trabajo\".\nCon frecuencia os seus textos viraban ao redor da situaci\u00f3n das mulleres e a necesidade da acci\u00f3n feminista, tam\u00e9n dentro do seu partido, a cuxos militantes reprochaba a mi\u00fado non ser o suficientemente activos pola liberaci\u00f3n das s\u00faas compa\u00f1eiras.\nEn 1925 publicou en Valencia o libro \"Feminismo Socialista\", prologado por Clara Campoamor, texto con gran repercusi\u00f3n que historiadoras consideran fundamental na evoluci\u00f3n do feminismo de esquerdas, e unha das primeiras obras publicadas en castel\u00e1n sobre a \u00edntima relaci\u00f3n entre ambos os conceptos, onde trata dun feminismo de clase comprometido coa \u00e9poca da Espa\u00f1a do primeiro terzo do s\u00e9culo XX. Unha modesta edici\u00f3n sufragada por ela mesma, dedicada a Pablo Iglesias, a quen se refer\u00eda como \u201cvenerable mestre\u201d, e cuxa recadaci\u00f3n destinaba \u00e1 imprenta propia de \"El Socialista\". \"Todo home que adquira e lea este libro deber\u00e1 facilitar a s\u00faa lectura \u00e1s mulleres da s\u00faa familia e das s\u00faas amizades, pois con iso contribuir\u00e1 \u00e1 difusi\u00f3n dos principios que conv\u00e9n co\u00f1eza a muller en ben das liberdades cidad\u00e1s\" apunt\u00e1base na introduci\u00f3n.\nO libro foi reeditado en 1992 pola Asociaci\u00f3n Clara Campoamor, de Bilbao.\nEn 1933, por raz\u00f3ns de sa\u00fade trasladouse con Jos\u00e9 Alarc\u00f3n a Pego, onde este foi concelleiro e secretario xeral da Agrupaci\u00f3n Socialista, directivo da UXT e membro da Xunta de Administraci\u00f3n da Casa do Pobo desde 1933 a 1939. Ao finalizar a guerra civil, e a pesar de que se reco\u00f1eceu que non ti\u00f1a atribu\u00eddos delitos de sangue, Alarc\u00f3n foi fusilado en Alacant xunto a Aquilino Barrachina e outros socialistas de Pego o 11 de abril de 1940. Mar\u00eda Cambrils, atendida polas s\u00faas sobri\u00f1as durante unha enfermidade mentres Alarc\u00f3n estaba no c\u00e1rcere, faleceu o 22 de decembro de 1939. Foi sepultada nunha fosa sen nome e sen l\u00e1pida.\nUnha historia ignorada durante anos.\nO co\u00f1ecemento dos aspectos biogr\u00e1ficos de Mar\u00eda Cambrils \u00e9 recente. A \u00fanica fotograf\u00eda que se co\u00f1ece dela foi publicada por primeira vez en 2004 por Elvira Cambrils. Mesmo, segundo conta a xornalista Rosa Solbes, nalgunhas contornas chegouse a pensar que Mar\u00eda Cambrils era o pseud\u00f3nimo dun home ata que se lograron testemu\u00f1os de sobreviventes que ofreceron datos concretos da autora, como o veterano cenetista Leonardo Her\u00e1ndez ou Juan Bautista Pons garda de asalto durante a Segunda Rep\u00fablica.\nEn abril de 2015 a Universidade de Valencia publicou unha monograf\u00eda titulada Mar\u00eda Cambrils, \"o\" espertar do feminismo socialista, na que se recolle a s\u00faa biograf\u00eda, o seu libro \"Feminismo Socialista\" e mais dun centenar de artigos publicados entre 1924 e 1933 en \"El Socialista\", \"El Obrero Balear\", \"El Pueblo\", \"Revista Popular\"... O traballo foi realizado pola xornalista Rosa Solbes, a historiadora Ana Aguado e o arquiveiro Joan Manuel Almela con pr\u00f3logo de Carmen Alborch.\nFeminismo socialista.\nMar\u00eda Cambrils representou un punto de inflexi\u00f3n clave na formulaci\u00f3n das formulaci\u00f3ns igualitarias e feministas no seo do socialismo do primeiro terzo do s\u00e9culo XX en Espa\u00f1a, segundo investigadores da Universidade de Valencia que en 2015 recuperou no libro \"Mar\u00eda Cambrils, el despertar del feminismo socialista\" o seu traballo e a s\u00faa biograf\u00eda.\nInspirada por August Bebel Cambrils escribiu: \"as mulleres obreiras non podemos esquecer que a \u00fanica forza pol\u00edtica de solvencia moral francamente defensora do feminismo \u00e9 o socialismo\" e definiu a s\u00faa obra como \"alegaci\u00f3n contra a inxustiza, a opresi\u00f3n, o matrimonio indisoluble e as violencias coas afecci\u00f3ns do coraz\u00f3n.\nNos seus textos defende a imprescindible vinculaci\u00f3n do socialismo co feminismo e cuestiona o papel da igrexa unha instituci\u00f3n que, considera, nada conserva do esp\u00edrito compasivo do defensor dos m\u00e1is d\u00e9biles. Son tam\u00e9n temas habituais o voto feminino, o ensino, a maternidade, a investigaci\u00f3n da paternidade, o \"feudalismo agr\u00edcola\", o antifeminismo disfrazado, o divorcio, os avances e os problemas das mulleres noutros lugares do mundo e a organizaci\u00f3n feminina. Tam\u00e9n se enfronta \u00e1 misoxinia obreira, reprocha o que moitos dos seus compa\u00f1eiros non se preocuparon pola igualdade e a formaci\u00f3n das s\u00faas parellas e fillas e denuncia o que non loiten polo sufraxio. \"\"A muller moderna\" -escribe- aspira a coparticipar do dereito, non a imporse, como soste\u00f1en caprichosamente os inimigos do feminismo. \"Non queremos piedade sen\u00f3n xustiza\"\".\nReco\u00f1ecementos.\nAo comezo da transici\u00f3n espa\u00f1ola, en 1976 un grupo de economistas socialistas en Valencia do que formaban parte entre outros Ernest Lluch e Dolors Bramon adoptou o nome de \"Mar\u00eda Cambrils.\" Escribiron varios artigos no semanario \"Dous e Dous\" sobre a muller no contexto econ\u00f3mico da \u00e9poca e a necesaria simultaneidade do feminismo e o socialismo.\nEn Bilbao o Centro de Informaci\u00f3n, Infancia, Mocidade e a Muller de Euskadi leva o seu nome.\nA exposici\u00f3n \"100 mulleres espa\u00f1olas que abriron o cami\u00f1o \u00e1 igualdade\" organizada polo Instituto da Muller de Espa\u00f1a dedicoulle unha referencia na que apenas hab\u00eda informaci\u00f3n m\u00e1is al\u00f3 da portada do seu libro.\nEn xaneiro de 2016 o Consello pola muller e pola igualdade do Concello de Valencia inclu\u00edu o nome de Mar\u00eda Cambrils na listaxe de nomes para incorporar \u00e1s r\u00faas da cidade recuperando a historia das mulleres."}
{"id": "457811", "revid": "75439", "url": "https://gl.wikipedia.org/wiki?curid=457811", "title": "Rosa Cobo Bed\u00eda", "text": "Rosa Cobo Bed\u00eda, nada en Cantabria o 17 de decembro de 1956, \u00e9 unha te\u00f3rica feminista espa\u00f1ola, escritora, profesora titular de Sociolox\u00eda do X\u00e9nero na Universidade da Coru\u00f1a que foi directora do Centro de Estudos de X\u00e9nero e Feministas da mesma universidade Desde novembro de 2012 ata xaneiro de 2019.\nTraxectoria.\nLicenciada en Ciencias Pol\u00edticas e Sociolox\u00eda en 1981 pola Universidade Complutense de Madrid, presentou a memoria de licenciatura para obter o grao de licenciatura en 1983, co t\u00edtulo \"El principio de Renaturalizaci\u00f3n en Jean Jacques Rousseau\". En 1992 leu a s\u00faa tese doutoral sobre \"Democracia y Patriarcado en Jean Jacques Rousseau\", dirixida pola Doutora Celia Amor\u00f3s e cualificada como apto \"cum laude\" por unanimidade.\nObtivo o premio de divulgaci\u00f3n feminista \u201cCarmen de Burgos\u201d ao mellor artigo publicado no ano 1997, outorgado pola Asociaci\u00f3n de Estudios Hist\u00f3ricos sobre la Mujer da Universidade de M\u00e1laga.\nFoi fundadora e primeira directora do Seminario Interdisciplinar de Estudos Feministas da Universidade da Coru\u00f1a entre os anos 2000 e 2003. Tam\u00e9n dirixiu o m\u00e1ster sobre X\u00e9nero e Pol\u00edticas de Igualdade desde 2005 at\u00e9 o 2008. A s\u00faa li\u00f1a de investigaci\u00f3n principal \u00e9 a teor\u00eda feminista e a sociolox\u00eda do x\u00e9nero.\nFoi membro do Equipo Asesor da Unidade de Mulleres e Ciencia (UMYC) do Ministerio de Educaci\u00f3n e Ciencia na Secretar\u00eda Xeral de Pol\u00edtica Cient\u00edfica e Tecnol\u00f3xica. No ano 2008 foi asesora do Ministerio de Igualdade. Impartiu cursos e conferencias sobre sociolox\u00eda do x\u00e9nero e teor\u00eda feminista en Espa\u00f1a e en distintos pa\u00edses de Am\u00e9rica Latina.\nDirixiu un proxecto sobre Prostituci\u00f3n e Pol\u00edticas P\u00fablicas financiado polo Instituto da Muller. Na actualidade dirixe o curso de Historia da Teor\u00eda Feminista na Universidade da Coru\u00f1a e un m\u00e1ster en Igualdade e Equidade no Desenvolvemento de Cooperaci\u00f3n na Universidade de Vic.\nEn 2017 recibiu o Premio Igualdade \u201cErnestina Otero\u201d do Consello Municipal da Muller e Conceller\u00eda de Igualdade do Concello de Vigo.\nEn 2018 recibiu o premio Comadre de Ouro outorgado polo Faladoiro Feminista Les Comadres.\nEn 2020 preside a Rede Acad\u00e9mica Internacional de Estudos sobre Prostituci\u00f3n e Pornograf\u00eda."}
{"id": "457812", "revid": "23204", "url": "https://gl.wikipedia.org/wiki?curid=457812", "title": "Rosa Mar\u00eda Cid Galante", "text": "Rosa Mar\u00eda Cid Galante, nada en Ourense en 1966, \u00e9 unha profesora e investigadora ourens\u00e1.\nLicenciouse en Xeograf\u00eda e Historia na Universidade de Santiago de Compostela. \u00c9 doutora en Xeograf\u00eda e Historia pola Universidade de Vigo, t\u00edtulo que acadou coa tese de doutoramento \"Muller e educaci\u00f3n en Ourense (1900-1930)\", dirixida por Carmen Benso Calvo. Tam\u00e9n \u00e9 Diplomada en Educaci\u00f3n Xeral B\u00e1sica (EXB) e licenciada en Psicopedagox\u00eda. En 2022 acadou a titulaci\u00f3n de Catedr\u00e1tica de Xeograf\u00eda e Historia.\nExerce como profesora titular do Departamento de Xeograf\u00eda e Historia no Centro de Educaci\u00f3n para Adultos (EPAPU) de Ourense e tam\u00e9n foi profesora asociada na Facultade de Ciencias da Educaci\u00f3n da Universidade de Vigo. Ten publicado libros e artigos de investigaci\u00f3n en varias revistas especializadas sobre a historia da educaci\u00f3n en Ourense no s\u00e9culo XX, especialmente sobre o acceso das mulleres ao ensino e o seu papel na sociedade. Ademais \u00e9 autora do caderno de bit\u00e1cora \"Mulleres ourensanas\".\nTraxectoria.\nRealizou os estudos primarios no Colexio Divino Maestro e logo foi ao Instituto Otero Pedrayo facendo a rama de letras e acadando o t\u00edtulo de Bacharelato no ano 1984. A continuaci\u00f3n fixo os estudos de maxisterio na Escola de Formaci\u00f3n de Profesorado en EXB. No ano 1987 diplomouse en Maxisterio na especialidade de Ciencias Sociais. Posteriormente tam\u00e9n se habilitou nos cursos de especializaci\u00f3n para impartir lingua galega e m\u00fasica. Ese mesmo ano matric\u00falase na Facultade de Historia de Santiago de Compostela \nCompaxinou os seus estudos universitarios coa preparaci\u00f3n das oposici\u00f3ns de maxisterio que aprobou en 1988. A partir de ent\u00f3n comezou a traballar de mestra en diversas escolas da provincia e seguiu a estudar por libre en Santiago. No ano 1992 licenciouse en Xeograf\u00eda e Historia pola Universidade de Santiago e matriculouse no curso de doutoramento de Historia na Universidade de Vigo \"Mundo Rural na historia. Metodolox\u00eda e Fontes\". Comezou a s\u00faa tese de doutoramento dirixida por Carmen Benso e titorizada por Julio Prada. Mentres traballaba de mestra preparou as oposici\u00f3ns a Secundaria, aprob\u00e1ndoas no ano 1997. Desde ese momento pediu excedencia no ensino primario, onde levaba exercendo nove anos, e pasou a dar clases no ensino secundario como profesora de Xeograf\u00eda e Historia. No ano 2006 leu a tese de doutoramento titulada \"Muller e educaci\u00f3n en Ourense (1900-1930)\" que foi cualificada con sobresaliente \"cum laude\"; ademais obtivo por ela o Premio Extraordinario da Universidade de Vigo. Matriculouse en Psicopedagox\u00eda na Universidade de Vigo e licenciouse no 2008. \nDesde 2011 ao 2014 traballou como profesora asociada na Facultade de Ciencias da Educaci\u00f3n impartindo as materias de Aprendizaxe das Ciencias Sociais no Grao de Educaci\u00f3n Infantil e Did\u00e1ctica das Ciencias Sociais no Grao Educaci\u00f3n Primaria. As s\u00faas grandes paix\u00f3ns son a did\u00e1ctica, a metodolox\u00eda de ensinanza-aprendizaxe e a investigaci\u00f3n hist\u00f3rica.\nDende 2022 \u00e9 catedr\u00e1tica de ensino secundario na especialidade de Xeograf\u00eda Historia. Contin\u00faa a escribir estudos de investigaci\u00f3n, imparte conferencias nas que o tema principal \u00e9 a muller ourens\u00e1 e rexenta un blog sobre as mulleres ourens\u00e1s relevantes, tanto hist\u00f3ricas como actuais.\nReco\u00f1ecementos.\nEn 2019 recibiu o premio Clara Campoamor \u00e1 Igualdade de Oportunidades que outorga o Concello de Ourense.\nA Universidade de Vigo outorgoulle o Premio Extraordinario en 2006 pola s\u00faa tese de doutoramento."}
{"id": "457813", "revid": "5863", "url": "https://gl.wikipedia.org/wiki?curid=457813", "title": "Marie-Louise Lachapelle", "text": "Marie-Louise Lachapelle, nada en Par\u00eds o 1 de xaneiro de 1769 e finada na mesma cidade o 4 de outubro de 1821, foi unha comadroa francesa, que chegou a desempe\u00f1ar o cargo de xefa de obstetricia no H\u00f4tel-Dieu de Par\u00eds, o hospital m\u00e1is antigo de Par\u00eds. Publicou libros de texto sobre anatom\u00eda da muller, xinecolox\u00eda e obstetricia. Era contraria ao uso dos f\u00f3rceps e escribiu \"Pratique des accouchements\", que se converteu durante moito tempo no texto de obst\u00e9trica est\u00e1ndar, e en que promoveu os partos naturais. Lachapelle \u00e9 considerada xeralmente a nai da obstetricia moderna.\nTraxectoria.\nLachapelle naceu en Par\u00eds, filla \u00fanica dunha co\u00f1ecida comadroa, Marie Jonet, e de Louis Dug\u00e8s, un funcionario de sa\u00fade. Ademais, a s\u00faa avoa tam\u00e9n era comadroa. Moi nova, comezou a traballar como matrona grazas \u00e1s ensinanzas recibidas dende nena da s\u00faa nai. En 1792, casou cun cirurxi\u00e1n que traballaba no H\u00f4pital Saint-Louis.\nEntre 1792 e 1795, deu a luz unha filla e deixou de traballar, mais a morte do seu home, acontecida tras tres anos de matrimonio, convert\u00e9rona na \u00fanica responsable do mantemento da s\u00faa filla, o que supuxo ter que volver traballar como comadroa.\nA s\u00faa filla non seguiu a tradici\u00f3n familiar de especializarse para ser comadroa e ingresou nun convento.\nLachapelle faleceu de cancro de est\u00f3mago en 1821 logo dunha curta enfermidade.\nCarreira.\nMentres a s\u00faa nai a\u00ednda viv\u00eda, reorganiz\u00e1rase a sala de maternidade, e Lachapelle asist\u00eda a s\u00faa nai como matrona xefa asociada. \u00c1 idade de doce anos, xa asist\u00eda en partos complicados.\nTrala morte da s\u00faa nai, Lachapelle herdou a posici\u00f3n que esta ti\u00f1a como xefa no H\u00f4tel-Dieu, o hospital p\u00fablico m\u00e1is grande de Par\u00eds, en 1797. O hospital asist\u00eda os pobres e foi apoiado economicamente por Notre Dame de Par\u00eds. Era o mellor hospital obst\u00e9trico do seu tempo e era co\u00f1ecido pola s\u00faa escola de matronas. Pasou parte de 1796 e 1797 ampliando os seus estudos de obstetricia con Franz Naegele.\nJean-Louis Baudelocque deuse de conta da necesidade dunha escola organizada de comadroas. Debido \u00e1 experiencia m\u00e9dica de Lachapelle e a s\u00faa reputaci\u00f3n, foille solicitado que dirixise a nova escola normal de comadroas, e o hospital para nenos que o goberno de Napole\u00f3n estableceu en Port Royal, a Maternidade. Coa finalidade de incrementar a\u00ednda m\u00e1is os seus co\u00f1ecementos en obstetricia, Lachapelle foi a Heidelberg para estudar, e logo regresou a Par\u00eds, onde se converteu en xefa da maternidade e o hospital de nenos do novo Hospicio da Maternidade, unha rama do H\u00f4tel-Dieu de Port Royal.\nLachapelle faleceu sen rematar o seu libro, que foi finalizado polo seu sobri\u00f1o Antoine Louis Dug\u00e8s, tam\u00e9n obstetra, que o publicou en 1825 baixo o t\u00edtulo \"Pratique des accouchements; ou M\u00e9moires et observaciones choisies, sur les points les plus importants de l'art\". O libro foi moi influente en todo o s\u00e9culo XIX. Nel p\u00faxose en evidencia o seu rexeitamento ao emprego de f\u00f3rceps no parto para a maior\u00eda dos casos e avogou por unha intervenci\u00f3n m\u00ednima polos m\u00e9dicos durante o mesmo."}
{"id": "457814", "revid": "6552399", "url": "https://gl.wikipedia.org/wiki?curid=457814", "title": "Primeiro Ministro de Alxeria", "text": "En Alxeria, o primeiro ministro \u00e9 o xefe de goberno do pa\u00eds.\nO Primeiro Ministro \u00e9 nomeado polo presidente xunto con outros ministros e funcionarios do goberno, elixidos polo primeiro ministro. A Asemblea Popular Nacional ten que aprobar o programa lexislativo do novo goberno. Se isto non sucede, dis\u00f3lvese a asemblea e o primeiro ministro debe renunciar ao seu cargo.\nNon existen l\u00edmites constitucionais para un primeiro ministro en Alxeria.\nO cargo foi creado en 1962, cando Alxeria logrou a independencia de Francia."}
{"id": "457815", "revid": "6168771", "url": "https://gl.wikipedia.org/wiki?curid=457815", "title": "\u00c1ngeles Santos Torroella", "text": "\u00c1ngeles Santos Torroella, nada en Portbou o 7 de novembro de 1911 e finada en Madrid o 3 de outubro de 2013, foi unha pintora e artista gr\u00e1fica espa\u00f1ola, contempor\u00e1nea da xeraci\u00f3n do 27. Iniciada entre o surrealismo e o expresionismo, evolucionou cara ao postimpresionismo con temas de paisaxe e interiores. En 2005 recibiu da Generalitat de Catalu\u00f1a a Creu de Sant Jordi.\nTraxectoria.\nIniciouse no debuxo e na pintura aos catorce anos, durante a s\u00faa etapa colexial no internado das Escravas Concepcionistas de Sevilla. Dous anos m\u00e1is tarde trasladouse cos seus pais a Valladolid, cidade en que recibiu clases do pintor italiano Cellino Perotti e pintou con dezaoito anos \"Un mundo\", \u00f3leo de gran formato que representa un estra\u00f1o planeta surrealista, exposto no Museo Ra\u00ed\u00f1a Sof\u00eda.\nTras realizar un par de exposici\u00f3n en Valladolid, a s\u00faa participaci\u00f3n no IX Sal\u00f3n de Outono de Madrid o ano 1929, incrementou a s\u00faa fama, o que tivo como consecuencia a publicaci\u00f3n de artigos que deron raz\u00f3n da s\u00faa pintura (medio expresionista, medio surrealista) da man de intelectuais e cr\u00edticos como Jorge Guill\u00e9n, Ram\u00f3n G\u00f3mez de la Serna, Manuel Abril, Juan Ram\u00f3n Jim\u00e9nez, Federico Garc\u00eda Lorca, Guillermo D\u00edaz-Plaja e Joan Teixidor, entre outros.\nEn 1931 realizou unha exposici\u00f3n individual en Par\u00eds e nos anos sucesivos participou nas exposici\u00f3ns organizadas pola Sociedad de Artistas Ib\u00e9ricos en Donostia e Copenhague. Foi invitada a expor na mostra colectiva do Carnegie Institute de Pittsburgh e en 1936 figurou no pavill\u00f3n espa\u00f1ol da Bienal de Venecia e na dos Ib\u00e9ricos en Par\u00eds.\nEn 1933 trasladouse a Barcelona. Nese per\u00edodo, Santos deixou de pintar, xa sexa por relegar a arte a un segundo plano debido ao seu matrimonio con Emilio Grau Sala e o nacemento do seu fillo Juli\u00e1n, ou, como sinala Mercedes Prado, porque a s\u00faa est\u00e9tica, fronte ao noucentisme catal\u00e1n, entrou en crise tras ser cualificada de dura e pouco amable debido ao seu matiz expresionismo e escuro cromatismo. Debido a iso, cando Santos volveu dedicarse \u00e1 pintura, esta dulcificouse e abordou temas como o retrato, os interiores urbanos e as paisaxes mar\u00edtimas da cidade condal, motivos que os cr\u00edticos contempor\u00e1neos lle reprocharon a s\u00faa impronta postimpresionista.\nFaleceu na s\u00faa casa o 3 de outubro de 2013."}
{"id": "457816", "revid": "98629", "url": "https://gl.wikipedia.org/wiki?curid=457816", "title": "Bagler", "text": "Os Bagler (n\u00f3rdico antigo : \"baglarr,\" bokm\u00e5l : \"Bagler,\" Nynorsk : \"Bagler)\" eran unha facci\u00f3n nada en 1196 durante as guerras civ\u00eds norueguesas, e que estaba apoiada, principalmente, pola aristocracia norueguesa, o clero e mailos comerciantes.\nTraxectoria.\nContexto.\nO per\u00edodo de guerras civ\u00eds na historia norueguesa durou de 1130 a 1217. Durante ese tempo houberon varios conflitos de diferente escala e intensidade. A causa dos conflitos foron as leis de sucesi\u00f3n norueguesas que eran pouco claras, as condici\u00f3ns sociais e a loita entre a Igrexa e os reis polo que acabaron form\u00e1ndose dous bandos que foron os Bagler e os Birkebeiner, arredor de pretendentes de sangue real que aspiraban \u00e1 realeza.\nOrixe.\nA facci\u00f3n Bagler formouse en Escania, a rexi\u00f3n m\u00e1is ao sur da actual Suecia e daquela pertencente a Dinamarca, auspiciada principalmente polo bispo Nicolas Arnesson de Oslo e o arcebispo Erik Ivarsson de Nidaros (actual Trondheim) ao redor do pretendente Inge Magnusson (chamado o primeiro rei Bagler) para depo\u00f1er o rei Sverre I de Noruega. As clases acomodadas, especialmente de Viken e de Vestlandet, foron o principal apoio dos Bagler. Os antecedentes da s\u00faa actividade est\u00e1n no apoio que ofreceron a Inge I de Noruega e, despois da s\u00faa morte, a Magnus V e a seu pai, o rexente Erling Skakke.\nLoitaron contra os Birkebeiner, que eran esencialmente unha facci\u00f3n de campesi\u00f1os que apoiaban ao rei Sverre I (tam\u00e9n chamado Sigurdsson, por ser suposto fillo ilex\u00edtimo do rei Sigurd II) nunha guerra civil a finais do s\u00e9culo XII. A fonte m\u00e1is importante sobre a vida de Sverre \u00e9 a \"Saga de Sverre\", un documento escrito en vida do monarca, considerada como unha fonte parcial pois foi escrita baixo o seu patronado. Nela, ind\u00edcase como Sverre ten li\u00f1axe real por ser fillo bastardo putativo do falecido rei Sigurd II. En xeral, a maior parte dos historiadores est\u00e1n de acordo coa opini\u00f3n na \u00e9poca na que se sosti\u00f1a que era un impostor.\nDende unha perspectiva sociohist\u00f3rica, os Bagler pode ser interpretado como conservadores fronte ao resultado dos cambios como o r\u00e1pido aumento dos homes fronteirizos sen terras (\"markamenn\"), que foran instalados ao longo da fronteira sueca e viv\u00edan do saqueo dos antigos asentamentos ricos. Esa poboaci\u00f3n an\u00e1rquica converteuse na base principal dos Birkebeiner. Os Bagler tam\u00e9n favoreceron \u00e1 Igrexa e \u00f3s seus privilexios e posesi\u00f3ns.\nA pesar dos curtos reinados dos seus monarcas a partir de Sverre, os Birkebeiner conseguiron ter un certo poder polo que, no 1209, asinouse un tratado entre os Bagler e os Birkebeiner, que reco\u00f1eceu ao pretendente bagler, Fillipus Simonsson, como gobernador de Oppland e Viken (en \u00d8stlandet, Noruega Oriental), pero sen o t\u00edtulo de Rei e ao pretendente birkebainer, Inge B\u00e5rdsson, como o rei Inge II de Noruega. \u00c1mbolos dous morreron en 1217, e Haakon Haakonson (birkebeiner de nacemento, e fillo ilex\u00edtimo de Hakon III Sverreson) ascendeu ao trono coa denominaci\u00f3n de Haakon IV sen apenas oposici\u00f3n, baixo a regencia do duque Skule B\u00e5rdsson.\nM\u00e1is tarde, en 1240, Haakon IV rematou coas guerras civ\u00eds e limitou o papel da aristocracia en Noruega."}
{"id": "457817", "revid": "23204", "url": "https://gl.wikipedia.org/wiki?curid=457817", "title": "Vierem\u00e4", "text": "Vierem\u00e4 \u00e9 un municipio de Finlandia situado na rexi\u00f3n de Savonia do Norte. En 2018 a s\u00faa poboaci\u00f3n era de 3\u00a0677\u00a0habitantes. A superficie do termo municipal \u00e9 de 973,35\u00a0km2, dos cales 48,13\u00a0km2 son auga. O concello ten unha densidade de poboaci\u00f3n de 3,97\u00a0hab./km\u00b2.\nLimita cos concellos de Iisalmi, Kiuruvesi, Sonkaj\u00e4rvi, Kajaani e Pyh\u00e4nt\u00e4, estes dous \u00faltimos pertencentes \u00e1s rexi\u00f3n veci\u00f1as de Kainuu e Ostrobotnia do Norte respectivamente.\nO concello \u00e9 uniling\u00fce en fin\u00e9s."}
{"id": "457818", "revid": "98629", "url": "https://gl.wikipedia.org/wiki?curid=457818", "title": "Paul Percy Harris", "text": "Paul Percy Harris, nado o 19 de abril de 1868 en Racine, Wisconsin, e finado o 27 de xaneiro de 1947 en Chicago, Illinois, foi un avogado estadounidense, fundador do primeiro Rotary Club en 1905 e o primeiro presidente do Rotary International.\nTraxectoria.\nVida persoal.\nFillo de pais de vida pouco regrada, dende os 3 anos, Paul Percy Harris xunto co seu irm\u00e1n m\u00e1is vello, foi criado polos seus av\u00f3s paternos, Harold e Pamela en Wallingford, Vermont. Neno e mozo traveso, era o terror da cidade acabou expulsado de d\u00faas escolas superiores, en Ludlow e en Rutland. \nTrala educaci\u00f3n secundaria, estudou na Universidade de Vermont, de onde foi expulsado en 1886 por un incidente nunha sociedade secreta. No outono de 1887, marchou \u00e1 Universidade de Princeton. Debido \u00e1 morte do seu av\u00f3 na primavera de 1888, non regresou aos estudos at\u00e9 o outono seguinte. Pouco despois, trasladouse a Des Moines, Iowa, onde foi aprendiz nun bufete de avogados. Tras rematar o per\u00edodo de aprendizaxe, estudou dereito na Universidade de Iowa, conseguindo a licenciatura en xu\u00f1o de 1891.\nDurante os cinco anos seguintes, decidiu co\u00f1ecer Estados Unidos e tivo traballos ocasionais. Traballou como reporteiro, cowboy, profesor na Los Angeles School of Business, porteiro de hotel, vendedor de granito e mari\u00f1eiro. En 1896, mudouse a Chicago, convert\u00e9ndose nun co\u00f1ecido avogado, e estableceuse en Morgan Park, onde viviu o resto da s\u00faa vida (ag\u00e1s o ver\u00e1ns en M\u00edchigan e os invernos en Alabama durante os seus derradeiros anos).\nHarris buscaba relaci\u00f3ns persoais e espirituais significativas amais dos seus \u00e9xitos personais. A\u00ednda que asist\u00eda os domingos aos servizos relixiosos, visitaba moitas igrexas diferentes sen centrarse nunha \u00fanica congregaci\u00f3n. Posteriormente, afirmar\u00eda que as s\u00faas afiliaci\u00f3ns relixiosas eran dif\u00edciles de etiquetar: \nO 2 de xullo de 1910, casou en chicago con Jean Thomson, unha escocesa natural de Edimburgo (Escocia) que co\u00f1ecera nun club local de natureza. Jean, viaxou con el por todo o mundo en apoio do Rotary Club, e axudou a facer das mulleres unha parte importante do Rotary, o que propiciou que foran admitidas como membros de pleno dereito. A parella non tivo fillos e permaneceron casados ata o falecemento de Paul. Jean faleceu en 1963, na s\u00faa cidade natal. \nCreaci\u00f3n do Rotary.\nUnha noite Paul Harris, foi cear cun compa\u00f1eiro da oficina e dunha cami\u00f1ada que fixeron trala cea, xurdiu a idea do que se tornar\u00eda o Rotary. Naquel paseo o seu amigo parou en varios establecementos comerciais para cumprimentar os propietarios e lles presentar a Paul. O feito de que os clientes do seu anfitri\u00f3n transform\u00e1ranse en amigos entrou na mente de Paul Harris e nunca m\u00e1is sa\u00edu. O Rotary foi creado cinco anos m\u00e1is tarde como un club onde se produc\u00edan relaci\u00f3ns profesionais que se puidesen transformar en amizade. A primeira reuni\u00f3n ocorreu na sala 711 do Edificio Unity, en Chicago, composta polos catro fundadores: Paul Harris, Silvester Schiele (un comerciante de carb\u00f3n), Hiram Shorey (xastre comerciante) e Gustavus Loehr (enxe\u00f1eiro de minas).\nCando era neno, Paul Harris estudara en escolas de elite, onde os alumnos ti\u00f1an pouca ou ningunha preocupaci\u00f3n co di\u00f1eiro. Mais ao cursar dereito no estado de Iowa co\u00f1eceu compa\u00f1eiros m\u00e1is vellos que traballaran duro para poder pagar seus estudos. Posibelmente, este contacto impresionou a Paul Harris, pois nos primeiros Rotary Clubs foron formados por homes de negocios que conquistaron o que ti\u00f1an polo seu propio esforzo, os \"self-made men\".\nPaul Harris tam\u00e9n \u00e9 o nome que se lle deu ao t\u00edtulo de reco\u00f1ecemento m\u00e1is importante concedido polo Rotary International.\nReco\u00f1ecementos.\nPola importante contribuci\u00f3n en materia de prestaci\u00f3n de servizos humanitarios, e axuda no establecemento da paz e da boa vontade no mundo, o Concello de Lisboa homenaxeou Paul Harris, un dos fundadores do Rotary, atribu\u00edndo o nome deste a unha r\u00faa de Lisboa, na fregues\u00eda de S\u00e3o Domingos de Benfica."}
{"id": "457819", "revid": "127505", "url": "https://gl.wikipedia.org/wiki?curid=457819", "title": "Kaytranada", "text": "Louis Kevin Celestin, nado en Porto Pr\u00edncipe, Hait\u00ed, o 25 de agosto de 1992 , \u00e9 un m\u00fasico electr\u00f3nico e compositor canadense, traballa baixo o nome art\u00edstico de Kaytranada.\nTraxectoria.\nNo ano 2012 Kaytranada acadou sona internacional cun remix non oficial de Janet Jackson, traballo que obtivo 9 mill\u00f3ns de escoitas p\u00fablicas . Tras o evento o artista abandona os estudos medios e comeza a xirar como DJ no Canad\u00e1, pa\u00eds de emigraci\u00f3n da s\u00faa familia, e Europa. No ano 2014 firma co selo londiniense XL Recordings, casa de M.I.A. ou Adele. Durante os dous anos seguintes Kaytranada produce obra dun xeito est\u00e1bel (\"Drive Me Crazy,\" con colaboraci\u00f3n de Vic Mensa) o aclamado \u00e1lbum \"99.9%\", \"Girl\", \"Lite Weight\", \"Love\" e \"Honey\" (Katy B). Con \"99.9%\" o artista obt\u00e9n o galard\u00f3n Polaris Music Prize e comeza a colaborar con artistas de renome como Gorillaz, Snoop Dogg ou Kendrick Lamar, pasando ao 2018 onde asina contrato co selo multinacional RCA para o traballo \"Nothin Like U/Chances\" un EP electr\u00f3nico con bater\u00edas lixeiras e et\u00e9reas para a pista de baile.\nDiscograf\u00eda.\nO estilo de m\u00fasica electr\u00f3nica de Kaytranada foi clasificado como Future Beats "}
{"id": "457823", "revid": "5863", "url": "https://gl.wikipedia.org/wiki?curid=457823", "title": "Asociaci\u00f3n Alecr\u00edn", "text": ""}
{"id": "457824", "revid": "5863", "url": "https://gl.wikipedia.org/wiki?curid=457824", "title": "Rosa M.\u00aa Cid Galante", "text": ""}
{"id": "457825", "revid": "5863", "url": "https://gl.wikipedia.org/wiki?curid=457825", "title": "Rosa M\u00aa Cid Galante", "text": ""}
{"id": "457826", "revid": "89787", "url": "https://gl.wikipedia.org/wiki?curid=457826", "title": "Geobacillus stearothermophilus", "text": "Geobacillus stearothermophilus (bas\u00f3nimo Bacillus stearothermophilus) \u00e9 unha bacteria de forma bacilar grampositiva clasificada na divisi\u00f3n Firmicutes. \u00c9 un organismo term\u00f3filo e est\u00e1 amplamente distribu\u00eddo no solo, fontes termais e sedimentos oce\u00e1nicos, e causa que se estraguen moitos alimentos. Crece nun intervalo de temperaturas entre 30 e 75 graos Celsius. Algunhas cepas poden oxidar o mon\u00f3xido de carbono aerobicamente. Util\u00edzase comunmente como un organismo de proba para os estudos de validaci\u00f3n da esterilizaci\u00f3n e as comprobaci\u00f3n peri\u00f3dicas dos ciclos de esterilizaci\u00f3n. O indicador biol\u00f3xico cont\u00e9n esporas do organismo sobre un papel de filtro dentro dun vial. Despois de esterilizar, p\u00e9chase a tapa, r\u00f3mpese unha ampola co medio de crecemento dentro do vial e inc\u00fabase todo o vial. Un cambio de cor ou de turbidez indica os resultados do proceso de esterilizaci\u00f3n; se non hai ning\u00fan cambio iso indica que as condici\u00f3ns de esterilizaci\u00f3n son as axeitadas, noutros casos o crecemento das esporas indica que o proceso de esterilizaci\u00f3n non foi exitoso. Recentemente est\u00e1 utiliz\u00e1ndose unha cepa etiquetada fluorescentemente chamada Rapid Readout(tm), para verificar a esterilizaci\u00f3n, xa que aparece unha cor azul fluorescente visible nunha d\u00e9cima parte do tempo que se necesita para o cambio de car dun indicador de pH e un sensor de luz barato pode detectar as colonias en crecemento.\nOs indicadores biol\u00f3xicos util\u00edzanse xunto con indicadores qu\u00edmicos e indicadores de procesos para validar os proceos de esterilizaci\u00f3n.\nO organismo foi descrito por primeira vez en 1920 co nome \"Bacillus stearothermophilus\", pero, xunto con \"Bacillus thermoglucosidasius\", foi reclasificado e pasado ao x\u00e9nero \"Geobacillus\" en 2001.\nPolimerase.\nRecentemente, unha ADN polimerase derivada destas bacterias, a polimerase \"Bst\", est\u00e1 a ter importantes aplicaci\u00f3ns en biolox\u00eda molecular.\nA polimerase \"Bst\" ten unha actividade similar \u00e1 dunha helicase, que lle permite desenrolar febras de ADN. A s\u00faa temperatura funcional \u00f3ptima est\u00e1 entre 60 e 65\u00a0\u00b0C e desnatural\u00edzase a temperaturas por riba de 70\u00a0\u00b0C. Estas caracter\u00edsticas fana \u00fatil na amplificaci\u00f3n isot\u00e9rmica mediada por bucle (ou LAMP, do ingl\u00e9s \"loop-mediated isothermal amplification\"). A LAMP \u00e9 similar \u00e1 reacci\u00f3n en cadea da polimerase (PCR), pero non precisa o paso a altas temperaturas (96\u00a0\u00b0C) necesario para desnaturalizar o ADN."}
{"id": "457827", "revid": "27155", "url": "https://gl.wikipedia.org/wiki?curid=457827", "title": "Bacillus stearothermophilus", "text": ""}
{"id": "457829", "revid": "98629", "url": "https://gl.wikipedia.org/wiki?curid=457829", "title": "Demograf\u00eda de Somalia", "text": "A demograf\u00eda de Somalia (en ) abrangue as caracter\u00edsticas demogr\u00e1ficas dos habitantes de Somalia, inclu\u00edndo a orixe \u00e9tnica, as linguas, a densidade de poboaci\u00f3n, o nivel de educaci\u00f3n, a sa\u00fade, o estado econ\u00f3mico, as afiliaci\u00f3ns relixiosas e outros aspectos da poboaci\u00f3n.\nGrupos \u00e9tnicos.\nO 85% dos habitantes de Somalia pertencen \u00e1 etnia somal\u00ed, que se estende tam\u00e9n por Djibuti, Etiop\u00eda, Iemen, e Kenya. Os somal\u00eds son de 15 a 17 mill\u00f3ns, falan o somal\u00ed, viven en vilas pequenas e son musulm\u00e1ns sunnitas. Est\u00e1n divididos en clans, aos que os seus membros senten m\u00e1is pertenza que \u00e1 etnia. A historia de Somalia est\u00e1 definida polas relaci\u00f3ns destes clans, a\u00ednda que moitos est\u00e1n dirixidos por se\u00f1ores da guerra que se enfrontaron con frecuencia. No ano 1999, unha serie de se\u00f1ores da guerra ali\u00e1ronse para formar un partido chamado Transitional National Government, en galego Goberno Nacional de Transici\u00f3n, a\u00ednda que moitos quedaron f\u00f3ra, e os enfrontamentos prod\u00facense tam\u00e9n coas demais tribos. Os clans m\u00e1is importantes dist\u00ednguense tam\u00e9n por considerarse clans nobres e polo seu estilo de vida n\u00f3made, en contraste cos grupos sab, sedentarios, que son as castes de pastores, agricultores e artes\u00e1ns.\nAs demais etnias co\u00f1\u00e9cense como non-somal\u00eds, ademais da notable presenza paquistan\u00ed, india e et\u00edope no pa\u00eds. Uns cantos clans que non est\u00e1n asociados aos grandes est\u00e1n asociados con eles.\nLinguas.\nO somal\u00ed e o \u00e1rabe son as linguas oficiais de Somalia. A lingua somal\u00ed \u00e9 lingua materna dos somal\u00eds, o grupo \u00e9tnico m\u00e1is numeroso do pa\u00eds. \u00c9 membro da p\u00f3la cuxita da familia afroasi\u00e1tica.\nAdemais do somal\u00ed, o \u00e1rabe, que tam\u00e9n \u00e9 unha lingua afroasi\u00e1tica, \u00e9 unha lingua nacional e oficial en Somalia. Moitos somal\u00eds f\u00e1lana debido \u00f3s s\u00e9culos de relaci\u00f3ns co Mundo \u00e1rabe, a influencia dos medios de comunicaci\u00f3n en \u00e1rabe e a educaci\u00f3n relixiosa.\nO ingl\u00e9s tam\u00e9n \u00e9 amplamente falado e ensinado. O italiano adoitaba ser unha lingua de importancia, mais a s\u00faa influencia diminu\u00edu significativamente despois da independencia. \u00c9 m\u00e1is frecuente escoitala entre as xeraci\u00f3ns m\u00e1is vellas. Outras linguas minoritarias son o bravanese, unha variedade da lingua suahili que \u00e9 falada na zona costeira polo pobo bravanese, as\u00ed como o bajuni, outro dialecto suahili que \u00e9 a lingua nai dos bajuni.\nPoboaci\u00f3n.\nSegundo a revisi\u00f3n de 2017 do World Population Prospects, a poboaci\u00f3n total do pa\u00eds era de 14\u00a0317\u00a0996 no ano 2016, comparado cos 2\u00a0264\u00a0000 de 1950. A proporci\u00f3n de nenos por debaixo dos 15 anos no ano 2010 era 44,9%, 52,3% entre 15 e 65 anos, mentres que o 2,7% era maior de 65 anos."}
{"id": "457830", "revid": "785", "url": "https://gl.wikipedia.org/wiki?curid=457830", "title": "A Pobra de Parga", "text": ""}
{"id": "457831", "revid": "785", "url": "https://gl.wikipedia.org/wiki?curid=457831", "title": "San Breixo de Parga", "text": ""}
{"id": "457832", "revid": "785", "url": "https://gl.wikipedia.org/wiki?curid=457832", "title": "San Salvador de Parga", "text": ""}
{"id": "457833", "revid": "785", "url": "https://gl.wikipedia.org/wiki?curid=457833", "title": "Santa Locaia de Parga", "text": ""}
{"id": "457834", "revid": "5863", "url": "https://gl.wikipedia.org/wiki?curid=457834", "title": "Ricardo Puente y Bra\u00f1as", "text": ""}
{"id": "457835", "revid": "5863", "url": "https://gl.wikipedia.org/wiki?curid=457835", "title": "Jos\u00e9 Puente y Bra\u00f1as", "text": ""}
{"id": "457836", "revid": "5863", "url": "https://gl.wikipedia.org/wiki?curid=457836", "title": "Xavier Puente Docampo", "text": ""}
{"id": "457837", "revid": "5863", "url": "https://gl.wikipedia.org/wiki?curid=457837", "title": "Eduardo Pondal Abente", "text": ""}
{"id": "457838", "revid": "5863", "url": "https://gl.wikipedia.org/wiki?curid=457838", "title": "Juan Manuel Pintos Villar", "text": ""}
{"id": "457839", "revid": "5863", "url": "https://gl.wikipedia.org/wiki?curid=457839", "title": "Maruxa Pino Pi\u00f1eiro", "text": ""}
{"id": "457840", "revid": "5863", "url": "https://gl.wikipedia.org/wiki?curid=457840", "title": "Mill\u00e1n Picouto Iglesias", "text": ""}
{"id": "457841", "revid": "5863", "url": "https://gl.wikipedia.org/wiki?curid=457841", "title": "Alfonso Pexegueiro Gonz\u00e1lez", "text": ""}
{"id": "457842", "revid": "5863", "url": "https://gl.wikipedia.org/wiki?curid=457842", "title": "Xos\u00e9 Antonio Perozo Ru\u00edz", "text": ""}
{"id": "457843", "revid": "5863", "url": "https://gl.wikipedia.org/wiki?curid=457843", "title": "Jo\u00e3o Padr\u00e3o", "text": ""}
{"id": "457844", "revid": "5863", "url": "https://gl.wikipedia.org/wiki?curid=457844", "title": "Pero Gomes Berroso", "text": ""}
{"id": "457845", "revid": "5863", "url": "https://gl.wikipedia.org/wiki?curid=457845", "title": "Pero Barroso", "text": ""}
{"id": "457846", "revid": "5863", "url": "https://gl.wikipedia.org/wiki?curid=457846", "title": "Pero Moogo", "text": ""}
{"id": "457847", "revid": "5863", "url": "https://gl.wikipedia.org/wiki?curid=457847", "title": "Xos\u00e9 Lu\u00eds Parente", "text": ""}
{"id": "457848", "revid": "5863", "url": "https://gl.wikipedia.org/wiki?curid=457848", "title": "Ant\u00f3n Paz M\u00edguez", "text": ""}
{"id": "457850", "revid": "5863", "url": "https://gl.wikipedia.org/wiki?curid=457850", "title": "Pedro Amigo de Sevilla", "text": ""}
{"id": "457851", "revid": "5863", "url": "https://gl.wikipedia.org/wiki?curid=457851", "title": "Pedro Amigo de Seville", "text": ""}
{"id": "457852", "revid": "5863", "url": "https://gl.wikipedia.org/wiki?curid=457852", "title": "Jose Mar\u00eda Pereda \u00c1lvarez", "text": ""}
{"id": "457853", "revid": "5863", "url": "https://gl.wikipedia.org/wiki?curid=457853", "title": "Manuel R. Pereira Valc\u00e1rcel", "text": ""}
{"id": "457854", "revid": "5863", "url": "https://gl.wikipedia.org/wiki?curid=457854", "title": "Xos\u00e9 Maria P\u00e9rez Parall\u00e9", "text": ""}
{"id": "457856", "revid": "5863", "url": "https://gl.wikipedia.org/wiki?curid=457856", "title": "Mar\u00eda Cambrils Sendra", "text": ""}
{"id": "457862", "revid": "89787", "url": "https://gl.wikipedia.org/wiki?curid=457862", "title": "Blanca Mill\u00e1n", "text": "Blanca Mill\u00e1n Modia, nada en Santiago de Compostela o 18 de maio de 1998, \u00e9 unha xogadora de baloncesto galega. Mide 1,79 e xoga de pivote.\nTraxectoria.\nFormouse acad\u00e9mica e deportivamente no Colexio Peleteiro de Santiago de Compostela. En xu\u00f1o de 2016 fichou polo Maine Black Bears da NCAA, ao tempo que comezou estudos de Fisioterapia.\nCoa selecci\u00f3n espa\u00f1ola sub 16 logrou a medalla de bronce no Europeo de Hungr\u00eda de 2014."}
{"id": "457869", "revid": "89787", "url": "https://gl.wikipedia.org/wiki?curid=457869", "title": "Nikolai Roerich", "text": "Nikolai Konstantinovich Rerikh (), tam\u00e9n co\u00f1ecido como Nikolai Roerich e Nicholas Roerich, nado en San Petersburgo o 9 de outubro de 1874 e finado en Naggar (India) o 13 de decembro de 1947, foi un pintor, escritor, arque\u00f3logo, te\u00f3sofo e fil\u00f3sofo ruso, que na s\u00faa mocidade foi influ\u00eddo por un movemento na sociedade rusa arredor do espiritual. Interesouse pola hipnose e outras pr\u00e1cticas espirituais e dise que as s\u00faas pintoras te\u00f1en expresi\u00f3ns hipt\u00f3nicas.\nFillo dun notario p\u00fablico de orixe b\u00e1ltica xermana e de nai rusa, viviu en varios lugares do mundo ata a s\u00faa morte en Naggar, Himachal Pradesh, India. Formouse como artista e avogado, mais os seus principais intereses foron a literatura, a filosof\u00eda, a arqueolox\u00eda e especialmente a arte. Roerich foi un activista na causa da conservaci\u00f3n da arte e da arquitectura en tempos de guerra e foi candidato en varias ocasi\u00f3ns ao premio Nobel da Paz. O pacto Roerich foi convertido en lei polos Estados Unidos e moitas outras naci\u00f3ns da Uni\u00f3n Panamericana en abril de 1935."}
{"id": "457870", "revid": "47401", "url": "https://gl.wikipedia.org/wiki?curid=457870", "title": "Nicholas Roerich", "text": ""}
{"id": "457871", "revid": "47401", "url": "https://gl.wikipedia.org/wiki?curid=457871", "title": "Nikolai Rerikh", "text": ""}
{"id": "457872", "revid": "89787", "url": "https://gl.wikipedia.org/wiki?curid=457872", "title": "Ana Ferrad\u00e1s Barrera", "text": "Ana Ferrad\u00e1s Barrera, nada en Ribadeo en 1963, \u00e9 unha atleta galega tricampioa de Espa\u00f1a dos 100 km en 2006, 2007 e 2008.\nDespois de comezar a xogar \u00f3 baloncesto de nova, iniciouse no atletismo correndo un medio marat\u00f3n. Correu o seu primeiro marat\u00f3n no ano 2000 en Donosti. En Madrid no ano 2008 correu por Espa\u00f1a o campionato de Europa de 24 h, facendo 177,36 km, acadando o noveno posto.\nTen vivido a desigualdade de x\u00e9nero no deporte.\nDespois de ga\u00f1ar o seu primeiro campionato de Espa\u00f1a de 100\u00a0km co Club Atletismo Nar\u00f3n, pasou \u00f3 Club de Atletismo Ribadeo dende a s\u00faa fundaci\u00f3n no 2006, co que ganou os dous seguintes campionatos de 2007 e 2008.. Contin\u00faa participando en carreiras e ganando premios como veterana."}
{"id": "457873", "revid": "89787", "url": "https://gl.wikipedia.org/wiki?curid=457873", "title": "Lu\u00edsa de Marillac", "text": "Lu\u00edsa de Marillac, nada en Le Meux o 12 de agosto de 1591 e finada na mesma cidade o 15 de marzo de 1660, foi a cofundadora xunto a Vicenzo de Pa\u00fal das Fillas da Caridade, congregaci\u00f3n de marcado car\u00e1cter asistencial. Marillac reformou a atenci\u00f3n que se proporcionaba nos hospitais, orfanatos, casas de exp\u00f3sitos, asilos, fogares de adopci\u00f3n, instituci\u00f3ns psiqui\u00e1tricas e centros de axuda na Francia da s\u00faa \u00e9poca. Canonizada pola Igrexa cat\u00f3lica, a s\u00faa solemnidade cel\u00e9brase o 9 de maio.\nTraxectoria.\nPrimeiros anos.\nLu\u00edsa de Marillac naceu f\u00f3ra do matrimonio o 12 de agosto de 1591 preto de Le Meux, en Picard\u00eda. Nunca co\u00f1eceu a s\u00faa nai. Louis de Marillac, Se\u00f1or de Ferrires (1556-1604), reclamouna como filla natural, mais non como herdeira legal. Louis era membro da prominente familia de Marillac e era vi\u00favo no tempo en que Lu\u00edsa naceu. O seu t\u00edo, Michel de Marillac (1560-1632), era unha figura importante na corte da ra\u00ed\u00f1a Mar\u00eda de Medici e a\u00ednda que Lu\u00edsa non era membro da corte, viviu e traballou entre a aristocracia francesa. Cando o seu pai casou coa s\u00faa nova esposa, Antoinette Le Camus, negouse a aceptar a Lu\u00edsa como parte da s\u00faa familia. Polo tanto, Lu\u00edsa medrou entre a alta sociedade parisiense, mais sen un fogar estable. No entanto, estivo ben coidada e recibiu a educaci\u00f3n no mosteiro real de Poissy, preto de Par\u00eds onde a s\u00faa t\u00eda era relixiosa dominicana.\nEn 1604, morta a s\u00faa t\u00eda, viaxou a Par\u00eds, onde foi o seu titor o seu t\u00edo Michel de Marillac, futuro chanceler de Francia. Lu\u00edsa aprendeu a levar unha casa e entrou nos ambientes de reforma cat\u00f3lica da capital, frecuentando as capuchinas de Foubourg Saint-Honor\u00e9. Pensou en ingresar nalgunha congregaci\u00f3n e fixo voto de servir a Deus e o pr\u00f3ximo, mais ao non ter unha boa sa\u00fade, non a aceptaron as relixiosas capuchinas.\nMatrimonio.\nAbatida por esta negativa, Lu\u00edsa estaba desorientada sobre o pr\u00f3ximo paso no seu cami\u00f1o espiritual, e aos vinte e dous anos, a s\u00faa familia convenceuna de que o matrimonio era a mellor alternativa. O seu t\u00edo arranxou a s\u00faa voda con Antoine Le Gras, secretario da ra\u00ed\u00f1a Mar\u00eda. Antoine era un mozo ambicioso que parec\u00eda destinado a grandes logros. O casorio tivo lugar na igrexa de St. Gervaise o 5 de febreiro de 1613. En outubro a parella tivo o seu \u00fanico fillo, Michel. Louise amou a Antoine e foi unha nai atenta co seu fillo. Ademais de estar consagrada \u00e1 s\u00faa familia, Lu\u00edsa tam\u00e9n era activa no ministerio da s\u00faa parroquia. Ti\u00f1a un papel l\u00edder nas Damas da Caridade, organizaci\u00f3n de mulleres adi\u00f1eiradas dedicadas \u00e1 asistencia dos que sufr\u00edan pola pobreza e as doenzas.\nDurante revoltas civ\u00eds, os seus dous t\u00edos que ti\u00f1an altos cargos foron encarcerados. Un deles foi executado publicamente e o outro faleceu na prisi\u00f3n. Arredor de 1621, Antoine contraeu unha enfermidade cr\u00f3nica e finalmente caeu prostrado na cama. Lu\u00edsa coidouno a el e o seu fillo. En 1623, cando a enfermidade estaba acabando con Antoine, Lu\u00edsa caeu nunha depresi\u00f3n. Ademais, sufriu durante anos de d\u00fabidas interiores e culpa por non seguir as s\u00faas chamadas relixiosas cando era nova. Sentiuse afortunada por como consultor a Francisco de Sales, ent\u00f3n en Par\u00eds, e o seu amigo, o bispo de Belley.\nEn 1623 escribiu:\nA igrexa era San Nicolao dos Campos de Par\u00eds. Tivo tam\u00e9n unha visi\u00f3n en que ela ser\u00eda guiada por un novo director espiritual (Vicente de Pa\u00fal) e que esta graza lle ser\u00eda concedida polo seu defunto confesor, Francisco de Sales.\nTres anos despois faleceu o seu marido e Lu\u00edsa viuse libre para cumprir o seu desexo de consagrarse \u00e1 relixi\u00f3n. Escribiu as s\u00faas propias \"Regras de Vida no Mundo\".\nEncontro con Vicenzo de Pa\u00fal e fundaci\u00f3n das Fillas da Caridade.\nVicenzo de Pa\u00fal converteuse no seu director espiritual en 1625. Durante o oito anos seguintes comunic\u00e1ronse a mi\u00fado a trav\u00e9s de cartas e reuni\u00f3ns persoais. En 1632, Lu\u00edsa fixo un retiro para buscar unha gu\u00eda interna con respecto ao pr\u00f3ximo paso a dar. A s\u00faa intuici\u00f3n profunda levouna a comprender que chegara o tempo de ir ao mundo a axudar os pobres e necesitados mantendo unha vida espiritual interior. Lu\u00edsa sentiuse preparada para esta misi\u00f3n e comunicou estas aspiraci\u00f3ns a Vicenzo.\nNo s\u00e9culo XVII en Francia o coidado caritativo dos pobres estaba completamente desorganizado. Moitas persoas pouco privilexiadas eran v\u00edtimas da inexistencia de coidados ou das malas condici\u00f3ns no hospital. As Se\u00f1oras da Caridade, fundadas por Vicenzo de Pa\u00fal moitos anos antes, proporcionaban alg\u00fan coidado e recursos monetarios, pero isto non era bastante. Ao comezo de 1633, Lu\u00edsa asumiu a tarefa de p\u00f3r orde nese caos. A\u00ednda que as adi\u00f1eiradas Se\u00f1oras da Caridade ti\u00f1an fondos para axudar os pobres, non ti\u00f1an o tempo ou o temperamento para vivir unha vida de servizo e inserci\u00f3n entre os pobres. Lu\u00edsa, de acordo con Vicenzo, reuniu na s\u00faa casa para formar as mulleres do pobo mozas humildes que ti\u00f1an a enerx\u00eda e a actitude apropiada. Cun grupo de catro mozas que viv\u00edan na s\u00faa casa, Lu\u00edsa comezou a preparalas e a preocuparse dos necesitados e ensinoulles tam\u00e9n a desenvolver unha vida profunda de espiritual (\"Amar os pobres e honralos como honrar\u00edan o propio Cristo\"). Isto foi a fundaci\u00f3n das Fillas da Caridade de San Vicenzo de Pa\u00fal.\nO traballo de Lu\u00edsa con esas mulleres novas desenvolveu un sistema de atenci\u00f3n no H\u00f4tel-Dieu, o hospital m\u00e1is antigo e m\u00e1is grande de Par\u00eds. O seu traballo foi ben co\u00f1ecido e as Irm\u00e1s foron convidadas a Angers a tomar ao seu cargo a organizaci\u00f3n do hospital. Este foi o primeiro proxecto f\u00f3ra de Par\u00eds para a nova comunidade. A propia Lu\u00edsa fixo a ardua viaxe a Angers en compa\u00f1\u00eda de tres irm\u00e1s. Despois de completar as negociaci\u00f3ns coa cidade e o hospital, Lu\u00edsa promoveu a colaboraci\u00f3n entre os doutores, enfermeiras e outros para formar un equipo completo. Baixo a gu\u00eda de Lu\u00edsa de Marillac as Irm\u00e1s estenderon o seu servizo para inclu\u00edr os hospitais, orfanatos, instituci\u00f3ns para anci\u00e1ns e enfermos mentais, prisi\u00f3ns, escolas e o campo de batalla con axuda \u00e1s v\u00edtimas da Guerra dos Trinta Anos. \nEn pouco tempo, Lu\u00edsa de Marillac fundou novas comunidades en trinta cidades de Francia e Polonia: Par\u00eds, Richelieu, Angers, Sedan, Nanteuil-le-Haudouin, Liancourt, Saint-Denis, Serqueux, Nantes, Fontainebleau, Montreuil-sur-Mer, Charo, Chantilly, Montmirail, Hennebont, Brienne, \u00c9tampes, Bernay, Sainte-Marie du Mont, Cahors, Saint-Fargeau, Ussel, Calais, Metz e Narbona. Lu\u00edsa continuou o seu traballo coas Fillas da Caridade ata case os setenta anos.\nDespois dun tempo de debilidade crecente e pouca sa\u00fade, Lu\u00edsa de Marillac morreu o 15 de marzo de 1660, seis meses antes da morte do seu grande amigo e gu\u00eda Vicenzo de Pa\u00fal.\nVeneraci\u00f3n.\nAs s\u00faas reliquias repousan dentro dunha figura xacente \u00e1 beira esquerda do altar maior da Capela da Casa-Nai das Fillas da Caridade, 140 rue du Bac en Par\u00eds. \u00c1s veces dise erroneamente que \u00e9 unha santa incorrupta, mais o corpo que se mostra na capela \u00e9 unha efixie de cera que conten os seus \u00f3sos.\nFoi beatificada polo papa Bieito XV en 1920 e canonizada o 11 de marzo de 1934 por P\u00edo XI. O seu d\u00eda de festa \u00e9 o 9 de maio, cambiado do 15 de marzo en 2016. Foi declarada santa patroa dos traballadores sociais e coidadores, proclamada polo papa Xo\u00e1n XXIII en 1960."}
{"id": "457874", "revid": "47401", "url": "https://gl.wikipedia.org/wiki?curid=457874", "title": "Luisa de Marillac", "text": ""}
{"id": "457876", "revid": "1131", "url": "https://gl.wikipedia.org/wiki?curid=457876", "title": "H\u00e9ctor Beller\u00edn", "text": "H\u00e9ctor Beller\u00edn Moruno, nado en Barcelona o 19 de marzo de 1995, \u00e9 un futbolista catal\u00e1n que xoga como lateral dereito. Dende a tempada 2022-2023 xoga no FC Barcelona. Previamente integrara os equipos brit\u00e1nicos do Arsenal da Premier League e do Watford F.C. en Inglaterra, e do Real Betis Balompi\u00e9. \n\u00c9 internacional absoluto coa dende 2016, coa que foi convocado para a Eurocopa 2016. Previamente, pasou polas categor\u00edas inferiores da selecci\u00f3n nacional, proclam\u00e1ndose subcampi\u00f3n de Europa sub-21 en 2017.\nTraxectoria.\nNado en Barcelona, Beller\u00edn comezou a s\u00faa carreira futbol\u00edstica no colexio Jes\u00fas Mar\u00eda de Badalona. En 2003 pasou ao prebenxam\u00edn do Barcelona, pasando por todas as categor\u00edas do f\u00fatbol formativo do Bar\u00e7a at\u00e9 Cadete. No ver\u00e1n de 2011, con 16 anos, trasladouse \u00e1s categor\u00edas inferiores do Arsenal. Asinou o seu primeiro contrato profesional co club en xullo de 2013, facendo o seu debut en competici\u00f3n o 25 de setembro de 2013 ante o West Bromwich, ingresando como substituto de Mikel Arteta no 95'. O 22 de novembro de 2013, anunciouse a s\u00faa cesi\u00f3n ao Watford, retornando ao Arsenal o 18 de febreiro de 2014, onde milita desde ent\u00f3n.\nPolas lesi\u00f3ns de Mathieu Debuchy, Calum Chambers e Nacho Monreal, Beller\u00edn debutou na liga de Campi\u00f3ns o 16 de setembro de 2014 na derrota de visita por 2-0 ante o Borussia Dortmund.\nO seu primeiro gol co Arsenal foi o 1 de febreiro de 2015, na vitoria por 5-0 ante o Aston Vila. En 2016 asinou unha renovaci\u00f3n de contrato co club ata 2022. En 2019, sufriu unha lesi\u00f3n ao romper o ligamento cruzado nun encontro da Premier contra o Chelsea. \nDurante a temporada 2021-2022 foi cedido polo equipo londiniense ao Real Betis, club co que ga\u00f1ou a Copa do Rei. En setembro de 2022 o F.C. Barcelona anunciou a contrataci\u00f3n de Baller\u00edn ata o 30 de xu\u00f1o de 2023 cunha cl\u00e1usula de rescisi\u00f3n de 50 mill\u00f3ns de euros.\nSelecci\u00f3n nacional.\nFoi internacional nas categor\u00edas da selecci\u00f3n espa\u00f1ola dende sub-16 at\u00e9 sub-21. En 2016 foi chamado por primeira vez coa como xogador de apoio aos seleccionados para a Eurocopa 2016. Debutou, as\u00ed, ante nun amigable que finalizou 3-1 para Espa\u00f1a. Finalmente, Vicente del Bosque decidiu integralo na convocatoria definitiva debido \u00e1 lesi\u00f3n de Carvajal.\nVida persoal.\nBeller\u00edn f\u00edxose vegano en 2017, dieta que atrib\u00fae a unha mellora na s\u00faa sa\u00fade."}
{"id": "457877", "revid": "47401", "url": "https://gl.wikipedia.org/wiki?curid=457877", "title": "Santa Lu\u00edsa de Marillac", "text": ""}
{"id": "457878", "revid": "104999", "url": "https://gl.wikipedia.org/wiki?curid=457878", "title": "Svetlana Yevgu\u00e9nievna Savitskaya", "text": "Svetlana Yevgu\u00e9nievna Savitskaya, nada o 8 de agosto de 1948, foi unha cosmonauta rusa, foi a primeira muller en dar un paseo espacial, atop\u00e1ndose a bordo da Saliut 7 o 25 de xullo de 1984, cunha duraci\u00f3n de 3h 35 min.\nFoi a segunda muller en viaxar \u00f3 espazo despois de Valentina Tereshkova, acudindo \u00e1 estaci\u00f3n Saliut 7 no ano 1982. Despois viaxar\u00eda de novo \u00f3 espazo na Soiuz 12.\nTraxectoria.\nSavitskaya entrou en 1972 no Instituto de Aviaci\u00f3n de Moscova, Despois de acabar a s\u00faa formaci\u00f3n, traballou de monitora de aviaci\u00f3n. Posteriormente cursou estudos especializados na escola de pilotos de avi\u00f3n. En 1976 titulouse como piloto de probas do Ministerio de Industria A\u00e9rea da URSS, sendo capaz de pilotar m\u00e1is de vinte tipos de avi\u00f3ns. Ese mesmo ano ingresou na oficina do dese\u00f1o de Yakovlev para contribu\u00edr \u00e1 mellora das aeronaves. En 1980 entrou a formar parte dun grupo recentemente formado de cosmonautas mulleres prepar\u00e1ndose para realizar voos espaciais en naves de tipo Soiuz.\nCarreira espacial.\nSavitskaya viaxou ao espazo na Soiuz T-7 e volveu a terra 19 d\u00edas m\u00e1is tarde a bordo da Soiuz T-5, debido a que a T-7 quedou atracada na Saliut 7.\u200b Posteriormente tripulou tam\u00e9n a Soiuz T-12. Durante a s\u00faa estancia na estaci\u00f3n espacial Saliut 7, o 25 de xullo de 1984, a cosmonauta Savitskaya converteuse na primeira muller en dar un paseo espacial. Permaneceu f\u00f3ra da estaci\u00f3n durante 3 horas e 35 minutos realizando con \u00e9xito traballos de montaxe, cortes de metal e soldaduras. Naquel momento converteuse na primeira muller que viaxou d\u00faas veces ao espazo. \u00c9 considerada a \u00faltima cosmonauta sovi\u00e9tica, debido a que Elena Kondakova, seguinte en viaxar ao espazo o 3 de outubro de 1994 na Soiuz TM-20, f\u00edxoo xa como cidad\u00e1 rusa. \nNa s\u00faa carreira espacial ademais de dificultades t\u00e9cnicas e riscos vitais que asumiu como o resto, como muller pioneira neste \u00e1mbito profesional, sufriu o machismo dalg\u00fans dos seus compa\u00f1eiros como o testemu\u00f1an as palabras de acollida que tivo por parte dos mesmos cando se abriu a escotilla da estaci\u00f3n espacial sovi\u00e9tica: \"Temos un mandil preparado para ti, Sveta\". En 1993 abandonou o corpo de cosmonautas.\nTraxectoria pol\u00edtica.\nNa etapa final da s\u00faa carreira como cosmonauta iniciou a s\u00faa carreira como pol\u00edtica. Tras traballar como enxe\u00f1eira civil en enerx\u00eda NPO, en 1987 \u00e9 nomeada deputada de enerx\u00eda. Foi deputada popular do Parlamento Sovi\u00e9tico de 1989 ata 1991. M\u00e1is tarde, foi elixida para a Duma Estatal e membro como representante do Partido Comunista da Federaci\u00f3n Rusa ademais de formar parte do Comit\u00e9 de Defensa."}
{"id": "457886", "revid": "5863", "url": "https://gl.wikipedia.org/wiki?curid=457886", "title": "Blanca Mill\u00e1n Modia", "text": ""}
{"id": "457888", "revid": "5863", "url": "https://gl.wikipedia.org/wiki?curid=457888", "title": "Murder on the Orient Express", "text": ""}
{"id": "457889", "revid": "1888", "url": "https://gl.wikipedia.org/wiki?curid=457889", "title": "Francisco Porto Rei", "text": ""}
{"id": "457890", "revid": "56817", "url": "https://gl.wikipedia.org/wiki?curid=457890", "title": "Rodrigo Garc\u00eda", "text": ""}
{"id": "457891", "revid": "5863", "url": "https://gl.wikipedia.org/wiki?curid=457891", "title": "Murder in the Calais Coach", "text": ""}
{"id": "457892", "revid": "5863", "url": "https://gl.wikipedia.org/wiki?curid=457892", "title": "Mary Westmacott", "text": ""}
{"id": "457896", "revid": "5863", "url": "https://gl.wikipedia.org/wiki?curid=457896", "title": "Pedro Quevedo Quintano", "text": ""}
{"id": "457897", "revid": "5863", "url": "https://gl.wikipedia.org/wiki?curid=457897", "title": "Pedro Quevedo y Quintano", "text": ""}
{"id": "457898", "revid": "5863", "url": "https://gl.wikipedia.org/wiki?curid=457898", "title": "Pedro Quevedo e Quintano", "text": ""}
{"id": "457899", "revid": "5863", "url": "https://gl.wikipedia.org/wiki?curid=457899", "title": "Pedro Benito Antonio Quevedo y Quintano", "text": ""}
{"id": "457900", "revid": "5863", "url": "https://gl.wikipedia.org/wiki?curid=457900", "title": "Pedro Benito Antonio Quevedo e Quintano", "text": ""}
{"id": "457901", "revid": "5863", "url": "https://gl.wikipedia.org/wiki?curid=457901", "title": "Pedro de Quevedo e Quintano", "text": ""}
{"id": "457902", "revid": "5863", "url": "https://gl.wikipedia.org/wiki?curid=457902", "title": "Pedro de Quevedo Quintano", "text": ""}
{"id": "457903", "revid": "5863", "url": "https://gl.wikipedia.org/wiki?curid=457903", "title": "Pedro Benito Antonio de Quevedo y Quintano", "text": ""}
{"id": "457904", "revid": "27155", "url": "https://gl.wikipedia.org/wiki?curid=457904", "title": "R\u00edo Lule", "text": "O Lule \u00e9 un r\u00edo que se encontra no noroeste de Suecia, un dos m\u00e1is importantes do pa\u00eds debido ao seu atractivo tur\u00edstico e \u00e1 enerx\u00eda hidroel\u00e9ctrica. Este r\u00edo desemboca no golfo de Botnia, e d\u00e1lle nome \u00e1 cidade de Lule\u00e5. O r\u00edo Lule conx\u00e9lase durante case todo o inverno, o que fai dif\u00edcil a prosperidade dos negocios que este r\u00edo fomenta."}
{"id": "457905", "revid": "98629", "url": "https://gl.wikipedia.org/wiki?curid=457905", "title": "Rhinopithecus strykeri", "text": "Rhinopithecus strykeri \u00e9 unha especie de primates catarrinos da familia dos cercopit\u00e9cidos orixinaria do norte de Birmania e a zona adxacente de China. A especie foi descuberta en 2010 e estudada polo equipo dixido por Geissmann. O nome da especie foi escollido en homenaxe ao fil\u00e1ntropo Jon Stryker. Est\u00edmase que a poboaci\u00f3n co\u00f1ecida est\u00e1 formada por 260-330 individuos.\nA\u00ednda que as primeiras an\u00e1lises centr\u00e1ronse nun cranio, en 2012 chegaron a rexistrarse imaxes dalg\u00fans individuos. \nA choiva supostamente fai que esbirre debido \u00e1 curta pel arredor do seu foci\u00f1o empinado. A xente da zona informa de que se senta coa cabeza dirixida cara a abaixo, agochando a cara entre os xeonllos cando chove, seguramente para protexer o nariz da entrada de auga.\nA\u00ednda que a especie \u00e9 nova para a ciencia, non o \u00e9 para os cazadores da zona, que lle chaman \"nwoah mey\" ou \"mono coa cara volta cara arriba\", en dialecto local. Este mono est\u00e1 ameazado pola desaparici\u00f3n do seu h\u00e1bitat natural e pola caza."}
{"id": "457906", "revid": "127505", "url": "https://gl.wikipedia.org/wiki?curid=457906", "title": "Ra\u00fal \u00c1lvarez G\u00f3mez", "text": "Ra\u00fal \u00c1lvarez G\u00f3mez, nado en Vigo cara 1914 e finado en Xix\u00f3n o 16 de febreiro de 1938, foi un carpinteiro e pol\u00edtico galego.\nTraxectoria.\nCarpinteiro en Vigo. Na Rep\u00fablica militou no Partido Comunista de Espa\u00f1a. Co golpe de Estado do 18 de xullo de 1936 foi detido, pero pouco despois foi mobilizado coa s\u00faa quinta polo ex\u00e9rcito sublevado. Destinado ao Rexemento M\u00e9rida 35, na fronte asturiana pasouse ao ex\u00e9rcito leal e integrouse no Batall\u00f3n 213; loitou nas frontes de Vizcaia e Asturias. Coa derrota republicana no Norte, foi feito prisioneiro e sometido a un consello de guerra en Xix\u00f3n o 17 de xaneiro de 1938. Acusado de rebeli\u00f3n militar, foi condenado \u00e1 pena de morte e executado o 16 de febreiro dese ano. En xaneiro de 1941 o Tribunal Regional de Responsabilidades Pol\u00edticas da Coru\u00f1a sancionouno cunha multa de 100 pesetas."}
{"id": "457907", "revid": "89787", "url": "https://gl.wikipedia.org/wiki?curid=457907", "title": "Hibridaci\u00f3n in situ", "text": "A hibridaci\u00f3n in situ (con frecuencia abreviada ISH, do ingl\u00e9s \"in situ hybridization\") \u00e9 un tipo de hibridaci\u00f3n que usa un ADN complementario etiquetado, un ARN ou unha febra de \u00e1cido nucleico modificado (\u00e9 dicir, unha sonda) para localizar unha secuencia de ADN ou ARN espec\u00edfica directamente nunha porci\u00f3n ou corte dun tecido (\u00e9 dicir in situ) ou, se o tecido \u00e9 o suficientemente pequeno (por exemplo, sementes de plantas, embri\u00f3ns de \"Drosophila\"), no tecido completo (hibridaci\u00f3n in situ de preparaci\u00f3n completa), en c\u00e9lulas e en c\u00e9lulas tumorais circulantes (CTCs). Isto \u00e9 diferente do que se fai en inmunohistoqu\u00edmica, na que xeralmente se localizan as prote\u00ednas en cortes de tecidos.\nA hibridaci\u00f3n in situ util\u00edzase para revelar a localizaci\u00f3n de secuencias de \u00e1cidos nucleicos espec\u00edficos en cromosomas ou en tecidos, un paso crucial para a comprensi\u00f3n da organizaci\u00f3n, regulaci\u00f3n e funcionamento dos xenes. As t\u00e9cnicas claves actualmente en uso incl\u00faen a hibridaci\u00f3n in situ de ARNm con oligonucle\u00f3tidos e sondas de ARN (tanto radioetiquetadas coma etiquetadas con haptenos), an\u00e1lise con microscopios \u00f3pticos e electr\u00f3nicos, a hibridaci\u00f3n in situ de preparaci\u00f3n completa, a dobre detecci\u00f3n de ARNs e ARN m\u00e1is prote\u00edna, e hibridaci\u00f3n fluorescente in situ para detectar secuencias cormos\u00f3micas. A hibridaci\u00f3n in situ de ADN pode utilizarse para determinar a estrutura dos cromosomas. A hibridaci\u00f3n in situ fluorescente de ADN (FISH) pode, por exemplo, utilizarse en diagn\u00f3sticos m\u00e9dicos para estimar a integridadade cromos\u00f3mica. A hibridaci\u00f3n in situ de ARN util\u00edzase para medir e localizar ARNs (ARNm, ARN non codificante longo, e microARN) en cortes de tecidos, c\u00e9lulas, preparaci\u00f3ns completas, e c\u00e9lulas tumorais circulantes (CTCs). A hibridaci\u00f3n in situ foi inventada por Mary-Lou Pardue e Joseph G. Gall.\nRetos da hibridaci\u00f3n in situ.\nA hibridaci\u00f3n in situ \u00e9 unha t\u00e9cnica poderosa para identificar especies de ARNm espec\u00edficas en c\u00e9lulas individuais en cortes de tecidos, o que permite estudar procesos fisiol\u00f3xicos e a patox\u00e9nese de enfermidades. Por\u00e9n, a hidbridaci\u00f3n in situ require que se realicen moitos pasos con gran precisi\u00f3n para cada tecido examinado e para a sonda utilizada. Para preservar o ARNm diana nos tecidos, requ\u00edrese a mi\u00fado o uso de fixadores de enlaces cruzados como o formaldehido.\nAdemais, a hibridaci\u00f3n in situ en cortes de tecidos require que as preparaci\u00f3ns de tecidos sexan moi finas, xeralmente de 3 \u00b5m a 7 \u00b5m de grosor. Os m\u00e9todos com\u00fans para preparar cortes de tecidos para o procesamento por hibridaci\u00f3n in situ son cortar os esp\u00e9cimes cun criostato ou un cortador de tecidos Compresstome. Un criostato recolle o tecido fresco ou fixado e merg\u00fallao en nitr\u00f3xeno l\u00edquido para a s\u00faa conxelaci\u00f3n instant\u00e1nea. Despois o tecido \u00e9 incrustado nun medio de conxelaci\u00f3n chamado OCT e c\u00f3tanse l\u00e1minas finas. Os obst\u00e1culos que hai que vencer son a posible obtenci\u00f3n de artefactos de conxelaci\u00f3n sobre os tecidos que poden interferir coa verdadeira marcaxe do ARNm. O Compresstome corta o tecido en finas l\u00e1minas sen que haxa un proceso de conxelaci\u00f3n; as secci\u00f3ns que quedan flotando libremente c\u00f3rtanse despois de ser incrustadas en agarosa para que te\u00f1an m\u00e1is estabilidade. Como este m\u00e9todo evita os tecidos conxelados, non se producen artefactos de conxelaci\u00f3n asociados.\nProceso.\nPara a histoqu\u00edmica de hibridaci\u00f3n, usualmente tr\u00e1tanse mostras de c\u00e9lulas e tecidos para fixar os transcritos diana no seu lugar e para incrementar o acceso \u00e1 sonda. Como se indicou antes, a sonda \u00e9 un ADN complementario etiquetado ou, agora m\u00e1is habitualmente, un ARN complementario (ribosonda). A sonda hibrida coa secuencia diana a elevada temperatura, e despois ret\u00edrase a sonda en exceso por lavado (despois dunha hidr\u00f3lise inicial usando a RNase por se hai sondas en exceso non hibridadas). Os par\u00e1metros da soluci\u00f3n como a temperatura, ou concentraci\u00f3n de deterxentes ou sales poden ser manipulados para eliminar calquera interacci\u00f3ns non id\u00e9nticas (\u00e9 dicir, s\u00f3 permanecer\u00e1 unida a secuencia exacta). Despois, a sonda que estaba etiquetada con bases etiquetadas radioactivamente, fluorescentremente ou con ant\u00edxenos (por exemplo, a digoxixenina) \u00e9 localizada e cuantificada no tecido usando autorradiograf\u00eda, microscop\u00eda de fluorescencia ou inmunohistoqu\u00edmica, respectivamente. Na hibridaci\u00f3n in situ poden utilizarse tam\u00e9n d\u00faas ou m\u00e1is sondas, etiquetadas con radioactividade ou as outras etiquetas non radioactivas, para detectar simultaneamente dous ou m\u00e1is transcritos.\nPode utilizarse unha tecnolox\u00eda alternativa, o ensaio de ADN ramificado, para ensaios de hibridaci\u00f3n in situ de ARN (ARNm, ARN non codificante longo e microARN) con sensibilidade dunha soa mol\u00e9cula sen o uso de radioactividade. Esta estratexia (por exemplo, ensaios ViewRNA) pode utilizarse para visualizar ata catro dianas nun ensaio e usa sondas patentadas dese\u00f1adas e amplificaci\u00f3n de sinal de ADN ramificado (bDNA) para xerar sinais sensibles e espec\u00edficos. F\u00edxanse as mostras (c\u00e9lulas, tecidos e CTCs), e despois son tratados para permitir a accesibilidade ao ARN diana (desenmascaramento de ARN). As sondas espec\u00edficas de diana hibridan con cada ARN diana. Amplif\u00edcase o sinal subseguinte da hibridaci\u00f3n espec\u00edfica de sondas adxacentes (oligonucle\u00f3tidos [oligos] espec\u00edficos que se unen lateralmente sobre os ARN diana). Unha sonda espec\u00edfica de diana conter\u00e1 40 oligonucle\u00f3tidos, o que ten como resultado 20 pares oligo que se unen lateralmente sobre a diana para a detecci\u00f3n de ARNm e ARN non codificante longo e 2 oligos ou un s\u00f3 par para a detecci\u00f3n de microARN. A amplificaci\u00f3n de sinal cons\u00e9guese por unha serie de pasos de hibridaci\u00f3n secuenciais. Unha mol\u00e9cula preamplificadora hibrida con cada par de oligos sobre o ARN espec\u00edfico diana, despois m\u00faltiples mol\u00e9culas amplificadoras hibr\u00eddanse con cada preamplificador. Seguidamente, hibr\u00eddanse oligonucle\u00f3tidos sonda multietiquetados (conxugados con fosfatase alcalina ou directamente a fluor\u00f3foros) a cada mol\u00e9cula amplificadora. Unha estrutura de amplificaci\u00f3n de sinais completamente ensamblada chamada \u201cTree\u201d ten 400 sitios de uni\u00f3n para as sondas etiquetadas. Cando todas as sondas espec\u00edficas de diana se unen a transcritos de ARNm diana, ten lugar unha amplificaci\u00f3n de sinal de 8000 veces para cada un dos transcritos. Sistemas de amplificaci\u00f3n de sinais separados pero compatibles permiten os ensaios m\u00faltiples. O sinal pode ser visualizado usando un microscopio de fluorescencia ou de campo brillante.\nPasos b\u00e1sicos para as sondas etiquetadas con digoxixenina.\nO protocolo tarda uns 2\u20133 d\u00edas e t\u00e1rdase certo tempo en facer a instalaci\u00f3n. Algunhas compa\u00f1\u00edas venden robots para automatizar o proceso (por exemplo, Intavis InsituPro VSi). Como resultado, realiz\u00e1ronse cribados a grande escala en laboratorios de miles de xenes. Xeralmentre pode accederse aos resultados en p\u00e1xinas web (ver ligaz\u00f3ns externas)."}
{"id": "457908", "revid": "1093", "url": "https://gl.wikipedia.org/wiki?curid=457908", "title": "Desir\u00e9e Vila", "text": "Desir\u00e9e Vila Bargiela, a mi\u00fado co\u00f1ecida como Desi Vila, nada en Gondomar o 15 de xu\u00f1o de 1998, \u00e9 unha atleta paral\u00edmpica galega.\nTraxectoria.\nComezou a practicar ximnasia acrob\u00e1tica en 2012 co Club Flic Flac de Vigo. Ese mesmo ano proclamouse campioa de Galicia co seu equipo no Pavill\u00f3n das Travesas de Vigo e ao ano seguinte quedou subcampioa de Galicia no Pavill\u00f3n dos Remedios de Ourense. En 2014 volveu ser campioa de Galicia no Complexo Deportivo Oira de Ourense, foi campioa de Espa\u00f1a no Pavill\u00f3n das Travesas, finalizou vix\u00e9simo sexta no VIII Maia International Acro Cup de Portugal e participou no Campionato do Mundo en Par\u00eds, no que ficou en d\u00e9cimo novena posici\u00f3n na categor\u00eda entre 11 e 16 anos.\nO 26 de febreiro de 2015, durante un adestramento co seu club, mancouse tras unha ca\u00edda. Tras un primeiro diagn\u00f3stico no Hospital da Nosa Se\u00f1ora de F\u00e1tima, foi trasladada ao centro m\u00e9dico O Castro, onde ingresou con fractura de tibia e peron\u00e9 na perna dereita. O 2 de marzo foi derivada ao Hospital Povisa, pero dada a imposibilidade de recuperar a zona afectada por unha isquemia, o 4 de marzo foille practicada a amputaci\u00f3n da perna.\nO atraso no diagn\u00f3stico, por omitir unha serie de probas, xunto con outras demoras posteriores, provocou a celebraci\u00f3n dun xu\u00edzo que tivo lugar o 16 de xaneiro de 2017. O 16 de marzo do mesmo ano, ditouse sentenza contra o doutor da primeira diagnose, que foi condenado a dous anos de cadea, catro anos de inhabilitaci\u00f3n profesional e a unha indemnizaci\u00f3n de 2\u00a0154\u00a0684 euros. Por\u00e9n, en xaneiro de 2019 a Audiencia Provincial de Pontevedra estimou o recurso presentado e rebaixou a pena a unha multa de 9000 euros, \u00e1 vez que reduciu a cont\u00eda das indemnizaci\u00f3ns.\nTrala amputaci\u00f3n, Desir\u00e9e Vila continuou a recuperaci\u00f3n na casa, en rehabilitaci\u00f3n e en ortopedia. Despois de probar o tenis en cadeira, o baloncesto e a nataci\u00f3n, en 2018 comezou a practicar atletismo. No Campionato de Espa\u00f1a por Clubs de Atletismo Adaptado 2018, celebrado en Fuenlabrada, proclamouse campioa de Espa\u00f1a nos 100 metros (cunha marca de 20,49) e en salto de lonxitude (cunha marca de 2,94). No Campionato Europeo de Atletismo Paral\u00edmpico de Berl\u00edn competiu en salto de lonxitude, no que finalizou sexta (2,74), e nos 100 metros, onde foi descualificada na final. Pos\u00fae o r\u00e9cord nacional da s\u00faa categor\u00eda nos 100 metros (20,03) e en salto de lonxitude (2,94).\nEn xu\u00f1o de 2018 publicou \"Lo \u00fanico incurable son las ganas de vivir\", libro autobiogr\u00e1fico no que narra as s\u00faas vivencias e como se adaptou \u00e1 nova situaci\u00f3n. Despois de estudar Turismo durante dous anos na Universidade Christ Church de Canterbury (Inglaterra) e en Malta, en setembro de 2018 trasladouse a Madrid, onde estuda Relaci\u00f3ns Internacionais na Universidade Rei Xo\u00e1n Carlos \u00e1 vez que adestra no Centro de Alto Rendemento, co obxectivo de participar nos Xogos Paral\u00edmpicos de Toquio 2020."}
{"id": "457909", "revid": "25871", "url": "https://gl.wikipedia.org/wiki?curid=457909", "title": "Desir\u00e9e Vila Bargiela", "text": ""}
{"id": "457916", "revid": "63181", "url": "https://gl.wikipedia.org/wiki?curid=457916", "title": "Enonkoski", "text": "Enonkoski \u00e9 un municipio de Finlandia situado na rexi\u00f3n de Savonia do Sur. En 2018 a s\u00faa poboaci\u00f3n era de 1\u00a0403\u00a0habitantes. A superficie do termo municipal \u00e9 de 419,20\u00a0km2, dos cales 113,65\u00a0km2 son auga. O concello ten unha densidade de poboaci\u00f3n de 4,59\u00a0hab./km\u00b2.\nO concello de Enonkoski est\u00e1 completamente rodeado polo termo municipal de Savonlinna.\nO concello \u00e9 uniling\u00fce en fin\u00e9s."}
{"id": "457917", "revid": "56817", "url": "https://gl.wikipedia.org/wiki?curid=457917", "title": "Joan L\u00f3pez Alegre", "text": "Joan L\u00f3pez Alegre, nado en Vilassar de Mar o 12 de abril de 1968, \u00e9 un pol\u00edtico catal\u00e1n do Partido Popular. A nivel estatal, f\u00edxose co\u00f1ecido polas s\u00faas aparici\u00f3ns en distintos medios de comunicaci\u00f3n pola s\u00faa oposici\u00f3n contraria ao independentismo catal\u00e1n."}
{"id": "457918", "revid": "1131", "url": "https://gl.wikipedia.org/wiki?curid=457918", "title": "Voo 302 de Ethiopian Airlines", "text": "O voo 302 de Ethiopian Airlines era un servizo regular de pasaxeiros entre o aeroporto de Ad\u00eds Abeba-Bole e o aeroporto Internacional Jomo Kenyatta en Nairobi. O d\u00eda 10 de marzo de 2019 o Boeing 737 MAX 8 que operaba a ruta esnafrouse pouco despois de engalar morrendo todos os seus ocupantes.\nO accidente \u00e9 o segundo en menos dun ano cun Boeing 737 MAX 8 implicado, despois do accidente do voo 610 de Lion Air, pouco despois de engalar de Iacarta, en outubro de 2018.\nTr\u00e1tase do peor sinistro na historia de Ethiopian Airlines, superando ao secuestro e posterior accidente do voo 961 na costa das Comores en 1996.\nAvi\u00f3n.\nO avi\u00f3n accidentado era un Boeing 737 MAX 8 con rexistro ET-AVJ. O aparello ti\u00f1a s\u00f3 catro meses de idade no momento do accidente. Fora fabricado en outubro de 2018 e fora entregado o 15 de novembro dese ano.\nAccidente.\nO voo 302 era un servizo regular de pasaxeiros dende Ad\u00eds Abeba ata Nairobi. O avi\u00f3n, un Boeing 737 MAX 8, levaba 149 pasaxeiros e 8 tripulantes e engalou de Ad\u00eds Abeba \u00e1s 08:38 hora local. Despois de que o piloto informase de que hab\u00eda un problema e de que desexaba regresar ao aeroporto o avi\u00f3n desapareceu do radar e esnafrouse \u00e1s 08:44 hora local (05:44 UTC), seis minutos despois de engalar da pista 07R. O aparello acabou preto da cidade de Bishoftu, a 62 quil\u00f3metros ao sueste do aeroporto. As fotograf\u00edas do lugar do impacto amosaban un gran cr\u00e1ter con s\u00f3 pequenos anacos do avi\u00f3n. Non houbo superviventes.\nPasaxeiros e tripulaci\u00f3n.\nTodos os pasaxeiros e tripulantes morreron no accidente. Entre os 157 ocupantes hab\u00eda un total de 33 nacionalidades. Moitos dos pasaxeiros viaxaban a Nairobi para asistir \u00e1 Asemblea das Naci\u00f3ns Unidas polo Medio Ambiente. Entre as v\u00edtimas estaban o arque\u00f3logo italiano e Conselleir para a Herdanza Cultural de Sicilia Sebastiano Tusa, e o acad\u00e9mico canadense Pius Adesanmi.\nEntre os pasaxeiros hab\u00eda unha veci\u00f1a de Cangas de 32 anos, cooperante dunha ONG en Etiop\u00eda.\nReacci\u00f3ns.\nO primeiro ministro et\u00edope Abiy Ahmed ofreceu as s\u00faas condolencias \u00e1s familias das v\u00edtimas. O CEO de Ethiopian Airlines Tewolde Gebremariam visitou o lugar do accidente, confirmando que non hab\u00eda superviventes, e expresou a s\u00faa simpat\u00eda e condolencias. Boeing publicou unha declaraci\u00f3n de condolencias.\nO parlamento et\u00edope declarou o 11 de marzo como un d\u00eda de luto nacional. Durante a inauguraci\u00f3n da cuarta Asemblea das Naci\u00f3ns Unidas polo Medio Ambiente en Nairobi gardouse un minuto de silencio polas v\u00edtimas. O presidente de Nixeria Muhammadu Buhari, na s\u00faa mensaxe de condolencias no nome do goberno e do pobo do pa\u00eds, extendeu as s\u00faas condolencias ao primeiro ministro et\u00edope Abiy Ahmed, aos pobos de Etiop\u00eda, Kenya, Canad\u00e1, China e de todas as naci\u00f3ns con v\u00edtimas no accidente.\n\"Flight International\" comentou que o accidente provocar\u00eda un aumento do malestar sentido tras o sinistro do voo 610 de Lion Air en outubro de 2018, que de forma semellante ocorreu pouco despois da engalaxe.\nInmobilizaci\u00f3n.\nComo resultado dos dous accidentes do 737 MAX, ocorridos en poucos meses, a meirande parte das aeroli\u00f1as e pa\u00edses comezaron a inmobilizar os Boeing 737 MAX 8 (e en moitos casos todas as variantes do MAX) debido a preocupaci\u00f3ns de seguridade. Entre as aeroli\u00f1as que inmobilizaron a s\u00faa frota de MAX estaban Aerol\u00edneas Argentinas, Aerom\u00e9xico, Cayman Airways, Ethiopian Airlines, GOL, MIAT Mongolian Airlines, Royal Air Maroc, Sunwing e Comair Limited. Algunhas autoridades de aviaci\u00f3n inmobilizaron todos os MAX baixo a s\u00faa xurisdici\u00f3n, tam\u00e9n implicando aos voos en tr\u00e1nsito, como a Administraci\u00f3n de Aviaci\u00f3n Civil da China, a Axencia Europea de Seguridade A\u00e9rea, o Ministerio de Aviaci\u00f3n Civil da India, a Direcci\u00f3n Xeral de Aviaci\u00f3n Civil de Indonesia, a Autoridade de Aviaci\u00f3n Civil de Malaisia, a Autoridade de Aviaci\u00f3n Civil de Mongolia, a Oficina de Aviaci\u00f3n Civil de Corea do Sur, a Autoridade de Aviaci\u00f3n Civil de Singapur, o Ministerio de Transporte e Infraestrutura Dixital de Alema\u00f1a, a Autoridade de Aviaci\u00f3n Civil do Reino Unido, a Autoridade de Seguridade da Aviaci\u00f3n Civil de Australia, a Autoridade de Aviaci\u00f3n Civil de Nova Zelandia e Transport Canada.\nA Administraci\u00f3n Federal de Aviaci\u00f3n estadounidense (FAA), por\u00e9n, inicialmente declinou inmobilizar os 737 MAX baixo a s\u00faa xurisdici\u00f3n. Finalmente foi publicada unha solicitude de emerxencia para inmobilizar todos os avi\u00f3ns nos Estados Unidos despois dun acordo entre a FAA e Boeing. O 13 de marzo o CEO de Ethiopian Airlines Tewolde Gebremariam chamou a inmobilizar todos os 737 MAX do mundo.\nInvestigaci\u00f3n.\nA Autoridade de Aviaci\u00f3n Civil de Etiop\u00eda \u00e9 a responsable de investigar os accidentes a\u00e9reos civ\u00eds no pa\u00eds. O fabricante do avi\u00f3n, Boeing, declarou que est\u00e1 preparada para traballar coa Xunta Nacional de Seguridade no Transporte dos Estados Unidos e para axudar a Ethiopian Airlines. A Administraci\u00f3n Federal de Aviaci\u00f3n estadounidense tam\u00e9n axudar\u00e1 na investigaci\u00f3n.\nTanto a gravadora de voces da cabina como a gravadora de datos de voo foron recuperadas no lugar do accidente o d\u00eda 11 de marzo. Funcionarios estadounidenses urxiron aos traballadores de Ethiopian Airlines a enviar as caixas negras aos Estados Unidos para ser analizadas, pero os traballadores da aeroli\u00f1a dix\u00e9ronlle aos xornalistas que decidiran envialas no seu lugar a expertos en seguridade europeos. Representantes da Oficina Federal de Investigaci\u00f3n de Accidentes A\u00e9reos de Alema\u00f1a dixeron que as autoridades et\u00edopes contactaran con eles para analizar as caixas negras, pero a axencia rexeitou a petici\u00f3n debido a que non ti\u00f1an o software requirido. A axencia de investigaci\u00f3ns de accidentes a\u00e9reos francesa, a BEA, anunciou que analizar\u00e1 as caixas negras do voo."}
{"id": "457922", "revid": "98629", "url": "https://gl.wikipedia.org/wiki?curid=457922", "title": "Oenach Atl\u00e1ntico de Sedes", "text": "O Oenach Atl\u00e1ntico de Sedes \u00e9 un evento organizado por veci\u00f1os de Sedes dende 1998 como un proxecto de divulgaci\u00f3n do patrimonio cultural galego. A festa incl\u00fae mostras de traballos tradicionais e demostraci\u00f3ns de mestres artes\u00e1ns."}
{"id": "457924", "revid": "5863", "url": "https://gl.wikipedia.org/wiki?curid=457924", "title": "Biblioteca Galega de Cl\u00e1sicos Universais", "text": "A Biblioteca Galega de Cl\u00e1sicos Universais \u00e9 unha colecci\u00f3n de corenta libros de cl\u00e1sicos da literatura universal traducidos \u00e1 lingua galega, dirixida por Tucho Calvo, distribu\u00edda en Galicia polo xornal \"La Voz de Galicia\" durante os anos 2005 e 2006, polo prezo dun euro cada exemplar.\nDescrici\u00f3n.\nA maior\u00eda dos t\u00edtulos xa foran publicados con anterioridade por distintas editoriais (Xerais, Galaxia, Tris Tram, Ir Indo, Sotelo Blanco, Edici\u00f3ns do Cumio\u2026).\nA primeira entrega, o domingo 4 de setembro de 2005, gratu\u00edta, foi \"Romeo e Xulieta\" (o n\u00famero 4 da colecci\u00f3n).\nT\u00edtulos, autores, tradutores e outros datos da colecci\u00f3n:\n&lt;poem&gt;\n1- \"Banquete\" de Plat\u00f3n, 95 pp. Traduci\u00f3n de Carlos B\u00faa Carballo. ISBN 84-9757-186-X.\n2 - \"Sobre a vellez\" e \"Sobre a amizade\" de Cicer\u00f3n, 150 pp. T. de Xos\u00e9 Carballude e Xos\u00e9 M.\u00aa Li\u00f1eira. ISBN 84-9757-220-3.\n3 - \"O pr\u00edncipe\" de Niccol\u00f2 Machiavelli, 144 pp. Traduci\u00f3n de Isabel Gonz\u00e1lez. ISBN 84-9757-213-0.\n4 - \"Romeo e Xulieta\" de William Shakespeare, 183 pp. Trad. de Miguel P\u00e9rez Romero. ISBN 84-9757-176-2.\n5-I - \"Don Quixote I\" de Miguel de Cervantes, 631 pp. T. de Valent\u00edn Arias et al. ISBN 84-9757-178-9.\n5-II - \"Don Quixote II\" de Miguel de Cervantes, 700 pp. T. de Valent\u00edn Arias et al. ISBN 84-9757-179-7.\n6 - \"O reici\u00f1o de Galicia\" de Victor Hugo, 138 pp. Trad. de Henrique Harguindey Banet. ISBN 84-9757-203-3.\n7 - \"O enfermo imaxinario\" de Moli\u00e8re, 156 pp. Trad. de Manuel Guede e Eduardo Alonso. ISBN 84-9757-218-1.\n8 - \"Robinson Crusoe\" de Daniel Defoe, 346 pp. Traduci\u00f3n de Gonzalo Navaza Blanco. ISBN 84-9757-206-8.\n9 - \"C\u00e1ndido ou o optimismo\" de Voltaire, 173 pp. Traduci\u00f3n de Henrique Harguindey. ISBN 84-9757-184-3.\n10 - \"Fausto\" de Goethe, 605 pp. Traduci\u00f3n de Lois Tob\u00edo Fern\u00e1ndez. ISBN 84-9757-219-X.\n11 - \"Frankenstein\" de Mary Shelley, 290 pp. T. de Fernando R. Tato Plaza. ISBN 84-9757-191-6.\n12 - \"Contos\" de Edgar Allan Poe, 222 pp. Traduci\u00f3n do equipo da Editorial Tris Tram. ISBN 84-9757-196-7.\n13 - \"Vermello e negro\" de Stendhal, 674 pp. Traduci\u00f3n de Antonio Pichel Lorenzo. ISBN 84-9757-202-5.\n14 - \"A Venus de Ille\" e \"As \u00e1nimas do purgatorio\" de M\u00e9rim\u00e9e, 124 pp. Trad de C. Pedreira e R. Villanueva. ISBN 84-9757-214-9.\n15 - \"Un conto de Nadal\" de Charles Dickens, 100 pp. Traduci\u00f3n de Alfonso Prada. ISBN 84-9757-217-3.\n16 - \"A dama das camelias\" de Alexandre Dumas, 259 pp. Traduci\u00f3n de Antonia Vega Prieto. ISBN 84-9757-182-7.\n17 - \"O manifesto comunista\" de Karl Marx, 94 pp. Traduci\u00f3n de Franck Meyer. ISBN 84-9757-197-5.\n18 - \"Madame Bovary\" de Gustave Flaubert, 424 pp. Traduci\u00f3n de Antonio Pichel Lorenzo. ISBN 84-9757-181-9.\n19 - \"Vinte mil leguas baixo dos mares\" de Jules Verne, 540 pp. T. de Mercedes Pacheco e Llerena Perozo. ISBN 84-9757-212-2.\n20 - \"Un estudo en escarlata\" de Conan Doyle, 157 pp. T. de Bieito Iglesias Araujo e Manuel V\u00e1zquez. ISBN 84-9757-190-8.\n21 - \"Crime e castigo\" de Fi\u00f3dor Dostoievski, 721 pp. Trad. de Ekaterina Guerbek. ISBN 84-9757-185-1.\n22 - \"Sobre os males que provoca o tabaco e outras pezas\" de Chekhov, 94 pp. T. de F. Pillado Mayor. ISBN 84-9757-200-9.\n23 - \"Dr. Jekill e Mr. Hyde\" de Robert Louis Stevenson, 104 pp. T. de Sara Ru\u00edz e Xos\u00e9 Ram\u00f3n D\u00edaz. ISBN 84-9757-225-4.\n24 - \"De profundis\" de Oscar Wilde, 161 pp. T. de Fidelina Seco Villarino e Luz Cao Losada. ISBN 84-9757-208-4.\n25 - \"A guerra dos mundos\" de H. G. Wells, 241 pp. Trad. de G. Constenla e Esther S\u00e1nchez Rodr\u00edguez. ISBN 84-9757-199-1.\n26 - \"\u00c1 busca do tempo perdido. I Pola banda de Swann\" de Proust, 483 pp. T. de Xes\u00fas Riveiro Costa. ISBN 84-9757-193-2.\n27 - \"A metamorfose\" de Franz Kafka, 83 pp. Traduci\u00f3n de Xos\u00e9 Mar\u00eda Garc\u00eda \u00c1lvarez. ISBN 84-9757-205-X.\n28 - \"A li\u00f1a de sombra\" de Joseph Conrad, 171 pp. T. de Benigno Fern\u00e1ndez e Ana Isabel Iglesias Francos. ISBN 84-9757-210-6.\n29 - \"Siddhartha\" de Hermann Hesse, 149 pp. Traduci\u00f3n de Frank Meyer. ISBN 84-9757-192-4.\n30 - \"Galicia vista por un ingl\u00e9s\" de Aubrey F. G. Bell, 213 pp. Trad. de Xos\u00e9 Mar\u00eda G\u00f3mez Clemente. ISBN 84-9757-195-9.\n31 - \"Os sonetos a Orfeu\" de Rainer Maria Rilke, 79 pp. Traduci\u00f3n de Lois Tob\u00edo Fern\u00e1ndez. ISBN 84-9757-221-1.\n32 - \"Enderezo desco\u00f1ecido\" de Kressman Taylor, 63 pp. Traduci\u00f3n de Emma L\u00e1zare Rodr\u00edguez. ISBN 84-9757-226-2.\n33 - \"A sinfon\u00eda pastoral\" de Andr\u00e9 Gide, 94 pp. Traduci\u00f3n de Leandro Garc\u00eda Bugar\u00edn. ISBN 84-9757-224-6.\n34 - \"Asasinato no Orient Express\" de Agatha Christie, 276 pp. Trad. de Alberte \u00c1lvarez Lugr\u00eds. ISBN 84-9757-183-5.\n35 - \"O Principi\u00f1o\" de Antoine de Saint-Exup\u00e9ry, 96 pp. Traduci\u00f3n de Carlos Casares. ISBN 84-9757-209-2.\n36 - \"As palabras\" de Jean-Paul Sartre, 201 pp. Trad. de Dulce Fern\u00e1ndez Gra\u00f1a e Fran\u00e7ois Davo. ISBN 84-9757-227-0.\n37 - \"O terceiro home\" de Graham Greene, 142 pp. Trad. Mar\u00eda Dolores Mart\u00ednez Torres. ISBN 84-9757-201-7.\n38 - \"\u00c1 espera de Godot\" de Samuel Beckett, 149 pp. T. de Francisco Pillado Mayor. ISBN 84-9757-207-6.\n39 - \"Traballo de campo\" de Seamus Heaney, 93 pp. Traduci\u00f3n de Vicente Araguas \u00c1lvarez. ISBN 84-9757-180-0.\n40 - \"Ana, soror\" de Marguerite Yourcenar, 95 pp. T. de G. Constenla, M.\u00aa X. Queiz\u00e1n e Esther S\u00e1nchez. ISBN 84-9757-198-3.\n&lt;/poem&gt;"}
{"id": "457925", "revid": "98629", "url": "https://gl.wikipedia.org/wiki?curid=457925", "title": "Devilman Crybaby", "text": "Devilman Crybaby (en ; estilizado como DEVILMAN crybaby) \u00e9 un anime xapon\u00e9s baseado no manga de Go Nagai, \"Devilman\". Foi dirixido por Masaaki Yuasa e escrito por Ichir\u014d \u014ckouchi, e estreouse o 5 de xaneiro de 2018 a trav\u00e9s de Netflix como unha das s\u00faas series orixinais.\nA serie \u00e9 unha adaptaci\u00f3n m\u00e1is directa do material fonte que outras adaptaci\u00f3ns previas, cubrindo o argumento completo do manga. Por\u00e9n, fix\u00e9ronse varias alteraci\u00f3ns no argumento, como unha ambientaci\u00f3n m\u00e1is moderna, o engadido de m\u00e1is personaxes e caracterizaci\u00f3ns diferentes.\nSinopse.\nNa serie, Akira Fudo \u00e9 informado polo seu mellor amigo, Ryo Asuka, de que unha antiga raza de demos regresou para arrebatarlle o poder sobre o mundo \u00f3s humanos. Crendo que o \u00fanico xeito de derrotar un demo \u00e9 facerse cos seus poderes, Ryo provoca que Akira fusione o seu corpo co dun demo. Logo diso, Akira transf\u00f3rmase en Devilman, adquirindo os poderes dun demo mais conservando a s\u00faa alma de humano."}
{"id": "457926", "revid": "98629", "url": "https://gl.wikipedia.org/wiki?curid=457926", "title": "Ses\u00e9 Mateo", "text": "Mar\u00eda Jos\u00e9 Mateo Garc\u00eda, m\u00e1is co\u00f1ecida como Ses\u00e9 Mateo, nada en Chapela (Redondela) o 26 de decembro de 1965 e finada na mesma parroquia o 20 de febreiro de 2017, foi unha traballadora do social, feminista e poeta afeccionada galega, asasinada pola s\u00faa parella nun crime de violencia de x\u00e9nero.\nTraxectoria.\nEmigrada en Venezuela, onde tivo dous fillos, ao seu regreso colaborou con diversas organizaci\u00f3ns sociais. Militou no sindicato CXT e na CIG, onde foi escollida delegada sindical mentres traballaba en Pescanova.\nFoi asasinada en 2017 pola s\u00faa exparella, Emilio Fern\u00e1ndez Castro.\nReco\u00f1ecemento.\nPremio Ses\u00e9 Mateo de Xornalismo \u00c9tico no tratamento da violencia machista."}
{"id": "457928", "revid": "98629", "url": "https://gl.wikipedia.org/wiki?curid=457928", "title": "Gemma Gary", "text": "Gemma Gary, \u00e9 unha ocultista e artista brit\u00e1nica.\nTraxectoria.\nEspecializouse na maxia tradicional europea, escribiu varios libros sobre a s\u00faa pr\u00e1ctica ritual as\u00ed como a exploraci\u00f3n no Folclore c\u00f3rnico. \u00c9 observante da maxia popular europea que codificou para vivificala e facela viable proseguindo a tradici\u00f3n individual de pr\u00e1cticas m\u00e1xicas da xente de Cornualla e Devon.\nAo non sentirse completamente identificada coa Wicca comezou a traballar de maneira instintiva e fixouse na bruxer\u00eda popular da s\u00faa bisbarra, atop\u00e1ndose con xente semellante coa que conxeniou en diferentes aquelarres tradicionais chegando a ser l\u00edder do aquelarre \"Ros and Bucca\" onde traballa coa maxia operativa e mais a espiritual fundando a \" Craft Order Kobb Bucca\" onde funde o paganismo cl\u00e1sico do \"numen local (genis Loci) as\u00ed como con certas formas de maxia afectada polo cristianismo sen por iso rexeitalo debido \u00e1 comu\u00f1\u00f3n espiritual com\u00fan, usando as\u00ed denominaci\u00f3ns cat\u00f3licas nos seus rituais e incluso os Salmos. Por outra banda usa a figura folcl\u00f3rica do \"Demo\" como unha forza que ela denomina \"O Antigo\", unha figura psicopompa de desvelamento do oculto no cosmos sen ning\u00fan tipo de conexi\u00f3n satanista ou luciferina nin cristi\u00e1."}
{"id": "457932", "revid": "63181", "url": "https://gl.wikipedia.org/wiki?curid=457932", "title": "Hein\u00e4vesi", "text": "Hein\u00e4vesi \u00e9 un municipio de Finlandia situado na rexi\u00f3n de Savonia do Sur. En 2018 a s\u00faa poboaci\u00f3n era de 3\u00a0330\u00a0habitantes. A superficie do termo municipal \u00e9 de 1\u00a0319,58\u00a0km2, dos cales 289,62\u00a0km2 son auga. O concello ten unha densidade de poboaci\u00f3n de 3,23\u00a0hab./km\u00b2.\nHein\u00e4vesi limita cos municipios de Savonlinna, pertencente \u00e1 s\u00faa mesma rexi\u00f3n; Varkaus, Lepp\u00e4virta e Tuusniemi, na rexi\u00f3n de Savonia do Norte, Outokumpu e Liperi pertencentes \u00e1 rexi\u00f3n de Carelia do Norte.\nO concello \u00e9 uniling\u00fce en fin\u00e9s."}
{"id": "457942", "revid": "197", "url": "https://gl.wikipedia.org/wiki?curid=457942", "title": "LNL", "text": ""}
{"id": "457943", "revid": "89787", "url": "https://gl.wikipedia.org/wiki?curid=457943", "title": "Vera Drake", "text": "Vera Drake \u00e9 un filme brit\u00e1nico de 2004 escrito e dirixido por Mike Leigh. Est\u00e1 protagonizado por Imelda Staunton, Phil Davis, Daniel Mays e Eddie Marsan. Conta a historia dunha muller de clase traballadora no Londres de 1950 que realiza abortos de xeito ilegal. Ga\u00f1ou o Le\u00f3n de Ouro do Festival Internacional de Cinema de Venecia, ga\u00f1ou tres BAFTAs e foi nomeado a tres Premios Oscar."}
{"id": "457945", "revid": "89787", "url": "https://gl.wikipedia.org/wiki?curid=457945", "title": "Montreal Expos", "text": "Os Montreal Expos (en franc\u00e9s: \"Les Expos de Montr\u00e9al\") foron un equipo profesional de b\u00e9isbol canadense con sede na cidade de Montreal, Quebec. Os Expos foron a primeira franqu\u00eda na Major League Baseball (MLB) localizada f\u00f3ra do territorio dos Estados Unidos. Competiron na Divisi\u00f3n Leste da Liga Nacional desde 1969 at\u00e9 2004, ano no que se trasladaron a Washington, D.C. e se converteron nos Washington Nationals."}
{"id": "457947", "revid": "85894", "url": "https://gl.wikipedia.org/wiki?curid=457947", "title": "Hubertine Auclert", "text": "Hubertine Auclert, nada en Tilly, municipio de Sant-Priest-en-Murat (Allier) 10 de abril de 1848 e finada en Par\u00eds o 8 de abril de &lt;time datetime=\"1914-04-08\" class=\"nowrap date-lien\"&gt;1914,&lt;/time&gt; foi unha xornalista, pioneira do movemento feminista e a primeira sufraxista en Francia. Imitando os m\u00e9todos das \"suffragettes\" inglesas Auclert practicou a provocaci\u00f3n e a desobediencia civil: folga de impostos, rexeitamento do censo, inscrici\u00f3n nas listas electorais etc. Foi a primeira en utilizar o termo \"feminismo\"-en 1882- no contexto en que se utiliza actualmente definido como a loita para mellorar a situaci\u00f3n das mulleres. Tam\u00e9n reclamou o uso en feminino de palabras como avogado, elector, deputado etc.\nTraxectoria.\nPrimeiros anos.\nNaceu nunha familia de boa posici\u00f3n social, era a quinta de sete irm\u00e1ns. A pesar diso, tivo na s\u00faa familia exemplos de rebeld\u00eda contra a autoridade establecida pois seu pai, un rico granxeiro republicano que fora alcalde de Sant-Priest-en-Murat ao comezo da Segunda Rep\u00fablica en 1848, tralo golpe de estado de Napole\u00f3n Bonaparte en decembro de 1851, foi destitu\u00eddo e negouse a colaborar co Segundo Imperio, convert\u00e9ndose nun feroz opositor. Igualmente, a s\u00faa nai adicouse a axudar \u00e1s mulleres solteiras, que eran rexeitadas socialmente, a atopar un traballo.\nAo nove anos foi internada nun colexio relixioso en Montmarault onde realizou os seus estudos; o seu pai faleceu cando ela ti\u00f1a\u00a0trece anos e, moi crente, pensou en ordenarse relixiosa na congregaci\u00f3n de San Vicente de Paul, mais non foi aceptada.\nAbandonou o convento en 1864 para aloxarse coa s\u00faa nai na casa do seu t\u00edo. \u00c1 s\u00faa morte en 1866, o seu irm\u00e1n internouna nun convento en Montlu\u00e7on. Considerada\u00a0demasiado independente polas relixiosas, foi expulsada por segunda vez da vida monacal en 1869. Este rexeitamento que considera inxustificado fai xurdir nela un resentimento anticlerical.\nA s\u00faa loita.\nLibre e materialmente independente \u2014recibe a herdanza dos seus pais\u2014 escolle a causa republicana e a loita pola liberdade das mulleres a partir da revisi\u00f3n das leis do c\u00f3digo napole\u00f3nico: \nChegou a Par\u00eds nun momento no que a ca\u00edda de Napole\u00f3n III e a chegada da Terceira Rep\u00fablica abr\u00edan a v\u00eda ao activismo das mulleres que exix\u00edan cambios no c\u00f3digo napole\u00f3nico en favor da educaci\u00f3n, a independencia econ\u00f3mica para as mulleres, o divorcio, o dereito ao voto etc.\nForon \nEn Par\u00eds, alb\u00e9rgase na casa da s\u00faa irm\u00e1 e incorporouse \u00e1 \"Asociaci\u00f3n polo dereito das mulleres.\" A asociaci\u00f3n foi disolta en 1877 mais renaceu co nome da Liga Francesa polo Dereito das Mulleres con Victor Hugo como Presidente de Honra impulsada por L\u00e9on Richer e Maria Deraismes. Hubertine converteuse na primeira activista francesa en proclamarse \u00abfeminista\u00bb.\nMentres que o movemento feminista franc\u00e9s orientou maioritariamente a s\u00faa acci\u00f3n aos cambios legais, Auclert exixiu para as mulleres o dereito a presentarse \u00e1s elecci\u00f3ns argumentando que as leis inxustas non se votar\u00edan nunca de se escoitaren as voces das lexisladoras.\nVictor Hugo prop\u00faxolle participar no xornal \"Avenir des femmes\" (en galego, \"O futuro das mulleres\") dirixido por L\u00e9on Richer e Maria Draismes. Auclert implicouse no movemento para defender de maneira m\u00e1is radical os dereitos das mulleres e en particular o dereito ao voto. En 1876 fundou a sociedade \"O dereito das mulleres\" con este obxectivo, organizaci\u00f3n que en 1883 se converteu na sociedade \"O sufraxio das mulleres\".\nNa primavera de 1877 lanzou un chamamento \u00e1s mulleres de Francia: \nEn 1878, a pesar da proposta de Auclert, o Congreso Internacional sobre os dereitos das mulleres que se celebrou en Par\u00eds non apoiou o sufraxio feminino.\nApostou ent\u00f3n polo movemento socialista e participou no terceiro congreso nacional obreiro que en outubro de 1879 se celebrou en Marsella. Al\u00ed presentou un longo un longo informe onde dixo: \u00abUnha rep\u00fablica que mante\u00f1a as mulleres en condici\u00f3ns de inferioridade non poder\u00e1 facer os homes iguais\u00bb. A pesar da clara advertencia as mentalidades proletarias non foron receptivas.\nEn 1880, organizou unha folga de impostos defendendo a idea de que, dada a ausencia de representaci\u00f3n legal, as mulleres non deb\u00edan ser gravadas con impostos. Un dos seus conselleiros xur\u00eddicos foi o avogado Antonin L\u00e9vrier con quen casar\u00e1 en 1887. O 8 de abril de 1881 a alta xurisdici\u00f3n administrativa rexeitou a s\u00faa petici\u00f3n e Hubertine Auclert debe ceder cando os axentes xudiciais chegan \u00e1 s\u00faa casa e a precintan.\nO 13 de febreiro de 1881 lanzou \"La Cittoyenne\" (en galego, \"A Cidad\u00e1\"), un xornal en defensa da liberaci\u00f3n feminina que recibiu o apoio da elite do movemento feminista, entre elas o da escritora e xornalista libertaria Caroline R\u00e9my co\u00f1ecida como \"S\u00e9verine\" e o da escritora e artista Marie Bashkirtseff, para o que escribiu varios artigos. Mentres as s\u00faas contempor\u00e1neas prefer\u00edan unha estratexia de pequenos pasos reivindicando primeiro a igualdade dos dereitos civ\u00eds, Auclert escolleu militar en favor dos dereitos pol\u00edticos das mulleres.\nEn 1884, Auclert denunciou a lei do divorcio por mor da flagrante discriminaci\u00f3n contra as mulleres \u00e1s que non se lles permite gardar o seu salario e propuxo a idea ent\u00f3n radical dun contrato de matrimonio entre c\u00f3nxuxes con separaci\u00f3n de bens.\nHubertine Auclert innovou tam\u00e9n na loita feminista reclamando a feminizaci\u00f3n de certas palabras (avogado, elector, deputado etc.).\nEn 1888, estabeleceuse durante catro anos co seu marido en Alxeria antes de regresar a Par\u00eds. Obrigada por raz\u00f3ns financeiras a p\u00f3r fin \u00e1 experiencia de \"La Citoyenne\", Auclert continuou o seu activismo.\nEn 1894, colaborou co xornal \"La Libre Parole\" lanzado polo xornalista \u00c9douard Drumont.\nEn 1900 participou na creaci\u00f3n do \"Consello Nacional das Francesas\", unha organizaci\u00f3n creada co obxectivo de federar os grupos feministas franceses que pronto apoiar\u00e1 o voto das mulleres e, froito da s\u00faa estancia en Alxeria, publica ese ano \"Les femmes arabes en Alg\u00e9rie\" (en galego, \"As mulleres \u00e1rabes\" \"en Alxeria\"), unha obra na que denunciou o duplo peso que reca\u00eda sobre estas mulleres: o da tradici\u00f3n ancestral e o do colonialismo.\nEn 1908, as francesas casadas lograron finalmente o control dos seus propios salarios mais Auclert, que ti\u00f1a xa 60 anos, continuou reivindicando a igualdade completa e protagonizou varias acci\u00f3ns para chamar a atenci\u00f3n da discriminaci\u00f3n contra as mulleres. Durante as elecci\u00f3ns municipais dese ano, rompeu simbolicamente unha urna en Par\u00eds. O 24 de abril de 1910 facendo estratexia con Marguerite Durand, e desafiando as autoridades, presentouse como candidata \u00e1s elecci\u00f3ns lexislativas. Segu\u00edronlle outras d\u00faas mulleres: Ren\u00e9e Mortier e Gabrielle Chapuis. Candidaturas que foron rexeitadas.\nEntre os seus argumentos habituais estaba o render homenaxe a Xoana de Arco e convertela nun s\u00edmbolo da loita feminista estaba entre os seus argumentos habituais: \u00abXoana de Arco foi a personalizaci\u00f3n do feminismo, non tivo en conta nin dos usos, nin da autoridade dos poderosos, e utilizou, a pesar dos homes, dos dereitos dos homes para salvar o pa\u00eds\u00bb.\nConsiderada como unha figura central na historia do movemento dos dereitos das mulleres francesas, Hubertine Auclert, proseguiu o seu activismo at\u00e9 a morte. Foi enterrada no cemiterio do P\u00e8re-Lachaise, divisi\u00f3n 49, de Par\u00eds. A escultura sobre a s\u00faa tumba conmemora o \u00absufraxio das mulleres\u00bb."}
{"id": "457948", "revid": "839", "url": "https://gl.wikipedia.org/wiki?curid=457948", "title": "Neofelis nebulosa", "text": "O Neofelis nebulosa \u00e9 un f\u00e9lido salvaxe que est\u00e1 presente dende o Himalaia at\u00e9 o sueste asi\u00e1tico e a China. Dende 2008, est\u00e1 clasificada como unha especie vulnerable segundo a Lista Vermella da IUCN. A s\u00faa poboaci\u00f3n rolda algo menos dos 10\u00a0000 exemplares adultos, cunha tendencia \u00e1 baixa, e ningunha das poboaci\u00f3ns locais supera os 1\u00a0000 adultos. \u00c9 o animal estatal do estado indio de Meghalaya."}
{"id": "457950", "revid": "89787", "url": "https://gl.wikipedia.org/wiki?curid=457950", "title": "Mesquita de Omar Ali Saifuddien", "text": "A mesquita de Omar Ali Saifuddien \u00e9 unha mesquita isl\u00e1mica en Bandar Seri Begawan, a capital de Brunei. A mi\u00fado \u00e9 considerada como unha das mesquitas m\u00e1is fermosas do Pac\u00edfico asi\u00e1tico. \u00c9 un templo de adoraci\u00f3n da comunidade musulm\u00e1, as\u00ed como un lugar hist\u00f3rico e unha famosa atracci\u00f3n tur\u00edstica de Brunei. Recibe o seu nome por Omar Ali Saifuddien III, o 28\u00ba sult\u00e1n de Brunei, quen comezou a s\u00faa construci\u00f3n. A mesquita \u00e9 un s\u00edmbolo da fe isl\u00e1mica en Brunei e salienta no skyline de Bandar Seri Begawan. O edificio foi rematado en 1958 e \u00e9 un exemplo de arquitectura isl\u00e1mica moderna.\nA mesquita mestura os estilos de arquitectura mughal e malaia e foi dese\u00f1ada polo arquitecto Rudolfo Nolli."}
{"id": "457968", "revid": "6939", "url": "https://gl.wikipedia.org/wiki?curid=457968", "title": "Sobre a vellez. Sobre a amizade", "text": ""}
{"id": "457969", "revid": "23204", "url": "https://gl.wikipedia.org/wiki?curid=457969", "title": "Lingua tutong", "text": "A lingua tutong \u00e9 unha lingua falada por aproximadamente 17,000 persoas en Brunei. \u00c9 a lingua principal do pobo tutong, o grupo \u00e9tnico maioritario do distrito de Tutong, en Brunei.\nClasificaci\u00f3n.\nO tutong \u00e9 unha lingua austronesia e pertence \u00f3 grupo rejang-baram de linguas faladas en Brunei, as\u00ed como en Kalimantan, Indonesia, e Sarawak, en Malaisia. O tutong est\u00e1 estreitamente relacionado co belait, e arredor do 54% das palabras ten unha ra\u00edz com\u00fan con ela."}
{"id": "457970", "revid": "23204", "url": "https://gl.wikipedia.org/wiki?curid=457970", "title": "R\u00edo Brunei", "text": "O r\u00edo Brunei (en malaio: \"Sungai Brunei\") \u00e9 un r\u00edo que fl\u00fae a trav\u00e9s de Brunei e desemboca na ba\u00eda de Brunei en direcci\u00f3n norte-leste. O Istana Nurul Iman, a residencia oficial do sult\u00e1n de Brunei, at\u00f3pase nas s\u00faas beiras. O r\u00edo Brunei \u00e9 o r\u00edo curto m\u00e1is importante en Brunei Darussalam. As zonas residenciais tradicionais de Brunei, como Kampong Ayer, est\u00e1n situadas no r\u00edo. Bandar Seri Begawan, a capital de Brunei, at\u00f3pase nas s\u00faas beiras. O curso superior do r\u00edo constit\u00fae unha fonte importante de auga doce para as partes occidentais do pa\u00eds."}
{"id": "457972", "revid": "126006", "url": "https://gl.wikipedia.org/wiki?curid=457972", "title": "Kampong Ayer", "text": "Kampong Ayer \u00e9 unha \u00e1rea hist\u00f3rica de Bandar Seri Begawan, a capital de Brunei. Literalmente quere dicir 'vila de auga' (en ). Kampong Ayer est\u00e1 formado por un conxunto de aldeas constru\u00eddas sobre o r\u00edo Brunei, sobre todo preto de \"\" ou o centro da cidade. Por iso, a mi\u00fado \u00e9 descrita como a \"Venicia do Leste\". Kampong Ayer foi historicamente o principal asentamento de Brunei; foi a capital de facto, un centro econ\u00f3mico e social do Imperio de Brunei durante s\u00e9culos, pero a s\u00faa influencia tam\u00e9n se estendeu durante o imperialismo brit\u00e1nico en Brunei."}
{"id": "457973", "revid": "102241", "url": "https://gl.wikipedia.org/wiki?curid=457973", "title": "Lingua rukai", "text": "O rukai \u00e9 unha lingua formosana falada polo pobo rukai de Taiw\u00e1n. \u00c9 membro da familia de linguas austronesias. A lingua rukai abrangue seis dialectos, que son o budai, o labuan, o maga, o mantauran, o tanan e o tona. O n\u00famero de falantes dos seis dialectos de rukai dialects est\u00edmase en arredor de 10\u00a0000. Alg\u00fans dos falantes son monoling\u00fces. Existen diferentes graos de intelixibilidade mutua entre os dialectos de rukai. O rukai salienta entre as linguas formosanas polo seu distintivo sistema de voz gramatical."}
{"id": "457974", "revid": "5863", "url": "https://gl.wikipedia.org/wiki?curid=457974", "title": "Niccolo Machiavelli", "text": ""}
{"id": "457978", "revid": "98629", "url": "https://gl.wikipedia.org/wiki?curid=457978", "title": "The Boy Who Harnessed the Wind", "text": "The Boy Who Harnessed the Wind (en ) \u00e9 un filme de 2019 escrito, dirixido e protagonizado por Chiwetel Ejiofor, no seu debut como director. O filme bas\u00e9ase nas memorias \"The Boy Who Harnessed The Wind\" de William Kamkwamba e Bryan Mealer. Estreouse na secci\u00f3n \"Premieres\" do Festival de Sundance de 2019, onde ga\u00f1ou o Premio Alfred P. Sloan, e comezou a s\u00faa emisi\u00f3n en Netflix o 1 de marzo de 2019."}
{"id": "457980", "revid": "19415", "url": "https://gl.wikipedia.org/wiki?curid=457980", "title": "SaPKo", "text": ""}
{"id": "457986", "revid": "98629", "url": "https://gl.wikipedia.org/wiki?curid=457986", "title": "Dare mo Shiranai", "text": " \u00e9 un filme xapon\u00e9s producido, escrito e dirixido por Hirokazu Kore-eda. Bas\u00e9ase no caso de abandono infantil de Sugamo de 1988. Est\u00e1 protagonizado polos actores Y\u016bya Yagira, Ayu Kitaura, Hiei Kimura."}
{"id": "457988", "revid": "25871", "url": "https://gl.wikipedia.org/wiki?curid=457988", "title": "\u014ckami Kodomo no Ame to Yuki", "text": " \u00e9 un filme xapon\u00e9s de 2012 dirixido e coescrito por Mamoru Hosoda. O filme est\u00e1 protagonizado polas voces de Aoi Miyazaki, Takao Osawa e Haru Kuroki. O filme conta a historia dunha nai moza que debe criar soa os seus dous fillos medio humanos medio lobos, Ame e Yuki, despois de que o seu pai, un lobishome, morrese."}
{"id": "457989", "revid": "1888", "url": "https://gl.wikipedia.org/wiki?curid=457989", "title": "Rodrigo Garc\u00eda Varela", "text": "Rodrigo Garc\u00eda Varela, finado na Coru\u00f1a o 3 de xaneiro de 1936, foi un actor e director galego.\nTraxectoria.\nEmpregado de F\u00e1bricas Coru\u00f1esas de Gas y Electricidad. Actor e director de escena, foi membro da Coral Polif\u00f3nica El Eco, da Agrupaci\u00f3n L\u00edrica Coru\u00f1esa, da que foi director art\u00edstico, e da Agrupaci\u00f3n Art\u00edstica Coru\u00f1esa Ofelia Nieto. Dirixiu a segunda temporada do Conservatorio Nacional da Arte Galega (1920-1921).\nVida persoal.\nCasou con Josefa Albertino Losada en 1925."}
{"id": "457990", "revid": "89787", "url": "https://gl.wikipedia.org/wiki?curid=457990", "title": "Nick Spires", "text": "Nicholas James Spires, nado en Royal Tunbridge Wells o 25 de febreiro de 1994, \u00e9 un xogador de baloncesto sueco con ascendencia brit\u00e1nica que xoga no Sp\u00f3jnia Stargard polaco. Con 2,09 metros de altura, xoga na posici\u00f3n de ala-pivote.\nTraxectoria.\nO 28 de novembro de 2017, Spires asinou co Obradoiro CAB da Liga ACB. O 16 de xullo de 2019, Spires e o Obradoiro renovaron o contrato do xogador unha tempada m\u00e1is.\nO 22 de xullo de 2020, Spires chegou a un acordo por d\u00faas tempadas co Real Betis da Liga ACB. O 9 de decembro de 2021, anunciouse a marcha de Spires do Betis tras un acordo entre as d\u00faas partes."}
{"id": "457993", "revid": "98629", "url": "https://gl.wikipedia.org/wiki?curid=457993", "title": "Sanrio", "text": " \u00e9 unha empresa xaponesa que dese\u00f1os, licenzas e produtos de categor\u00eda \"kawaii\" da cultura popular xaponesa. Os seus produtos incl\u00faen papelar\u00eda, artigos escolares, agasallos e accessorios que se distrib\u00faen en todo o mundo e en tendas especializadas no Xap\u00f3n. A personaxe de m\u00e1is sona de Sanrio \u00e9 Hello Kitty, unha pequena gata antropom\u00f3rfica, unhas das marcas de mercadotecnia m\u00e1is exitosas do mundo."}
{"id": "457995", "revid": "23204", "url": "https://gl.wikipedia.org/wiki?curid=457995", "title": "Sanrio Co., Ltd.", "text": ""}
{"id": "457996", "revid": "1131", "url": "https://gl.wikipedia.org/wiki?curid=457996", "title": "Voo 147 de Biman Bangladesh Airlines", "text": "O voo 147 de Biman Bangladesh Airlines era un servizo regular dende o aeroporto de Shahjalal ata o aeroporto internacional de Dubai con escala en Chittagong. O 24 de febreiro de 2019 o Boeing 737-800 que operaba a ruta foi secuestrado a 252 quil\u00f3metros ao sueste de Dacca polo terrorista Polash Ahmed. O voo realizou unha aterraxe de emerxencia no aeroporto Shah Amanat de Chittagong. As forzas especiais de Bangladesh dispar\u00e1ronlle a Ahmed, que morreu debido \u00e1s feridas recibidas. Non houbo v\u00edtimas mortais entre os pasaxeiros e os tripulantes, a\u00ednda que un asistente de voo recibiu un disparo."}
{"id": "457998", "revid": "27155", "url": "https://gl.wikipedia.org/wiki?curid=457998", "title": "ISH", "text": ""}
{"id": "457999", "revid": "1888", "url": "https://gl.wikipedia.org/wiki?curid=457999", "title": "Longinos Rodr\u00edguez de la Iglesia", "text": "Longinos Rodr\u00edguez de la Iglesia, nado en Mu\u00f1ogrande (\u00c1vila) o 16 de agosto de 1897 e finado en 1936, foi un mestre espa\u00f1ol.\nTraxectoria.\nFoi mestre da Allonca (A Fonsagrada) dende 1916, e vogal da asociaci\u00f3n de mestres do partido da Fonsagrada. Durante a Rep\u00fablica foi mestre no Regueiro (Bobor\u00e1s). Era socio da Casa del Maestro. Participou no mitin organizado por Izquierda Republicana no Regueiro nas elecci\u00f3ns de febreiro de 1936. Co golpe de Estado do 18 de xullo de 1936 foi paseado. En 1937 iniciouse o seu proceso de depuraci\u00f3n do maxisterio, decret\u00e1ndose a s\u00faa separaci\u00f3n definitiva e baixa na escala en 1940."}
{"id": "458000", "revid": "1888", "url": "https://gl.wikipedia.org/wiki?curid=458000", "title": "Longino Rodr\u00edguez de la Iglesia", "text": ""}
{"id": "458001", "revid": "5863", "url": "https://gl.wikipedia.org/wiki?curid=458001", "title": "Dr. Jekill e Mr. Hyde", "text": ""}
{"id": "458003", "revid": "785", "url": "https://gl.wikipedia.org/wiki?curid=458003", "title": "Itinerario Antonino", "text": ""}
{"id": "458005", "revid": "54334", "url": "https://gl.wikipedia.org/wiki?curid=458005", "title": "Clara Grima", "text": "Clara Isabel Grima Ruiz, nada en Sevilla o 26 de xaneiro de 1971, \u00e9 unha matem\u00e1tica espa\u00f1ola e divulgadora cient\u00edfica. \u00c9 doutora en matem\u00e1tica pola Universidade de Sevilla.\nBiograf\u00eda.\n\u00c9 presidenta da Comisi\u00f3n de Divulgaci\u00f3n da Real Sociedade Matem\u00e1tica Espa\u00f1ola. Como divulgadora publicou ducias de artigos de divulgaci\u00f3n cient\u00edfica en prensa, a trav\u00e9s do eldiario.es Jot Down e \"tecnoxplora.com\" artigos en Xplora as\u00ed como na plataforma de divulgaci\u00f3n cient\u00edfica naukas.\n\u00c9 autora xunto con Raquel Garcia i Ulldemolins, do blog de divulgaci\u00f3n para nenos \"Mati y sus mateaventuras.\" \u00c9 coautora dun libro de divulgaci\u00f3n cient\u00edfica para nenos titulado \"Hasta el infinito y m\u00e1s all\u00e1\". Tam\u00e9n participa nun programa de radio/podcast de sevillawebradio chamado \"Los 3 chanchitos.\" En Televisi\u00f3n colaborou na primeira e segunda tempada do \"late night\" de humor e ciencia \"\u00d3rbita Laika\" de La 2. En 2016 estrea a obra de teatro \"Cient\u00edficas: pasado, presente y futuro\", onde interpreta a Rosalind Franklin.\nEn 2018, xunto cun equipo multidisciplinar, describe unha nova forma xeom\u00e9trica denominada escutoide, publicada na revista \"Nature Communications\". O descubrimento foi o resultado dunha investigaci\u00f3n do Departamento de Biolox\u00eda Celular e o Instituto de Biomedicina de Sevilla da Universidade de Sevilla dirixida por Luis M. Escudero. Segundo explica a mesma Clara Grima, o obxecto descubriuse \u00abmirando non aos ollos sen\u00f3n \u00e1s gl\u00e1ndulas salivares da mosca da froita\u00bb, e tendo en conta os diagramas de Voronoi.\u200b"}
{"id": "458006", "revid": "98629", "url": "https://gl.wikipedia.org/wiki?curid=458006", "title": "Pobo rukai", "text": "Os rukai (en ; L\u01d4k\u01cei z\u00fa) son un dos pobos ind\u00edxenas de Taiw\u00e1n. Est\u00e1 formado por seis comunidades que residen no sur de Taiw\u00e1n (Budai, Labuan, Tanan, Maga, Mantauran e Tona), cada unha co seu propio dialecto da lingua rukai. No ano 2014, os rukai chegaban a 12\u00a0699 persoas, e \u00e9 o s\u00e9timo meirande pobo dos trece oficialmente reco\u00f1ecidos como ind\u00edxenas de Taiw\u00e1n. Os rukai tam\u00e9n foron chamados tsarisen, que quere dicir \"pobo que vive na monta\u00f1a\".\nOs rukai honran o f\u00e9lido \"Neofelis nebulosa brachyura\" e as cobras \"Deinagkistrodon\", que cren ser os esp\u00edritos dos seus devanceiros."}
{"id": "458007", "revid": "23204", "url": "https://gl.wikipedia.org/wiki?curid=458007", "title": "Rukai", "text": ""}
{"id": "458008", "revid": "56817", "url": "https://gl.wikipedia.org/wiki?curid=458008", "title": "Pobo kedayan", "text": "Os kedayan (tam\u00e9n co\u00f1ecidos como kadayan, kadaian ou kadyan) son un grupo \u00e9tnico que reside en Brunei, Labuan, Sabah, e partes de Sarawak na illa de Borneo. A lingua dos kedayan \u00e9 moi semellante \u00f3 malaio de Brunei, que \u00e9 falado por m\u00e1is de 530\u00a0000 people en Brunei, 46\u00a0500 en Sabah e 37\u00a0000 en Sarawak. En Sabah, os kedayan viven principalmente nas cidades de Sipitang, Beaufort, Kuala Penyu e Papar. En Sarawak, os kedayans residen en Lawas, Limbang, Miri e a \u00e1rea de Subis. Os kedayan tam\u00e9n son considerados como un subgrupo \u00e9tnico do pobo dayak."}
{"id": "458009", "revid": "23204", "url": "https://gl.wikipedia.org/wiki?curid=458009", "title": "Kedayan", "text": ""}
{"id": "458010", "revid": "85894", "url": "https://gl.wikipedia.org/wiki?curid=458010", "title": "Loureiro, Vilar de Cerreda, Nogueira de Ramu\u00edn", "text": "Loureiro \u00e9 un lugar da parroquia de Vilar de Cerreda (Santa Baia), no concello ourens\u00e1n de Nogueira de Ramu\u00edn, na comarca de Ourense.\nEn 2019 celebrouse a primeira manifestaci\u00f3n na aldea co gallo do D\u00eda Internacional da Muller, que tivo gran repercusi\u00f3n nos medios por ser nun contexto rural."}
{"id": "458011", "revid": "1131", "url": "https://gl.wikipedia.org/wiki?curid=458011", "title": "Voo 3591 de Atlas Air", "text": "O voo 3591 de Atlas Air era un voo regular de carga dom\u00e9stico operado para Amazon Air entre o aeroporto de Miami e o aeroporto intercontinental George Bush en Houston. O 23 de febreiro de 2019 o Boeing 767-375(ER)(BCF) que operaba a ruta esnafrouse en Trinity Bay durante a aproximaci\u00f3n a Houston, matando aos dous tripulantes e a un pasaxeiro a bordo. O accidente ocorreu preto de Anahuac, Texas, ao leste de Houston, pouco antes das 12:45 CST (18:45 UTC). Os restos atop\u00e1ronse nas augas pouco profundas de Trinity Bay.\nAvi\u00f3n.\nO Boeing 767-375ER (MSN 25865/430) ti\u00f1a o rexistro N1217A e case 27 anos de idade no momento do accidente, sendo constru\u00eddo en 1992. Fora pedido orixinalmente por Canadian Airlines, pero comezou a operar con China Southern Airlines a trav\u00e9s de GPA, unha compa\u00f1\u00eda de alugamento de avi\u00f3ns. En 1997 foi transferido a LAN Airlines onde voou durante 19 anos antes de ser almacenado en xaneiro de 2016. Foi convertido en cargueiro en abril de 2017, e posto en servizo para Amazon Prime Air por Atlas Air. En agosto de 2018 Amazon bautizou dous avi\u00f3ns co nome \"CustomAir Obsession\", inclu\u00eddo o N1217A. O nome, pintado xusto detr\u00e1s das fiestras da cabina de mando, fac\u00eda referencia a \"customer obsession\", un dos principios de Amazon. O aparello acumulaba m\u00e1is de 90 000 horas de voo en 23 000 ciclos e estaba equipado con dous motores GE CF6-80."}
{"id": "458012", "revid": "89787", "url": "https://gl.wikipedia.org/wiki?curid=458012", "title": "Hirvensalmi", "text": "Hirvensalmi \u00e9 un municipio de Finlandia situado na rexi\u00f3n de Savonia do Sur. En 2018 a s\u00faa poboaci\u00f3n era de 2\u00a0151\u00a0habitantes. A superficie do termo municipal \u00e9 de 746,59\u00a0km2, dos cales 281,31\u00a0km2 son auga. O concello ten unha densidade de poboaci\u00f3n de 4,62\u00a0hab./km\u00b2.\nHein\u00e4vesi limita cos municipios de Kangasniemi, Mikkeli, M\u00e4ntyharju, Pertunmaa e Joutsa, este \u00faltimo na rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
{"id": "458013", "revid": "47401", "url": "https://gl.wikipedia.org/wiki?curid=458013", "title": "Movemento feminista en Galicia", "text": "O movemento feminista en Galicia forma parte dun movemento global de \u00edndole pol\u00edtica, cultural, econ\u00f3mica e social co obxecto de procurar a igualdade de dereitos entre homes e mulleres a escala mundial, se ben pon o foco no \u00e1mbito galego. A tese m\u00e1is estendida sit\u00faa a s\u00faa nacenza como movemento organizado, o feminismo, no peri\u00f3dico hist\u00f3rico que, no \u00e1mbito estatal, se denomina transici\u00f3n dentro da segunda onda do feminismo.\nTraxectoria.\nO inicio do movemento organizado de mulleres en Galicia est\u00e1 moi ligado ao antifranquismo, a Asociaci\u00f3n Galega da Muller fundouse en 1975 nun contexto mundial no que a ONU declarara o ano internacional da muller e no que no \u00e1mbito estatal en decembro en Madrid se planificaran as primeiras xornadas de liberaci\u00f3n da muller.\nAnterior a AGM estaba o MDM e dunha fractura de AGM organizouse a FIGA.\nEn 1986 xurdiu MNG, inicialmente de mulleres do BNG, con d\u00faas frontes: a antipatriarcal e a nacionalista.\nEntre as revistas importantes do movemento feminista en Galicia enc\u00e1dranse \"Andaina\" e a \"Festa da Palabra Silenciada\" e entre as activistas na historia do feminismo galego sit\u00faanse Nanina Santos, do equipo de redacci\u00f3n de \"Andaina\", Mar\u00eda Xos\u00e9 Queiz\u00e1n, impulsora de \"Festa da Palabra Silenciada\", Lu\u00edsa Ocampo, de Mulheres Nacionalistas Galegas e Lupe Ces, impulsora nos inicios da Marcha Mundial das Mulleres."}
{"id": "458014", "revid": "98629", "url": "https://gl.wikipedia.org/wiki?curid=458014", "title": "A ca\u00edda", "text": "A ca\u00edda (en ) \u00e9 unha novela filos\u00f3fica de Albert Camus. Publicada por primeira vez en 1956, \u00e9 a s\u00faa derradeira obra completa de ficci\u00f3n. Ambientada en \u00c1msterdam, \"A ca\u00edda\" consiste nunha serie de mon\u00f3logos drm\u00e1ticos do autoproclamado \"xu\u00edz-penitente\" Jean-Baptiste Clamence, e como reflexiona sobre a s\u00faa vida a un estra\u00f1o. Durante a s\u00faa confesi\u00f3n, Clamence conta o seu \u00e9xito como un rico avogado parisiense que era moi respectado polos seus colegas; a s\u00faa crise, e a s\u00faa \"ca\u00edda\" en desgraza, estaban destinadas a invocar, en termos seculares, a ca\u00edda do home dende o xard\u00edn do Ed\u00e9n. \"A ca\u00edda\" explora temas de inocencia, encarceramento, non existencia e verdade. Nun eloxio a Albert Camus, o fil\u00f3sofo existencialista Jean-Paul Sartre describe a novela como \"quizais a m\u00e1is fermosa e a menos entendida\" das obras de Camus.\nFoi traducido \u00f3 galego por Mar\u00eda Dolores Cabrera e foi publicado por Edici\u00f3ns Xerais no ano 1989, na colecci\u00f3n \"Grandes do noso tempo\". Existe unha segunda traduci\u00f3n a cargo de Xos\u00e9 Manuel Beiras, publicada en novembro de 2019 por Laiovento co t\u00edtulo \"A desfeita\"."}
{"id": "458015", "revid": "23204", "url": "https://gl.wikipedia.org/wiki?curid=458015", "title": "La Chute", "text": ""}
{"id": "458017", "revid": "65337", "url": "https://gl.wikipedia.org/wiki?curid=458017", "title": "Augusto Carlos Teixeira de Arag\u00e3o", "text": "Augusto Carlos Teixeira de Arag\u00e3o, nado en Lisboa o 15 de xu\u00f1o de 1823 e finado na mesma cidade o 29 de abril de 1903, foi un militar, m\u00e9dico, numism\u00e1tico, arque\u00f3logo e historiador portugu\u00e9s. Como oficial do ex\u00e9rcito portugu\u00e9s, xubilouse co rango de xeneral. Est\u00e1 considerado como un dos pais da numism\u00e1tica en Portugal.\nTraxectoria.\nEra fillo de Jos\u00e9 Maria Teixeira de Arag\u00e3o e de Mariana Herm\u00f3genes da Silva.\nTeixeira cursou estudos de Medicina e, no ex\u00e9rcito portugu\u00e9s, alcanzou o cargo de cirurxi\u00e1n maior en xefe. No seu labor como m\u00e9dico e militar, desempe\u00f1ou tam\u00e9n o cargo de director do Hospital Militar de Tavira e, no exercicio civil, como cirurxi\u00e1n no distrito de Set\u00fabal, formou parte da comisi\u00f3n de asistencia e socorro aos afectados pola epidemia de disenter\u00eda que se produciu al\u00ed en 1849.\nXa desde ben rapaz, Teixeira dedicouse ao coleccionismo de moedas. O seu interese pola numism\u00e1tica, as s\u00faas lecturas de historia e arqueolox\u00eda e, tam\u00e9n, a s\u00faa amizade con Lu\u00eds I de Portugal (de cuxo gabinete numism\u00e1tico foi director) permit\u00edronlle dedicarse en profundidade a esta disciplina ao longo da s\u00faa vida.\nNa d\u00e9cada de 1860 foi un dos responsables dos traballos de redescuberta do sitio arqueol\u00f3xico da cidade romana de Balsa, no distrito de Faro.\nEn 1867, en condici\u00f3n de conservador do gabinete do Palacio da Ajuda, encargouse da organizaci\u00f3n, a catalogaci\u00f3n e a exposici\u00f3n dos fondos do Museo de Antig\u00fcidades da Ajuda, constitu\u00eddos por pezas de gran valor pertencentes ao tesouro da casa real portuguesa, a conventos extinguidos e a particulares, e adquiriu tam\u00e9n pezas novas. Durante o desempe\u00f1o destas funci\u00f3ns, encomend\u00f3uselle a tarefa de levar parte dos obxectos da colecci\u00f3n da casa real \u00e1 Exposici\u00f3n Universal de Par\u00eds de 1867, onde logrou a medalla de ouro outorgada pola Comisi\u00f3n de Historia do Traballo. Durante o transcurso da exposici\u00f3n tivo a oportunidade de tomar contacto coas personalidades de m\u00e1is reco\u00f1ecemento mundial no campo da numism\u00e1tica. Ao mesmo tempo, foi nomeado polo Ministerio da Guerra de Portugal para representar o seu pa\u00eds na Conferencia Internacional das Sociedades de Auxilio a Militares Feridos e Enfermos en Tempo de Guerra que se realizou nesa mesma cidade.\nEn 1870 publicou o libro \"Descri\u00e7\u00e3o Hist\u00f3rica das Moedas Romanas Existentes no Gabinete Numism\u00e1tico de sua Majestade El-Rei O Senhor D. Luiz I\". Un ano despois foi admitido como socio correspondente do Instituto Hist\u00f3rico e Xeogr\u00e1fico Brasileiro, grazas ao informe favorable acerca desta obra emitido pola Comisi\u00f3n de Arqueolox\u00eda e Etnograf\u00eda.\nEn 1872 foi nomeado Secretario Xeral do Goberno da India e, en tal condici\u00f3n, acompa\u00f1ou a Goa o infante don Augusto, irm\u00e1n do rei Lu\u00eds I, na expedici\u00f3n de 1895.\nEn 1875 publicouse o primeiro dos tres volumes da s\u00faa obra monumental \"Descri\u00e7\u00e3o Geral e Hist\u00f3rica das Moedas Cunhadas em Nome dos Reis, Regentes e Governadores de Portugal\". Teixeira de Arag\u00e3o chegou a planear un cuarto volume desta obra, onde incluir\u00eda as moedas portuguesas do Brasil e da \u00c1frica Occidental Portuguesa, que non chegou a materializarse.\nEste mesmo ano formou parte da Comisi\u00f3n da Academia Real de Belas Artes, nomeada polo Goberno, co obxectivo de propor a reforma do ensino das belas artes, o plan para a organizaci\u00f3n dos museos, e o Servizo dos Monumentos Hist\u00f3ricos e da Arqueolox\u00eda. En 1876 foi elixido membro da secci\u00f3n de historia e arqueolox\u00eda da Academia Real das Ciencias de Lisboa, que en 1880 o nomeou comisario rexio para a preparaci\u00f3n do programa de traslado dos restos mortais de Vasco da Gama desde a igrexa do convento da Nosa Se\u00f1ora das Reliquias da Vidigueira ata o Mosteiro dos Xer\u00f3nimos, onde permanecen desde ent\u00f3n.\nEn 1877 participou na conferencia arqueol\u00f3xica da Citania de Briteiros en Guimar\u00e3es.\nEn 1881 desempe\u00f1ou o cargo de vogal e delegado da comisi\u00f3n organizadora da exposici\u00f3n \"Special Loan Exhibition of Spanish and Portuguese Ornamental Art\", que tivo lugar no museo South Kensington de Londres.\nFoi membro, as\u00ed mesmo, da Sociedade de Xeograf\u00eda de Lisboa, da Sociedade Francesa de Numism\u00e1tica, da comisi\u00f3n de antig\u00fcidades da Real Academia da Historia, de Madrid.\nTeixeira de Arag\u00e3o faleceu o 29 de abril de 1903 e foi sepultado no Cemiterio dos Praceres, en Lisboa.\nNa s\u00faa memoria, a Sociedade Portuguesa de Numism\u00e1tica celebrou en Porto en xu\u00f1o de 1963 a s\u00faa I Exposici\u00f3n Biblio-Numism\u00e1tica, e no mesmo ano cu\u00f1ou a Medalla Teixeira de Arag\u00e3o en bronce patinado, cun di\u00e1metro de 70 mm e peso de 163 g.\nPublicaci\u00f3ns.\nEsta \u00e9 unha escolma das principais publicaci\u00f3ns de Teixeira de Arag\u00e3o:"}
{"id": "458018", "revid": "56817", "url": "https://gl.wikipedia.org/wiki?curid=458018", "title": "Teixeira de Arag\u00e3o", "text": "O apelido Teixeira de Arag\u00e3o pode estar referido a:"}
{"id": "458019", "revid": "89787", "url": "https://gl.wikipedia.org/wiki?curid=458019", "title": "Tecido resistente", "text": "Tecido resistente \u00e9 un documental dirixido por Marina Chiavegatto no ano 2018 que conta a influencia do traballo das mulleres na f\u00e1brica La Arzuana en toda a comarca de Betanzos."}
{"id": "458021", "revid": "5863", "url": "https://gl.wikipedia.org/wiki?curid=458021", "title": "Premio Lu\u00edsa Villalta de proxectos culturais pola igualdade", "text": "O Premio Lu\u00edsa Villalta para proxectos culturais pola igualdade \u00e9 un premio que promove a Deputaci\u00f3n da Coru\u00f1a. Ademais de fomentar a plena igualdade de x\u00e9nero, reco\u00f1ece a figura de Lu\u00edsa Villalta."}
{"id": "458023", "revid": "89787", "url": "https://gl.wikipedia.org/wiki?curid=458023", "title": "O demo nos outeiros", "text": "O demo nos outeiros (en ) \u00e9 unha novela do escritor Cesare Pavese, escrita entre o 20 de xu\u00f1o e o 4 de outubro de 1948, e publicada en 1949. \u00c9 o segundo t\u00edtulo da trilox\u00eda \"La bella estate\", formada por \"La bella estate\" e \"Tra donne sole\".\nFoi traducido \u00f3 galego por Xavier Rodr\u00edguez Baixeiras e foi publicado pola Edici\u00f3ns Xerais no ano 1989, na colecci\u00f3n \"Grandes do noso tempo\"."}
{"id": "458024", "revid": "23204", "url": "https://gl.wikipedia.org/wiki?curid=458024", "title": "Il diavolo sulle colline", "text": ""}
{"id": "458025", "revid": "23204", "url": "https://gl.wikipedia.org/wiki?curid=458025", "title": "Voo de noite", "text": "Voo de noite (en ) \u00e9 unha novela de 1931 e a segunda novela do escritor e aviador franc\u00e9s Antoine de Saint-Exup\u00e9ry. Converteuse nun grande \u00e9xito internacional e rodouse un filme baseado nel, estreado en 1933. A s\u00faa popularidade, que s\u00f3 medrou por mor dos conflitos das d\u00e9cadas de 1930 e 1940, d\u00e9bese \u00f3 seu tema principal, que trata sobre sacrificar as consideraci\u00f3ns persoais por unha causa na que un cre.\nFoi traducido \u00f3 galego por Valent\u00edn Arias e foi publicado por Edici\u00f3ns Xerais no ano 1989, na colecci\u00f3n \"Grandes do noso tempo\"."}
{"id": "458026", "revid": "23204", "url": "https://gl.wikipedia.org/wiki?curid=458026", "title": "Vol de nuit", "text": ""}
{"id": "458027", "revid": "89787", "url": "https://gl.wikipedia.org/wiki?curid=458027", "title": "Koldo Izagirre", "text": "Koldo Izagirre Urreaga, nado en 1953 en Pasaia, Guip\u00fascoa \u00e9 un escritor vasco en \u00e9uscaro, autor de numerosos artigos e guionista para televisi\u00f3n e cinema.\nTraxectoria.\nPublicou literatura para adultos e obras dedicadas a audiencias infant\u00eds e xuven\u00eds.\nEn 1978, colaborou para crear a revista literaria \"Oh! Euzkadi\", na que durante a d\u00e9cada de 1980 participou Bernardo Atxaga .\nKoldo Izagirre \u00e9 considerado un especialista na obra de Gabriel Aresti."}
{"id": "458028", "revid": "23204", "url": "https://gl.wikipedia.org/wiki?curid=458028", "title": "Koldo Izagirre Urreaga", "text": ""}
{"id": "458030", "revid": "23204", "url": "https://gl.wikipedia.org/wiki?curid=458030", "title": "Jeremiah Massey", "text": "Jeremiah Massey, nado o 22 de xullo de 1982 en Detroit, M\u00edchigan, \u00e9 un xogador profesional de baloncesto macedonio que xoga na Asociaci\u00f3n Atl\u00e9tica Quimsa da Liga Nacional de B\u00e1squet da Arxentina. Cunha estatura de 2,02 metros xoga na posici\u00f3n de ala-pivote.\nTraxectoria profesional.\nO 15 de febreiro de 2010, anunciouse a s\u00faa chegada ata final da tempada \u00f3 Obradoiro CAB da Liga ACB coma substituto de Marc Jackson. O 13 de maio de 2010, Massey e o Obradoiro chegaron a un acordo para rescindir o seu contrato."}
{"id": "458032", "revid": "23204", "url": "https://gl.wikipedia.org/wiki?curid=458032", "title": "O Golem", "text": "O Golem (en ) \u00e9 unha novela escrita en 1969 por Isaac Bashevis Singer que foi publicada en The Jewish Daily Forward. Orixinalmente escrito en lingua yiddish, foi rescrito e traducido \u00f3 ingl\u00e9s en 1981.\nFoi traducido \u00f3 galego por Anxo Romero Louro e foi publicado por Edici\u00f3ns Xerais no ano 1989, na colecci\u00f3n \"Grandes do noso tempo\"."}
{"id": "458041", "revid": "7523", "url": "https://gl.wikipedia.org/wiki?curid=458041", "title": "John Collins", "text": "John Martin Collins III, nado o 23 de setembro de 1997 en Layton, Utah, \u00e9 un xogador estadounidense de baloncesto profesional que xoga nos Atlanta Hawks da National Basketball Association (NBA).\nTraxectoria profesional.\nO 22 de xu\u00f1o de 2017, Jackson foi seleccionado na 19\u00aa posici\u00f3n do Draft da NBA de 2017 polos Atlanta Hawks. O 1 de xullo de 2017, asinou o seu contrato de rookie cos Hawks."}
{"id": "458055", "revid": "23204", "url": "https://gl.wikipedia.org/wiki?curid=458055", "title": "Rumen Radev", "text": "Rumen Georgiev Radev (en ), nado en Dimitrovgrad o 18 de xu\u00f1o de 1963, \u00e9 un militar e pol\u00edtico b\u00falgaro. Dende o 22 de xaneiro de 2017 \u00e9 presidente de Bulgaria.\nRadev serviu como comandante da Forza A\u00e9rea de Bulgaria. En 2016 presentouse como candidato independente \u00e1 presidencia do seu pa\u00eds, apoiado polo Partido Socialista B\u00falgaro, sendo elixido en segunda volta.\nCarreira pol\u00edtica.\nEn agosto de 2016, o Partido Socialista B\u00falgaro e Alternativa para un Renacemento B\u00falgaro (ABR) nomearon oficialmente a Radev para as elecci\u00f3ns presidenciais de 2016. No mesmo mes, ABR retirou o seu nomeamento presidencial \u00f3 xeneral Radev.\nNa elecci\u00f3n do 6 de novembro, Radev obtivo o primeiro lugar entre os 21 candidatos a presidente na primeira volta, pasando a balotaxe con Tsetska Tsacheva, do partido Cidad\u00e1ns polo Desenvolvemento Europeo de Bulgaria (GERB). Na segunda volta, realizada o 13 de novembro, venceu a Tsacheva cun 58% dos votos.\nAsumiu a presidencia de Bulgaria o 22 de xaneiro de 2017, nunha cerimonia militar realizada na capital, Sof\u00eda. O 27 de xaneiro nomeou a Ognian Gerdzhikov como primeiro ministro."}
{"id": "458056", "revid": "23204", "url": "https://gl.wikipedia.org/wiki?curid=458056", "title": "Rumen Georgiev Radev", "text": ""}
{"id": "458058", "revid": "56817", "url": "https://gl.wikipedia.org/wiki?curid=458058", "title": "O pared\u00f3n", "text": "O pared\u00f3n (en ) de Jean-Paul Sartre, \u00e9 unha colecci\u00f3n de historias curtas publicadas en 1939. Cont\u00e9n a historia ep\u00f3nima \"O pared\u00f3n\", e \u00e9 considerada unha das grandes obras existencialistas de ficci\u00f3n do autor. Sartre adicou o libro \u00e1 s\u00faa compa\u00f1eira Olga Kosakiewicz, unha antiga estudante de Simone de Beauvoir.\nFoi traducido \u00f3 galego por Xos\u00e9 Mar\u00eda Proup\u00edn Fern\u00e1ndez e foi publicado por Edici\u00f3ns Xerais no ano 1989, na colecci\u00f3n \"Grandes do noso tempo\".\nAdaptaci\u00f3ns.\nO filme franc\u00e9s de 1967 \"Le Mur\" est\u00e1 baseada na historia hom\u00f3nima."}
{"id": "458059", "revid": "23204", "url": "https://gl.wikipedia.org/wiki?curid=458059", "title": "Le Mur", "text": ""}
{"id": "458060", "revid": "6939", "url": "https://gl.wikipedia.org/wiki?curid=458060", "title": "Dublineses", "text": "Dublineses (en ) \u00e9 unha colecci\u00f3n de quince historias curtas escritas por James Joyce que foron publicadas en 1914. Xuntos forman unha representaci\u00f3n naturalista da vida da clase media irlandesa en Dubl\u00edn e nos seus arredores a comezos do s\u00e9culo XX.\nFoi traducido por primeira vez \u00f3 galego por D\u00e9bora Ramonde, Rafael Ferrad\u00e1ns e Xela Arias, sendo publicado por Edici\u00f3ns Xerais no ano 1990, na colecci\u00f3n \"Grandes do noso tempo\". Foi reeditado no ano 2005, cunha traduci\u00f3n de D\u00e9bora Ramonde e Rafael Ferrad\u00e1ns, sendo publicado por La Voz de Galicia. O 15 de marzo de 2022 foi publicado pola Editorial Galaxia, con traduci\u00f3n de Mar\u00eda Alonso Seisdedos."}
{"id": "458061", "revid": "23204", "url": "https://gl.wikipedia.org/wiki?curid=458061", "title": "Dubliners", "text": ""}
{"id": "458062", "revid": "15490", "url": "https://gl.wikipedia.org/wiki?curid=458062", "title": "Kylian Mbapp\u00e9", "text": "Kylian Mbapp\u00e9 Lottin, nado o 20 de decembro de 1998 en Par\u00eds, \u00e9 un futbolista franc\u00e9s. Xoga de dianteiro para o Paris Saint-Germain FC. Ademais, \u00e9 internacional coa selecci\u00f3n francesa.\nTraxectoria.\nMbapp\u00e9 debutou co primeiro equipo do AS Monaco o 2 de decembro de 2015, no partido de Ligue 1 que enfrontou \u00f3 Monaco contra o SM Caen e que rematou con 1-1. O 6 de marzo de 2016, asinou co Monaco o seu primeiro contrato coma profesional.\nO 31 de agosto de 2017, anunciouse a cesi\u00f3n de Mbapp\u00e9 \u00f3 Paris Saint-Germain FC, cunha opci\u00f3n de compra por valor de 145 mill\u00f3ns de euros m\u00e1is 25 mill\u00f3ns en variables.\nPalmar\u00e9s.\nMonaco\nParis Saint-Germain\nFrance sub-19\nFrancia"}
{"id": "458063", "revid": "88215", "url": "https://gl.wikipedia.org/wiki?curid=458063", "title": "Benjamin Pavard", "text": "Benjamin Jacques Marcel Pavard, nado o 28 de marzo de 1996 en Maubeuge, \u00e9 un futbolista franc\u00e9s. Xoga de defensa para o FC Bayern M\u00fcnchen da Bundesliga. Ademais, \u00e9 internacional coa selecci\u00f3n francesa.\nTraxectoria.\nPavard chegou \u00e1s categor\u00edas inferiores do Lille OSC con tan s\u00f3 nove anos. Debutou na Ligue 1 co primeiro equipo do Lille o 31 de xaneiro de 2015, no empate a un contra o FC Nantes.\nO 30 de agosto de 2016, Pavard fichou polo VfB Stuttgart da 2. Bundesliga, asinando co equipo alem\u00e1n un contrato por catro anos. Na s\u00faa primeira tempada xogou 21 partidos e axudou \u00f3 Stuttgart a ga\u00f1ar a liga e ascender \u00e1 Bundesliga. Debutou na Bundesliga o 19 de agosto de 2017, na derrota do Stuttgart por 2-0 contra o Hertha BSC.\nO 9 de xaneiro de 2019, o FC Bayern M\u00fcnchen fixo oficial a fichaxe de Pavard para a tempada 2019-20, asinando un contrato co club alem\u00e1n ata xu\u00f1o de 2024."}
{"id": "458068", "revid": "89787", "url": "https://gl.wikipedia.org/wiki?curid=458068", "title": "Linguas triquis", "text": "O triqui ou trique \u00e9 unha macrolingua pertencente \u00e1 familia otomangueana que se fala no occidente do estado de Oaxaca, M\u00e9xico, a\u00ednda que pos\u00fae tam\u00e9n unha comunidade ling\u00fc\u00edstica en varios n\u00facleos urbanos do centro do pa\u00eds e os estados de Sonora e Baixa California, onde os ind\u00edxenas triqui traballan nos campos de cultivo.\nClasificaci\u00f3n.\nAs linguas triquis, xunto coa lingua mixteca e a lingua cuicateca, forman parte do grupo ling\u00fc\u00edstico mixtecano da gran familia otomangueana."}
{"id": "458069", "revid": "23204", "url": "https://gl.wikipedia.org/wiki?curid=458069", "title": "Linguas triques", "text": ""}
{"id": "458070", "revid": "23204", "url": "https://gl.wikipedia.org/wiki?curid=458070", "title": "Lingua triqui", "text": ""}
{"id": "458071", "revid": "23204", "url": "https://gl.wikipedia.org/wiki?curid=458071", "title": "Lingua trique", "text": ""}
{"id": "458075", "revid": "85894", "url": "https://gl.wikipedia.org/wiki?curid=458075", "title": "Elvira M\u00e9ndez Rodr\u00edguez", "text": "Elvira M\u00e9ndez de la Torre Rodr\u00edguez, nada en Ribadeo o 31 de marzo de 1873 e finada en Toledo en 1974, foi unha mestra galega.\nTraxectoria.\nNo 1897, desprazada xa a Madrid coa familia, obtivo o t\u00edtulo de Mestra de Primeiro Ensino na Normal Central de Maestras (Universidade Central de Madrid), present\u00e1ndose a d\u00faas oposici\u00f3ns e aprobando ambas ese mesmo ano. Foi Premio de Honor na Escuela de Pintura y Grabado de Madrid no 1902, data a partir da que iniciuo primeiro a s\u00faa formaci\u00f3n internacional e logo a s\u00faa proxecci\u00f3n no traballo. As\u00ed foi pensionada polo Ministerio de Instruci\u00f3n P\u00fablica para formarse en Traballo Educativo en Ripatransone (Italia), estudar Psicolox\u00eda e Antropolox\u00eda en Par\u00eds e graduarse no 1905 como Profesora de Anormais (correspondente \u00e1 actual Educaci\u00f3n Especial) en Mil\u00e1n.\nTraballou nas escolas normais de Segovia e \u00c1vila. No 1910, comezou a traballar en Toledo, onde promoveu cantinas escolares, ropeiros e colonias (colonia veraniega de Pedrosa, Santander, cun sistema de axudas), iniciativas daquela novidosas. Creou a \"'Decena\"', entidade que axudaba as alumnas pobres.\nNo 1926 foi nomeada concelleira de Toledo. Entre 1926 e 1930 promoveu a nova Escola Normal na vila.\nSoltera, relixiosa e con car\u00e1cter forte, foi membro segrar da Orde 3\u00aa Carmelita. Ao facer 100 anos foi homenaxeada coa Cruz de Afonso X o Sabio."}
{"id": "458076", "revid": "89787", "url": "https://gl.wikipedia.org/wiki?curid=458076", "title": "Pobo triqui", "text": "Os triquis son un pobo ind\u00edxena que habita no noroeste do estado de Oaxaca, M\u00e9xico, formando unha illa cultural no territorio mixteco. Caracter\u00edzanse polos seus huipiles vermellos, e alg\u00fans practican a relixi\u00f3n tradicional triqui xunto coa relixi\u00f3n cat\u00f3lica.\nOrixe lendaria.\nNa tradici\u00f3n oral dise que os triquis provi\u00f1an de Monte Alb\u00e1n, de onde foron expulsados por desobedecer as ordes do rei. Despraz\u00e1ronse \u00e1 parte baixa da costa oaxaque\u00f1a, pero debido \u00f3 clima extremadamente caloroso buscaron rexi\u00f3ns m\u00e1is altas e asent\u00e1ronse en Tlaxiaco, de onde tam\u00e9n os expulsou o cacique do lugar."}
{"id": "458079", "revid": "89787", "url": "https://gl.wikipedia.org/wiki?curid=458079", "title": "Festival de Eurovisi\u00f3n J\u00fanior 2008", "text": "O VI Festival de Eurovisi\u00f3n Junior celebrouse en Chipre, na cidade de Limassol o 22 de novembro de 2008. O concurso celebrouse no Palais des Sports, e foi presentado por Axel Michael e Sophia Paraskeva. O pa\u00eds ga\u00f1ador foi Xeorxia, coa canci\u00f3n Bzz..., interpretada polo tr\u00edo Bzikebi, que obtivo 154 puntos. Esta \u00e9 a primeira vez, neste concurso, que ga\u00f1a unha canci\u00f3n nun idioma inventado.\nChipre ga\u00f1ou o concurso previo para organizar o Festival ante outros tres pa\u00edses: Portugal, Suecia e Ucra\u00edna. A televisi\u00f3n chipriota CyBC foi a encargada de organizar o espect\u00e1culo.\nEn canto aos cambios no formato, a organizaci\u00f3n decidiu reducir de oito a seis o n\u00famero m\u00e1ximo de persoas no escenario durante unha actuaci\u00f3n. Outro cambio importante foi a implantaci\u00f3n dun xurado que ten o 50% dos votos de cada pa\u00eds. A orde de participaci\u00f3n decidiuse o 13 e 14 de outubro.\nSlogan e escenario.\nO slogan desta edici\u00f3n foi \"Fun in the Sun\", a pesar de que houbo tormentas o d\u00eda do evento. O escenario foi dese\u00f1ado por George Papadopoulos e foi dado a co\u00f1ecer o 6 de xu\u00f1o de 2008. Consist\u00eda en varios arcos situados a cada lado do escenario xunto a unha pequena canle de auga ao longo da parte dianteira deste.\nPor primeira vez nos cinco anos que leva celebr\u00e1ndose o festival, o logo non \u00e9 unha nena con coletas cantando.\nParticipantes.\nDos 16 fundadores, nesta edici\u00f3n participan oito deles: B\u00e9lxica, Belar\u00fas, Chipre, Grecia, Macedonia, Malta, Pa\u00edses Baixos e Roman\u00eda.\nOs pa\u00edses que participaron no festival foron un total de 15.\nAcerbaix\u00e1n \u00eda debutar nesta edici\u00f3n (no mesmo ano que debutou no Festival da Canci\u00f3n de Eurovisi\u00f3n 2008). Con todo, un tempo despois de confirmar a s\u00faa participaci\u00f3n, informou que se retiraba sen chegar a participar ao non atopar unha forma adecuada de realizar unha selecci\u00f3n nacional de representante.\nBosnia e Herzegovina, Gales, Israel e San Mari\u00f1o \u00edan debutar nesta edici\u00f3n. Con todo, decidiron retirarse antes do concurso.\nHoubo varios rumores sobre se Polonia e Reino Unido retornaban nesta edici\u00f3n, pero definitivamente non se cumpriron.\nCelebraci\u00f3n do festival.\nVotaci\u00f3ns.\nM\u00e1ximas puntuaci\u00f3ns.\nTras a votaci\u00f3n os pa\u00edses que recibiron 12 puntos (m\u00e1xima puntuaci\u00f3n que pod\u00eda outorgar o xurado) foron:"}
{"id": "458081", "revid": "23204", "url": "https://gl.wikipedia.org/wiki?curid=458081", "title": "Triquis", "text": ""}
{"id": "458082", "revid": "23204", "url": "https://gl.wikipedia.org/wiki?curid=458082", "title": "Pobo trique", "text": ""}
{"id": "458083", "revid": "23204", "url": "https://gl.wikipedia.org/wiki?curid=458083", "title": "Triques", "text": ""}
{"id": "458084", "revid": "1131", "url": "https://gl.wikipedia.org/wiki?curid=458084", "title": "Kizhi Pogost", "text": "Kizhi Pogost (en ) \u00e9 un lugar hist\u00f3rico que data do s\u00e9culo XVII que se atopa na illa de Kizhi. A illa at\u00f3pase no lago Onega, na Rep\u00fablica de Carelia (distrito de Medvezhyegorsky), Rusia. O pogost \u00e9 a \u00e1rea dentro da zona valada que incl\u00fae d\u00faas grandes igrexas de madeira e unha torre con camp\u00e1. O pogost \u00e9 famoso pola s\u00faa beleza e lonxevidade, malia que est\u00e1 completamente constru\u00eddo en madeira. En 1990, foi inclu\u00eddo na lista da UNESCO como Patrimonio da Humanidade e en 1993 foi inclu\u00eddo como Patrimonio Cultural Ruso."}
{"id": "458085", "revid": "5863", "url": "https://gl.wikipedia.org/wiki?curid=458085", "title": "Dulce Mar\u00eda Fern\u00e1ndez Gra\u00f1a", "text": ""}
{"id": "458089", "revid": "56817", "url": "https://gl.wikipedia.org/wiki?curid=458089", "title": "Tympanuchus cupido", "text": "Tympanuchus cupido \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das tres que compo\u00f1en o x\u00e9nero \"Tympanuchus\".\nEnd\u00e9mica dos Estados Unidos, en tempos foi unha vez abundante, pero hoxe en d\u00eda volveuse extremadamente rara ou extinta na maior parte da s\u00faa \u00e1rea de distribuci\u00f3n orixinaria debido \u00e1 perda do seu h\u00e1bitat.\nTaxonom\u00eda.\nDescrici\u00f3n.\nA especie foi descrita en 1758 por Linneo, na 10\u00aa edici\u00f3n do seu \"Systema Naturae\", na s\u00faa p\u00e1xina 160, baixo o nome de \"Tetrao cupido\".\nEtimolox\u00eda.\nPara a do x\u00e9nero, v\u00e9xase \"Tympanuchus\".\nO ep\u00edteto espec\u00edfico, \"cupido\", v\u00e9n do lat\u00edn \"cupido, -inis\", 'desexo', tirado de Cupido, deus do amor, ou talvez do adxectivo latino \"cupidus, -a, -um\", 'desexoso', 'apasixoado'.\nSubespecies.\nA maior\u00eda dos autores reco\u00f1ecen nesta especie as tres subespecies seguintes:\nDistribuci\u00f3n e h\u00e1bitat.\nA s\u00faa \u00e1rea de distribuci\u00f3n enc\u00f3ntrase principalmente nas prader\u00edas do Medio Oeste dos Estados Unidos. A distribuci\u00f3n desta especie reduciuse enormemente desde a colonizaci\u00f3n do territorio norteamericano, principalmente debido \u00e1 conversi\u00f3n do seu h\u00e1bitat en terras agr\u00edcolas.\nOs machos permanecen nos seus lugares de cortexo en inverno, e as femias migran cara ao sur.\nHoxe en d\u00eda sobrevive s\u00f3 nos estados de Nebraska, Oklahoma e Dakota do Sur. Unha poboaci\u00f3n moi pequena ocupa o sueste de Texas, pero a supervivencia desta poboaci\u00f3n non est\u00e1 asegurada.\nCostumes.\nUn dos aspectos m\u00e1is famosos dos costumes destas aves \u00e9 o ritual de apareamento de tipo lek, agrupaci\u00f3n de macho adultos que se xuntan para faceren exibici\u00f3ns competitivas con vistas a convenceren \u00e1s femias visitantes que est\u00e1n \u00e1 procura de pos\u00edbeis compa\u00f1eiros para a copulaci\u00f3n."}
{"id": "458090", "revid": "27155", "url": "https://gl.wikipedia.org/wiki?curid=458090", "title": "Hibridaci\u00f3n in situ cromox\u00e9nica", "text": "A hibridaci\u00f3n in situ cromox\u00e9nica (que se adoita abreviar como CISH, do ingl\u00e9s \"chromogenic in situ hybridization\") \u00e9 unha t\u00e9cnica citoxen\u00e9tica que combina o m\u00e9todo de detecci\u00f3n de sinais cromox\u00e9nicos das t\u00e9cnicas de inmunohistoqu\u00edmica coa hibridaci\u00f3n in situ. Foi desenvolvida arredor do ano 2000 como alternativa \u00e1 hibridaci\u00f3n in situ fluorescente (FISH) para a detecci\u00f3n da amplificaci\u00f3n do oncoxene HER-2/neu. A CISH \u00e9 similar \u00e1 FISH no sentido de que ambas as d\u00faas son t\u00e9cnicas de hibridaci\u00f3n in situ usadas para detectar a presenza ou ausencia de rexi\u00f3ns espec\u00edficas do ADN. Por\u00e9n, a CISH \u00e9 moito m\u00e1is pr\u00e1ctica en laboratorios de diagn\u00f3stico porque usa microscopios de campo brillante en vez dos m\u00e1is complicados e caros microscopios de fluorescencia que hai que usar na FISH.\nProcedemento.\nDese\u00f1o de sondas.\nO dese\u00f1o de sondas para CISH \u00e9 moi similar ao das sondas para FISH con diferenzas s\u00f3 en etiquetado e detecci\u00f3n. As sondas para FISH son xeralente etiquetadas con diversas etiquetas fluorescentes e s\u00f3 pode detectarse con microscopio fluorescente, mentres que as sondas para CISH son etiquetadas con biotina ou digoxixenina e poden detectarse usando un microsocpio de campo brillante unha vez que se aplicaron outros pasos do tratamento.\nAs sondas para CISH son de aproximadamente 20 nucle\u00f3tidos de lonxitude e son dese\u00f1adas para dianas de ADN. Son complementarias da secuencia diana e \u00fanense a ela despois dun paso de desnaturalizaci\u00f3n e hibridaci\u00f3n. S\u00f3 se disp\u00f3n comercialmente dunhas poucas sondas para CISH, as\u00ed que para a maior\u00eda das aplicaci\u00f3ns deben ser extra\u00eddas, amplificadas, secuenciadas, etiquetadas e mapadas a partir de cromosomas artificiais bacterianaos (BACs). Os BACs foron desenvolvidos durante o Proxecto Xenoma Humano, xa que era necesario illar e amplificar curtos fragmentos de ADN humano para prop\u00f3sitos de secuenciaci\u00f3n. Hoxe os BACs poden seleccionarse e posicionarse no xenoma humano usando bases de datos p\u00fablicas como o UCSC Genome Browser. Isto asegura unha complementariedade \u00f3ptima e especificidade de secuencia. O ADN extr\u00e1ese dos clons de BAC e amplif\u00edcase usando unha t\u00e9cnica baseada na polimerase, como a DOP-PCR. Os seguintes clons son secuenciados e verif\u00edcanse as s\u00faas posici\u00f3ns no xenoma. A etiquetaxe de sondas pode realizarse usando un cebado aleatorio ou a traslaci\u00f3n de amosega para incorporar biotina ou digoxixenina.\nPreparaci\u00f3n dos tecidos, hibridaci\u00f3n de sondas e detecci\u00f3n.\nPara que a CISH funcione optimamente, os cromosomas deben estar en interfase ou metafase. As mostras de tecidos est\u00e1n adheridas con seguridade a unha superficie, que adoita ser un portaobxectos de cristal, con parafina. As mostras de tecidos deben despois lavarse e quentarse varias veces para eliminar toda a parafina antes do paso de hibridaci\u00f3n. Despois disto, a mostra som\u00e9tese a unha dixesti\u00f3n con pepsina para asegurarse de que a diana \u00e9 accesible. Como paso final, eng\u00e1dense de 10 a 20 \u03bcL de sonda, a mostra c\u00fabrese cun cubreobxectos que se sela con cemento goma, e despois o portaobxectos qu\u00e9ntase a 97\u00a0\u00b0C durante 5\u201310 minutos para desnaturalizar o ADN. O portaobxectos sit\u00faase despois nun forno a 37\u00a0\u00b0C durante toda a noite, polo que a sonda pode hibridarse. Ao d\u00eda seguinte, a mostra \u00e9 lavada e apl\u00edcase un bloqueador para sitios de uni\u00f3n a prote\u00ednas non espec\u00edficas. Se se vai usar a peroxidase do ravo picante (HRP, \"horseradish peroxydase\"), a mostra debe ser incubada en per\u00f3xido de hidr\u00f3xeno para suprimir a actividade de peroxidase end\u00f3xena. Se se utilizou a digoxixenina como etiqueta da sonda, apl\u00edcase un anticorpo primario de fluoresce\u00edna anti-digoxixenina seguido dun anticorpo secundario anti-fluoresce\u00edna conxugado con HRP. Se se utilizou a biotina como etiqueta da sonda, primeiro deben bloquearse os sitios de uni\u00f3n non espec\u00edficos utilizando seroalbumina bovina (BSA). Despois, util\u00edzase para a detecci\u00f3n unha estreptavidina conxugada a HRP. Despois a HRP converte a diaminobencidina (DAB) nun produto marr\u00f3n insoluble, que pode ser detectado nun microscopio de campo brillante a 40-60 aumentos. Pode utilizarse unha contratinguidura como a hematoxilina e eosina para facer o produto m\u00e1is visible.\nComparaci\u00f3n con outras t\u00e9cnicas.\nComparaci\u00f3n coa FISH.\nA FISH consid\u00e9rase a t\u00e9cnica est\u00e1ndar para a detecci\u00f3n de anormalidades cromos\u00f3micas porque \u00e9 moi sensible e ten unha alta resoluci\u00f3n. Outras t\u00e9cnicas que se desenvolveron para detectar anormalidades cromos\u00f3micas son comparadas xeralmente coa sensibilidade e especificidade da FISH para ver se est\u00e1n ao mesmo nivel. Por exemplo, comparada coa FISH, a CISH ten unha sensibilidade do 97,5% e unha especificidade do 94% para a detecci\u00f3n da amplificaci\u00f3n do xene HER-2/neu. A taxa de concordancia entre a FISH e a CISH era do 94,8%, o que indica que a CISH \u00e9 unha t\u00e9cnica comparable \u00e1 FISH. A maior\u00eda das demais fontes concordan e informan dunha prestaci\u00f3n case igual nos ensaios de amplificaci\u00f3n de xenes da FISH e a CISH. Por\u00e9n, \u00e1s veces a CISH mostra unha baixa sensibilidade para amplificaci\u00f3ns de baixo nivel.\nA CISH ten algunhas vantaxes sobre a FISH nos reactivos e o equipamento que hai que usar. Como se sinalou antes, a CISH \u00e9 moito m\u00e1is barata e doada de usar porque usa microscopios de campo brillante en vez de microscopios de fluorescencia. Ademais, os reactivos para CISH son m\u00e1is estables que os reactivos para FISH, polo que \u00e9 posible para almacenar as mostras e examinar a mesma mostra moitas veces. Os reactivos para FISH difum\u00ednanse co tempo debido ao fotoblanqueo, polo que unha mostra s\u00f3 se pode examinar unha vez. Ademais dos caros microsocopios de fluorescencia, a FISH tam\u00e9n require unha c\u00e1mara dixital de alta resoluci\u00f3n para capturar micrograf\u00edas da mostra antes de que se difumine a fluorescencia. Outra vantaxe de usar un microscopio de campo brillante \u00e9 que a mostra de tecido ou c\u00e9lula pode visualizarse enteira por medio da CISH, mentres que a morfolox\u00eda da c\u00e9lula \u00e9 dif\u00edcil de estimar usando a microscopia de fluorescencia na FISH.\nA CISH tam\u00e9n se diferencia da FISH nas sondas que usa e no m\u00e9todo global. Hai moitos tipos de sondas para FISH dispo\u00f1ibles, como sondas de repetici\u00f3ns, sondas que detectan xenes espec\u00edficos ou tel\u00f3meros e sondas que detectan anormalidades cromos\u00f3micas. En contraste, hai unha variedade limitada de sondas para CISH dispo\u00f1ibles comercialmente, inclu\u00edndo as sondas que se unen ao centr\u00f3mero dos cromosomas 3, 7, 8, 9, 10, 11, 17, 18, X e Y as\u00ed como sondas espec\u00edficas para xenes relacionados co cancro, como HER-2, EGFR, MYC e TOP2A. Malia a limitada variedade de sondas para CISH dispo\u00f1ibles, son xeralmente m\u00e1is custosas que as sondas para FISH. Con respecto ao m\u00e9todo global, a FISH pode realizarse usando etiquetaxe directa (os fluorocromos son unidos \u00e1s sondas) ou indirecta (as sondas son etiquetadas con biotina ou digoxixenina, que son detectadas usando estreptavidina etiquetada fluorescentemente ou anticorpos, respectivamente). A CISH real\u00edzase usando etiquetaxde indirecta na cal os anticorpos ou a estreptavidina son conxugadas con enzimas como a peroxidase do ravo picante (HRP) ou a fosfatase alcalina (AP).\nComparaci\u00f3n coa inmunohistoqu\u00edmica.\nA CISH e a inmunohistoqu\u00edmica son similares porque ambas se usan para o mesmo prop\u00f3sito (principalmente detectar a amplificaci\u00f3n de HER-2/neu) e ambas usan encimas de restrici\u00f3n (HRP/AP) para medir dita amplificaci\u00f3n. Por\u00e9n, a CISH e a inmunohistoqu\u00edmica son diferentes en que esta \u00faltima mide a expresi\u00f3n de prote\u00ednas, mentres que a CISH mide a amplificaci\u00f3n do ADN. Esta diferenza \u00e9 especialmente \u00fatil para o HER-2/neu porque se observou que a amplificacion deste xene ten m\u00e1is valor para o progn\u00f3stico que a expresi\u00f3n de prote\u00ednas.\nUnha desvantaxe da inmunohistoqu\u00edmica \u00e9 que non \u00e9 posible identificar resultados de falso negativo e falso positivo. Na CISH, se non hai sinal para a sonda de referencia, o ensaio falla.\nPara a sobreexpresi\u00f3n de prote\u00ednas/amplificaci\u00f3n x\u00e9nica altas e baixas, a CISH e a inmunohistoqu\u00edmica mostran unha concordancia de aproximadamente o 86% e o 89%, respectivamente. Mostrouse que os anticorpos monoclonais son mellores que os anticorpos policlonais para a detecci\u00f3n en inmunohistoqu\u00edmica ou en CISH , xa que se unen m\u00e1is especificamente, o que causa unha maior taxa de concordancia.\nPara sobreexpresi\u00f3n de prote\u00ednas/amlificaci\u00f3n x\u00e9nica medias a concordancia var\u00eda, pero \u00e9 maior cando se usan anticorpos monoclonais que cando se usan os anticorpos policlonais. A concordancia variable d\u00e9bese ao feito de que a amplificaci\u00f3n x\u00e9nica non se correlaciona estritamente coa expresi\u00f3n de prote\u00ednas e a que a heteroxeneidade de tumores pode facer dif\u00edcil detectar a sobreexpresi\u00f3n de prote\u00ednas nun tecido.\nAplicaci\u00f3ns m\u00e9dicas.\nA CISH apl\u00edcase frecuentemente para avaliar a amplificaci\u00f3n x\u00e9nica, como o status HER-2/neu en mostras de cancro de mama. A amplificaci\u00f3n HER-2/neu est\u00e1 asociada cunha maior mortalidade, maior taxa de recorrencia e peor progn\u00f3stico no cancro de mama. O anticorpo monoclonal trastuzumab \u00e9 un bloqueador de receptor que probou ser clinicamente moi efectivo en tumores con sobreexpresi\u00f3n de HER-2/neu. Por tanto, \u00e9 esencial determinar o status do receptor antes de comezar o tratamento contra o cancro.\nA CISH tam\u00e9n se usa para a detecci\u00f3n de rearranxos e fusi\u00f3ns cromos\u00f3micas, como a fusi\u00f3n do dominio ALK tirosina quinase co promotor e a rexi\u00f3n 5\u2019 de EML4 no cancro de pulm\u00f3n. Os tumores ALK-positivos son un subgrupo clinicamente relevante, xa que poden ser tratados con moita efectividade co inhibidor de ALK crizotinib.\nAdemais de en cancros, a CISH tam\u00e9n \u00e9 \u00fatil para detectar as infecci\u00f3ns por papilomavirus humano.\nVariaci\u00f3ns.\nHibridaci\u00f3n in situ potenciada por prata (SISH).\nA hibridaci\u00f3n in situ potenciada por prata (ou SISH, do ingl\u00e9s \"silver-enhanced in situ hibridization\") utiliza un m\u00e9todo similar ao da CISH, pero o produto final \u00e9 un precipitado de prata en vez dun produto marr\u00f3n. Neste m\u00e9todo, unha sonda etiquetada con dinitrofenol (DNP) \u00fanese \u00e1 secuencia diana. Despois eng\u00e1dese un anticorpo primario anti-DNP seguido dun anticorpo secundario conxugado \u00e1 HRP. Seguidamente eng\u00e1dense acetato de prata, hidroquinona e per\u00f3xido de hidr\u00f3xeno ao anticorpo secundario e a HRP cataliza a poiymerizaci\u00f3n da prata en presenza de per\u00f3xido de hidr\u00f3xeno. O metal prata queda depositado no n\u00facleo da c\u00e9lula. A amplificaci\u00f3n de HER-2/neu vese como puntos negros.\nDuoCISH.\nDuoCISH \u00e9 unha variante da CISH que permite usar d\u00faas sondas diferentes no mesmo portaobxectos. \u00c9 unha t\u00e9cnica ben establecida para a detecci\u00f3n da amplificaci\u00f3n HER-2/neu incluso se \u00e1s veces se informa que \u00e9 menos efectiva que a FISH. Nesta t\u00e9cnica, unha sonda \u00fanese \u00e1 referencia, a cal, no caso da detecci\u00f3n da amplificaci\u00f3n de HER-2/neu, \u00e9 CEN17 (o centr\u00f3mero do cromosoma 17), mentres que a outra sonda \u00fanese \u00e1 secuencia diana, a cal \u00e9 HER-2/neu. DuoCISH combina a FISH e a CISH porque converte sinais das sondas da FISH en substratos cromox\u00e9nicos. Funciona base\u00e1ndose no principio de que a tinguidura de cianina azul \u00e9 un substrato para a HRP e a tinguidura vermella \u00e9 un substrato para a AP. Por exemplo, os sinais de isotiocianato de fluoresce\u00edna (FITC) verde son convertidos en precipitados cromox\u00e9nicos azuis por medio de anticorpos anti-FITC conxugados coa HRP, e os sinais de Texas Red son convertidos en precipitados cromox\u00e9nicos vermellos por medio dun anticorpo anti-Texas Red conxugado \u00e1 AP. Unha vantaxe do DuoCISH \u00e9 que \u00e9 posible distinguir entre a aneuplod\u00eda cromos\u00f3mica e a amplificaci\u00f3n x\u00e9nica, xa que o xene de referencia ser\u00e1 tam\u00e9n amplificado en aneuploid\u00eda, pero non na detecci\u00f3n da amplificaci\u00f3n x\u00e9nica."}
{"id": "458091", "revid": "27155", "url": "https://gl.wikipedia.org/wiki?curid=458091", "title": "CISH", "text": ""}
{"id": "458094", "revid": "89787", "url": "https://gl.wikipedia.org/wiki?curid=458094", "title": "Esteban Navarro", "text": "Esteban Navarro Soriano, nado en Moratalla (Murcia) en 1965, \u00e9 un escritor espa\u00f1ol de novela negra e novela polic\u00edaca. Considerado por Random House como un dos grandes nomes da novela negra espa\u00f1ola. Foi axente de polic\u00eda desde o ano 1994 at\u00e9 o 2018.\nTraxectoria.\nNavarro impartiu clases de literatura na Escola Canaria de Creaci\u00f3n Literaria desde o ano 2011 at\u00e9 o 2013. Fundou e organizou o Concurso literario polic\u00eda e cultura (Espa\u00f1a). Colabora na organizaci\u00f3n do Festival Arag\u00f3n Negro nas actividades convocadas na cidade de Huesca. Amazon reco\u00f1eceuno como un dos autores pioneiros do libro electr\u00f3nico e considerado o creador do termo Xeraci\u00f3n Kindle. En xaneiro do ano 2013, a s\u00faa novela \"La noche de los peones\", quedou entre o seis finalistas elixidos que optaban ao Premio Nadal. Ese mesmo ano foi distinguido pola Xefatura Superior de Arag\u00f3n por prestixiar o Corpo Nacional de Polic\u00eda."}
{"id": "458095", "revid": "89787", "url": "https://gl.wikipedia.org/wiki?curid=458095", "title": "Luz de Mafasca", "text": "A luz de Mafasca ou Luz do Carneiro \u00e9 unha lenda de orixe canaria, con especial influencia en Fuerteventura. O fen\u00f3meno lum\u00ednico rep\u00edtese noutras zonas do arquip\u00e9lago como Gran Canaria, A Palma, Tenerife ou A Gomera, onde rexistraron varias manifestaci\u00f3ns.\nCaracter\u00edsticas.\nA Luz de Mafasca consiste, segundo os que a viron, nun gromo luminoso, que pode ser de distintas cores, segundo o espectador, como azul, amarelo, verde ou vermello, similar \u00e1 visi\u00f3n da cabicha dun cigarro na escuridade.\nFen\u00f3meno.\nA luz de Mafasca \u00e9 unha luz, probablemente producida por alg\u00fan fen\u00f3meno natural, que se aparece sobre todo nas noites escuras e silenciosas. A luz \u00e9 pequena, pero \u00e1s veces pode alcanzar grandes dimensi\u00f3ns durante uns segundos, para recuperar de novo o seu tama\u00f1o. Despr\u00e1zase de forma aparentemente intelixente, subindo e baixando e pode manterse est\u00e1tica no aire ou acelerar, de s\u00fapeto. Nas posibles explicaci\u00f3ns desc\u00e1rtase que sexa alg\u00fan tipo de L\u00e1ser, xa que a orixe da lenda data de moitos s\u00e9culos atr\u00e1s.\nLenda.\nA lenda da luz de Mafasca \u00e9 orixinal de Fuerteventura, que consiste nun gromo luminoso de distintas cores que ven na escuridade.\nCando comezaron a xuntar a le\u00f1a necesaria para preparar o lume, entre os restos recolleitos acharon unha pequena cruz de madeira. Os pastores co\u00f1ec\u00edan que en Fuerteventura \u00e9 costume colocar unha cruz no lugar onde falece unha persoa, pero coa fame que ti\u00f1an fixeron caso omiso desa tradici\u00f3n e utilizaron a cruz para alimentar o lume.\nPero, segundo a lenda, cando as chamas comezaron a consumir a cruz de madeira, de entre as cinzas xurdiu unha estra\u00f1a luz que saltaba dun lado cara a outro, coma se tivese vida propia. Os pastores, asustados, correron afast\u00e1ndose daquel obxecto luminoso que para eles non era outra cousa que a alma do defunto para o cal cravaran aquela cruz.\nDesde ent\u00f3n prod\u00facense estes fen\u00f3menos nas noites silenciosas e escuras tanto en Fuerteventura como nas demais illas no arquip\u00e9lago canario."}
{"id": "458132", "revid": "98629", "url": "https://gl.wikipedia.org/wiki?curid=458132", "title": "Alo\u00efss Heiss", "text": "Alo\u00efss Mathieu Heiss, nado en Par\u00eds o 8 de xaneiro de 1820 e finado en Aulnay, no departamento de Sena-San Denis o 20 de maio de 1893, foi un numism\u00e1tico franc\u00e9s especializado nas moedas do Renacemento e na moeda antiga e medieval de Espa\u00f1a.\nHeiss \u00e9 o autor de tres obras fundamentais para o estudo da numism\u00e1tica antiga e medieval espa\u00f1ola: a primeira delas \u00e9 \"Descripci\u00f3n general de las monedas hispano-cristianas desde la invasi\u00f3n de los Arabes\", publicada en castel\u00e1n en Madrid en tres volumes entre 1865 e 1869 e que mereceu o reco\u00f1ecemento do Instituto de Francia en 1867; a segunda, publicada en Par\u00eds en 1870, leva por t\u00edtulo \"Description g\u00e9n\u00e9rale des monnaies antiques de l'Espagne\"; e a terceira \u00e9 \"Description g\u00e9n\u00e9rale des monnaies des rois wisigoths d'Espagne\", publicada tam\u00e9n en Par\u00eds en 1872. Outra das s\u00faas obras de referencia, sobre a medall\u00edstica renacentista, \u00e9 \"Les Medailleurs de la Renaissance\", publicada en Par\u00eds en nove volumes entre 1881 e 1892.\nHeiss era membro da Sociedade Francesa de Numism\u00e1tica e Arqueolox\u00eda, da que foi secretario xeral e vicepresidente (elixido en xaneiro de 1870), e tam\u00e9n da Sociedade da Historia de Par\u00eds e da Illa de Francia, desde 1874 ata a s\u00faa morte, ademais de membro estranxeiro da Real Academia da Historia, de Madrid.\nPublicaci\u00f3ns.\nEstas son as obras numism\u00e1ticas de Alo\u00efs Heiss."}
{"id": "458133", "revid": "65337", "url": "https://gl.wikipedia.org/wiki?curid=458133", "title": "Aloiss Heiss", "text": ""}
{"id": "458159", "revid": "89787", "url": "https://gl.wikipedia.org/wiki?curid=458159", "title": "Ciberfeminismo", "text": "O ciberfeminismo \u00e9 o termo usado para definir a fusi\u00f3n entre o ciberespazo e o feminismo, e \u00fasase para enmarcar o traballo, as reflexi\u00f3ns e as an\u00e1lises das tecnolox\u00edas da informaci\u00f3n e comunicaci\u00f3n desde a perspectiva feminista.\nEsta corrente xurdiu nos anos 90 e identif\u00edcase tanto co activismo social e pol\u00edtico como coas representaci\u00f3ns art\u00edsticas. As precursoras foron o grupo de artistas australianas VNS Matrix, inspiradas na net-art e na fil\u00f3sofa brit\u00e1nica Sadie Plant.\nEn 1997, celebrouse a Primeira Internacional Ciberfeminista en Alema\u00f1a e acordouse non definir o termo \"ciberfeminismo\". A cambio escribiron as 100-Ant\u00edteses para rexistrar o que non era o ciberfeminismo.\nO ciberfeminismo converteuse nun medio para difundir arte, teor\u00eda e pol\u00edtica. Un espazo que facilita os v\u00ednculos a nivel mundial, difunde reivindicaci\u00f3ns e denuncias e pode converterse nunha ferramenta para coordinar estratexias e acci\u00f3ns para derrocar os piares do patriarcado moderno.\nHistoria do termo.\nAntecedentes.\nO espazo cibern\u00e9tico, a trav\u00e9s de todas as plataformas de comunicaci\u00f3n, informaci\u00f3n e investigaci\u00f3n, converteuse nunha realidade coti\u00e1 que cambiou a nosa forma de relacionarnos, traballar e divertirnos.\nA fil\u00f3sofa americana Donna Haraway no seu recompilatorio de traballos \"Ciencia, cyborgs e mulleres\" (1978-1989), elabora unha reformulaci\u00f3n da posici\u00f3n feminista que se achega \u00e1 filosof\u00eda e \u00e1 ciencia, elaborando un discurso profundo, enriquecedor e liberador dos debates de persecuci\u00f3n na dicotom\u00eda igualdade-diferenza.\nConcretamente, Haraway, no seu cl\u00e1sico \"Manifesto Cyborg\" (1991), identifica un novo tipo de feminismo, a\u00ednda que nunca reclamou o termo \"ciberfeminismo\". A idea que Donna prop\u00f3n \u00e9 o concepto de cyborg, que esvaece os l\u00edmites entre as persoas e as m\u00e1quinas, as\u00ed que haber\u00eda unha diferenza entre homes e mulleres abrindo un cami\u00f1o m\u00e1is al\u00f3 dos x\u00e9neros.\nInicios.\nO ciberfeminismo \u00e9 un movemento recente, os seus inicios son en 1991, pola v\u00eda dun grupo de mulleres que te\u00f1en unha relaci\u00f3n no mundo dos videoxogos e das tecnolox\u00edas, VNS (VeNuS) Matrix , composto por catro mulleres, Jhosephine Strarrs, Juliane Pierce, Francesda da Rimini e Virginia Barrat, coa decisi\u00f3n de experimentar coa arte e a teor\u00eda do feminismo franc\u00e9s. O obxectivo principal era investigar e descifrar as narraci\u00f3ns de dominaci\u00f3n e control que rodeaban a tecnolox\u00eda, para estudar a construci\u00f3n social do espazo, a identidade xen\u00e9rica e sexual, a sexualidade no ciberespazo e as\u00ed romper a situaci\u00f3n de desigualdade das mulleres.\nDende o inicio, considerouse un movemento con desacordos que, xunto coas distintas posici\u00f3ns, \u00e1s veces contraditorias, limitou a li\u00f1a de investigaci\u00f3n e o seu reco\u00f1ecemento.\nA primeira acci\u00f3n do movemento foi a creaci\u00f3n do grupo de traballo e a experimentaci\u00f3n coa que xurdiu o primeiro texto/traballo chamado: \"Cibermanifesto para o s\u00e9culo XXI\" e publicou m\u00e1is tarde o \"Manifiesto de la Zorra mutante\". Os dous primeiros escritos fix\u00e9ronse en homenaxe a Donna Haraway e o seu concepto de Cyborg.\nAo longo do tempo, varios grupos de intelectuais e feministas adher\u00edronse ao ciberfeminismo observando que as s\u00faas premisas eran un xeito de responder \u00e1 cultura popular dos videoxogos, a Internet e \u00e1 noci\u00f3n de cyberpunk.\nPrimeira Internacional Ciberfeminista.\nA expansi\u00f3n do ciberfeminismo chega m\u00e1is concretamente a Europa o 20 de setembro de 1997. Ese d\u00eda celebrouse a Primeira Internacional Ciberfaminista en Documenta X, un concrego internacional de arte contempor\u00e1nea en Kassel, Alema\u00f1a.\nO grupo Old Boys Network foi un elemento clave na organizaci\u00f3n da reuni\u00f3n. Este grupo de traballo estaba composto por seis mulleres en consulta en li\u00f1a coas participantes, o que permitiu que o traballo fose colaborativo. A suma das participantes e das directrices do grupo OBN (Old Boys Network) reuniu a trinta mulleres moi diversas de m\u00e1is de oito pa\u00edses diferentes, con diversas situaci\u00f3ns econ\u00f3micas, profesionais e pol\u00edticas.\nAs preocupaci\u00f3ns centrais da Primeira Internacional Ciberfeminista foron definir o que \u00e9 o ciberfeminismo, que achega \u00e1 sociedade e cales son os seus principais obxectivos no campo das TIC. Unha vez rematada a reuni\u00f3n de Kassel e redactadas as conclusi\u00f3ns, elaborouse o texto clave para entender o que \u00e9 o ciberfeminismo e cales son as s\u00faas propostas. Ante a imposibilidade de definilo, xa que \u00e9 un movemento moi diverso e cambiante, elab\u00f3rase un texto composto de cen ant\u00edteses explicativas do que non \u00e9 ciberfeminismo.\nMarco ideol\u00f3xico e obxectivos.\nO territorio do ciberfeminismo \u00e9 moi extenso e ten como obxectivo loitar contra o ciberespazo e a educaci\u00f3n, para combater todos os espazos onde as mulleres est\u00e1n exclu\u00eddas das posici\u00f3ns de poder dentro da tecnocultura. Dada a informaci\u00f3n proporcionada polo sistema, mensaxes con estereotipos culturais, pol\u00edticos e sexuais tradicionais, este movemento reivindica a apropiaci\u00f3n das novas tecnolox\u00edas para crear unha identidade pol\u00edtica alternativa.\nAs investigaci\u00f3ns que comparan as diferenzas entre mulleres e homes no acceso \u00e1s TIC son numerosas. Con todo, as perspectivas feministas defenden a necesidade de prestar atenci\u00f3n non s\u00f3 ao acceso \u00e1s tecnolox\u00edas, sen\u00f3n tam\u00e9n ao dese\u00f1o e \u00e1s relaci\u00f3ns sociais que se constr\u00faen nas redes. Desde esta perspectiva, o x\u00e9nero \u00e9 parte integrante da produci\u00f3n tecnol\u00f3xica."}
{"id": "458160", "revid": "56817", "url": "https://gl.wikipedia.org/wiki?curid=458160", "title": "O xard\u00edn", "text": "O xard\u00edn (en ) \u00e9 unha novela e obra de teatro de Marguerite Duras publicada o 6 de setembro de 1955 por Gallimard. Como obra de teatro, foi representada cunha versi\u00f3n acurtada o 17 de setembro de 1957 no Studio des Champs-Elys\u00e9es, a cal foi representada en 1961 no Th\u00e9\u00e2tre des Mathurins.\nFoi traducido \u00f3 galego por Valent\u00edn Arias e foi publicado por Edici\u00f3ns Xerais no ano 1989, na colecci\u00f3n \"Grandes do noso tempo\"."}
{"id": "458161", "revid": "23204", "url": "https://gl.wikipedia.org/wiki?curid=458161", "title": "Le Square", "text": ""}
{"id": "458163", "revid": "56817", "url": "https://gl.wikipedia.org/wiki?curid=458163", "title": "Marina Chiavegatto", "text": "Marina Chiavegatto, nada no Brasil, \u00e9 unha xornalista e directora de cinema galego.\nTraxectoria.\nTraballou como xornalista en varios medios de comunicaci\u00f3n nacionais e internacionais, no audiovisual e na comunicaci\u00f3n dixital."}
{"id": "458165", "revid": "89787", "url": "https://gl.wikipedia.org/wiki?curid=458165", "title": "Ao voso gusto", "text": "Ao voso gusto (en ) \u00e9 unha obra de comedia pastoral de William Shakespeare que foi escrita en 1599 e foi publicada por vez primeira por First Folio en 1623. A primeira representaci\u00f3n da obra \u00e9 incerta, mais suxeriuse como a m\u00e1is posible a realizada en Wilton House en 1603.\n\"Ao voso gusto\" conta a historia da heroina Rosalinda e a s\u00faa fuxida no xu\u00edzo do seu t\u00edo, acompa\u00f1ada pola s\u00faa curm\u00e1 Celia, para atopar seguridade e o amor no bosque de Arden. No bosque, at\u00f3panse con gran variedade de personaxes, destacando o melanc\u00f3lico viaxeiro Jaques, quen sabe moitos dos famosos discursos de Shakespeare (como \"All the world's a stage\", \"too much of a good thing\" e \"A fool! A fool! I met a fool in the forest\"). Jaques achega un marcado contraste respecto dos outros personaxes da obra, sempre observando e sorteando as dificultades da vida no pa\u00eds.\nHistoricamente, a resposta da cr\u00edtica foi variada, considerando a obra alg\u00fans cr\u00edticos como un traballo de gran m\u00e9rito a\u00ednda que de menos calidade que outros traballos de Shakespeare. A obra segue sendo unha das favoritas entre o p\u00fablico e foi adaptada para a radio, o cinema e o teatro musical. A peza \u00e9 considerada a favorita de famosos actores e actrices anglosax\u00f3ns de teatro de cinema, como Vanessa Redgrave, Juliet Stevenson, Maggie Smith, Rebecca Hall, Helen Mirren e Patti LuPone no papel de Rosalinda e Alan Rickman, Stephen Spinella, Kevin Kline, Stephen Dillane e Ellen Burstyn no papel de Jaques.\nFoi traducido \u00f3 galego por Miguel P\u00e9rez Romero e foi publicado por Edici\u00f3ns Laiovento no ano 2019."}
{"id": "458166", "revid": "23204", "url": "https://gl.wikipedia.org/wiki?curid=458166", "title": "As You Like It", "text": ""}
{"id": "458167", "revid": "17467", "url": "https://gl.wikipedia.org/wiki?curid=458167", "title": "Chis Oliveira", "text": ""}
{"id": "458169", "revid": "89787", "url": "https://gl.wikipedia.org/wiki?curid=458169", "title": "Medida por medida", "text": "Medida por medida (en ) \u00e9 unha obra de teatro de William Shakespeare, que se cre foi escrita en 1603 ou 1604. Orixinalmente publicada en \"First Folio\" de 1623, onde foi clasificada como unha comedia, a primeira representaci\u00f3n da obra produciuse en 1604. Os principais temas da obra son a xustiza, a \"mortalidad e a misericordia en Viena\", e a dicotom\u00eda entre a corrupci\u00f3n e a pureza: \"alg\u00fans \u00e1lzanse polo pecado, e outros caen pola virtude\". A misericordia e a virtude prevalecen, xa que a obra non remata traxicamente, coa compaix\u00f3n e o perd\u00f3n exercidos no remate da produci\u00f3n. A\u00ednda que a obra se centra na xustiza en termos xerais, a escena final ilustra o que Shakespeare esperaba da xustiza moral respecto dunha xustiza civil estrita: alg\u00fans dos personaxes reciben comprensi\u00f3n e clemencia no canto dun castigo severo \u00f3 que, segundo a lei, poder\u00edan ter sido sentenciados. \"Medida por medida\" \u00e9 chamada unha das \"obras de problemas\" de Shakespeare. Comtin\u00faa a ser clasificada como unha comedia, a\u00ednda que unha escura, xa que o seu ton pode desafiar estas expectativas.\nFoi traducido \u00f3 galego por Miguel P\u00e9rez Romero e foi publicado por Edici\u00f3ns Laiovento no ano 2019."}
{"id": "458170", "revid": "23204", "url": "https://gl.wikipedia.org/wiki?curid=458170", "title": "Measure for Measure", "text": ""}
{"id": "458172", "revid": "5608877", "url": "https://gl.wikipedia.org/wiki?curid=458172", "title": "O rei Lear", "text": "O rei Lear (en ) \u00e9 unha obra escrita por William Shakespeare. Amosa o gradual descenso \u00e1 tolemia da personaxe do t\u00edtulo, despois de que decidise dividir o seu reino entre as s\u00faas fillas e os seus esposos, o cal sup\u00f3n tr\u00e1xicas consecuencias para todos. Derivada da lenda de Leir da Breta\u00f1a, un rei celta mitol\u00f3xico da Breta\u00f1a prerromana, a obra foi amplamente adaptada \u00f3 teatro e \u00f3 cinema.\nFoi traducido \u00f3 galego por C\u00e1ndido Paz\u00f3 Gonz\u00e1lez e Eduardo Alonso en 1998 baixo o t\u00edtulo \"Rei Lear\", sendo publicado por Edici\u00f3ns Xerais. No 2003, foi traducido por Miguel P\u00e9rez Romero co t\u00edtulo \"O rei Lear\" e foi publicado pola Editorial Galaxia."}
{"id": "458173", "revid": "23204", "url": "https://gl.wikipedia.org/wiki?curid=458173", "title": "King Lear", "text": ""}
{"id": "458174", "revid": "23204", "url": "https://gl.wikipedia.org/wiki?curid=458174", "title": "Rei Lear", "text": ""}
{"id": "458176", "revid": "83328", "url": "https://gl.wikipedia.org/wiki?curid=458176", "title": "Nuria Varela", "text": "Nuria Varela pode referirse a:"}
{"id": "458177", "revid": "23204", "url": "https://gl.wikipedia.org/wiki?curid=458177", "title": "A Midsummer Night's Dream", "text": ""}
{"id": "458178", "revid": "23204", "url": "https://gl.wikipedia.org/wiki?curid=458178", "title": "A traxedia de Macbeth", "text": ""}
{"id": "458179", "revid": "5863", "url": "https://gl.wikipedia.org/wiki?curid=458179", "title": "O mercader de Venecia", "text": "O mercader de Venecia (en ) \u00e9 unha obra de teatro do s\u00e9culo XVI escrita por William Shakespeare. Conta a historia dun mercador de Venecia (Antonio) que debe incumprir un pr\u00e9stamo concedido polo xudeu Shylock. P\u00e9nsase que puido ser escrito entre 1596 e 1599. Malia que inicialmente foi clasificada como unha comedia no First Folio e comparte certos trazos coas outras comedias rom\u00e1nticas de Shakespeare, a obra \u00e9 lembrada polas s\u00faas escenas dram\u00e1ticas, e \u00e9 reco\u00f1ecida por Shylock e o seu famoso discurso \"Hath not a Jew eyes?\" sobre a humanidade. Tam\u00e9n salienta o discurso de Portia sobre \"the quality of mercy\". O cr\u00edtico Harold Bloom considerou a obra unha das grandes comedias de Shakespeare.\nFoi traducida \u00f3 galego por Miguel P\u00e9rez Romero e foi publicada pola Conseller\u00eda da Presidencia e Administraci\u00f3n P\u00fablica no ano 1989."}
{"id": "458181", "revid": "23204", "url": "https://gl.wikipedia.org/wiki?curid=458181", "title": "The Merchant of Venice", "text": ""}
{"id": "458184", "revid": "1131", "url": "https://gl.wikipedia.org/wiki?curid=458184", "title": "A tempestade", "text": "A tempestade (en ) \u00e9 unha obra de teatro de William Shakespeare, probablemente escrita arredor dos anos 1610 ou 1611, e crese que foi unha das \u00faltimas obras que Shakespeare escribiu s\u00f3.\nTrama.\nLogo da primeira escena, que ten lugar nun barco no medio do mar durante unha tempestade, o resto da historia est\u00e1 ambientada nunha illa remota, onde o bruxo Prospero, unha personaxe complexa e contraditoria, vive coa s\u00faa filla Miranda, e os seus dous servos: Caliban, unha figura salvaxe e monstruosa, e Ariel, un esp\u00edrito. A obra cont\u00e9n m\u00fasica e canci\u00f3ns que evocan o esp\u00edrito de encantamento da illa. Explora temas como a maxia,a traiz\u00f3n, a vinganza e a familia. No acto catro, unha voda enmascarada serve para facer unha obra dentro da obra, e contrib\u00fae no espect\u00e1culo, na alegor\u00eda e nunha linguaxe elevada.\nMalia que \"A tempestade\" \u00e9 clasificada en First Folio como a primeira das comedias de Shakespeare, cont\u00e9n \u00e1 vez temas tr\u00e1xicos e c\u00f3micos, e a cr\u00edtica moderna creou unha categor\u00eda de romance para esta e outras das \u00faltimas obras de Shakespeare. \"A tempestade\" foi suxeito de diversas interpretaci\u00f3ns, entre as cales est\u00e1n os que a consideran unha f\u00e1bula da arte e da creaci\u00f3n, con Prospero representando a Shakespeare, e a renuncia de Prospero \u00e1 maxia como a despedida de Shakespeare dos escenarios. Tam\u00e9n hai quen interpreta que \u00e9 unha alegor\u00eda do colonizador europeo na conquista de terras estranxeiras.\nEdici\u00f3ns.\nEn 2003 Editorial Galaxia publicou a traduci\u00f3n \u00f3 galego de Miguel P\u00e9rez Romero ."}
{"id": "458185", "revid": "23204", "url": "https://gl.wikipedia.org/wiki?curid=458185", "title": "The Tempest", "text": ""}
{"id": "458187", "revid": "63181", "url": "https://gl.wikipedia.org/wiki?curid=458187", "title": "Joroinen", "text": "Joroinen (en sueco \"Jorois\") \u00e9 un municipio de Finlandia situado na rexi\u00f3n de Savonia do Sur. En 2018 a s\u00faa poboaci\u00f3n era de 4\u00a0820\u00a0habitantes. A superficie do termo municipal \u00e9 de 711,76\u00a0km2, dos cales 136,64\u00a0km2 son auga. O concello ten unha densidade de poboaci\u00f3n de 8,38\u00a0hab./km\u00b2.\nHein\u00e4vesi limita cos municipios de Juva, Pieks\u00e4m\u00e4ki, Rantasalmi, Lepp\u00e4virta e Varkaus, estes dous \u00faltimos pertencentes \u00e1 rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "458189", "revid": "127505", "url": "https://gl.wikipedia.org/wiki?curid=458189", "title": "Peter Behrens", "text": "Peter Behrens, nado en Hamburgo o 14 de abril de 1868 e finado en Berl\u00edn o 27 de febreiro de 1940 foi un arquitecto e dese\u00f1ador alem\u00e1n. Foi importante no movemento moderno, e varios l\u00edderes do movemento (inclu\u00eddos Ludwig Mies van der Rohe, Le Corbusier e Walter Gropius) traballaron para el nas primeiras etapas das s\u00faas carreiras.\nTraxectoria.\nBehrens asistiu ao Christianeum Hamburg dende setembro de 1877 ata a pascua de 1882. Estudou pintura no seu Hamburgo natal, ademais de en D\u00fcsseldorf e Karlsruhe, dende 1886 a 1889. En 1890, casou con Lilly Kramer e mudouse a M\u00fanic. Ao principio, traballou como pintor, ilustrado e encadernador de xeito artesano. Frecuentou os c\u00edrculos bohemios e interesouse en materias relacionadas cos estilos de vida da reforma. En 1899 aceptou a invitaci\u00f3n do Gran Duque Ernst-Ludwig de Hesse para ser o segundo membro da s\u00faa recentemente inaugurada Colonia de Artistas de Darmstadt, onde Behrens constru\u00edu a s\u00faa propia e concibiu completamente todo o seu interior (mobiliario, toallas, pinturas, menaxe...). O edificio da s\u00faa casa est\u00e1 considerada o punto decisivo da s\u00faa vida, cando abandonou os c\u00edrculos art\u00edsticos de M\u00fanic e cambiou dende Jugendstil cara a un estilo de dese\u00f1o sobrio e austero.\nFoi un dos l\u00edderes da reforma arquitect\u00f3nica no cambio de s\u00e9culo e foi un gran dese\u00f1ador de f\u00e1bricas e edificios de oficinas de ladrillo, aceiro e cristal. En 1903, Behrens foi nomeado director da Kunstgewerbeschule en D\u00fcsseldorf, onde estableceu reformas de \u00e9xito. En 1907, Behrens e outras dez persoas (Hermann Muthesius, Theodor Fischer, Josef Hoffmann, Joseph Maria Olbrich, Bruno Paul, Richard Riemerschmid, Fritz Schumacher entre outros), ademais de doce compa\u00f1\u00edas, xunt\u00e1ronse para crear a Deutscher Werkbund. Como organizaci\u00f3n, estaba claramente en d\u00e9beda cos principios e prioridades do movemento Arts and Crafts, pero cun toque decididamente moderno. Os membros da Werkbund centr\u00e1ronse en mellorar o nivel xeral de gusto en Alema\u00f1a mellorando o dese\u00f1o de obxectos e produtos coti\u00e1ns. Este aspecto tan pr\u00e1ctico converteunos nunha influente organizaci\u00f3n entre os industriais, os expertos en pol\u00edtica p\u00fablica, dese\u00f1adores, investidores, cr\u00edticos e acad\u00e9micos. O traballo de Behrens para AEG (\"Allgemeine Elektrizit\u00e4ts-Gesellschaft\") foi a primeira demostraci\u00f3n a grande escala da viabilidade e vitalidade das iniciativas e obxectivos da Werkbund.\nEn 1907, AEG contratou a Behrens como asesor art\u00edstico. Dese\u00f1ou a imaxe corporativa completa (logotipo, dese\u00f1o de produtos, publicidade etc.) e por iso est\u00e1 considerado o primeiro dese\u00f1ador industrial da historia. En 1910, Behrens dese\u00f1ou a f\u00e1brica de turbinas de AEG, no distrito de Moabit en Berl\u00edn. Entre 1907 e 1912, tivo alumnos e axudantes, entre eles Ludwig Mies van der Rohe (quen adoptar\u00eda o lema de Behrens \"\"menos \u00e9 m\u00e1is\"),\" Le Corbusier, Adolf Meyer, Jean Kramer e Walter Gropius. De 1920 a 1924, foi o responsable do dese\u00f1o e a construci\u00f3n do edificio de admistraci\u00f3n t\u00e9cnica (\"Technische Verwaltungsgeb\u00e4ude\") de Hoechst AG en H\u00f6chst. En 1922, aceptou unha invitaci\u00f3n para dar clases na Academia de Belas Artes de Viena. Foi ademais, xefe do departamento de arquitectura da Academia Prusiana de Artes de Berl\u00edn. En 1926, Behrens recibiu o encargo do ingl\u00e9s Wenman Joseph Bassett-Lowke de dese\u00f1ar a s\u00faa casa familiar en Northampton. A casa, chamada \"New Ways\", adoita ser considerada a primeira casa modernista do Reino Unido.\nEn 1928, Behrens ga\u00f1ou unha competici\u00f3n internacional para a construci\u00f3n da Nova Sinagoga, \u017dilina. O edificio cons\u00e9rvase como centro cultural.\nEn 1936, Behrens foi chamado dende Viena para dirixir unha clase maxistral sobre arquitectura sucedendo a Hans Poelzig, na Academia Prusiana das Artes de Berl\u00edn, coa aprobaci\u00f3n espec\u00edfica de Adolf Hitler. Behrens quedou asociado cos so\u00f1os urbanos de Hitler para Berl\u00edn coa encarga da nova sede de AEG no c\u00e9lebre eixe norte-sur planeado por Albert Speer. Speer informou que a selecci\u00f3n de Behrens para o encargo foi rexeitada polo poderoso Alfred Rosenberg, pero que a decisi\u00f3n a apoiou Hitler, que admiraba a embaixada alem\u00e1 en San Petersburgo. Behrens e a academia axudaron \u00e1 causa informando ao ministerio que Behrens se unira ao ent\u00f3n ilegal partido Nazi en Austria en 1934. O enorme edificio de AEG, como o proxecto do que formaba parte non foi constru\u00eddo. Behrens faleceu no Hotel Bristol de Berl\u00edn o 27 de febreiro de 1940, onde buscaba refuxio polo fr\u00edo na s\u00faa casa de campo.\nTipograf\u00edas dese\u00f1adas por Behrens.\nFontes recollidas pola Klingspor Type Foundry."}
{"id": "458190", "revid": "23204", "url": "https://gl.wikipedia.org/wiki?curid=458190", "title": "Jubilee (filme 1977)", "text": ""}
{"id": "458191", "revid": "22570", "url": "https://gl.wikipedia.org/wiki?curid=458191", "title": "Noite de reis", "text": "Noite de reis (en ou \"What You Will\") \u00e9 unha obra de comedia de William Shakespeare, que puido ser escrita arredor dos anos 1601 1602 como un entretemento para a tempada de Nadal. A obra c\u00e9ntrase nos xemelgos Viola e Sebastian, que son separados por mor dun naufraxio. Viola (que se disfraza de Cesario) nam\u00f3rase do duque Orsino, que \u00e1 s\u00faa vez est\u00e1 namorado da Condesa Olivia. Despois de co\u00f1ecer a Viola, a condesa Olivia nam\u00f3rase dela \u00f3 pensar que \u00e9 un home.\nA obra conta con interludios musicais que foron creados para a ocasi\u00f3n, con elementos da trama extra\u00eddos da historia curta \"Of Apollonius and Silla\" de Barnabe Rich, baseada na historia de Matteo Bandello. A primeira representaci\u00f3n rexistrada foi a do 2 de febreiro de 1602, no d\u00eda da Candeloria, o remate formal do ano segundo o calendario cristi\u00e1n. A obra non foi publicada at\u00e9 a s\u00faa inclusi\u00f3n en First Folio en 1623.\nFoi traducido \u00f3 galego por Miguel P\u00e9rez Romero e foi publicado por Editorial Galaxia no ano 2003."}
{"id": "458192", "revid": "23204", "url": "https://gl.wikipedia.org/wiki?curid=458192", "title": "Twelfth Night", "text": ""}
{"id": "458194", "revid": "23204", "url": "https://gl.wikipedia.org/wiki?curid=458194", "title": "Twelfth Night, or What You Will", "text": ""}
{"id": "458195", "revid": "89787", "url": "https://gl.wikipedia.org/wiki?curid=458195", "title": "Mundiya Kepanga", "text": "Mundiya Kepanga \u00e9 un xefe pap\u00faa da etnia huli, da rexi\u00f3n de Tari, na provincia de Hela, en Pap\u00faa Nova Guinea.\nOrixinario dunha comunidade tribal tradicional, Mundiya Kepanga ten unha visi\u00f3n \u00fanica da sociedade occidental, adquirida tras as s\u00faas m\u00faltiples viaxes a trav\u00e9s de Europa e Norte Am\u00e9rica.\nAdoita dar conferencias para dar a co\u00f1ecer a cultura do seu pobo, invitado por escolas, museos de historia natural, cient\u00edficos e asembleas dedicados a persoas ind\u00edxenas. A trav\u00e9s das s\u00faas conferencias, busca dar a co\u00f1ecer a cultura do seu pobo.\nEntre as acci\u00f3ns que ten tomado para favorecer o di\u00e1logo entre culturas, agasallou cun conxunto completo dos traxes tribais da s\u00faa comunidade ao Museo de Historia Natural de Ru\u00e1n (Francia).&lt;ref name=\"Rouen 20120406/8-13del\"&gt;&lt;/ref&gt; As\u00ed como po\u00f1endo en marcha proxectos adicados \u00e1 conservaci\u00f3n do planeta, \u00e9 o iniciador de eco-programas de desenvolvemento como a creaci\u00f3n dun albergue, un recurso esencial para a s\u00faa aldea.\nDesde o 2000, varios libros e documentais reflicten a s\u00faa perspectiva do mundo occidental como \"L\u2019Exploration invers\u00e9e\", producido por Bonne Pioche, e que foi emitido por Canal+ e National Geographic. Tam\u00e9n \u00e9 coautor de varios artigos cient\u00edficos, inclu\u00edndo colaboraci\u00f3ns con Yves Coppens e Jean Malaurie, nos que comparte a s\u00faa visi\u00f3n sobre a sa\u00fade, a natureza e o medio ambiente.\nConvidado como xefe tradicional a varias reuni\u00f3ns organizadas co gallo da Conferencia das Naci\u00f3ns Unidas sobre o Cambio Clim\u00e1tico de 2015 tivo unha participaci\u00f3n destacada na conferencia \"Pobos ind\u00edxenas enfrontando o cambio clim\u00e1tico\", organizada no Museo do Home de Par\u00eds xunto a Nicolas Hulot, Gilles Boeuf e Raoni Metuktire.\nTraxectoria.\nO nome completo de Mundiya \u00e9 Ukuma Mundiya Kepanga. Naceu a mediados dos sesenta no coraz\u00f3n das terras altas de Pap\u00faa Nova Guinea, nunha cabana pequena constru\u00edda especialmente para o seu nacemento en Anda Mini na rexi\u00f3n de Telabo. Pertence ao clan Telabo Angi Puria, parte da tribo Huli, cuxos membros viven principalmente na rexi\u00f3n de Tari no centro da provincia de Hela.\nLeva unha vida sinxela e tradicional, vivindo do cultivo de patacas doces e a cr\u00eda de porcos. Como todos os homes Huli, cando era un adolescente, deixou medrar o seu cabelo para facer un \"manda\", unha perruca ritual usada no ritual . Desde ent\u00f3n, afeccionouse a facer e coleccionar adornos e plumas e uniuse ao grupo de danza tradicional da s\u00faa comunidade sing-Sing.\nEn setembro de 2001, Mundiya co\u00f1eceu ao fot\u00f3grafo franc\u00e9s e director de cine Marc Dozier, especializado en Pap\u00faa Nova Guinea e viaxou con el como o seu gu\u00eda durante varias semanas. Este encontro est\u00e1 detalado nun artigo publicado na revista de viaxe francesa Grands Reportages.\nEn 2003, Mundiya e o seu curm\u00e1n Polobi Palia deixaron o seu pa\u00eds por primeira vez, convidados por Marc Dozier para descubrir Francia. A viaxe tomou rapidamente unha dimensi\u00f3n inesperada, e o entusiasmo levantado pola s\u00faa presenza, xunto aos seus comentarios levaron \u00e1 publicaci\u00f3n dun libro, \"Le long-long voyage\".\nEntre finais de 2006 e principios de 2007, Mundiya e o seu curm\u00e1n Polobi foron convidados por segunda vez a Francia, e esta viaxe foi inmortalizada nun documental titulado \"The reversed exploration\" (dirixido por Jean-Marie Barr\u00e8re e Marc Dozier, e producido por Bonne Pioche). Os filme mostra a Mundiya e Polobi viaxando por Francia e facendo comentarios sobre o modo de vida franc\u00e9s, ao estilo das \"Cartas persas\" de Montesquieu. Emitido por primeira vez na canle de televisi\u00f3n francesa Canal+ o 8 de xaneiro de 2008, o filme foi relativamente exitoso e emitiuse m\u00e1is tarde por outras numerosas canles de televisi\u00f3n francesas e internacionais como National Geographic.\nEntre 2008 e 2015, Mundiya regresou a Europa varias veces e deu numerosas conferencias en Francia, B\u00e9lxica, Su\u00edza, Luxemburgo e Estados Unidos. Con estas conferencias, fomenta unha nova perspectiva cara a todas as persoas do mundo, cun esp\u00edrito de tolerancia e respecto.\nEn 2012, coa axuda do seu amigo franc\u00e9s Marc Dozier actuando como o seu tradutor, Mundiya publicou a s\u00faa autobiograf\u00eda \"Au pays des hommes blancs, les m\u00e9moires d'un Papou en Occident\" (Niugini) proporcionando unha nova perspectiva sobre o mundo Occidental, co seu caracter\u00edstico sentido do humor e sabedor\u00eda: \u00abSon vostedes, os brancos, os que inventaron os libros ... Con todo, a\u00ednda que non podo ler nin escribir, a\u00ednda te\u00f1o moito que dicir sobre a s\u00faa exc\u00e9ntrica tribo!\"\"\u00bb\".\nEn 2012, cando o\u00edu que un cranio maori \u00eda ser restitu\u00eddo \u00e1s comunidades ind\u00edxenas de Nova Zelandia por Sebastian Minchin, director do Museo de Historia Natural de Ru\u00e1n, Mundiya Kepanga decidiu ofrecer un conxunto completo de adornos tradicionais Huli ao mesmo museo. Durante a cerimonia de entrega oficial o 20 de abril de 2012, declarou: \"estou moi orgulloso de darvos os meus propios ornamentos. Sei que os coidaredes ben. Despois da mi\u00f1a morte, os vosos fillos e netos poder\u00e1n admiralos e entender o que significaban para a mi\u00f1a tribo. Este agasallo \u00e9 unha ponte entre os nosos dous mundos.\" Os ornamentos, chamados \"Djeri\" en huli, est\u00e1n actualmente no terceiro piso do Museo de Historia Natural de Ru\u00e1n, na secci\u00f3n de Australasia.\nEn 2015, foi convidado a participar como l\u00edder tradicional en varias conferencias organizadas durante a Conferencia das Naci\u00f3ns Unidas sobre o Cambio Clim\u00e1tico. Ao lado de Nicolas Hulot, Gilles Boeuf e Raoni Metuktire, participou na conferencia \"Pobos ind\u00edxenas enfrontando o cambio clim\u00e1tico\", organizada no Museo do Home de Par\u00eds onde compartiu a s\u00faa visi\u00f3n sobre o cambio clim\u00e1tico e o seu impacto na s\u00faa comunidade. Mundiya Kepanga tam\u00e9n participou no Auditorio da UNESCO o 5 de decembro de 2015, na conferencia \"Como aprender dos demais?\" organizada pola Universidade de Terre. O acontecemento reuniu unhas cen personalidades francesas que inclu\u00edron a Jacques Attali, Isabelle Autissier, Jean-Louis Etienne, Nicolas Hulot, Corinne Lepage, Bertrand Piccard, Raoni Metuktire e Reza Deghati.\nOrtograf\u00eda.\nComo o huli non ten forma escrita, o nome Mundiya pode ser soletreado en xeitos diferentes: Mudeya, Mundeya, Mundiya\u2026 O modo m\u00e1is utilizado xeralmente \u00e9 o que aparece no seu pasaporte, Mundiya Kepanga."}
{"id": "458197", "revid": "89787", "url": "https://gl.wikipedia.org/wiki?curid=458197", "title": "Retrato do artista como cadelo", "text": "Retrato do artista como cadelo (en\u00a0) \u00e9 unha colecci\u00f3n de historias de prosa curta escritas polo poeta gal\u00e9s Dylan Thomas, publicada por Dent o 4 de abril de 1940. A primeira versi\u00f3n en formato de tapas brandas apareceu en 1948, sendo publicada por British Publishers Guild.\nFoi traducido \u00f3 galego por Manuel Anxo Laxe Freire e foi publicado por Edici\u00f3ns Xerais no ano 1992, na colecci\u00f3n \"Grandes do noso tempo\"."}
{"id": "458198", "revid": "23204", "url": "https://gl.wikipedia.org/wiki?curid=458198", "title": "Portrait of the Artist as a Young Dog", "text": ""}
{"id": "458200", "revid": "89787", "url": "https://gl.wikipedia.org/wiki?curid=458200", "title": "Pobo waimiri-atroari", "text": "Os uaimiri-atroari ou waimiri-atroari son un pobo ind\u00edxena que habita no sueste do estado brasileiro de Roraima e no nordeste do Amazonas, especificamente no Territorio Ind\u00edxena Waimiri Atroari. Eles ch\u00e1manse a si mesmos kinja.\nLingua.\nA s\u00faa lingua, o waimiri-atroari, pertence \u00e1 familia ling\u00fc\u00edstica caribe. Eles ch\u00e1mana \"Iara kinja\", \"a lingua da xente\". O portugu\u00e9s \u00e9 empregado pouco, s\u00f3 para as relaci\u00f3ns inter\u00e9tnicas (s\u00f3 o 20% da poboaci\u00f3n fala portugu\u00e9s)."}
{"id": "458201", "revid": "23204", "url": "https://gl.wikipedia.org/wiki?curid=458201", "title": "Waimiri-atroari", "text": ""}
{"id": "458202", "revid": "23204", "url": "https://gl.wikipedia.org/wiki?curid=458202", "title": "Uaimiri-atroari", "text": ""}
{"id": "458203", "revid": "23204", "url": "https://gl.wikipedia.org/wiki?curid=458203", "title": "Pobo uaimiri-atroari", "text": ""}
{"id": "458204", "revid": "23204", "url": "https://gl.wikipedia.org/wiki?curid=458204", "title": "Kinja", "text": ""}
{"id": "458205", "revid": "23204", "url": "https://gl.wikipedia.org/wiki?curid=458205", "title": "Pobo kinja", "text": ""}
{"id": "458206", "revid": "102241", "url": "https://gl.wikipedia.org/wiki?curid=458206", "title": "Lingua waimiri-atroari", "text": "O waimiri-atroari \u00e9 a lingua falada polo pobo waimiri-atroari, un pobo ind\u00edxena do Brasil. O pobo ch\u00e1mase a si mesmo \"kinja\" e chaman \u00e1 s\u00faa lingua \"kinja iara\" (que quere dicir \u201clingua da xente\u201d). A lingua recibe moitos outros nomes, como atroahy, atroah\u00ed, atroar\u00ed, atroa\u00ed, atrowari, atruahi, atruah\u00ed, ki'nya, krishan\u00e1, waimir\u00ed, waimir\u00ed-atroar\u00ed ou yawaper\u00ed. A lingua ten unha alta taxa de transmisi\u00f3n, xa que \u00e9 falada por t\u00f3dolos membros da comunidade e tam\u00e9n \u00e9 empregada na escrita e na lectura."}
{"id": "458207", "revid": "2362", "url": "https://gl.wikipedia.org/wiki?curid=458207", "title": "Arcanxo Uriel", "text": "Uriel (; ; ; \u00abDeus \u00e9 a mi\u00f1a luz\u00bb ou \u00ablume de Deus\u00bb), \u00e9, nas tradici\u00f3ns xud\u00eda e cristi\u00e1, un arcanxo que serve como mensaxeiro de Deus. Aparece nas menci\u00f3ns no libro \"Zohar\", \"2 Esdras\", \"Libro de Enoc\" e outra literatura esot\u00e9rica.\nNo cristianismo.\nA Igrexa cat\u00f3lica s\u00f3 reco\u00f1ece a tres arcanxos mencionados na Biblia: Miguel, Gabriel e Rafael. Pero, segundo algunhas tradici\u00f3ns xud\u00edas e cristi\u00e1s, hai catro ou sete arcanxos, Uriel \u00e9 xeralmente o cuarto. \u00c9 venerado como un santo arcanxo na Comu\u00f1\u00f3n anglicana, Igrexas cat\u00f3licas orientais, Igrexa ortodoxa, Igrexa ortodoxa copta, Igrexa et\u00edope tewahedo, Igrexa eritrea tewahedo e no Cristianismo esot\u00e9rico."}
{"id": "458208", "revid": "23204", "url": "https://gl.wikipedia.org/wiki?curid=458208", "title": "Lingua atruah\u00ed", "text": ""}
{"id": "458210", "revid": "75883", "url": "https://gl.wikipedia.org/wiki?curid=458210", "title": "Uriel", "text": ""}
{"id": "458211", "revid": "75883", "url": "https://gl.wikipedia.org/wiki?curid=458211", "title": "San Uriel", "text": ""}
{"id": "458212", "revid": "89787", "url": "https://gl.wikipedia.org/wiki?curid=458212", "title": "Samuel Umtiti", "text": "Samuel Yves Umtiti, nado o 14 de novembro de 1993 en Yaound\u00e9, \u00e9 un futbolista franc\u00e9s. Xoga de defensa para o FC Barcelona da Liga Santander. Ademais, \u00e9 internacional coa selecci\u00f3n francesa.\nTraxectoria.\nUmtiti chegou \u00e1s categor\u00edas inferiores do Olympique Lyonnais con nove anos. Debutou profesionalmente co primeiro equipo o 8 de xaneiro de 2012, na vitoria do Lyon por 3-1 contra o Lyon-Duch\u00e8re na Copa de Francia.\nO 30 de xu\u00f1o de 2016, Umtiti fichou polo FC Barcelona a cambio de 25 mill\u00f3ns de euros."}
{"id": "458213", "revid": "5863", "url": "https://gl.wikipedia.org/wiki?curid=458213", "title": "Premios Alecr\u00edn-Alacr\u00e1n", "text": "Os Premios Alecr\u00edn-Alacr\u00e1n foron uns galard\u00f3ns organizados polo Grupo de Estudios sobre a Condici\u00f3n da Muller Alecr\u00edn para destacar os traballos e actitudes en prol da Igualdade de x\u00e9nero e en contra dela. Comezaron a entregarse en 1989 con car\u00e1cter anual at\u00e9 o ano 2009.\nO premio Alecr\u00edn \u00eda destinado a quen destacase na defensa dos dereitos das mulleres e o Alacr\u00e1n a quen, segundo os organizadores do premio, de xeito notorio actuase en detrimento destes.\nEdici\u00f3ns.\nEdici\u00f3n 2009.\nDesapareceu o premio Alacr\u00e1n e os premios modificaron a s\u00faa estrutura."}
{"id": "458214", "revid": "51526", "url": "https://gl.wikipedia.org/wiki?curid=458214", "title": "Guigurros", "text": "Os guigurros (en ) segundo Plinio (Naturalis Histori\u00e6, 4, 28) ou egurnion segundo Ptolomeo (Ptol. ll, 6, 37) eran un pobo dos \u00e1stures augustanos, situado probablemente na comarca de Valdeorras (Ourense), que preservou o seu nome.\nDocum\u00e9ntanse tanto epigraficamente como en autores antigos. CIL II, 2610 fala dun Reburro Fabro / Gigvrro Calvbrigen(si), e ademais est\u00e1n os testemu\u00f1os de varios autores: Plinio (Nat. Hist. 3, 28) que cita entre os populi noroccidentais aos guigurros; Ptolomeo (Xeogr. 2, 6) que sit\u00faa entre as cidades \u00e1stures do interior o Forum Gigurrorum; o Itinerario Antonino (428, 7), que menciona o lugar de mercado Forum Gigurrorum, e finalmente o An\u00f3nimo de R\u00e1vena (4, 45) que fala dun Foro Gigurnion. No decreto de Augusto achado en Bembibre f\u00e1lase duns \"Aiiobrigiaecinos ex gente Gigvrrorvm\".\nEtimolox\u00eda.\nUn dato ling\u00fc\u00edstico sorprendente, que se repite en toda a \u00e1rea occidental da cornixa cant\u00e1brica, \u00e9 a aparici\u00f3n dunha serie de etn\u00f3nimos, transmitidos tanto polas fontes cl\u00e1sicas como pola epigraf\u00eda, que terminan en \"\u2013urro\"- ou \"\u2013arro\"- (seurros, iburros, egobarros, susarros, guigurros, etc.). Provoca certa perplexidade atopar aqu\u00ed, no lugar que deber\u00edan ocupar sufixos co\u00f1ecidos, un sufixo \"\u2013urro\", desco\u00f1ecido en celta com\u00fan, e inexplicable tanto fon\u00e9tica como morfoloxicamente, desde o punto de vista indoeuropeo. Quizais por isto, a etimolox\u00eda destes nomes deu lugar \u00e1s m\u00e1is diversas teor\u00edas.\nSuxire E. Bascuas, a\u00ednda que sen moita convicci\u00f3n e entre outras posibilidades, que estamos ante unha forma *\"gigur\" \u201cganso\u201d, relacionada cunha forma proto-celta \"*giguranos\" \"ganso salvaxe\" (antigo irland\u00e9s \"Gigren\", \"Giugrann\" \"ganso\" e gal\u00e9s \"Gwyrain\" \"pato salvaxe\") co que este pobo dos \u00e1stures ser\u00edan sinxelamente \"os gansos\". Adoptar o nome de animais tot\u00e9micos, e m\u00e1is concretamente de aves, non \u00e9 estra\u00f1o na etnonimia peninsular (ej: T\u00fardulos e Lougeos) con todo falta documentaci\u00f3n desta palabra en celta continental, de maneira que a adscrici\u00f3n da forma completa \"*giguranos\" a data celta primitiva pode ser precipitada.\nOutros sinalaron o car\u00e1cter fluvial do sufixo \"\u2013urros\", a partir da etimolox\u00eda dos tam\u00e9n \u00e1stures iburros, cuxo nome se tentou explicar desde un hidr\u00f3nimo \"*Ibia\", estendido en \"*Ibura\", co significado de \"os ribeiregos do r\u00edo Ibura\". As\u00ed os guigurros ser\u00edan \"os ribeiregos do r\u00edo *Cigia\", estendido en \"*Cigura\", hidr\u00f3nimo xa consignado entre os \u00e1stures (r\u00edo Cea na provincia de Le\u00f3n &lt; \"Cigia\") e veci\u00f1os (r\u00edo Cega na provincia de Segovia). Juan L. Garc\u00eda Alonso establece como \u00e9timo a forma \"*Cic\"-e-a e faina derivar da ra\u00edz \"*Kik\"- \"brotar, chorrear\" consignada no vello irland\u00e9s \"cich\" \"mama\", gal\u00e9s \"cig\" \"ubre\", c\u00f3rnico \"chic\" e bret\u00f3n \"quic\", ademais de no top\u00f3nimo britano de Cicucium e outros moitos da \u00e1rea c\u00e9ltica compilados por Alfred Holder.\nA mutaci\u00f3n da ra\u00edz \"*Cigia\" &gt; \"*Gigia\" responder\u00eda ao fen\u00f3meno de sonorizaci\u00f3n secundaria de oclusiva xorda inicial contemplado por Patricia de Bernardo Stempel para o hispano-celta occidental, e non presenta obxecci\u00f3ns. Tendo en conta que os desenvolvementos nasais adoitan actuar con funci\u00f3n locativa (\"Tamag-ones\", \"os do T\u00e1mega\"; \"Sel-inos\", \"os do Salia\") a forma orixinal poder\u00eda reconstru\u00edrse como \"Cigur(i)nos\" ou \"Gigur(i)nos\", coincidente por outra banda co \u201cForo Gigurnion\u201d que transcribe o an\u00f3nimo de Ravenna (4,45). Con todo, a sufixaci\u00f3n \"\u2013urro\", seguir\u00eda sen atopar explicaci\u00f3n satisfactoria. Para iso, haber\u00eda que partir dunha disimilaci\u00f3n da forma \"\u2013urros\" &lt; -\"*ur(i)nos\", non constatada.\nPor \u00faltimo, B. M. Pr\u00f3sper, retomando a hip\u00f3tese de Bascuas, defende que a forma hispano-celta occidental \"*gigurro\" puido proceder directamente de \"*gigur-eu\" con significado de \"os que gritan\" e que por tanto formouse directamente e en paralelo a \"*gigur-ano\", que ser\u00eda en todo caso creaci\u00f3n xa do celta insular, probablemente de car\u00e1cter adxectival logo convertido na designaci\u00f3n do \u00e1nsar. Para iso, e tentando dar unha explicaci\u00f3n satisfactoria aos sufixos xeminados \"-urro\", exp\u00f3n a hip\u00f3tese da existencia dunha lei que partindo dun fen\u00f3meno fon\u00e9tico trivial, supor\u00eda a asimilaci\u00f3n de \"\u2013ry-\" &gt; \"-rr-\". Este cambio fon\u00e9tico non ser\u00eda nin moito menos xeral, nin sequera no Noroeste, e circunscribir\u00edase a unha \u00e1rea definida e a un grupo ling\u00fc\u00edstico moi determinado.\nTerritorio.\nOs guigurros ocupaban o extremo oriental da actual provincia de Ourense e o suroeste da comarca do Bierzo na actual provincia de Le\u00f3n. O nome da hoxe comarca de Valdeorras \u00e9 unha continuaci\u00f3n do nome de tal pobo (Giorres, Eurres e Iorres na Alta Idade Media, m\u00e1is tarde \"Vall(e) de Iorres\", e at\u00e9 o s\u00e9culo XIX Valdiorres, que alternar\u00e1 con Valdeorras), pero os l\u00edmites antigos son desco\u00f1ecidos. A s\u00faa capital era \"Forum Gigurrorum\", preto da R\u00faa.\nRelixi\u00f3n.\nSabemos do culto ao deus Cosso (Conso nunha forma m\u00e1is primitiva) que os emparenta cos Susarros do norte e cos Callaecos lucenses.O te\u00f3nimo ind\u00edxena Conso era desco\u00f1ecido baixo esta forma, a\u00ednda que si noutras graf\u00edas derivadas de Cosus. O ep\u00edteto non se pode resolver satisfactoriamente, a\u00ednda que se poder\u00eda propor \"S[ariur]ensi\", \"S[apiur]ensi\" ou \"S[upiur]ensi\". O dedicante \u00e9 un ind\u00edxena romanizado, da \u00e1rea dos guigurros. Pola paleograf\u00eda e a disposici\u00f3n dos elementos no ep\u00edgrafe datar\u00edase no segundo terzo do s\u00e9culo I\u00a0d.\u00a0C.\nConso con graf\u00eda \"-ns-\" debe interpretarse como unha forma menos evolucionada que as m\u00e1is frecuentes \"Coso\", \"Cossue\", etc., previa \u00e1 asimilaci\u00f3n do grupo \"-ns-\" en \"-ss-\". A aparici\u00f3n desta forma v\u00e9n apoiar a etimolox\u00eda da divindade como derivado de \"*kom-dhH1\" - e co significado de \u00abconfluencia\u00bb proposta por B. Pr\u00f3sper. Tam\u00e9n do culto a un deus desco\u00f1ecido e local denominado Tiro Tilleno, que poder\u00eda estar en relaci\u00f3n coa inscrici\u00f3n do Marte Tileno atopada en Quintana do Marco (Le\u00f3n).\nQ(uintus) Iul/[ius] Tiro / Tilleno / v(otum) s(olvit) l(ibens) m(erito) (Ourense, O Barco de Valdeorras)\nModo de vida.\nViv\u00edan, como os outros pobos \u00e1stures, en castros. Coa chegada e conquista por parte dos romanos e a posterior romanizaci\u00f3n, o seu centro erixiuse en \"Forum Gigurrorum\", preto da R\u00faa, unha estaci\u00f3n sobre a v\u00eda XVIII, que un\u00eda Bracara Augusta (Braga) con Asturica Augusta (Astorga), capital do convento xur\u00eddico asturicense, do que formaban parte os guigurros.\nA s\u00faa importancia debeu ser grande por canto os romanos crearon un Ala I Gigurrorum, o que supu\u00f1a unha achega de 500 xinetes, que en principio deb\u00edan sa\u00edr dos propios guigurros. Con todo unha ep\u00edgrafe procedente do castro de Cabanca revela un decuri\u00f3n da \u00e1, Icascaen, do pobo Tamagani, localizado no val de Ver\u00edn.\nAo longo da \u00e9poca romana o territorio dos guigurros \u00e9 un centro de explotaci\u00f3n aur\u00edfera, con co\u00f1ecidos centros mineiros, a\u00ednda que os dous m\u00e1is famosos, est\u00e1n nos conf\u00edns do Valdeorras actual: As M\u00e9dulas, Patrimonio da Humanidade, municipio de Carucedo, na comarca do Bierzo, Le\u00f3n, enormes minas explotadas a partir do sistema \"ru\u00edna montium\", e o t\u00fanel de Montefurado, Quiroga, Lugo, unha perforaci\u00f3n destinada a desviar a canle do r\u00edo Sil. A\u00ednda que varias das minas deberon de ser abandonadas a partir do s\u00e9culo III, a produci\u00f3n, en menor escala, continuar\u00eda posteriormente, como o demostra que durante o per\u00edodo visig\u00f3tico acu\u00f1ase moeda, baixo Viterico, Sisebuto e Suintila, coa lenda \"Georres / Giorres\", como nese momento \u00e9 co\u00f1ecido o territorio."}
{"id": "458215", "revid": "98629", "url": "https://gl.wikipedia.org/wiki?curid=458215", "title": "Tympanuchus pallidicinctus", "text": "Tympanuchus pallidicinctus \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das tres que compo\u00f1en o x\u00e9nero \"Tympanuchus\".\nEnd\u00e9mica dos Estados Unidos, como a s\u00faa estreitamente relaciona especie, de maior tama\u00f1o, \"Tympanuchus cupido\", en tempos foi unha vez abundante, pero hoxe en d\u00eda volveuse extremadamente rara ou extinta na maior parte da s\u00faa \u00e1rea de distribuci\u00f3n orixinaria debido \u00e1 perda do seu h\u00e1bitat.\nTaxonom\u00eda.\nDescrici\u00f3n.\nA especie foi descrita en 1973 polo naturalista e ornit\u00f3logo estadounidense Robert Ridgway.\nEtimolox\u00eda.\nPara a do x\u00e9nero, v\u00e9xase \"Tympanuchus\".\nO ep\u00edteto espec\u00edfico, \"pallidicinctus\", est\u00e1 formado polos elementos do lat\u00edn cient\u00edfico \"pallidi-\" e \n\"-cinctus\". O primeiro \u00e9 a ra\u00edz do xenitivo do adxectivo latino \"pallidus, -a, -um\", 'palido', e o segundo o nominativo singular do substantivo \"cinctus, -us\", 'cinto'. Literalmente, 'o de cinto p\u00e1lido'.\nSubespecies.\nNon se reco\u00f1ecen subespecies.\nH\u00e1bitat e distribuci\u00f3n.\nEsta ave orixinariamente habitaba nas prader\u00edas de herbas de mediana altura con, ou sen, o carballo \"Quercus havardii\", alternando con \"Artemisia filifolia\" (artemisia de area). Hoxe \u00e9 m\u00e1is com\u00fan en zonas con vexetaci\u00f3n de gram\u00edneas ananas e arbustos as\u00ed mesmo ananos, \u00e1s veces intercalada con pastos curtos.\nAo redor da metade da s\u00faa poboaci\u00f3n actual vive no oeste de Kansas, coa outra metade nas dunas e prader\u00edas do oeste de Oklahoma, o norte de Texas, o leste de Novo M\u00e9xico e o sueste de Colorado.\nCostumes.\nUn dos aspectos m\u00e1is famosos dos costumes destas aves \u00e9 o ritual de apareamento de tipo lek, agrupaci\u00f3n de macho adultos que se xuntan para faceren exibici\u00f3ns competitivas con vistas a convenceren \u00e1s femias visitantes que est\u00e1n \u00e1 procura de pos\u00edbeis compa\u00f1eiros para a copulaci\u00f3n.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais cualifica o status desta especie como \"VU\" (vulner\u00e1bel) debido a que \u00e1 s\u00faa \u00e1rea de distribuci\u00f3n \u00e9 restrinxida e desigual, e \u00e1 vulnerabilidade da destruci\u00f3n do seu h\u00e1bitat.\nHai evidencias que suxiren que o quecemento global pode ter unha influencia prexudicial, sobre todo porque reduce o tama\u00f1o dos ecosistemas de \"Artemisia tridentata\"."}
{"id": "458216", "revid": "89787", "url": "https://gl.wikipedia.org/wiki?curid=458216", "title": "Chelo Loureiro", "text": "Chelo Loureiro Vilarelle, nada en Ferrol o 16 de abril de 1958, \u00e9 unha produtora cinematogr\u00e1fica galega especializada en cine de animaci\u00f3n. Fundou a produtora Abano Produci\u00f3ns en 2007. \u00c9 activista polo reco\u00f1ecemento das mulleres dentro do campo audiovisual.\nTraxectoria.\nLoureiro naceu en Ferrol, cidade na que se formou e viviu durante gran parte da s\u00faa vida. A\u00ednda que desde a infancia as s\u00faas inquietudes foron art\u00edsticas, o feito de educarse nunha cidade onde a industria naval ti\u00f1a indubidable peso no plano laboral, levouna a adquirir unha formaci\u00f3n t\u00e9cnica. Isto posibilitoulle presentarse \u00e1s primeiras oposici\u00f3ns convocadas polo estaleiro Empresa Nacional Baz\u00e1n para incorporarse \u00e1 s\u00faa oficina t\u00e9cnica, convert\u00e9ndose na primeira muller que traballou no departamento de maquinaria, no ano 1981.\u200b\nTras o ingreso na Uni\u00f3n Europea en 1985, Espa\u00f1a comezou unha reconversi\u00f3n naval na que o goberno espa\u00f1ol negociou a produci\u00f3n do que poder\u00eda fabricarse en cada estaleiro p\u00fablico. No caso de Baz\u00e1n soamente fabricar\u00edanse buques para a Armada e este feito fixo que Loureiro cuestion\u00e1sese se ese era o traballo que querer\u00eda desempe\u00f1ar como profesional. Finalmente, decidiu abandonar o estaleiro e comezar estudos de cine e televisi\u00f3n. En 1987, empezou a traballar na empresa editora do xornal \"La Voz de Galicia\", no departamento de Arte.\nGaler\u00eda Sargadelos.\nEn 1990, Loureiro foi nomeada xerente da Galer\u00eda Sargadelos de Ferrol onde desenvolveu unha intensa actividade cultural entre exposici\u00f3ns de artes pl\u00e1sticas, actividades literarias, concertos\u2026 chegando a converterse nun referente da vida art\u00edstica, cultural e social da cidade e da comarca at\u00e9 o seu peche en 2016.\nPara manter a intensa actividade cultural, e dado que esta empresa non recib\u00eda ningunha axuda p\u00fablica para realizalas, buscou financiamento a trav\u00e9s da fabricaci\u00f3n de pezas especiais de Sargadelos. Na s\u00faa procura por novos clientes conseguiu convencer \u00e1 empresa cervexeira Fillos de Rivera, fabricante da cervexa Estrella Galicia, para que encargasen unha nova columna de cervexa ao artista Isaac D\u00edaz Pardo, fundador da empresa Sargadelos xunto a Lu\u00eds Seoane, dous dos m\u00e1is importantes artistas pl\u00e1sticos e intelectuais galegos do s\u00e9culo XX. A figura dese\u00f1ada por D\u00edaz Pardo con forma de esfinxe converteuse nunha icona da cervexeira Estrella Galicia, as\u00ed como na peza con maior n\u00famero de unidades fabricada en Sargadelos e presente en case todas as empresas restauradoras de Galicia e naquelas cidades do resto do pa\u00eds que a te\u00f1en na s\u00faa carta.\nSector comunicaci\u00f3n.\nPosteriormente, Loureiro especializouse na xesti\u00f3n de empresas do sector da comunicaci\u00f3n. En 1997, recibiu a chamada de Juan Ram\u00f3n D\u00edaz, quen fora o seu director en \"La Voz de Galicia\", e que pasara a dirixir a Editorial A Capital, editora do diario \"O Ideal Galego.\" Prop\u00faxolle xerenciar unha delegaci\u00f3n de devandito xornal na cidade de Ferrol. O pr\"o\"xecto que lle presentaron non lle pareceu o suficientemente atractivo para a cidade como para poder competir co outro xornal con delegaci\u00f3n propia en Ferrol, \"La Voz de Galicia\", propo\u00f1endo un proxecto de cabeceira local propia e independente do Ideal Galego, cun persoal de xornalistas, administrativos, comerciais e persoal de repartici\u00f3n independente da s\u00faa matriz na Coru\u00f1a. Foi unha aposta moito m\u00e1is arriscada desde o punto de vista econ\u00f3mico polo alto investimento que requirir\u00eda o seu financiamento, pero m\u00e1is viable desde a s\u00faa perspectiva dado que Ferrol era a \u00fanica cidade galega que non contaba cunha cabeceira propia e estaba a ser demandada pola s\u00faa poboaci\u00f3n desde hab\u00eda anos, polo que elaborou e presentou un plan de negocio que amortizar\u00eda o investimento en cinco anos. A s\u00faa forte convicci\u00f3n, capacidade de traballo e co\u00f1ecemento da s\u00faa cidade foron os argumentos que convenceron a investidores e en 1998 fundouse o \"Diario de Ferrol\" baixo a s\u00faa xerencia e co xornalista local Germ\u00e1n Castro na direcci\u00f3n dunha redacci\u00f3n de xornalistas locais comprometidos que conseguiron facer viable o proxecto at\u00e9 o punto de alcanzar os obxectivos ao cabo de tres anos.Tras p\u00f3r en marcha o suplemento cultural dominical \"Nordes\u00eda\" e o \"Foro Ferrol Futuro\", decidiu abandonar esta empresa en 2002.\nProduci\u00f3n e cine de animaci\u00f3n.\nA Loureiro sempre lle gustou a animaci\u00f3n como expresi\u00f3n art\u00edstica ao reunir a literatura, a pintura e a m\u00fasica para convertelas nunha obra cinematogr\u00e1fica, pero chegou a este sector por casualidade a trav\u00e9s da escritora \u00c1nxela Loureiro, quen estaba a escribir un gui\u00f3n para unha pel\u00edcula de animaci\u00f3n por encargo da produtora L\u00faa Films e que a contratou como produtora executiva en 2003. Ao ano, seguinte, en 2004, comezou a traballar co produtor Pancho Casal, director da produtora galega Continental responsabiliz\u00e1ndose dunha nova divisi\u00f3n\u02d0 a produci\u00f3n de proxectos de animaci\u00f3n, traballo que realizar\u00eda durante varios anos.\nEn 2007, Loureiro decidiu fundar a s\u00faa propia empresa, Abano Produci\u00f3ns, iniciando outra etapa profesional con numerosas produci\u00f3ns, comezando con \"A tropa de trapo no pa\u00eds onde sempre brilla o sol\" (2010). Esta pel\u00edcula foi a primeira experiencia do cine espa\u00f1ol en animaci\u00f3n 3D para o p\u00fablico infantil. Foi un proxecto novo e arriscado, con baixo orzamento e presentado na Semana Internacional de Cine de Valladolid (SEMINCI) dese mesmo ano.\nO xigante foi pre-estreada en 2012 no Teatro Jofre de Ferrol, un dos escenarios onde se desenvolve a historia desta curtametraxe infantil, coproducida con Portugal, o Brasil e o Reino Unido. En 2014, estrearon \"A tropa de trapo na selva do arco da vella\" e ese mesmo ano produciron Eu Decido, o Tren da Liberdade, coa Asociaci\u00f3n de mulleres cineastas e de medios audiovisuais CIMA. Un ano despois, realizaron o documental de Jorge Coira e o grupo folk Luar na Lubre, \"Torre de Breogh\u00e1n.\" En 2016, Loureiro foi a produtora executiva de Meigallos (Bruxar\u00edas) e da longametraxe \"Migas de pan\", da directora Manane Rodr\u00edguez, o mesmo ano da estrea da curtametraxe de Alberto V\u00e1zquez \"Decorado\". En 2017, estreouse \"The neverending wall\", dirixida por Silvia Carpizo e en 2018 \"Patchwork\", dirixido por Mar\u00eda Manero.\nEn 2019 estreouse a curtametraxe \"Carne\", dirixida por Camila Kater, producido por Abano Produci\u00f3ns e Doctela, de L\u00edvia P\u00e9rez. Desde a s\u00faa estrea no Festival de Locarno o documental recibiu numerosos premios e foi moi ben acollido pola cr\u00edtica especialista en diferentes medios, salientando tanto as t\u00e9cnicas tan dispares empregadas como a creatividade e a tem\u00e1tica. \"Carne\" conta a trav\u00e9s das an\u00e9cdotas de cinco mulleres as s\u00faas experiencias e a relacion que te\u00f1en co seu corpo.\nChelo Loureiro empezou a gravar a s\u00faa primeira longametraxe como directora, retomando un proxecto que ti\u00f1a en mente hai tempo. Con Abano Produci\u00f3ns e xunto a Brand\u00e1n \u00c1lvarez produce o filme \"Valentina\", realizado en 2D e 3D destinado ao p\u00fablico infantil entre 4 e 6 anos. A s\u00faa \u00f3pera prima ti\u00f1a previsto a estrea en xu\u00f1o de 2021 pero aprazouse ata o 10 de decembro dese ano. Antes da estrea oficial de \"Valentina\", foi nomeada \u00e1 mellor pel\u00edcula de animaci\u00f3n nos Premios Goya,galard\u00f3n que obtivo en febreiro do 2022.\nColaboraci\u00f3ns e activismo.\nLoureiro imparte seminarios e Masterclass de produci\u00f3n de animaci\u00f3n en diferentes universidades. En 2010, foi convocada polo Ministerio de Cultura do Brasil a trav\u00e9s da s\u00faa Secretar\u00eda do Audiovisual para colaborar como formadora en ANIMA TV, proxecto para a implantaci\u00f3n de series de animaci\u00f3n brasileiras nas cadeas de televisi\u00f3n en aberto do Brasil. En 2012, formou parte do comit\u00e9 de est\u00edmulos \u00e1 produci\u00f3n de animaci\u00f3n promovidos por primeira vez en Colombia polo Fondo Mixto de Promoci\u00f3n Cinematogr\u00e1fica, Proim\u00e1genes Colombia.\nFormou parte do xurado en diversos festivais como o Festival Internacional de Cine de Xix\u00f3n (FICX50) na secci\u00f3n inaugurada en 2012 dedicada \u00e1 animaci\u00f3n AnimaFICX, entre outros.\nComprometeuse en diferentes causas como a igualdade entre mulleres e homes ou a defensa da lingua galega. Xa en 1996, Loureiro foi nomeada presidenta do Centro de Estudos Lingua e Empresa (CELE), asociaci\u00f3n creada co obxectivo de constru\u00edr un foro estable para organizar congresos, simposios e debates para contribu\u00edr e promocionar o uso do galego nos medios de comunicaci\u00f3n, na publicidade e nas relaci\u00f3ns empresariais e mercant\u00eds. Tam\u00e9n formou parte da Xunta directiva de AGAPI (Asociaci\u00f3n Galega de Produtores Independentes), foi vicepresidenta e levou a vocal\u00eda de cine da Federaci\u00f3n Espa\u00f1ola de Asociaci\u00f3ns de Produtoras de Animaci\u00f3n (DIBOOS) cuxo obxectivo pretend\u00eda \u201csumar esforzos en favor da industria espa\u00f1ola de produci\u00f3n de debuxos animados e efectos visuais\". \nLoureiro \u00e9 tam\u00e9n responsable da internacionalizaci\u00f3n do Cl\u00faster Audiovisual Galego, membro da Academia Galega do Audiovisual e da Acad\u00e8mia de Cinema Catal\u00e0, as\u00ed como directiva da Academia das Artes e as Ciencias Cinematogr\u00e1ficas de Espa\u00f1a (AACCE).\nNo ver\u00e1n de 2014 estreouse o documental \"Yo decido. El tren de la libertad\", no que Loureiro participou xunto a case un centenar de cineastas.A orixe do documental naceu tras a mobilizaci\u00f3n dun pequeno grupo de mulleres asturianas como reacci\u00f3n ao anteproxecto de lei para restrinxir o dereito ao aborto exposto polo goberno do Partido Popular. Miles de persoas de todo o pa\u00eds mobiliz\u00e1ronse en tren at\u00e9 Madrid xunt\u00e1ndose nunha multitudinaria manifestaci\u00f3n chegando mesmo a outras capitais do mundo. A testemu\u00f1a destas persoas foi recollida polas cineastas que se sumaron \u00e1 iniciativa. Loureiro como delegada do colectivo de mulleres cineastas CIMA en Galicia puido constatar as dificultades que tiveron para dispor de espazos nalgunhas poboaci\u00f3ns galegas e proxectar o documental.\nAsociaci\u00f3n de mulleres cineastas e de medios audiovisuais CIMA.\nChelo Loureiro pertence a CIMA cuxa motivaci\u00f3n \u00e9 fomentar unha presenza equitativa das mulleres na creaci\u00f3n e nos medios audiovisuais, para conseguir unha sociedade m\u00e1is igualitaria e diversa. Ao mesmo tempo \u00e9 delegada de CIMA en Galicia e membro da Xunta Directiva desta asociaci\u00f3n que leva anos loitando pola visibilidade das mulleres profesionais do audiovisual, sector profesional no que as porcentaxes de mulleres en postos de responsabilidade son dramaticamente inferiores ao dos homes, as\u00ed como do cumprimento da lei de Igualdade en todo tipo de observatorios, foros ou festivais.\nFormou parte do primeiro encontro de produtoras de cine que tivo lugar en Valladolid, coincidindo coa SEMINCI en 2018. O prop\u00f3sito das reuni\u00f3ns mantidas foi analizar a situaci\u00f3n do sector (representado soamente por un 28% de mulleres) para establecer unha folla de ruta encami\u00f1ada \u00e1 reduci\u00f3n da desigualdade existente. Entre as reivindicaci\u00f3ns marc\u00e1ronse\u02d0 o establecemento dun sistema de cota progresiva para os proxectos liderados por mulleres e a esixencia do cumprimento da lei de igualdade coa garant\u00eda de sanci\u00f3n polo seu incumprimento. Como apuntou Loureiro \u201cSimplemente con que se cumprise a lei de igualdade, teriamos moito avanzado\u201d. Ademais, compromet\u00e9ronse para traballar na eliminaci\u00f3n da brecha salarial entre homes e mulleres e avanzar en medidas de conciliaci\u00f3n.\nReco\u00f1ecementos.\nLoureiro foi nomeada varias veces aos Premios Goya que concede anualmente a AACCE. O seu primeiro nomeamento foi a Mellor Pel\u00edcula de Animaci\u00f3n, en 2006 con \"De profundis.\" Un ano despois, foi nomeada a Mellor Curto de Animaci\u00f3n con \"La flor m\u00e1s grande del mundo\". En 2010, \"A tropa de trapo no pa\u00eds onde sempre brilla o sol\", competiu na categor\u00eda de Mellor Pel\u00edcula de Animaci\u00f3n. En 2014, o seu curto \"O Xigante\" estivo nomeado na categor\u00eda Mellor Curtametraxe de Animaci\u00f3n e, un ano despois, en 2015, \"A tropa de trapo na selva do arco da vella\" foi nomeada a Mellor Pel\u00edcula de Animaci\u00f3n. En 2017, Loureiro ga\u00f1ou un Premio Goya \u00e1 Mellor Curta Animada pola obra \"Decorado\".No ano 2022 obtivo o a Goya \u00e1 mellor longametraxe de animaci\u00f3n por \"Valentina\".\nO Concello de Ferrol outorgoulle o galard\u00f3n como Ferrol\u00e1 do Ano 2017, o 8 de marzo D\u00eda Internacional da Muller. A celebraci\u00f3n acompa\u00f1ouse de v\u00eddeos dedicados \u00e1 galardoada e actuaci\u00f3ns musicais de artistas como Mar\u00eda Manuela e Pilocha. Loureiro sinalou \"a pouca presenza das mulleres no audiovisual, pero destacando como algo excepcional que o 80 por cen das produtoras en Galicia son mulleres\". \nPosteriormente, en marzo de 2018, recibiu o Premio Mestre Mateo pola curta de animaci\u00f3n \"The Neverending Wall.\" En abril do mesmo ano, a asociaci\u00f3n cultural Arela entregoulle o premio Pedigree 2018 no Festival de Cans de curtametraxes que se celebra no Porri\u00f1o, en reco\u00f1ecemento \u00e1 s\u00faa aposta polos novos talentos, o seu traballo continuo no desenvolvemento do cine de animaci\u00f3n e a s\u00faa voz cr\u00edtica na loita pola visibilidade das mulleres no audiovisual, a trav\u00e9s de CIMA. Posteriormente, en maio, recibiu a menci\u00f3n honor\u00edfica do Festival Primavera do cine de Vigo pola s\u00faa traxectoria profesional e pola s\u00faa loita pola igualdade das mulleres.\nEn 2018, Loureiro tam\u00e9n participou no Festival de Animaci\u00f3n, Videoxogos e C\u00f3mic, en M\u00e9xico, convidada por Pixelatl para debater sobre o traballo das mulleres produtoras en Espa\u00f1a. O festival \u00e9 o principal encontro de vinculaci\u00f3n entre creadores mexicanos e as industrias globais da animaci\u00f3n, o c\u00f3mic e os videoxogos. \nProduci\u00f3ns.\nComo produtora executiva levou a produci\u00f3n das seguintes pel\u00edculas\u02d0\nLongametraxes de animaci\u00f3n\nSeries de televisi\u00f3n\nCurtametraxes de animaci\u00f3n\nLongametraxe de ficci\u00f3n\nLongametraxes documentais\nPremios e nomeamentos destacados.\n\"Valentina\", de Chelo Loureiro, longametraxe de animaci\u00f3n 2021\n\"The neverending wall\", de Silvia Carpizo, curtametraxe animaci\u00f3n 2017\n\"Decorado\", de Alberto V\u00e1zquez, curtametraxe animaci\u00f3n 2016\n\"Migas de pan\", de Manane Rodr\u00edguez longametraxe ficci\u00f3n 2016\n\"Brujer\u00edas,\" de Virginia Curi\u00e1, largometrajeanimaci\u00f3n 2016\n\"Torre de Breogh\u00e1n\", de Jorge Coira, longametraxe documental, 2015\n\"Yo decido - El tren de la libertad-\", longametraxe documental, 2014\nRealizado e producido por m\u00e1is de 90 mulleres cineastas espa\u00f1olas\n\"A tropa de trapo na selva do arco da vella\", de Alex Colls, longametraxe animaci\u00f3n, 2014\n\"O xigante\", de Lu\u00eds d\u00e1 Matta e xullo Vanzeler, curtametraxe 2012\n\"Colecci\u00f3n de cortinillas\" para TVG ,2011\n\"A tropa de trapo no pa\u00eds onde sempre brilla o sol\", longametraxe 2010.\n\"O soldadito de chumbo\", de Tom\u00e1s Conde e Virginia Curi\u00e1, curtametraxe 2008.\n\"La crisis carn\u00edvora,\" de Pedro Rivero, longametraxe 2008. (produci\u00f3n executiva)\n\"La flor m\u00e1s grande del mundo\", de Juan Pablo Etcheverry, curtametraxe2007.\n\"De profundis\", de Miguelanxo Prado, longametraxe 2006"}
{"id": "458217", "revid": "98629", "url": "https://gl.wikipedia.org/wiki?curid=458217", "title": "Dirty John (serie de televisi\u00f3n)", "text": "Dirty John \u00e9 unha serie de televisi\u00f3n estadounidense baseado no podcast hom\u00f3nimo de Christopher Goffard. Estreouse o 25 de novembro de 2018 a trav\u00e9s da canle Bravo nos Estados Unidos, e a trav\u00e9s de Netflix internacionalmente o 14 de febreiro de 2019. A serie foi creada por Alexandra Cunningham, quen tam\u00e9n foi a produtora executiva xunto con Richard Suckle, Charles Roven, Mark Herzog, Christopher G. Cowen e Chris Argentieri."}
{"id": "458218", "revid": "89787", "url": "https://gl.wikipedia.org/wiki?curid=458218", "title": "Yu-Gi-Oh!", "text": " \u00e9 un manga xapon\u00e9s escrito e ilustrado por Kazuki Takahashi. Foi publicado pola revista \"Weekly Sh\u014dnen Jump\" de Shueisha entre o 30 de setembro de 1996 e o 8 de marzo de 2004. Conta a historia dun rapaz chamado Yugi Mutou, quen resolve o antigo Millennium Puzzle. Yugi esperta un alter-ego no seu corpo que lle axuda a resolver conflitos nos duelos de cartas.\nProduc\u00edronse d\u00faas adaptaci\u00f3ns de anime; unha realizada por Toei Animation, que se estreou dende o 4 de abril de 1998 at\u00e9 o 10 de outubro de 1998, e outra producida por NAS e animada por Studio Gallop t\u00edtulo \"Yu-Gi-Oh! Duel Monsters\", que se estreou entre abril de 2000 e setembro de 2004. A serie manga ampliouse en numerosos manga spin-off e serie de anime, un xogo de cartas e varios videoxogos. A maior\u00eda das recreaci\u00f3ns da franqu\u00eda implican un xogo de intercambio e duelo de cartas co\u00f1ecido como \"Duel Monsters\", onde cada xogador emprega as s\u00faas cartas para loitar en batallas de \"monstros\" de fantas\u00eda. Isto \u00e9 a base do xogo real \"Yu-Gi-Oh! Trading Card Game\". No ano 2018, \"Yu-Gi-Oh\" era unha das franqu\u00edas de maior recadaci\u00f3n de t\u00f3dolos tempos."}
{"id": "458223", "revid": "865", "url": "https://gl.wikipedia.org/wiki?curid=458223", "title": "Dream Wife (grupo musical)", "text": "Dream Wife \u00e9 unha banda baseada en Londres cun son que mestura punk rock, pop e indie rock. O grupo est\u00e1 composto por Rakel Mj\u00f6ll (voz principal), Alice Go (guitarra e voces) e Bella Podpadec (baixo e voces).\nEn 2018 a banda foi inclu\u00edda na lista da revista \"Rolling Stone\" das \"13 mellores cousas que vimos\" nese ano no festival Lollapalooza. Kev Geoghegan e Paul Glynn de BBC Music dixeron que Dream Wife \"era unha banda asombrosa e unha das novas bandas m\u00e1is comentadas de a 2018\". Joe Lynch de Billboard escribiu \"Dream Wife \u00e9 indiscutibelmente unha das bandas de rock en vivo m\u00e1is emocionantes que xurdiron nos \u00faltimos anos\".\nHistoria.\nA vocalista Rakel Mj\u00f6ll naceu en Islandia e pasou oito anos da s\u00faa infancia vivindo en Santa Clara e San Jose, California. Tivo formaci\u00f3n en jazz e \u00f3pera na s\u00faa adolescencia en Reiquiavik. A baixista Bella Podpadec, criada en Somerset, co\u00f1eceu \u00e1 guitarrista Alice Go na Mid-Somerset Battle of the Bands. As tres mulleres asistiron \u00e1 Universidade de Brighton e no ano 2014 formaron a banda como un proxecto da escola de arte. O tr\u00edo tivo a idea de formar unha \"banda de rapazas falsa\" e grav\u00e1ronse a si mesmas compo\u00f1endo as canci\u00f3ns que finalmente interpretar\u00edan na exposici\u00f3n dunha galer\u00eda de arte. A pel\u00edcula foi rodada como un mockumentary inspirado por \"This Is Spinal Tap\". Tras graduarse a banda mudouse a Londres.\nA banda colleu o seu nome da comedia rom\u00e1ntica de 1953 \"Dream Wife\", protagonizada por Cary Grant e Deborah Kerr. As s\u00faas letras a mi\u00fado abordan cuesti\u00f3ns relacionadas co feminismo, os roles de x\u00e9nero, a imaxiner\u00eda corporal e a obxectificaci\u00f3n sexual. Os membros da banda citaron como infliencias a artistas como Be Your Own Pet, Sleigh Bells, Le Tigre, Debbie Harry, Grimes, David Bowie e Madonna. Durante os seus concertos o grupo \u00e9 co\u00f1ecido por promulgar unha pol\u00edtica de \"bitches-to-the-front\" onde piden \u00e1 audiencia que permitan \u00e1s mulleres que queiran facer mosh xuntas que se coloquen preto do escenario.\nEn 2016 a banda publicou o seu primeiro EP autotitulado a trav\u00e9s de Cannibal Hymns. O EP foi gravado na casa dos pais de Go en Somerset co seu pai tocando a bater\u00eda. O ano seguinte publicaron outro EP titulado \"Fire\". O t\u00edtulo estivo inspirado en parte polo feito de que as tres membros da banda naceran baixo s\u00edgnos astrol\u00f3xicos de lume. Ese mesmo ano xiraron polo Canad\u00e1 e tam\u00e9n tocaron en festivais como o Iceland Airwaves en Reiquiavik e o South by Southwest en Austin, Texas.\nEn 2018 editaron o seu \u00e1lbum de estrea, \"Dream Wife\", con cr\u00edticas positivas: Joe Goggins de \"The Independent\" deulle 4 de 5 estrelas e destacou que \"publicaron un disco de estrea que non soa como un traballo DIY; \u00e9 unha peza pulida e segura de punk mel\u00f3dico\". Leonie Cooper de \"NME\" deulle 10 de 10 e escribiu: \"Maldita sexa, estivemos esperando moito tempo por unha banda como Dream Wife\". Emma Swann de \"DIY\" puntuouno con 4 de 5 e dixo: \"\u00c1s veces temos as bandas que queremos: \u00e1s veces - como no caso de Dream Wife - tam\u00e9n son as bandas que necesitamos\".\nA banda continuou o lanzamento do seu disco cunha extensa xira por Europa e Norteam\u00e9rica, abrindo para The Vaccines e Sunflower Bean nalg\u00fans dos seus concertos nos Estados Unidos e o Canad\u00e1, para The Kills noutras datas nos Estados Unidos e para Garbage no Reino Unido, Alema\u00f1a e Francia. Ese mesmo ano a banda actuou en varias cidades de Australia como parte do St Jerome's Laneway Festival. No outono de 2018 Dream Wife comezou a s\u00faa primeira xira por Norteam\u00e9rica como cabeza de cartel.\nOrixinalmente a banda sa\u00eda de xira cunha caixa de ritmos, pero agora est\u00e1 acompa\u00f1ada polo bater\u00eda Alex Paveley.\nEn 2020 a banda lanzou o seu segundo \u00e1lbum de estudio, \"So When You Gonna...\", con cr\u00edticas xeralmente positivas. O son do disco comparouse co de varias bandas lideradas por mulleres, como Yeah Yeah Yeahs. \nO 9 de xu\u00f1o de 2023 Dream Wife publicou o seu terceiro \u00e1lbum de estudio, \"Social Lubrication\"."}
{"id": "458224", "revid": "5863", "url": "https://gl.wikipedia.org/wiki?curid=458224", "title": "Carmen L\u00f3pez Cort\u00f3n y Viqueira", "text": ""}
{"id": "458225", "revid": "5863", "url": "https://gl.wikipedia.org/wiki?curid=458225", "title": "Carme L\u00f3pez-Cort\u00f3n Viqueira", "text": ""}
{"id": "458226", "revid": "5863", "url": "https://gl.wikipedia.org/wiki?curid=458226", "title": "Chelo Loureiro Vilarelle", "text": ""}
{"id": "458227", "revid": "5863", "url": "https://gl.wikipedia.org/wiki?curid=458227", "title": "Mar\u00eda Consuelo Loureiro Vilarelle", "text": ""}
{"id": "458228", "revid": "5863", "url": "https://gl.wikipedia.org/wiki?curid=458228", "title": "Consuelo Loureiro Vilarelle", "text": ""}
{"id": "458243", "revid": "98629", "url": "https://gl.wikipedia.org/wiki?curid=458243", "title": "Vratsa", "text": "Vratsa (en ) \u00e9 unha cidade situada no noroeste de Bulgaria, nunha zona de outeiros nos montes Balc\u00e1ns. \u00c9 a capital administrativa da provincia de Vratsa.\nA cidade de Vratsa \u00e9 un centro de comercio e artesan\u00eda e un n\u00f3 ferroviario. Nela estabeleceuse a industria t\u00e9xtil, metal\u00farxica, qu\u00edmica e cer\u00e1mica. Durante o dominio otom\u00e1n (s\u00e9culos XV \u00f3 XIX) foi un centro administrativo e unha gornici\u00f3n. A \u00e1rea municipal est\u00e1 habitada por un total de 80.040 persoas, segundo o censo de 2004.\nXeograf\u00eda.\n\u00c9 unha das cidades m\u00e1is \"pintorescas\" do pa\u00eds. At\u00f3pase nos outeiros situados \u00f3s p\u00e9s de \"Vrachanski Balkan\" (monta\u00f1as Vratsa), co r\u00edo Leva cruzando a cidade. Vratsa at\u00f3pase a aproximadamente 116 km da capital b\u00falgara, Sof\u00eda.\nA \u00e1rea rural do concello ofrece diversos atractivos, que lle outorga o encanto da zona oriental do noroeste b\u00falgaro. Nos terreos de bosques do estado de Vratsa, local\u00edzanse numerosos parques naturais protexidos, as\u00ed como monumentos hist\u00f3ricos."}
{"id": "458244", "revid": "1131", "url": "https://gl.wikipedia.org/wiki?curid=458244", "title": "Fervenzas de Krushuna", "text": "As fervenzas de Krushuna (en ) son unha serie de fervenzas no norte de Bulgaria, preto da aldea de Krushuna, no concello de Letnitsa, a 34\u00a0km da cidade de Lovech. Son famosas pola s\u00faa paisaxe pintoresca e est\u00e1n formadas por moitos travertinos.\n\u00c9 un espazo tur\u00edstico cun cami\u00f1o que leva \u00e1 cova onde nace o r\u00edo. Existen outras d\u00faas fervenzas m\u00e1is cativas na \u00e1rea, unha delas chamadas Malkata Maara. Algunhas outras covas at\u00f3panse nas zonas dos arredores - Urushka Maara, Gornik, cova de Devetashka.\nOs resto do mosteiro de Hesychast, do s\u00e9culo XIII-XIV, que se atopan na \u00e1rea, pertence \u00e1 \u00e9poca do Segundo Imperio B\u00falgaro."}
{"id": "458255", "revid": "1131", "url": "https://gl.wikipedia.org/wiki?curid=458255", "title": "Raysko Praskalo", "text": "Raysko Praskalo (en ) \u00e9 unha fervenza de 124,5 m de altura, sendo a m\u00e1is alta de Bulgaria e da pen\u00ednsula dos Balc\u00e1ns. At\u00f3pase baixo o pico Botev (2\u00a0376 m) na secci\u00f3n central da cordilleira dos Balc\u00e1ns, e forma parte da reserva Dzhendema do Parque Nacional dos Balc\u00e1ns Centrais. A vila m\u00e1is achegada \u00e9 Kalofer, a 11 quil\u00f3metros cara \u00f3 sur."}
{"id": "458256", "revid": "6939", "url": "https://gl.wikipedia.org/wiki?curid=458256", "title": "Premio Alecr\u00edn-Alacr\u00e1n", "text": ""}
{"id": "458257", "revid": "1131", "url": "https://gl.wikipedia.org/wiki?curid=458257", "title": "Cova Devetashka", "text": "A cova Devet\u00e0shka (en ) \u00e9 unha gran cova c\u00e1rstica a uns 7\u00a0km \u00f3 leste de Letnitsa e a 15\u00a0km \u00f3 nordeste de Lovech, preto da vila de Devetaki, na beira leste do r\u00edo Osam, en Bulgaria. O sitio foi ocupado de xeito continuo por paleohumanos durante milleiros de anos, serviu como refuxio para varias especies de animais e no presente \u00e9 o fogar de 30\u00a0000 morcegos.\nFauna.\nAdemais de importantes descubrimentos arqueol\u00f3xicos, a cova Devetashka \u00e9 o h\u00e1bitat dunha ampla faunal local. Durante a estaci\u00f3n de cr\u00eda das especies mam\u00edferas, entre comezos de xu\u00f1o e finais de xullo, a cova est\u00e1 completamente pechada \u00f3s visitantes. Na cova habitan doce especies protexidas de anfibios e r\u00e9ptiles, inclu\u00edndo o \"Zamenis longissimus\", o \"Triturus cristatus\", a ra de Santo Ant\u00f3n (\"Hyla arborea\"), a tartaruga mediterr\u00e1nea (\"Testudo hermanni\"), oitenta e d\u00faas especies de paxaros, trece das cales est\u00e1n inclu\u00eddas na Lista Vermella da IUCN. Trinta e catro especies de mam\u00edferos, catro delas na Lista Vermella e quince especies de morcegos poden ser vistos na cova."}
{"id": "458316", "revid": "1131", "url": "https://gl.wikipedia.org/wiki?curid=458316", "title": "Librar\u00eda Andel", "text": "Andel foi unha librar\u00eda da cidade de Vigo, aberta en decembro de 1999 e que anunciou o seu peche o 21 de febreiro do ano 2019. Estivo considerada emblem\u00e1tica da cultura galega."}
{"id": "458388", "revid": "89787", "url": "https://gl.wikipedia.org/wiki?curid=458388", "title": "Cancioneiro galego-castel\u00e1n", "text": "O Cancioneiro Galego-Castel\u00e1n \u00e9 a recompilaci\u00f3n de 53 poemas escritos por Pero Gon\u00e7alez de Mendoza feita no ano 1902 polo estadounidense Henry Lang, autor pioneiro en apuntar a existencia dun cancioneiro galego-castel\u00e1n, constitu\u00eddo por todas aquelas composici\u00f3ns creadas entre 1350 e 1450 nunha lingua mesturada sen correspondencia plena con ningunha das que caracteriza cada unha das d\u00faas escolas peninsulares.\nHistoria e caracter\u00edsticas.\nLang fixo un estudo do per\u00edodo de transici\u00f3n da l\u00edrica peninsular que se estende entre a escola galego-portuguesa (1200-1350) e a castel\u00e1-portuguesa (1449-1521). No prefacio da obra publicada en 1906, expl\u00edcase como se foi esvaecendo a l\u00edrica cortes\u00e1 galego-portuguesa, cuxos caracteres po\u00e9ticos e idiom\u00e1ticos serviron como primeiras ferramentas de expresi\u00f3n l\u00edrica no occidente peninsular tras a morte do rei poeta Din\u00eds de Portugal (1279-1325). Os fillos deste continuaron coa arte de trobar na Corte de Castela de Afonso XI (1312-1350), polo que a actividade non cesou por completo.\nLang sostivo que os compiladores e copistas do cancioneiros, non familiarizados co galego, introduciron palabras castel\u00e1s nas copias; en consecuencia, o estudoso procurou devolver os escritos \u00e1 s\u00faa lingua orixinal, de xeito que demostren a continuidade da tradici\u00f3n literaria en Portugal entre o primeiro e o segundo per\u00edodos de l\u00edrica cortes\u00e1.\nEn 1893, Carolina Micha\u00eblis de Vasconcelos publicou unha lista cr\u00edtica dos textos galegos dos que o autor se axuda para crear o volume do \"Cancioneiro Galego-Castel\u00e1n\". Ademais, agradece a Ram\u00f3n Men\u00e9ndez Pidal as copias dos manuscritos que realizou.\nNo exemplar, disp\u00f3\u00f1ense os autores das cantigas en orde cronol\u00f3xica; aqueles dos que se dubida da \u00e9poca van ao final do tomo. Para decidir se unha composici\u00f3n era galega, Henry Lang fix\u00e1base na rima como elemento principal. Aqueles con formas galegas soamente foron considerados como tales cando a rima concordaba coa s\u00faa traduci\u00f3n.\nNo libro pres\u00e9ntase un apartado para as \"Notas\" e outro para o \"Glosario\", coa finalidade de facilitar na maior medida que os documentos menos traballados, as\u00ed como alg\u00fan que outro dato biogr\u00e1fico dos autores das cantigas.\nContidos e autores.\nO cancioneiro est\u00e1 composto por 73 cantigas da escola galego-castel\u00e1 de 16 autores diferentes. Entre eles destaca Alfonso \u00c1lvarez de Villasandino, coas s\u00faas 21 cantigas de tem\u00e1tica amorosa, 4 sat\u00edrica, 3 circunstanciais e 1 relixiosa. A\u00ednda que o traballo de Villasandino foi fundamental, tam\u00e9n \u00e9 importante a achega doutros como Gar\u00e7i Ferrandes de Gerena, con 5 poemas de tem\u00e1tica amorosa e 3 de tem\u00e1tica relixiosa; Mac\u00edas o namorado, con 4 cantigas amorosas e 2 sat\u00edricas; Arcediano de Toro, con 3 de tem\u00e1tica amorosa, 2 relixiosas e 1 circunstancial; e Don Pedro, Infante de Portugal, con 5 poemas de amor. C\u00f3mpre mencionar outros poetas, que a\u00ednda que s\u00f3 te\u00f1en unha ou d\u00faas cantigas neste cancioneiro, foron inclu\u00eddos por Henry Lang. Estamos a falar de autores: como: Pero Gon\u00e7alez de Mendoza, \"Un Bachiller e Maestro en Artes\" de Salamanca, Pero V\u00e9lez de Guevara, \u00cd\u00f1igo L\u00f3pez de Mendoza, Marqu\u00e9s de Santillana, Montoro, Pedro de Qui\u00f1ones, Pedro de Santa Fe, \u00c1lvaro Gonz\u00e1lez de Alc\u00e1ntara, G\u00f3mez Manrique, Gon\u00e7alvo de Torquemada e Estamariu.\nRecepci\u00f3n.\nCanto \u00e1 repercusi\u00f3n deste cancioneiro houbo varios acad\u00e9micos que afondaron no seu estudo, xunto con outros cancioneiros da mesma escola. Foi o caso de Ricardo Pol\u00edn, que publicou da man da Universidade de Santiago de Compostela no ano 1924 un libro que titulou \"A poes\u00eda l\u00edrica galego-castel\u00e1 (1350-1450)\". Nesta obra reflexiona sobre o nacemento da escola galego-castel\u00e1 tras a decadencia do lirismo galego-portugu\u00e9s, analiza a repercusi\u00f3n do cancioneiro de Lang e introduce os autores e as tem\u00e1ticas tratadas no mesmo.\nPor outro lado, tense unha publicaci\u00f3n da Universidade de Salamanca e A Coru\u00f1a feita por Mar\u00eda Isabel Toro e Gema Vall\u00edn. Seguen a li\u00f1a de Pol\u00edn ao explicar como se produce esa decadencia. Ademais, profundan na evoluci\u00f3n da poes\u00eda \"trovadoresca\" na Pen\u00ednsula, as\u00ed como na lingua que utilizaban para trobar (galego ou castel\u00e1n?) e destacan outros cancioneiros como o \"Cancioneiro de Baena\"."}
{"id": "458448", "revid": "43337", "url": "https://gl.wikipedia.org/wiki?curid=458448", "title": "R\u00edo Minho", "text": "O Minho \u00e9 o r\u00edo de maior lonxitude de Xamaica con 92,8 quil\u00f3metros de percorrido.\nEl\u00e9vase preto do centro xeogr\u00e1fico da illa, fl\u00fae xeralmente cara ao sur-suroeste e alcanza o mar Caribe en Carlisle Bay, na costa sur central, ao oeste do punto m\u00e1is meridional da illa, Portland Point.\nA cidade de May Pen, da Parroquia de Clarendon, at\u00f3pase \u00e1 beira deste r\u00edo."}
{"id": "458451", "revid": "56817", "url": "https://gl.wikipedia.org/wiki?curid=458451", "title": "Cristo parou en \u00c9boli", "text": "Cristo parou en \u00c9boli (en italiano, \"Cristo si \u00e8 fermato a Eboli\") \u00e9 unha novela autobiogr\u00e1fica do escritor Carlo Levi, escrita entre decembro de 1943 e xullo de 1944 en Florencia e publicada en Italia en 1945.\nFoi traducido \u00f3 galego por Silvia Gaspar e foi publicado por Edici\u00f3ns Xerais no ano 1990, na colecci\u00f3n \"Grandes do noso tempo\".\nContexto.\nBaixo o r\u00e9xime fascista, nos anos 1935 e 1936, o escritor foi condenado \u00f3 desterro en Lucania polas s\u00faas actividades antifascistas. Nesa rexi\u00f3n, actualmente chamada Basilicata, pasou unha longa tempada en Aliano (vila chamada Gagliano na novela para imitar a pronuncia local), onde tivo a oportunidade de co\u00f1ecer a realidade desa terra e das s\u00faas xentes. \u00d3 regreso do seu desterro, tras pasar unha longa tempada en Francia, Levi escribe a novela na que evoca a s\u00faa estancia primeiro en Grassano e posteriormente en Gagliano. O propio Levi, escribe no seu prefacio: \u201cComa se dunha viaxe \u00f3 comezo dos tempos se tratase, \"Cristo parou en \u00c9boli\" relata o descubrimento dunha \u201ccivilizaci\u00f3n\u201d diferente, a dos campesi\u00f1os do \"Mezzogiorno\", unha civilizaci\u00f3n allea \u00e1 historia e \u00e1 raz\u00f3n progresiva, unha civilizaci\u00f3n de sabedor\u00eda antiga e paciente dor. Por\u00e9n, o libro non se pode considerar un diario xa que foi escrito moitos anos despois da experiencia que o inspira, cando as impresi\u00f3ns reais deixaran de ter a necesidade prosaica do documento\u201d. Segundo o escritor italiano Rocco Scotellaro, \u201cCristo parou en \u00c9boli constit\u00fae a evocaci\u00f3n m\u00e1is apaixonante e cruel dos nosos pobos\u201d."}
{"id": "458452", "revid": "23204", "url": "https://gl.wikipedia.org/wiki?curid=458452", "title": "Cristo si \u00e8 fermato a Eboli", "text": ""}
{"id": "458453", "revid": "98629", "url": "https://gl.wikipedia.org/wiki?curid=458453", "title": "Gianni Versace", "text": "Gianni Versace, naceu en Reggio de Calabria (Italia) o 2 de decembro de 1946 e finado en Miami (Florida) o 15 de xullo de 1997, foi un dese\u00f1ador italiano, fundador de Versace. Creou vestidos para obras de teatro e pel\u00edculas, foi un dos primeiros dese\u00f1adores capaces de relacionar a moda coa industria musical ao ser amigo de celebridades como Eric Clapton, Diana de Gales, Naomi Campbell, Duran Duran, Madonna, Cher, Elton John, Sting, entre moitas outras. Era abertamente homosexual e era unha figura permanente na escena internacional da moda xunto coa s\u00faa parella Antonio D'Amico. Versace foi asasinado na porta da s\u00faa casa en Miami Beach por Andrew Cunanan o 15 de xullo de 1997. Ti\u00f1a 50 anos no momento da s\u00faa morte.\nTraxectoria.\nPrimeiros anos.\nGianni Versace naceu en Reggio Calabria o 2 de decembro de 1946, onde creceu co seu irm\u00e1n m\u00e1is vello Santo, a s\u00faa irm\u00e1 m\u00e1is nova Donatella, o seu pai, e a s\u00faa nai Francesca. Ti\u00f1a unha irm\u00e1 m\u00e1is vella, Tina, que morreu aos 12 anos debido a unha infecci\u00f3n do t\u00e9tano que non foi tratada de maneira adecuada.\nDa s\u00faa cidade natal dixo:\nGianni comezou a s\u00faa aprendizaxe a temper\u00e1 idade, axudando a s\u00faa nai a atopar pedras preciosas e f\u00edos de ouro para bordar vestidos. Estudou arquitectura antes de mudarse a Mil\u00e1n aos 26 anos para traballar no dese\u00f1o de moda.\nA mediados da d\u00e9cada de 1970, as s\u00faas montaxes chamaron a atenci\u00f3n das marcas Genny e Callaghan. Contrat\u00e1rono para dese\u00f1ar as s\u00faas colecci\u00f3ns e uns poucos anos m\u00e1is tarde, animado polo seu \u00e9xito, presentou a s\u00faa primeira firma de colecci\u00f3n para muller no museo de arte Palazzo della Permanente, de Mil\u00e1n. A s\u00faa primeira colecci\u00f3n para home chegou en setembro dese mesmo ano. Despois de presentar a s\u00faa colecci\u00f3n de home, uniuse con Jorge Saud, quen m\u00e1is tarde se converter\u00eda en compa\u00f1eiro de Giorgio Armani.\nEstilo exuberante.\nA firma \"Versace\" alcanzou a celebridade mundial na d\u00e9cada de 1980, en parte grazas a unha sagaz asociaci\u00f3n con estrelas do mundo do espect\u00e1culo, tal como fixo Giorgio Armani. As estrelas de Hollywood e os cantantes de m\u00fasica pop empezaron a elixir esta marca para vestirse nas s\u00faas festas, concertos e filmes. Entre estes clientes cont\u00e1banse Liz Taylor, Elton John e Diego Armando Maradona. Pero ao contrario que Armani, sin\u00f3nimo de sobriedade e estilizaci\u00f3n, Gianni Versace impuxo unha est\u00e9tica exuberante e moi atrevida en colorido e materiais, case rechamangueira e \"kitsch\", con tons fl\u00faor e dourados, barroca at\u00e9 vampirizar est\u00e9ticas de s\u00e9culos pasados (Pompeia, manierismo).\nEn 1994 a (ata ent\u00f3n modesta) actriz Liz Hurley saltou \u00e1 fama planetaria ao lucir un vestido \"Versace\" de vertixinoso escote, apenas prendido por uns imperdibles. Poucos anos despois, a pol\u00e9mica pel\u00edcula \"Showgirls\" inclu\u00edu un di\u00e1logo onde a s\u00faa protagonista Elizabeth Berkley alud\u00eda ao seu vestido \"Versace\" e replic\u00e1banlle sobre como pronunciar correctamente devandito apelido italiano.\n\"Versace\" fac\u00eda ostentaci\u00f3n do luxo en sinton\u00eda coa \u00e9poca de Ronald Reagan e do consumismo ilimitado, na que os referentes sociais parec\u00edan ser os \"yuppies\" e as estrelas do rock que amasaban grandes regal\u00edas. A Medusa e a greca de orixe cl\u00e1sica volv\u00e9ronse distintivos inconfundibles de \"Versace\", e asoci\u00e1banse \u00e1 opulencia, mostr\u00e1ndose en primeiro plano en bolsos, calzado, ba\u00f1adores, bixutar\u00eda... fronte \u00e1 discreci\u00f3n doutras casas de moda. Estes artigos m\u00e1is alcanzables chegaban a un p\u00fablico de clase media e axudaron ao apoxeo da casa italiana.\nPero falecido Gianni Versace os gustos empezaron a cambiar. Baixo a tutela da s\u00faa irm\u00e1 Donatella, a compa\u00f1\u00eda seguiu adiante adapt\u00e1ndose \u00e1s novas modas, e xa en datas recentes, ao f\u00edo de certa nostalxia polos anos 80, recuperou e difundido o estilo m\u00e1is desbordado de Gianni mediante unha colecci\u00f3n de alcance masivo lanzada a trav\u00e9s de H&amp;M.\nVida persoal.\nCo\u00f1eceu a Antonio D'Amico, un modelo, en 1982. A parella embarcouse nunha relaci\u00f3n que durou quince anos, ata a repentina morte de Versace. Durante ese tempo Antonio foi dese\u00f1ador para a li\u00f1a deportiva \"Versace\".\nVersace deixou \u00e1 s\u00faa parella D'Amico unha pensi\u00f3n mensual vitalicia de 50 mill\u00f3ns de liras (aproximadamente 26,000 d\u00f3lares), e o dereito a ocupar calquera das residencias \"Versace homes\" en Italia e nos Estados Unidos. D'Amico agora ten a s\u00faa propia compa\u00f1\u00eda de dese\u00f1o de moda.\nAsasinato.\nNa ma\u00f1\u00e1 do 15 de xullo no ver\u00e1n de 1997, regresando da s\u00faa afeita cami\u00f1ada polo paseo de Ocean Drive en Miami, Versace foi tiroteado enfronte da s\u00faa mansi\u00f3n con vista ao mar en Miami Beach. Foi asasinado por Andrew Phillip Cunanan, quen se suicidou pouco despois do homicidio e cuxo corpo foi atopado nunha casa flotante. A polic\u00eda ditaminou que Cunanan se suicidou coa mesma pistola que usou para matar a Versace e ademais s\u00f3ubose que o asasino estivera na s\u00faa casa dous d\u00edas antes do crime.\nVersace foi sepultado na localidade de Como, en Italia. En setembro de 1997 anunciouse que Santo Versace e Jorge Saud eran os novos propietarios dos bens de Versace. A irm\u00e1 de Gianni, Donatella Versace, era a nova l\u00edder do departamento de dese\u00f1o. Elton John dedicou o seu \u00e1lbum \"The Big Picture\", publicado en 1997, a Versace.\nNo seu testamento, Versace deixou o 50% do seu imperio da moda a Allegra Beck, \u00e1 s\u00faa sobri\u00f1a, filla de Donatella. Ao cumprir a maior\u00eda de idade en 2004, Allegra herdou ao redor de 500 mill\u00f3ns de d\u00f3lares (50% da compa\u00f1\u00eda) do imperio de moda Versace. Ten a \u00faltima palabra na venda e outros detalles na li\u00f1a de roupa Versace. Allegra ti\u00f1a apenas once anos cando o seu t\u00edo foi asasinado.\nEn xullo de 2007, un ballet especialmente escrito foi presentado no Teatro alla Scala, en Mil\u00e1n, no marco do d\u00e9cimo aniversario da morte do dese\u00f1ador. \"Thanks Gianni, With Love\" foi realizado polo core\u00f3grafo franc\u00e9s Maurice B\u00e9jart, para quen Versace dese\u00f1ou varios vestidos.\nFilmograf\u00eda.\nA trav\u00e9s dos anos, Versace viuse envolvido en numerosos proxectos cinematogr\u00e1ficos:"}
{"id": "458455", "revid": "23204", "url": "https://gl.wikipedia.org/wiki?curid=458455", "title": "A sinfon\u00eda pastoral", "text": "A sinfon\u00eda pastoral (en ) \u00e9 unha novela francesa escrita por Andr\u00e9 Gide. A obra foi adaptada nun filme de 1946 por Jean Delannoy, con Mich\u00e8le Morgan no papel principal como Gertrude. Outra versi\u00f3n foi producida para a televisi\u00f3n australiana en 1958.\nFoi traducida \u00f3 galego por Leandro Garc\u00eda Bugar\u00edn e foi publicado por Edici\u00f3ns Xerais no ano 1990, na colecci\u00f3n \"Grandes do noso tempo\". No 2005, foi traducido de novo por Garc\u00eda Bugar\u00edn e publicado por La Voz de Galicia na colecci\u00f3n da Biblioteca Galega de Cl\u00e1sicos Universais."}
{"id": "458456", "revid": "23204", "url": "https://gl.wikipedia.org/wiki?curid=458456", "title": "La Symphonie pastorale", "text": ""}
{"id": "458457", "revid": "89787", "url": "https://gl.wikipedia.org/wiki?curid=458457", "title": "Coci\u00f1a vexetariana", "text": "A gastronom\u00eda vexetariana \u00e9 aquela que utiliza ingredientes que cumpren os criterios vexetarianos, exclu\u00edndo a carne e os produtos derivados de tecido animal. Para o ovolactovexetarianismo (o tipo m\u00e1is com\u00fan de vexetarianismo de Occidente) est\u00e1n permitidos os ovos e os produtos l\u00e1cteos, tales como o leite e o queixo. As formas m\u00e1is estritas de vexetarianismo son o veganismo e o fruxivorismo, que excl\u00faen todos os produtos animais, inclu\u00edndo os produtos l\u00e1cteos e o mel, e mesmo alg\u00fans azucres refinados que se filtran e branquean con carb\u00f3n de \u00f3so.\nOs alimentos vexetarianos poden clasificarse en varios tipos:\nIngredientes empregados na coci\u00f1a vexetariana.\nOs alimentos normalmente considerados adecuados para todos os tipos de coci\u00f1a vexetariana incl\u00faen:\nOs alimentos dispo\u00f1ibles para diversos tipos de coci\u00f1a vexetariana son:\nCoci\u00f1a tradicionalmente vexetariana.\nAlg\u00fans dos pratos m\u00e1is com\u00fans que os vexetarianos occidentais comen sen cambiar ingredientes, inclu\u00edndo desde almorzos a sobremesas e ceas, son:\nSobremesas e doces.\nA maior\u00eda das sobremesas \u2014inclu\u00edndo [[Pastel|pasteis]], \"cobblers\" , tortas, \"[[brownie]]s\", [[galleta]]s, [[Trufa de chocolate|trufas]], cadrados de Rice Krispies, cadrados de [[manteiga de cacahuete]] (de masmelos libres de xelatina ou crema de masmelo), [[pudin]]s, [[arroz con leite]], [[xeado]], \"cr\u00e8me br\u00fbl\u00e9e\" etc\u00e9tera\u2014 est\u00e1n libres de carne e peixe, sendo por tanto adecuados para os ovolactovexetarianos. Os [[Doce (sabor)|doces]] e sobremesas orientais, como o \"halva\" ou as delicias turcas, son practicamente veganos, mentres outros como o \"[[baclava]]\" (que adoita conter manteiga) son lactovexetarianos. A maior\u00eda de sobremesas e doces indios son vexetarianos, como \"peda\", \"barfi\", \"gulab yamun\", \"shrikhand\", \"basundi\", \"kaju katri\", \"rasgula\", \"cham cham\", \"rajbhog\" etc\u00e9tera, elabor\u00e1ndose a partir de produtos l\u00e1cteos. Os doces a base de froita seca ou froitos secos son veganos.\nReceitas que usan suced\u00e1neos c\u00e1rnicos.\n[[Ficheiro:Veggie_burger_SuziJane_flickr_creative_commons.jpg|miniatura|Hamburguesa vexetal con tomate e or\u00e9gano Morningstar Farms gornecida con cebola, k\u00e9tchup e cheddar.]]\n[[Ficheiro:Vegan_Meat_Pie_01_Pengo.jpg|miniatura|Un pastel vegano de suced\u00e1neo de carne, contendo prote\u00edna de soia e champi\u00f1\u00f3ns.]]\nTr\u00e1tase de versi\u00f3ns vexetarianas de pratos populares que gozan o non vexetarianos e que frecuentemente se consomen como [[comida r\u00e1pida]], f\u00e1cil de preparar, alimentos de transici\u00f3n para os novos vexetarianos, ou como forma de ensinar ao non vexetarianos que poden selo e seguir gozando da s\u00faa comida favorita. Moitos vexetarianos gozan destes pratos como parte dunha dieta variada.\nAlg\u00fans pratos populares feitos con carne falsa son:\nO ovo de moitas receitas pode substitu\u00edrse con facilidade por sementes de li\u00f1o mo\u00eddas, [[compota de maz\u00e1]], pur\u00e9 de pl\u00e1tano ou suced\u00e1neo de ovo industrial. As micoprote\u00ednas son outra fonte com\u00fan de carnes de imitaci\u00f3n, \u00e1s que se engaden condimentos vexetarianos, como por exemplo [[Algas comestibles|algas]]. Adv\u00edrtase que o tofu e o \"tempeh\" son ingredientes de certos pratos por si mesmos, e non necesariamente como substitutos de carne.\nProdutos comerciais.\nEn [[Australia]] hai dispo\u00f1ibles diversos produtos vexetarianos na maior\u00eda de cadeas de supermercados e a Asociaci\u00f3n Vexetariana/Vegana de Queensland edita unha gu\u00eda de compras vexetariana.\nLimitaci\u00f3ns dunha dieta vexetariana.\nA Asociaci\u00f3n Diet\u00e9tica Americana (1997) cunha postura de apoio \u00e1 dieta vexetariana, sinalou que a dieta vexetariana pode ser sa e adecuada, desde o punto de vista nutricional, pero que pode dar lugar a deficiencias se non se programa adecuadamente ou baixo o asesoramento dun dietista-nutricionista. Se os alimentos non son seleccionados adecuadamente, o vexetariano pode sufrir deficiencias nutricionais respecto da inxesta cal\u00f3rica, [[vitamina]]s, minerais e [[prote\u00edna]]s.\nV\u00e9xase tam\u00e9n.\nOutros artigos.\n[[Categor\u00eda:Gastronom\u00eda]]\n[[Categor\u00eda:Vexetarianismo]]"}
{"id": "458458", "revid": "27155", "url": "https://gl.wikipedia.org/wiki?curid=458458", "title": "HER-2/neu", "text": ""}
{"id": "458461", "revid": "89787", "url": "https://gl.wikipedia.org/wiki?curid=458461", "title": "Anne Bonny", "text": "Anne Bonny, nada posiblemente en 1697 e finada posiblemente en abril de 1782, foi unha pirata irlandesa que operou no mar Caribe, unha das mulleres piratas m\u00e1is famosas da historia. O pouco que se co\u00f1ece da s\u00faa vida procede de \"A General History of the Pyrates\", do capit\u00e1n Charles Johnson.\nTraxectoria.\nPrimeiros anos.\nA data de nacemento exacta de Bonny \u00e9 desco\u00f1ecida, pero foi arredor de 1700. C\u00f3ntase que naceu no Old Head de Kinsale, no condado de Cork, Irlanda. Era a filla dun serventa chamada Mary Brennan e do seu empregador, o avogado William Cormac. Os rexistros oficiais e as cartas da \u00e9poca que tratan da s\u00faa vida son escasas, e a maior\u00eda do co\u00f1ecemento moderno procede de \"A General History of the Pyrates\", do capit\u00e1n Charles Johnson, colecci\u00f3n de biograf\u00edas de piratas, cunha primeira edici\u00f3n exacta e unha segunda moito m\u00e1is adornada.\nO pai de Bonny mudouse primeiro a Londres para fuxir da familia da s\u00faa esposa, e comezou a vestir a s\u00faa filla como un neno e a chamala \"Andy\". Cando a dona de Cormac descubriu que acollera a s\u00faa filla ilex\u00edtima e estaba a coidala para que fose empregada e a vestila como un neno, deixou de darlle unha asignaci\u00f3n. Cormac mudouse ent\u00f3n \u00e1 provincia de Carolina, levando con el a s\u00faa antiga criada, nai de Bonny. O pai de Bonny abandonou o prefixo \"Mc\" orixinal do seu apelido para mesturarse m\u00e1is facilmente cos cidad\u00e1ns de Charles Town. Ao principio, a familia tivo un duro comezo no seu novo fogar, m\u00e1is os co\u00f1ecementos de Cormac sobre dereito e a s\u00faa habilidade para comprar e vender mercador\u00edas axi\u00f1a financiaron unha casa e posteriormente unha plantaci\u00f3n nos arredores da cidade. A nai de Bonny morreu cando esta ti\u00f1a doce anos. O seu pai tratou de establecerse como fiscal pero non lle foi ben. Finalmente, uniuse ao m\u00e1is proveitoso negocio dos mercadores e acumulou unha fortuna substanciosa.\nEst\u00e1 rexistrado que Bonny ti\u00f1a o pelo rubio e estaba considerada un \"bo partido\" mais puido ter un temperamento fero; aos trece anos, supostamente apu\u00f1alou unha serventa cun coitelo. Casou cun mari\u00f1eiro pobre e pirata ocasional chamado James Bonny. James esperaba lograr a posesi\u00f3n da propiedade do seu sogro, mais Bonny foi desposu\u00edda polo seu pai. Este non aprobou a James Bonny como marido da s\u00faa filla, e botou a Anne f\u00f3ra da s\u00faa casa.\nHai unha historia que conta que Bonny prendeu lume \u00e1 plantaci\u00f3n do seu pai como represalia, mais non existen probas que o confirmen. Por\u00e9n, s\u00e1bese que alg\u00fan tempo entre 1714 e 1718, ela e James Bonny se mudaron a Nassau, na illa de New Providence, co\u00f1ecida como un santuario para piratas ingleses chamada a Rep\u00fablica dos Piratas. Moitos habitantes recibiron o perd\u00f3n real ou doutra forma evadiron a lei. Tam\u00e9n se sabe que trala chegada do gobernador Woodes Rogers no ver\u00e1n de 1718, James Bonny se converteu en delator del. James Bonny informou o gobernador Rogers sobre os piratas da zona, que resultou no arresto de multitude destes piratas. A Anne desagradoulle o traballo que fixo o seu home polo gobernador.\nParella de Rackham.\nMentres estaban nas Bahamas, Bonny comezou a relacionarse con piratas nas tabernas locais. Co\u00f1eceu a John \"Calico Jack\" Rackham, que se converteu no seu amante. Rackham ofreceu ao marido de Bonny, James Bonny, cartos a cambio dela para divorciarse, pero rexeitounos. Anna e Rackham fuxiron xuntos da illa e Bonny converteuse en membro da tripulaci\u00f3n de Rackham. Ela disfraz\u00e1base como un var\u00f3n no barco e s\u00f3 Rackham e finalmente Mary Read co\u00f1ec\u00edan o seu verdadeiro sexo. Cando quedou claro que Anne estaba embarazada, Rackham deixouna na illa de Cuba onde tivo un fillo. Moitas outras teor\u00edas diferentes afirman que o neno foi deixado coa s\u00faa familia ou simplemente abandonado. Bonny volveu unirse a Rackham e continuou coa vida de pirata, divorci\u00e1ndose do seu home e casando con Rackham no mar. Bonny, Rackham e Mary Read roubaron o barco \"William\", ancorado no porto de Nassau e lev\u00e1rono ao mar. Rackham e as d\u00faas mulleres recrutaron unha nova tripulaci\u00f3n. A s\u00faa tripulaci\u00f3n pasou anos en Xamaica e nas \u00e1reas circundantes.\nBonny tomou parte no combate ao lado dos var\u00f3ns e as informaci\u00f3ns das s\u00faas faza\u00f1as pres\u00e9ntana como competente e efectiva na loita e respectada polos seus compa\u00f1eiros da nav\u00edo. O gobernador Rogers mencionouna nunha circular de procura de piratas (\"Wanted Pirates\") publicada no \u00fanico xornal do continente, \"The Boston News-Letter\". A\u00ednda que Bonny foi reco\u00f1ecida historicamente como pirata do Caribe, nunca capitaneou o seu propio barco.\nCaptura e prisi\u00f3n.\nEn outubro de 1720, Rackham e a s\u00faa tripulaci\u00f3n foron atacados polo barco do rei, un veleiro capitaneado por Jonathan Barnet encargado por Nicholas Lawes, gobernador de Xamaica. A maior\u00eda dos piratas de Rackham opuxeron pouca resistencia xa que moitos estaban demasiado b\u00e9bedos para loitar. Rackham e os seus foron levados a Xamaica, onde foron apresados e sentenciados polo gobernador Lawes \u00e1 forca. Segundo Johnson, as \u00faltimas palabras de Bonny a Rackham foron: \"Loitaches como un home, non necesitabas ser colgado como un can\".\nTras seren sentenciadas, Read e Bonny pediron clemencia por estaren embarazadas. Segundo a lei com\u00fan inglesa, ambas as mulleres recibiron un aprazamento da condena temporal ata que desen a luz. Read faleceu en prisi\u00f3n, seguramente dunha febre de parto. Anne permaneceu en prisi\u00f3n ata o parto e foi logo liberada.\nDesaparici\u00f3n.\nEn \"A General History of the Robberies and Murders of the most notorious Pyrates\", publicada en 1724, o capit\u00e1n Charles Johnson afirma: \"ela continuaba no c\u00e1rcere no tempo de repouso tralo parto e despois ocasionalmente foi indultada; mais o que foi dela despois non o podemos dicir; s\u00f3 isto sabemos, que non foi executada\". Non obstante, non existe rexistro hist\u00f3rico da liberaci\u00f3n de Bonny nin da s\u00faa execuci\u00f3n. Isto levou \u00e1 especulaci\u00f3n de que o seu pai a rescatou, que volveu co seu marido ou mesmo que volveu \u00e1 pirater\u00eda baixo unha identidade nova.\nUn artigo de 2015 titulado \"Anne Bonny: Irish American Pirate\" afirmou que trala liberaci\u00f3n de Bonny, volveu a Carolina do Sur, onde casou e creou unha familia. Alg\u00fans rumores din que Bonny morreu no c\u00e1rcere, mentres que outros din que fuxiu e volveu \u00e1 s\u00faa vida como pirata. A\u00ednda que non hai rexistro oficial da morte de Bonny, alg\u00fans historiadores afirmaron que Bonny morreu arredor de abril de 1782 en Carolina do Sur."}
{"id": "458462", "revid": "63181", "url": "https://gl.wikipedia.org/wiki?curid=458462", "title": "Juva", "text": "Juva \u00e9 un municipio de Finlandia situado na rexi\u00f3n de Savonia do Sur. En 2018 a s\u00faa poboaci\u00f3n era de 6\u00a0227\u00a0habitantes. A superficie do termo municipal \u00e9 de 1\u00a0345,69\u00a0km2, dos cales 182,51\u00a0km2 son auga. O concello ten unha densidade de poboaci\u00f3n de 5,35\u00a0hab./km\u00b2.\nHein\u00e4vesi limita cos municipios de Joroinen, Mikkeli, Pieks\u00e4m\u00e4ki, Puumala, Rantasalmi e Sulkava, todos eles pertencentes \u00e1 s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "458464", "revid": "5863", "url": "https://gl.wikipedia.org/wiki?curid=458464", "title": "Frauenliebe und leben", "text": ""}
{"id": "458465", "revid": "98629", "url": "https://gl.wikipedia.org/wiki?curid=458465", "title": "Digoxixenina", "text": "A digoxixenina (pronunciado /digoksi\u0283en\u00edna/), abreviada DIG, \u00e9 un esteroide que se encontra exclusivamente nas flores e follas das plantas estraloques das especies \"Digitalis purpurea\", \"Digitalis orientalis\" e \"Digitalis lanata\", onde est\u00e1 unida a azucres formando glic\u00f3sidos (por exemplo, o lanat\u00f3sido C).\nUso en biotecnolox\u00eda.\nA digoxixenina \u00e9 un hapteno, unha pequena mol\u00e9cula con elevada antixenicidade, que se utiliza en moitas aplicaci\u00f3ns moleculares de xeito similar a outros haptenos moi usados como o 2,4-dinitrofenol, a biotina e a fluoresce\u00edna. Tipicamente, a digoxixenina introd\u00facese quimicamente (conxugaci\u00f3n) en biomol\u00e9culas (prote\u00ednas, \u00e1cidos nucleicos) para ser detectada en posteriores ensaios.\nProte\u00ednas que se unen \u00e1 DIG.- Tinberg et al. dese\u00f1aron prote\u00ednas artificiais que se unen \u00e1 DIG. A mellor foi a DIG10.3, que era unha prote\u00edna de 141 amino\u00e1cidos que se un\u00eda \u00e1 DIG cunha constante de disociaci\u00f3n (Kd) de 541 (+/- 193) pM.\nOs anticorpos anti-digoxixenina con altas afinidades e especificidade util\u00edzanse en diversos inmunoensaios biol\u00f3xicos (por exemplo en ELISA). Os anticorpos son etiquetados con tinguiduras, enzimas ou fluorescencia, directamente ou secundariamente, para a visualizaci\u00f3n e detecci\u00f3n.\nA digoxixenina \u00e9, pois, unha inmunoetiqueta multi\u00fasos, e especialmente un marcador est\u00e1ndar en inmunohistoquimica para a hibridaci\u00f3n in situ. Neste caso \u00e9 conxugada a unha soa especie de nucle\u00f3sido trifosfato de ARN (normalmente de uridina), que se incorpora despois ao ARN (unha \"ribosonda\") a medida que este se sintetiza pola maquinaria celular..\nPermite realizar o seguinte:"}
{"id": "458466", "revid": "5863", "url": "https://gl.wikipedia.org/wiki?curid=458466", "title": "Na Drini \u0107uprija", "text": ""}
{"id": "458472", "revid": "65337", "url": "https://gl.wikipedia.org/wiki?curid=458472", "title": "Sociedade Portuguesa de Numism\u00e1tica", "text": "A Sociedade Portuguesa de Numism\u00e1tica (SPN) \u00e9 unha entidade asociativa de car\u00e1cter cultural, institu\u00edda na cidade portuguesa do Porto en 1952, que ten como obxectivo a promoci\u00f3n e o desenvolvemento da investigaci\u00f3n numism\u00e1tica e do coleccionismo de moedas.\nHistoria.\nNacemento.\nA idea da creaci\u00f3n do que despois ser\u00eda a Sociedade Portuguesa de Numism\u00e1tica xurdiu no seo dos coloquios promovidos no Caf\u00e9 Fl\u00f3rida, do Porto, por un grupo de persoas afeccionadas \u00e1 numism\u00e1tica e de coleccionistas de moedas. O 29 de maio de 1950, este grupo constitu\u00eduse como comisi\u00f3n fundadora dunha asociaci\u00f3n numism\u00e1tica chamada, nas s\u00faas orixes, \"Instituto Numism\u00e1tico de Portugal\", que xa o 31 de maio dese mesmo ano cambiou o nome a \"Associa\u00e7\u00e3o Numism\u00e1tica de Portugal\". O 5 de xullo de 1950, a comisi\u00f3n organizadora da nova entidade, presidida por M\u00e1rio Rodolfo Revisioni Ramires aprobou a denominaci\u00f3n definitiva de \"Sociedade Portuguesa de Numism\u00e1tica\", que quedou constitu\u00edda formalmente coa aprobaci\u00f3n dos seus estatutos e co seu rexistro o d\u00eda 12 de marzo de 1952. Na primeira asemblea xeral da nova sociedade, os d\u00edas 15 e 17 de abril de 1952, elixiuse a s\u00faa primeira directiva, presidida por Jos\u00e9 de Barros da Rocha Carneiro, que estivo no cargo ata xaneiro de 1954.\nNo artigo primeiro dos estatutos da Sociedade Portuguesa de Numism\u00e1tica establ\u00e9cense como obxectivos a promoci\u00f3n de estudos numism\u00e1ticos de car\u00e1cter cient\u00edfico, o fomento da afecci\u00f3n pola numism\u00e1tica, a colaboraci\u00f3n con outras entidades para a salvagarda dos achados numism\u00e1ticos, o establecemento de ligaz\u00f3ns con outras instituci\u00f3ns semellantes doutros pa\u00edses e, finalmente, a edici\u00f3n dunha revista ilustrada que estude o patrimonio numism\u00e1tico e medall\u00edstico de Portugal. Con estes prop\u00f3sitos, a Sociedade Portuguesa de Numism\u00e1tica levou a cabo a publicaci\u00f3n dun bo n\u00famero de monograf\u00edas e varias publicaci\u00f3ns peri\u00f3dicas, dispuxo para os seus asociados unha importante biblioteca especializada e organizou diversos eventos numism\u00e1ticos.\nSede.\nA s\u00faa primeira sede, de car\u00e1cter provisional, era nunhas modestas instalaci\u00f3ns das r\u00faas de S\u00e3o Francisco e Santa Catarina, mais en 1972 pasou a ter unha sede propia definitiva, coa adquisici\u00f3n dun edificio no n\u00famero 664 da r\u00faa de Costa Cabral, unha casa burguesa de finais do s\u00e9culo XIX, onde a sociedade instalou os seus servizos administrativos, a biblioteca, o museo, as salas de xuntas e outros espazos onde os asociados efect\u00faan os seus intercambios e outras actividades diversas.\nEventos numism\u00e1ticos.\nAo longo da s\u00faa historia, a SPN organizou ou participou na organizaci\u00f3n de diversos encontros cient\u00edficos, ciclos de conferencias e exposici\u00f3ns, entre os que cabe salientar os seguintes:\nMuseo e biblioteca.\nMuseo.\nA Sociedade Portuguesa de Numism\u00e1tica conta cun museo, en constante ampliaci\u00f3n e reformulaci\u00f3n, que amosa o acervo numism\u00e1tico e medall\u00edstico da entidade, reunido ao longo das s\u00faas m\u00e1is de seis d\u00e9cadas de existencia. A colecci\u00f3n constitu\u00eduse fundamentalmente \u00e1 base de doaz\u00f3ns dos seus asociados, entre as que merecen ser destacadas as de tres dos seus fundadores: Jos\u00e9 de Barros, o primeiro presidente, cuxa doaz\u00f3n constit\u00fae a base da colecci\u00f3n de moeda antiga da SPN; Eduardo Niepoort, que legou a s\u00faa importante colecci\u00f3n de medallas sobre o Porto; e o coronel M\u00e1rio Ramires, a quen se lle debe un nutrido conxunto de moedas portuguesas.\nBiblioteca.\nA Biblioteca da SPN est\u00e1 conformada por un amplo conxunto de monograf\u00edas que cobre practicamente todos os per\u00edodos e todas as \u00e1reas tem\u00e1ticas da numism\u00e1tica e da medal\u00edstica, entre as que destaca a relativa a Portugal e as s\u00faas antigas colonias. A este fondo hai que sumarlle as revistas de numism\u00e1tica, arqueolox\u00eda e historia editadas por entidades cient\u00edficas portuguesas e estranxeiras, ademais dun conxunto de cat\u00e1logos de poxas de moedas publicados en todo mundo por empresas de comercio numism\u00e1tico.\nPresidentes da SPN.\nEsta \u00e9 unha listaxe dos presidentes da entidade desde a s\u00faa fundaci\u00f3n:\nPublicaci\u00f3ns.\nMonograf\u00edas.\n\u00c1 parte das s\u00faas publicaci\u00f3ns peri\u00f3dicas, a Sociedade Portuguesa de Numism\u00e1tica levou a cabo un prol\u00edfico labor editorial desde o mesmo ano da s\u00faa fundaci\u00f3n. Esta \u00e9 s\u00f3 unha mostra dalgunhas das decenas de monograf\u00edas publicadas pola Sociedade:\nPublicadas como anexo de N:"}
{"id": "458473", "revid": "65337", "url": "https://gl.wikipedia.org/wiki?curid=458473", "title": "SPN", "text": ""}
{"id": "458476", "revid": "23204", "url": "https://gl.wikipedia.org/wiki?curid=458476", "title": "Linguas tup\u00ed-guaran\u00eds", "text": "As linguas tup\u00ed\u2013guaran\u00eds son a subfamilia m\u00e1is amplamente distribu\u00edda de linguas tup\u00eds de Am\u00e9rica do Sur. Incl\u00fae unhas cincuenta linguas, inclu\u00edndo as m\u00e1is co\u00f1ecidas da familia, o guaran\u00ed e o tup\u00ed cl\u00e1sico."}
{"id": "458477", "revid": "83328", "url": "https://gl.wikipedia.org/wiki?curid=458477", "title": "Doce homes sen piedade", "text": "Doce homes sen piedade (en ) \u00e9 un filme estadounidense de 1957 dirixido por Sidney Lumet. Adaptado da obra hom\u00f3nima de Reginald Rose, \u00e9 un drama legal que conta a historia dun xurado de doce homes que deliberan sobre a sentenza na base da d\u00fabida razoable, forzando os membros do xurado a cuestionarse sobre a s\u00faa propia moral e valores.\nEn 2007, o filme foi escollido para a s\u00faa preservaci\u00f3n polo National Film Registry da Biblioteca do Congreso dos Estados Unidos por ser \"cultural, hist\u00f3rica ou esteticamente significativo\". O filme foi escollido como o segundo mellor drama legal segundo o American Film Institute na s\u00faa lista AFI's 10 Top e \u00e9 o drama legal con maior valoraci\u00f3n en Rotten Tomatoes' Top 100 Movies of All Time.\nEstreouse en galego o 23 de decembro de 1995 a trav\u00e9s da TVG.\nPremios.\nTivo tres candidaturas aos \u00d3scar nas categor\u00edas de mellor director, mellor filme e gui\u00f3n adaptado na cerimonia de 1958, onde \"A ponte sobre o r\u00edo Kwai\" levou devanditos premios.\nReco\u00f1ecementos.\nA pel\u00edcula \u00e9 reco\u00f1ecida polo American Filme Institute nestas listas:\nComentarios.\nO autor bas\u00e9ase nunhas testemu\u00f1as durante un proceso de deliberaci\u00f3n, convocados a fin de tomar unha sabia decisi\u00f3n sobre o caso. Un punto importante que hai que subli\u00f1ar \u00e9 a dificultade que mostran para poder deliberar correctamente, debido \u00e1s distintas limitaci\u00f3ns e prexu\u00edzos, alg\u00fans psicol\u00f3xicos, outros educativos, outros de orde l\u00f3xica, etc. O xulgar en Dereito est\u00e1 suposto a ser l\u00f3xico, pero ten que ser argumentado para ser veraz nos feitos. Neste caso, o xurado identificado c\u00f3 n\u00famero 8 pon todo en d\u00fabida e logra entre os demais xurados esc\u00e9pticos dubidar sobre a inocencia do mozo.\nAo xulgar a algu\u00e9n ten que presumirse a s\u00faa inocencia. Toda deduci\u00f3n debe ser comprobada como veraz para evitar que un inocente sexa condenado ou un culpable exonerado da s\u00faa culpa.\nAlgo notable que ocorre \u00e9 por que estes doce homes est\u00e1n tan \"enfadados\" (Twelve Angry Men). A resposta radica en que est\u00e1n angustiados. A angustia \u00e9 a reacci\u00f3n xeral fronte \u00e1 agresi\u00f3n psicol\u00f3xica. En xeral, consideramos que todo aquel que argumenta en contra da nosa opini\u00f3n est\u00e1 a agredirnos. A pel\u00edcula leva a reflexionar se a toma de decisi\u00f3ns \u00e9 un proceso racional ou irracional. Cabe destacar que a actitude dun xurado ante a implicaci\u00f3n en calquera caso deber\u00eda ser o m\u00e1is racional e obxectiva posible. Na pel\u00edcula isto vese reflectido en certas persoas, como no caso do xurado n\u00famero 8. Como exemplos de abordaxes irracionais est\u00e1n o xurados n\u00famero 3 e n\u00famero 7."}
{"id": "458479", "revid": "1576", "url": "https://gl.wikipedia.org/wiki?curid=458479", "title": "Muselina", "text": "A muselina \u00e9 unha tea fina de algod\u00f3n orixinaria de Mosul (Iraq). Este termo util\u00edzase tam\u00e9n en coci\u00f1a, por extensi\u00f3n, refer\u00edndose a unha salsa de patacas, chocolate ou outros ingredientes, convertidos nun pur\u00e9 moi fino e suave.\nHistoria.\nProcedente da India, apareceu en Europa no s\u00e9culo XIII, primeiro en seda e m\u00e1is tarde en algod\u00f3n. A pesar das prohibici\u00f3ns de importaci\u00f3n e \u00e1s facilidades dadas \u00e1 industria para a s\u00faa fabricaci\u00f3n, ser\u00e1 necesario esperar ao s\u00e9culo XIX para que a confecci\u00f3n da muselina se desenvolva en Europa.\nUsos.\nOs vestidos da muselina, postos de moda, crearon unha nova industria. A muselina \u00e9 un tecido fino, transparente e vaporoso. T\u00e9cese con f\u00edos finos e retortos, non moi tupidos, empregando algod\u00f3n, seda, la viscosa ou f\u00edos sint\u00e9ticos. Util\u00edzase xeralmente para o vestiario teatral e para a decoraci\u00f3n das xanelas."}
{"id": "458481", "revid": "22570", "url": "https://gl.wikipedia.org/wiki?curid=458481", "title": "Val da L\u00faa (Chile)", "text": "O val da L\u00faa \u00e9 unha paraxe des\u00e9rtica e punto de atracci\u00f3n tur\u00edstica, situada no deserto de Atacama, a 13\u00a0km ao oeste de San Pedro de Atacama e a 110\u00a0km ao SE de Calama, pertencente \u00e1 Rexi\u00f3n de Antofagasta. En 1982, foi declarado santuario da natureza e \u00e9 parte da reserva nacional Los Flamencos, o seu ingreso est\u00e1 administrado pola Conaf e \u00e9 accesible desde San Pedro de Atacama.\nXunto co chamado Val da Morte, este lugar \u00e9 \u00fanico dentro da contorna que rodea a serra Orbate a 2 500\u00a0msnm. Tr\u00e1tase dunha depresi\u00f3n de tama\u00f1o relativo de 440\u00a0km\u00b2 da chamada Cordilleira do Sal no Salgar de Atacama circundado por cristas de 500\u00a0m de elevaci\u00f3n. A s\u00faa extensi\u00f3n abarca desde o oeste pola cordilleira de Domeyko, polo leste por Toconao e Peine polo sur.\nX\u00e9nese xeol\u00f3xica.\nEstudos xeol\u00f3xicos recentes indican que existiu un gran lago ou mar interior perimetral no sector de El Tambo entre Toconao e Peite a finais da Era Terciaria formada pola cunca hidrogr\u00e1fica do volc\u00e1n Licancabur cuxos arrastres aluvionais e dep\u00f3sitos de detritos formaron a base da cordilleira do Sal os cales se depositaron a partir dunha falla tect\u00f3nica da Cordilleira de Domeyko, que \u00e9 a base de tan peculiar paisaxe. Est\u00e1 conformado por unha serie de vales transversais e afloramentos elevados en sentido noroeste en forma de cristas de capas de limolita, xeso, e sal (cloruro de sodio), arxila e area conformando rochas sedimentarias de orixe paleozoica.\nCaracter\u00edsticas.\nFoi modelado ao longo de milenios pola erosi\u00f3n fluvial e e\u00f3lica, as que talaron o seu solo en formas tales como: cristas con puntas, hondonadas, mont\u00edculos de cores grises e ocres, que lle dan esa aparencia lunar tan caracter\u00edstica.\nO val da L\u00faa \u00e9 un sitio que se caracteriza polas formas abruptas, a beleza esc\u00e9nica das cores das s\u00faas terras, o silenzo absoluto e a escaseza de humidade, flora e fauna, atop\u00e1ndose s\u00f3 alg\u00fans exemplares de lagartija de Fabi\u00e1n.\nClima.\nO clima \u00e9 des\u00e9rtico de altura, cunha gran oscilaci\u00f3n t\u00e9rmica entre o d\u00eda e a noite, de aproximadamente uns 18\u00a0\u00b0C."}
{"id": "458482", "revid": "23204", "url": "https://gl.wikipedia.org/wiki?curid=458482", "title": "Linguas tup\u00ed-guaran\u00ed", "text": ""}
{"id": "458483", "revid": "23204", "url": "https://gl.wikipedia.org/wiki?curid=458483", "title": "Tup\u00ed-guaran\u00ed", "text": ""}
{"id": "458484", "revid": "25871", "url": "https://gl.wikipedia.org/wiki?curid=458484", "title": "Broncoscopia", "text": "A broncoscopia \u00e9 unha t\u00e9cnica de visualizaci\u00f3n das v\u00edas a\u00e9reas baixas usando un broncoscopio flexible ou r\u00edxido, a cal pode ser utilizada con fins diagn\u00f3sticos ou terap\u00e9uticos.\nEsta t\u00e9cnica util\u00edzase para o exame da v\u00eda a\u00e9rea, entre outros fins, para o diagn\u00f3stico de procesos inflamatorios, infecciosos, tumorais, hemorr\u00e1xicos e a localizaci\u00f3n de corpos estra\u00f1os.\nHistoria.\nO alem\u00e1n Gustav Killian realizou a primeira broncoscopia en 1897. Killian usou un broncoscopio r\u00edxido para extraer un \u00f3so de porco, realizando o procedemento baixo anestesia local con coca\u00edna. Na d\u00e9cada de 1920, Nathan Faux perfeccionou o broncoscopio, usando un tubo r\u00edxido para visualizar a traquea e os bronquios principais. O xapon\u00e9s Shigeto Ikeda inventou o broncoscopio flexible en 1966. Inicialmente empregaba filamentos de fibra \u00f3ptica requirindo unha fonte de luz externa, ti\u00f1a un di\u00e1metro exterior de aproximadamente 5 a 6\u00a0mm, cunha capacidade de flexionarse 180 graos e estenderse 120 graos, permit\u00edndolle entrar nos bronquios lobares e segmentarios. M\u00e1is recentemente reempraz\u00e1ronse estes dispositivos orixinais por broncoscopios equipados cun dispositivo de v\u00eddeo localizado no seu extremo distal.\nTipos.\nExisten dous tipos de broncoscopios: flexible (fibrobroncoscopia) e r\u00edxido. A fibrobroncospia real\u00edzase xeralmente baixo anestesia local, co paciente desperto. A broncoscopia r\u00edxida pode ser usada para a extracci\u00f3n de corpos estra\u00f1os ou a colocaci\u00f3n de stents; este procedemento real\u00edzase xeralmente baixo anestesia xeral."}
{"id": "458487", "revid": "23204", "url": "https://gl.wikipedia.org/wiki?curid=458487", "title": "Bethany Hamilton", "text": "Bethany Meilani Hamilton, nada en Kauai (Hawai) o 8 de febreiro de 1990, \u00e9 unha surfeira estadounidense, especialmente reco\u00f1ecida como sobrevivente a un ataque de quenlla, no que perdeu o brazo esquerdo aos 13 anos e por superar con \u00e9xito esa grave lesi\u00f3n, ata o punto de regresar \u00e1 pr\u00e1ctica do surf e ga\u00f1ar diversas competici\u00f3ns.\nBiograf\u00eda.\nHamilton naceu en Hawai. Os seus pais eran surfeiros que se mudaron dende os Estados Unidos continentais ata Hawai buscando oportunidades para surfear. Eles ensin\u00e1ronlle a surfear dende que ti\u00f1a 4 anos. Participou na s\u00faa primeira competici\u00f3n, cando ti\u00f1a tan s\u00f3 8 anos, o torneo \u201c\"Rell Sun\"\u201d na illa de Oahu na praia \"Makaha\", competiu en mulleres de 7 a 9 de t\u00e1boa curta e t\u00e1boa longa, ga\u00f1ando ambos. A s\u00faa carreira profesional como surfeira empezou cando ga\u00f1ou o vix\u00e9simo terceiro campionato anual \"Haleiwa Menehune\", en febreiro do 2000, onde rematou en primeiro lugar en mulleres de 11 e menos, primeiro lugar en mulleres de 15 ou menos, e segundo en homes de 12 ou menos. Elixiu como patrocinador a Rip Curl, que a axudou cos seus plans antes de ser unha surfeira profesional.\nAccidente.\nO 31 de outubro do 2003, Hamilton dirix\u00edase a surfear pola ma\u00f1\u00e1 nunha praia de Kauai cos seus amigos Alana, Byron,(o irm\u00e1n de Alana) e Holt Blanchard, (o pai de Alana). Ao arredor das 7:30 a.m., a uns 300 metros da costa, Alana e Bethany estaban sentadas nas s\u00faas t\u00e1boas e Bethany estaba co seu brazo esquerdo baixo a auga, cando unha quenlla tigre atacouna, arrinc\u00e1ndolle o seu brazo esquerdo xusto debaixo do ombreiro; fac\u00e9ndolle perder ao redor do 60% do seu sangue. Desangrandose, os seus amigos axud\u00e1rona a volver \u00e1 praia. Cando chegaron ao hospital o pai de Bethany \u00eda ser operado dun problema no xeonllo pero necesitaban o quir\u00f3fano para operala a ela; cando acabou a operaci\u00f3n pux\u00e9ranlle a Bethany alg\u00fans puntos no que quedou do brazo, o seu pai d\u00edxolle que eran moitas as cousas que ti\u00f1a que aprender a facer cun s\u00f3 brazo.\nA\u00ednda co trauma do incidente, Hamilton estaba determinada a volver a surfear. S\u00f3 10 semanas despois do incidente, volveu a surfear. Adaptou unha t\u00e1boa feita a man que era un pouco m\u00e1is grosa, fac\u00e9ndoa m\u00e1is doada para nadar. Despois de aprender a nadar cun brazo, empezou a surfear \u00e1 perfecci\u00f3n.\nSoul Surfer.\nBethany escribiu sobre a s\u00faa autobiograf\u00eda en 2004 chamada \"Soul Surfer: A True Story of Faith, Family, and Fighting to Get Back on the Board\" (\"Alma de surfeira: Unha historia real de fe, familia e loita para regresar \u00e1 t\u00e1boa). A curtametraxe de 2007 \"Heart of a Soul Surfer\" foi dirixida por Becky Baumgartner e apareceu en festivais de cine ao redor do mundo. A pel\u00edcula conta a verdadeira historia de Hamilton. \"Soul Surfer\", dirixida por Sexan McNamara e protagonizada por AnnaSophia Robb quen na pel\u00edcula \u00e9 Bethany Hamilton. A mesma Hamilton fungi\u00f3 como dobre nas escenas de surfeo. Esta pel\u00edcula sa\u00edu ao cine no 2011. Outros actores na pel\u00edcula son Helen Hunt, Dennis Quaid, Lorraine Nicholson, e Carrie Underwood.\nVida coti\u00e1.\nO feito de perder un brazo non impediu a Bethany desenvolver unha vida normal. En abril de 2013, Adam Dirks, prop\u00faxolle matrimonio, ao que Hamilton de 23 anos de idade, accedeu alegremente. \u00c1 voda asistiron 300 invitados, e 13 damas de honra, foi unha voda sinxela e alegre, onde os propios noivos \u00edan descalzos. A felicidade entre ambos vese reflectida en 2015 cando Bethany, con 25 anos, anuncia o seu embarazo. O 1 de xu\u00f1o de 2015, Bethany Hamilton e Adam Dirks conv\u00e9rtense en pais do seu primeiro fillo Tobias Dirks Hamilton. O nome de Tobias significa bondade de Deus.[cita\u00a0.\nEn 2017, anunciaban que estaban na doce espera do seu segundo fillo. O seu segundo fillo, Wesley Phillip Dirks naceu o 27 de marzo de 2018.\nCompetencias.\nEn xullo do 2004, Hamilton ga\u00f1ou o premio ESPY por mellor regreso dun atleta do ano. Hamilton logrou ser unha surfeira profesional do mesmo xeito que a s\u00faa amiga Alana.\nPa\u00eds: Estados Unidos\nPa\u00eds: Estados Unidos\nPa\u00eds: Estados Unidos\nPa\u00eds: Estados Unidos\nPa\u00eds: Estados Unidos\nPa\u00eds: Estados Unidos\nPa\u00eds: Estados Unidos\nPa\u00eds: Estados Unidos\nPa\u00eds: Estados Unidos\nPa\u00eds: Australia\nPa\u00eds: Brasil\nPa\u00eds: Australia"}
{"id": "458489", "revid": "23204", "url": "https://gl.wikipedia.org/wiki?curid=458489", "title": "Burgas", "text": "Burgas (en ) \u00e9 unha cidade de Bulgaria, a segunda en tama\u00f1o en toda a costa do mar Negro. \u00c9 tam\u00e9n a cuarta en poboaci\u00f3n do pa\u00eds, despois de Sof\u00eda, Plovdiv e Varna. \u00c9 a capital da provincia de Burgas e do concello de Burgas e un centro tur\u00edstico e industrial. Os lagos de Burgas at\u00f3panse arredor da cidade. At\u00f3pase no leste de Bulgaria e \u00e9 a capital da provincia m\u00e1is grande do pa\u00eds, cos seus 7.748'1\u00a0km\u00b2.\nHistoria.\nBurgas \u00e9 a sucesora da cidade grega de \"Pirgos\" (\u03a0\u03cd\u03c1\u03b3\u03bf\u03c2), fundada por colonos de Apolonia como un posto militar e de observaci\u00f3n contra Mesembria, o outro establecemento importante na rexi\u00f3n.Ademais de Pirgos, a cidade actual est\u00e9ndese sobre a \u00e1rea doutro tres antigos establecementos: \"Kastiacion\", \"Skafida\" e \"Rossokastron.\" Os primeiros habitantes da cidade eran tracios. Os arque\u00f3logos atoparon m\u00e1is de 250 obxectos relacionados coa agricultura e a obtenci\u00f3n de sal. Son os artefactos m\u00e1is antigos xamais atopados en toda a costa do mar Negro, ademais de Turqu\u00eda e o C\u00e1ucaso. A 15\u00a0km \u00f3 suroeste de Burgas est\u00e1 a antiga cidade romana Deultum que fora unha colonia militar. Aqu\u00ed constru\u00eduse un centro cl\u00ednico preto das moitas augas termais da zona.\nNa Idade Media, unha pequena fortaleza chamada \"Pirgos\" (sendo \u03a0\u03cd\u03c1\u03b3\u03bf\u03c2 \"torre\" en grego) foi erixida no lugar e utilizada moi posiblemente como atalaia. Recentemente no s\u00e9culo XVII un establecemento chamado \"Ahelo-Pirgas\" creceu na \u00e1rea moderna da cidade. M\u00e1is adiante foi renomeado como \"Bourgas.\" Ti\u00f1a soamente uns 3.000 habitantes, a maior\u00eda deles gregos no momento da Liberaci\u00f3n. A cidade empeza a crecer grazas \u00f3 comercio e \u00e1 exportaci\u00f3n de fari\u00f1a. \u00c9 no s\u00e9culo XVII cando recibe o seu actual nome."}
{"id": "458491", "revid": "98629", "url": "https://gl.wikipedia.org/wiki?curid=458491", "title": "Kazanlak", "text": "Kazanlak (en , \"Kazanl\u01cek\", en tracio e grego: \u03a3\u03b5\u03c5\u03b8\u03cc\u03c0\u03bf\u03bb\u03b9\u03c2 (\"Seuthopolis\") \u00e9 unha vila de Bulgaria que se atopa na provincia de Stara Zagora, no medio da chaira hom\u00f3nima e \u00f3s p\u00e9s dos Balc\u00e1ns, \u00f3 leste do val das Rosas. \u00c9 o centro administrativo do concello de Kazanlak.\nA vila \u00e9 o d\u00e9cimo quinto centro industrial m\u00e1is grande de Bulgaria, cunha poboaci\u00f3n de 44\u00a0760 persoas en decembro de 2017.\n\u00c9 o centro de extracci\u00f3n de aceite de rosas de Bulgaria e o centro de produci\u00f3n de rosas de aceite de Kazanlak \u00e9 un dos seus s\u00edmbolos nacionais m\u00e1is reco\u00f1ecibles.\nHistoria.\nO asentamento m\u00e1is antigo da \u00e1rea da actual cidade data do Neol\u00edtico (milenios -VI e -V). Durante os s\u00e9culos -IV e -III, as terras do alto r\u00edo Tundzha estaban baixo o domonio do rei tracio Seutes III e tivo un importante papel no desenvolvemento hist\u00f3rico de Tracia durante a era helen\u00edstica. A cidade tracia de Seut\u00f3pole (\u03a3\u03b5\u03c5\u03b8\u03cc\u03c0\u03bf\u03bb\u03b9\u03c2) foi descuberta preto de Kazanlak e amplamente estudada durante a \u00e9poca da construci\u00f3n do encoro de Koprinka. No s\u00e9culo -IV, preto da antiga capital tracia de Seut\u00f3pole e preto da cidade actual, foi constru\u00edda unha magn\u00edfica tumba tracia. A tumba \u00e9 unha \"colmea\" (\"tholos\") de ladrillos abovedados, e cont\u00e9n, entre outras cousas, pinturas murais que representan unha parella tracia nunha festa funeraria ritual. A tumba foi declarada Patrimonio da Humanidade pola UNESCO en 1979.\nNa Idade Media, o val converteuse nun centro administrativo da rexi\u00f3n de Krun, onde gobernou o boiardo b\u00falgaro Aldimir (Eltimir). Despois de 1370, Kazanlak estivo baixo o dominio otom\u00e1n. O nome moderno deriva do turco \"Kazanl\u0131k\"."}
{"id": "458495", "revid": "23204", "url": "https://gl.wikipedia.org/wiki?curid=458495", "title": "Cova de Devetashka", "text": ""}
{"id": "458497", "revid": "98629", "url": "https://gl.wikipedia.org/wiki?curid=458497", "title": "Belogradchik", "text": "Belogradchik (en ) \u00e9 unha vila da provincia de Vidin, no noroeste de Bulgaria, sendo o centro administrativo do concello de Belogradchik. A vila, cuxo nome quere dicir literalmente \"pequena vila branca\", at\u00f3pase \u00f3 p\u00e9 dos Balc\u00e1ns, \u00f3 leste da fronteira serbia e a uns 50\u00a0km \u00f3 sur do r\u00edo Danubio. A vila est\u00e1 preto das rochas de Belogradchik, que abrangue unha \u00e1rea de 90 quil\u00f3metros cadrados e acada os 200 metros de altitude. En decembro de 2009, ti\u00f1a unha poboaci\u00f3n de 5\u00a0334 habitantes."}
{"id": "458498", "revid": "45576", "url": "https://gl.wikipedia.org/wiki?curid=458498", "title": "Tumba tracia de Kazanlak", "text": "A tumba tracia de Kazanlak (en , \"Kazanl\u01ce\u0161ka grobnica\") \u00e9 unha tumba tracia con forma de colmea (tholos) preto da cidade de Kazanlak, no centro de Bulgaria.\nA tumba forma parte dunha necr\u00f3pole tracia no val dos gobernantes tracios preto da antiga cidade de Seut\u00f3pole, nunha rexi\u00f3n onde poden atoparse m\u00e1is dun milleiro de tumbas de reis e membros da aristocracia tracia."}
{"id": "458502", "revid": "89787", "url": "https://gl.wikipedia.org/wiki?curid=458502", "title": "Pobiti Kamani", "text": "Pobiti Kamani (en ; traducido \u00e1 galego como \"Bosque de pedra\") \u00e9 un conxunto de formaci\u00f3ns rochosas situadas na Provincia de Varna, en Bulgaria.\nO conxunto comprende unha serie de grupos de formaci\u00f3ns de pedra natural que abranguen unha superficie de 70\u00a0km\u00b2. Estas formaci\u00f3ns son columnas de diferentes alturas, podendo chegar at\u00e9 os 5 e 7 metros e cun espesor de entre 0,3 e 3 metros.\nEn 1937 foi declarado monumento natural.\nOrixe.\nExisten unha serie de teor\u00edas que tentan explicar a orixe do fen\u00f3meno, pero estas teor\u00edas p\u00f3dense dividir en dous grupos, a orixe mineral ou a orixe org\u00e1nica. Segundo a primeira, as formaci\u00f3ns son o resultado da actividade da coral, mentres que a segunda explica o fen\u00f3meno de erosi\u00f3n das rocas prism\u00e1ticas, a formaci\u00f3n da area e as concreci\u00f3ns de pedra calcaria\nBase\u00e1ndose en observaci\u00f3ns de campo e un estudo petrogr\u00e1fico e xeoqu\u00edmica de is\u00f3topos estables, existen evidencias de que estas estruturas representan un excepcional exemplo de sistema de filtraci\u00f3n de paleo-hidrocarburos (moi reducido de firmas de is\u00f3topos de carbono baixo o cemento de magnesio de calcita)."}
{"id": "458503", "revid": "89787", "url": "https://gl.wikipedia.org/wiki?curid=458503", "title": "Kamenn\u00e9 huby", "text": "Os cogomelos de pedra (en ) \u00e9 un fen\u00f3meno de formaci\u00f3n rochosa preto de Beli plast, unha aldea en Bulgaria, na estrada entre Haskovo e Kardzhali. Miden uns 2,5 metros de alto. A \u00e1rea, de 3 hect\u00e1reas, foi declarada espazo natural o 13 de maio de 1974. Algunhas especies de aves poden ser observadas nesta zona, como a aguia albela, o voitre branco, a andori\u00f1a d\u00e1urica e o pedreiro rubio."}
{"id": "458504", "revid": "23204", "url": "https://gl.wikipedia.org/wiki?curid=458504", "title": "Cogomelos de pedra", "text": ""}
{"id": "458505", "revid": "89787", "url": "https://gl.wikipedia.org/wiki?curid=458505", "title": "Perperikon", "text": "A antiga cidade tracia de Perperikon (ou tam\u00e9n Perpericon; en , en ) at\u00f3pase no leste das Monta\u00f1as R\u00f3dope, a 15\u00a0km \u00f3 nordeste da vila de Kardzhali, en Bulgaria. At\u00f3pase nun monte de 470 m de altura, e crese que puido ter sido un lugar sagrado. A vila de Gorna Krepost (\"fortaleza superior\") at\u00f3pase \u00f3 p\u00e9 do monte e o r\u00edo Perpereshka discorre preto de al\u00ed. Perperikon \u00e9 o meirande conxunto megal\u00edtico dos Balc\u00e1ns.\nCrese que o Templo de Dioniso estaba localizaci\u00f3n na cidade. Un centro de visitantes est\u00e1 a ser constru\u00eddo, cun custo de 2,4 mill\u00f3ns de euros, con fondos da Uni\u00f3n Europea."}
{"id": "458508", "revid": "23204", "url": "https://gl.wikipedia.org/wiki?curid=458508", "title": "Perpericon", "text": ""}
{"id": "458509", "revid": "98629", "url": "https://gl.wikipedia.org/wiki?curid=458509", "title": "Hipotensi\u00f3n", "text": "En medicina, a hipotensi\u00f3n fai referencia a unha condici\u00f3n anormal na que a presi\u00f3n sangu\u00ednea dunha persoa \u00e9 moito m\u00e1is baixa do habitual, o que pode provocar s\u00edntomas como vertixe o mareo. Xeralmente dura uns poucos segundos ou minutos ou anos.\nConsideraci\u00f3ns xerais.\nPolos termos tensi\u00f3n arterial co\u00f1ecemos o concepto de presi\u00f3n que o sangue exerce sobre as paredes dos vasos que o conducen a trav\u00e9s do sistema circulatorio. A hipotensi\u00f3n consistir\u00eda nunha medida desta presi\u00f3n por debaixo dunhas cifras consensuadas na comunidade cient\u00edfica como as normais para un rango de sexo e idade.\nUnha presi\u00f3n sangu\u00ednea demasiado baixa fai que chegue un fluxo insuficiente do sangue aos \u00f3rganos vitais do corpo a trav\u00e9s das arterias. D\u00e9bese ter en conta que, en funci\u00f3n da estrutura corporal de cada persoa, o que para unha \u00e9 unha presi\u00f3n sangu\u00ednea baixa, para outra pode ser normal. Un acabado de nacer ten unha presi\u00f3n sangu\u00ednea distinta \u00e1 dun adolescente, \u00e1 dunha muller en idade f\u00e9rtil ou \u00e1 dun anci\u00e1n que se queixa de diversas doenzas. O importante, polo tanto, \u00e9 observar a diferenza que se puidese presentar respecto ao valor normal de cada persoa.\nAs persoas que sofren de hipotensi\u00f3n non poden experimentar emoci\u00f3ns fortes debido ao incremento da actividade card\u00edaca que estas implican, xa que a presi\u00f3n segue sendo moi baixa e o coraz\u00f3n late moi r\u00e1pido, provocando as\u00ed unha difusi\u00f3n anormal do sangue, causando que a presi\u00f3n baixe a\u00ednda m\u00e1is do normal.\nA presi\u00f3n sangu\u00ednea normal \u00e9 usualmente de 120/80\u00a0mm Hg (sist\u00f3lica/diast\u00f3lica). En persoas sas, especialmente atletas, unha baixa presi\u00f3n sangu\u00ednea \u00e9 sinal de boa sa\u00fade cardiovascular (coraz\u00f3n e vasos sangu\u00edneos). Pero unha presi\u00f3n baixa pode ser sinal dalg\u00fan problema subxacente \u2014especialmente na vellez\u2014 que pode causar un fluxo sangu\u00edneo inadecuado ao coraz\u00f3n, cerebro e a outros \u00f3rganos vitais.\nEn calquera individuo, unha presi\u00f3n sist\u00f3lica menor a 90\u00a0mm Hg e/o unha presi\u00f3n diast\u00f3lica menor a 60\u00a0mm Hg d\u00e9bese diagnosticar como hipotensi\u00f3n arterial.\nCausas.\nA hipotensi\u00f3n normalmente est\u00e1 causada por alg\u00fan destes factores:\nOutra causa moi com\u00fan \u00e9 a hipotensi\u00f3n ortost\u00e1tica, producida polo cambio repentino da posici\u00f3n do corpo, normalmente ao erguerse rapidamente da cama ou dunha cadeira.\nS\u00edntomas.\nA hipotensi\u00f3n adoita vir acompa\u00f1ada doutros s\u00edntomas:\nConsecuencias.\nA hipotensi\u00f3n adoita afectar a:\nTratamento.\nAs persoas con hipotensi\u00f3n deben evitar permanecer de p\u00e9, estar sentados ou ben tumbados por un per\u00edodo prolongado. P\u00f3dese aumentar a cantidade de sal na dieta e tomar l\u00edquidos non alcoh\u00f3licos, en especial algunha infusi\u00f3n de t\u00e9 ou de caf\u00e9. De verse repetici\u00f3ns constantes, recom\u00e9ndase tratalas con medicamentos como fludrocortisona. Para todo o anterior, conv\u00e9n orientarse e deixarse levar seguindo alg\u00fan criterio m\u00e9dico.\nPo\u00f1erse en contacto cun m\u00e9dico cando pase calquera das seguintes complicaci\u00f3ns:"}
{"id": "458514", "revid": "89787", "url": "https://gl.wikipedia.org/wiki?curid=458514", "title": "Rochas de Belogradchik", "text": "As rochas de Belogradchik (en , \"Belogradchishki skali\") son un conxunto de formaci\u00f3ns rochosas de arenita e conglomerado que se atopan na zona occidental dos Balc\u00e1ns (\"Stara Planina\"), preto da vila de Belogradchik, no noroeste de Bulgaria. As rochas var\u00edan de cor dende o vermello at\u00e9 o amarelo e algunhas delas chegan at\u00e9 os 200 m de altitude. Algunhas das rochas te\u00f1en asociadas lendas por mor das s\u00faas orixinais formas. Adoitan levar os nomes dos obxectos ou das persoas \u00e1s que se parecen. As rochas de Belogradchik foron declaradas espazo natural polo goberno b\u00falgaro e son un dos principais destinos tur\u00edsticos da rexi\u00f3n. Son o \u00fanico h\u00e1bitar por unha especie de planta end\u00e9mica de Bulgaria, \"Hieracium belogradcense\", que est\u00e1 seriamente ameazada."}
{"id": "458515", "revid": "1131", "url": "https://gl.wikipedia.org/wiki?curid=458515", "title": "Billie Eilish", "text": "Billie Eilish Pirate Baird O'Connell, nada nos \u00c1nxeles (California) o 18 de decembro de 2001, \u00e9 unha cantante e compositora estadounidense. O seu primeiro sinxelo, \u00abOcean Eyes\u00bb, volveuse viral e acumulou m\u00e1is de 194 mill\u00f3ns de transmisi\u00f3ns en Spotify desde 2015 at\u00e9 febreiro de 2019. O seu primeiro EP \"Don't Smile at Me\" lanzouse en agosto de 2017 e foi certificado como Gold pola RIAA; a maiores, cinco das canci\u00f3ns tam\u00e9n foron certificadas pola RIAA (catro Gold, un Platinum). Tras o \u00e9xito do EP, Apple Music nomeou a Eilish como o seu novo artista de \"Up Next\" un mes m\u00e1is tarde, en setembro de 2017. \nO seu primeiro \u00e1lbum de estudo \"When We All Fall Asleep, Where Do We Go?\" apareceu en marzo de 2019 debutou no cume do \"Billboard 200\" e converteuse no \u00e1lbum de mellor sa\u00edda en 2019 nos EUA Tam\u00e9n conseguiu o n\u00famero 1 no Reino Unido. O \u00e1lbum cont\u00e9n 6 sinxelos do Top 40 de \"Billboard Hot 100\": \"When the Party's Over\", \"Bury a Friend\", \"Wish You Were Gay\", \"Xanny\", \"Everything I Wanted\", e \"Bad Guy\". Este \u00faltimo converteuse no seu primeiro sinxelo que chegou ao n\u00famero 1 nos Estados Unidos.\nTraxectoria.\nVida persoal.\nEilish criouse en Highland Park, Os \u00c1nxeles, nunha familia de actores e m\u00fasicos. Seus pais son a actriz Maggie Baird e o m\u00fasico e guionista Patrick O'Connell e ten, principalmente, ascendencia irlandesa e escocesa. Foi criada como vexetariana e, regularmente, nas redes sociais, avoga polo veganismo.\nFoi educada no seu fogar e uniuse a \"Lo\"s Angeles Children's Chorus\"\" (en galego, \"Coro Infantil dos \u00c1nxeles\") aos oito anos onde aprendeu canto e t\u00e9cnica musical. \u00c1 idade de 11 anos, Eilish comezou a escribir e cantar as s\u00faas propias canci\u00f3ns, do mesmo xeito que o seu irm\u00e1n m\u00e1is vello, Finneas O'Connell quen xa estaba a escribir, tocar e producir as s\u00faas propias canci\u00f3ns coa s\u00faa banda.\nO 27 de novembro de 2018, despois de que xurdisen v\u00eddeos \"on-line\" dunha compilaci\u00f3n con Eilish experimentando tics relacionados coa s\u00edndrome de Tourette, confirmou na s\u00faa conta de Instagram que as afirmaci\u00f3ns eran certas e tam\u00e9n padec\u00eda sinestesia e sufrira depresi\u00f3n.\u00a0En marzo de 2019, declarou que nunca furmara nin usara drogas.\nTraxectoria profesional.\n2015\u20132017. Comezo da s\u00faa carreira: \"Ocean Eyes\".\nO seu primeiro \u00e9xito produciuse en outubro de 2015, cando Eilish gravou a canci\u00f3n \"Ocean Eyes\", escrita inicialmente por Finneas para a s\u00faa banda, a petici\u00f3n dun seu profesor de baile que lle pedira unha coreograf\u00eda cunha peza musical orixinal. A principios de 2016, Eilish debuta con esa canci\u00f3n como o seu primeiro sinxelo en SoundCloud que se converte en viral ao chegar a m\u00e1is de dous millones de reproducci\u00f3ns en Spotify no seu primeiro ano (e en marzo de 2018, superaban 43 mill\u00f3ns de reproduci\u00f3ns) o que a leva a crear a s\u00faa canle en YouTube a onde sobeu un v\u00eddeo coa canci\u00f3n e a coreograf\u00eda. A consecuencia disto, consegue asinar un contrato con Darkroom e Interscope Records que publicaron oficialmente o tema en todo o mundo o 18 de novembro recibindo boas cr\u00edticas pola cr\u00edtica especializada, a\u00ednda que non ti\u00f1a nin quince anos no momento do su debut. \"A canci\u00f3n \u00e9 puro pop; unha balada sobre a ansia de reconciliaci\u00f3n cun ex. Podo imaxinar que se converte nun grande \u00e9xito\", dixo Chris DeVille de Stereogum. En setembro de 2018 obtivo o Disco de Platino da RIAA despois de levar vendidas un mill\u00f3n de copias.\nO 14 de xaneiro de 2017, Eilish lanzou un EP con catro remixes de \"Ocean Eyes\", e tralo \u00e9xito deste, o 24 de febreiro lanzouse o sinxelo \"Bellyache\" producido e co-escrito por Finneas O'Connell e un mes m\u00e1is tarde, o 22 de marzo, acompa\u00f1ouse dun v\u00eddeo musical dirixido por Miles e AJ. O 30 de marzo, lanzou a canci\u00f3n \"Bored\" como parte da banda sonora da serie de Netflix, \"13 Reasons Why.\" e, posteriormente publicou outros sinxelos como \u00abWatch\u00bb e \u00abCopycat\u00bb. Estes trabajos rrecompil\u00e1rronse nun EP titulado \u00abDon't Smile at Me\u00bb, editado tam\u00e9n por Interscope o 11 de agosto de 2017, co que tam\u00e9n acadar\u00eda o Disco de Ouro da RIAA.\nCada venres de xullo, Eilish engadir\u00eda outro sinxelo ao EP. Foi deste xeito que os singles \"Idontwannabeyouanymore\" e \"My Boy\" foron liberados. Don't Smile at Me foi lanzado o 11 de agosto de 2017. Despois do lanzamento, Eilish colaborou co rapeiro americano Vince Staples por un remix de \"Watch\" titulado \"&amp; Burn\", que m\u00e1is tarde foi inclu\u00eddo nun re-lanzamento do EP.\n2018\u2013presentou: \"When We All Fall Asleep, Where Do We Go?\".\nEn febreiro de 2018, Eilish embarcouse no \"Where's My Mind Tour\", que conclu\u00edu en abril de 2018. Para o R\u00e9cord Store Day do 2018, Eilish anunciou un vinilo de 7 \"cunha versi\u00f3n ac\u00fastica da s\u00faa canci\u00f3n\" Party Favor \"e unha portada ac\u00fastica de \"Hotline Bling\" de Drake. Eilish colaborou co cantante estadounidense Khalid para o sinxelo \"Lovely\", que foi lanzado en abril de 2018 e foi inclu\u00eddo na banda sonora da segunda tempada de \"13 Reasons Why\". Tam\u00e9n lanzou os sinxelos \"Bitches Broken Hearts\" e \"You Should See Me in a Crown\", empreg\u00e1ndose este \u00faltimo nun v\u00eddeo promocional para o combate de boxeo entre Deontay Wilder e Tyson Fury. O 17 de outubro de 2018, Eilish lanzou o sinxelo \"When the Party's Over\" e pouco tempo despois asinou un contrato cunha axencia de modelos.\nXa en 2019, o 30 de xaneiro de 2019, lanzou o terceiro sinxelo do que ser\u00eda o vindeiro \u00e1lbum titulado \"When We All Fall Asleep, Where Do We Go?\", \"Bury a Friend\", e o 4 de marzo de 2019, lanzou o seu cuarto sinxelo \"Wish You Were Gay\". O \u00e1lbum entrou inmediatamente no n\u00famero 1 no Billboard 200, e tam\u00e9n no UK \u00e1lbum Chart, o que converteu a Eilish na primeira artista nacida na d\u00e9cada dos 2000 en ter un \u00e1lbum no n\u00famero 1 nos Estados Unidos e na muller m\u00e1is nova en conseguir un n\u00famero 1 cun \u00e1lbum no Reino Unido. O xornal The Guardian chegou a definila como \"a icona pop que define a ansiedade adolescente no s\u00e9culos XXI\".\nEstilo e influencias.\nVarios cr\u00edticos musicais como Avery Stone, de \"Noisey\", te\u00f1en definido a s\u00faa voz de soprano como \"et\u00e9rea\"; Maura Johnston en \"Rolling Stone\" cualificou os seus tema de \"susurrados\"; e Doreen St F\u00e9lix, en \"New Yorker\", afirmou que \"ten unha voz grave e suave\".\nA autora comp\u00f3n moitas das s\u00faas canci\u00f3ns xunto co seu irm\u00e1n Finneas, quen \u00e9 ademais o seu produtor e que a acompa\u00f1a nos concertos. Algunhas da composici\u00f3ns insp\u00edranse nas s\u00faas propias vivencias e, outras son historias ficticias: \"Moitas veces pasamos polos mesmos problemas, polo que [os temas] son unha mestura entre o que meu irm\u00e1n pasa e o que paso eu: a metade son ficci\u00f3n e a outra metade non\".\nSobre as letras, Eilish afirmou:\nBillie Eilish adoita escoitar hip hop e rhythm and blues. De cativa criouse escoitando canci\u00f3ns de The Beatles, Green Day e Avril Lavigne, e ten citado como referencia musical a Lana del Rey. Sobre a s\u00faa imaxe, Eilish \u00e9 co\u00f1ecida polo seu estilo de roupa, que consiste en levar prendas amplas e mal axustadas. En 2019, apareceu nun anuncio de Calvin Klein, no que dixo que se vest\u00eda as\u00ed para protexerse e que a xente non o co\u00f1eza todo sobre ela e, polo tanto, non poidan xulgala.\nReco\u00f1ecementos.\nSegundo os datos da RIAA, at\u00e9 maio de 2019, ten conseguidos os seguintes discos de ouro e de platino:"}
{"id": "458522", "revid": "7523", "url": "https://gl.wikipedia.org/wiki?curid=458522", "title": "Gabriel Deck", "text": "Gabriel Alejandro Deck, nado o 8 de febreiro de 1995 en A\u00f1atuya, Santiago del Estero, \u00e9 un xogador arxentino de baloncesto profesional. Xoga de ala no Real Madrid da Liga ACB. Formou parte de diversos equipos da selecci\u00f3n arxentina en categor\u00edas formativas.\nTraxectoria profesional.\nDebutou na liga Nacional de B\u00e1squet vestindo \u00e1 camiseta de Quimsa o 15 de xaneiro de 2010, enfront\u00e1ndose a Quilmes de Mar del Plata.\nNa tempada 2016-17 fichou por San Lorenzo, club co que ga\u00f1ou o campionato de Liga, resultando ademais elixido MVP das finais.\nAo ano seguinte ga\u00f1ou co seu club a liga das Am\u00e9ricas, sendo tam\u00e9n elixido MVP do torneo. Igualmente ga\u00f1ou a liga Nacional, sendo declarado MVP tanto da tempada regular como das finais. Ao terminar a tempada asinou contrato por tres anos co Real Madrid.\nO 12 de abril de 2021, Deck asinou por varios anos cos Oklahoma City Thunder da National Basketball Association (NBA).\nSelecci\u00f3n nacional.\nDeck xogou para a Selecci\u00f3n arxentina no Campionato Mundial de Baloncesto Sub-19 de 2013. Tendo unha media de 21.5 puntos e 7.2 rebotes en oito partidos no torneo Mundial FIBA Sub-17 de 2012, Deck foi goleador do torneo e ademais integrou o quinteto ideal xunto a outras grandes promesas como Dante Exum, Mario Hezonja, Justise Winslow e Jahlil Okafor. En abril de 2013, Deck participou no Nike Hoop Summit de 2013 para o equipo da Selecci\u00f3n Mundial disputando tan s\u00f3 8 minutos na vitoria 112-98 sobre a Selecci\u00f3n Xuvenil de USA. En 2013 foi campi\u00f3n mundial fiba 3\u00d73 sub18 -fiba 3\u00d73 ou18 world championship- en Iacarta, Indonesia en 2013. Tam\u00e9n foi pre-seleccionado no equipo do Campionato Mundial de 2014, a\u00ednda que finalmente non formou parte da lista definitiva. O seu torneo m\u00e1is importante a nivel xuvenil \u00e9 o fiba3x3 ou18 en Iacarta, Indonesia 2013, onde foi campi\u00f3n mundial. En 2015, volveu formar parte da lista de 20 xogadores do adestrador Sergio Hern\u00e1ndez con vista aos Xogos Panamericanos e foi parte do equipo que competiu no Campionato FIBA Am\u00e9ricas disputado en Cidade de M\u00e9xico, obtendo a clasificaci\u00f3n aos Xogos Ol\u00edmpicos de 2016 e o segundo posto neste torneo."}
{"id": "458523", "revid": "89787", "url": "https://gl.wikipedia.org/wiki?curid=458523", "title": "Walter Tavares", "text": "Walter Samuel Tavares da Veiga, co\u00f1ecido como Edy Tavares, nado o 22 de marzo de 1992 en Maio, \u00e9 un xogador de baloncesto profesional caboverdiano. Con 2.21 metros de altura xoga de pivote. Pertence ao persoal do Real Madrid da liga ACB e \u00e9 internacional coa selecci\u00f3n de baloncesto de Cabo Verde.\nFoi elixido no Draft da NBA de 2014 no posto 43\u00ba de segunda rolda polos Atlanta Hawks, cos que xogou 11 partidos.\nTraxectoria.\nInicios.\nAt\u00e9 os 17 anos Tavares non xogara ao baloncesto. Un comerciante alem\u00e1n veci\u00f1o da s\u00faa familia p\u00faxoo en contacto cos responsables da canteira do CB Gran Canaria e tras unha proba, en 2009 incorp\u00f3rase a devandito club.\nDurante dous anos xoga na LEB prata co filial grancanario, pasando un ano cedido en UB A Palma da LEB Ouro. Na tempada 2012/13 alterna filial co primeiro equipo debutando na liga ACB en xaneiro de 2013.\nACB.\nNa tempada 2013/14 int\u00e9grase plenamente no primeiro persoal promediando 21 minutos e 7 puntos na liga regular. Ao final de dita liga regular foi elixido dentro do mellor quinteto novo da liga.\nO 27 de xu\u00f1o de 2014 foi elixido no posto 43\u00ba do draft da NBA de 2014 polos Atlanta Hawks. Unhas semanas m\u00e1is tarde participou na liga de ver\u00e1n de Las Vegas con devandito equipo. Con todo a seguinte tempada contin\u00faa no CB Gran Canaria, mellorando os seus n\u00fameros, 7,8 puntos, 8,1 rebotes e 13,4 de valoraci\u00f3n, a m\u00e1is diso liderar a clasificaci\u00f3n de tap\u00f3ns con 1,8 por partido.\nFoi elixido MVP da primeira xornada do Last 32 da Eurocup ao sumar 40 puntos de valoraci\u00f3n na vitoria sobre o Dinamo Sassari. Tras unha boa actuaci\u00f3n nas semifinais, sendo elixido MVP do partido de ida no que anotou 12 puntos e capturou 11 rebotes fronte ao UNICS Kazan. Por \u00faltimo obt\u00e9n o subcampionato da Eurocup 2014-15, sendo inclu\u00eddo no quinteto ideal do torneo.\nAtlanta Hawks.\nAo finalizar a tempada anuncia a s\u00faa incorporaci\u00f3n aos Hawks para a tempada 2015-16 da NBA. O seu debut na NBA produciuse o 29 de outubro de 2015, xogando un minuto contra os New York Knicks, desta forma conv\u00e9rtese no primeiro caboverdiano en xogar na liga estadounidense. Con todo, ao pouco de empezar a tempada, foi asignado aos Austin Spurs da NBA D-League, a\u00ednda que os Hawks cham\u00e1rono de novo ao primeiro equipo d\u00edas despois.\nRaptors 905.\nO resto da tempada p\u00e1sao cedido en Austin, de maneira que acumula s\u00f3 11 partidos NBA. Tras as ligas de ver\u00e1n e xogar un primeiro partido na tempada 2016-1, \u00e9 cortado deixando os Hawks o 31 de outubro de 2016. Pouco despois, o 12 de novembro incorp\u00f3rase aos Raptors 905, equipo do D-League vinculado aos Toronto Raptors. No mes de febreiro foi designado para participar no All-Star Game 2017 da NBA D-League que se disputou en New Orleans.\nO 25 de marzo na vitoria ante os Erie Bayhawks, Tavares asinou o primeiro triplo-dobre da s\u00faa carreira, con 15 puntos, 11 rebotes e 12 tap\u00f3ns, qued\u00e1ndose a 2 da marca da liga. Fai unha boa tempada no D-League, promediando 9,8 puntos, 8 rebotes e 3 tap\u00f3ns e recibe os premios de Mellor Defensor da NBA D-League e Mellor Quinteto da NBA D-League.\nCleveland Cavaliers.\nA\u00ednda sen terminar a tempada, en abril, deixa aos Raptors 905 para volver \u00e1 NBA, incorpor\u00e1ndose aos Cleveland Cavaliers como de substituto de Larry Sanders antes do comezo dos play offs. Debuta cos Cavaliers no \u00faltimo partido da tempada regular, sumando 24 minutos nos que logra colocar seis tap\u00f3ns aos Toronto Raptors.\nEn outubro de 2017, pouco antes de comezar a tempada 2017-18, foi cortado polos Cavs.\nReal Madrid.\nEn novembro de 2017, Tavares chegou a un acordo co Real Madrid da liga Endesa. O xogador vinculouse ao club branco at\u00e9 o final da tempada 2019\u201320.\nSelecci\u00f3n.\nFoi internacional coa selecci\u00f3n de Cabo Verde, participando no Afrobasket 2013."}
{"id": "458524", "revid": "98629", "url": "https://gl.wikipedia.org/wiki?curid=458524", "title": "Felipe Reyes", "text": "Felipe Reyes Cabanas, nado en C\u00f3rdoba o 16 de marzo de 1980, \u00e9 un ex xogador de baloncesto profesional espa\u00f1ol que xogaba como ala-pivote e pivote, e que representou \u00e1 selecci\u00f3n espa\u00f1ola.\nComo internacional espa\u00f1ol, formou parte da exitosa xeraci\u00f3n co\u00f1ecida como os \u00abJ\u00faniores de Ouro\u00bb, que se proclamou campioa europea sub-18 en 1998 e campioa mundial j\u00fanior en 1999. Foi internacional absoluto coa selecci\u00f3n espa\u00f1ola entre 2001 e 2016, totalizando 236 partidos, que o converten no terceiro baloncestista con m\u00e1is internacionalidades da historia de Espa\u00f1a. Con ela conquistou dez medallas entre os tres grandes campionatos, proclam\u00e1ndose entre outros \u00e9xitos, campi\u00f3n do mundo en 2006, tricampi\u00f3n de Europa en 2009, 2011 e 2015, e dobre subcampi\u00f3n ol\u00edmpico en Pequ\u00edn 2008 e Londres 2012.\n\u00c9 irm\u00e1n m\u00e1is novo do exbaloncestista Alfonso Reyes.\nTraxectoria.\nC.B. Estudantes.\nFelipe comezou a s\u00faa carreira no Instituto Ramiro de Maeztu e na canteira do Club Baloncesto Estudantes. Pasou polo equipo deste club da liga EBA (1998) \u00e1s ordes de Yayi Mart\u00ednez e ao primeiro equipo con varias intervenci\u00f3ns en 1998, sendo a s\u00faa incorporaci\u00f3n definitiva ao persoal de Estudantes en 1999. Destacou xa desde os seus primeiros anos, pero foi ao terceiro (2000) cando demostrou todo o seu potencial (10,3 puntos e 5,4 rebotes). A partir de a\u00ed, o seu xogo foi mellorando ano a ano, chegando a 16,9 puntos e 10,4 rebotes no ano 2002.\nReal Madrid.\nNo ano 2004 fichou polo Real Madrid, debutando co dorsal 14, e ga\u00f1ou a liga ACB, facendo unha media 9 puntos e 6 rebotes en liga regular e 8,6 puntos e 7 rebotes en playoffs. Despois desa tempada cambiou o seu dorsal polo n\u00famero 9, tras a sa\u00edda do xogador Antonis Fotsis.\nA tempada (2006/07) \u00e9, de momento, a mellor da s\u00faa carreira, confirm\u00e1ndose como un dos mellores pivotes de Europa. Fixo unha media de 13 puntos e 6 rebotes. Ademais de conseguir a liga ACB e a Copa ULEB co Real Madrid, e o subcampionato da Copa do Rei. A nivel individual, \u00e9 nomeado xogador m\u00e1is valioso dos Play Off ACB.\nFoi elixido no quinteto ideal da liga ACB 2008/09 como mellor pivote, e MVP da liga regular, sendo o xogador que tivo unha maior valoraci\u00f3n media ao longo de toda a tempada.\nEn setembro de 2011 proclamouse, como xogador da selecci\u00f3n Espa\u00f1ola de Baloncesto, campi\u00f3n do Eurobasket 2011, sendo el mesmo o encargado de levantar a copa de campi\u00f3ns. A pesar de non ser o capit\u00e1n do equipo d\u00e9ronllo a el primeiro como homenaxe ao falecemento do seu pai durante o torneo.\nEn marzo de 2017 converteuse no xogador que m\u00e1is rebotes colleu na liga ACB, con 4.293, superando a marca que ti\u00f1a Granger Hall.\nEn novembro de 2017 converteuse no xogador con m\u00e1is rebotes da historia da Euroliga, superando o grego Ioannis Bourousis, cun total de 1604 rebotes capturados.\nEn maio de 2018 na eliminatoria polo t\u00edtulo que o enfrontou ao CB Gran Canaria, superou a marca de Rafael Jofresa e, con 757 partidos en ACB, converteuse no xogador que m\u00e1is partidos xogou en devandita liga.\nNa Supercopa de Espa\u00f1a 2018, Felipe Reyes con 38 anos, 6 meses e 5 d\u00edas converteuse no xogador do Real Madrid m\u00e1is veterano en xogar un partido oficial, superando a anterior marca en posesi\u00f3n de To\u00f1\u00edn Llorente desde o ano 2002.\nEn febreiro de 2019 xogou o seu partido n\u00famero 779 na m\u00e1xima categor\u00eda do baloncesto espa\u00f1ol, superando as\u00ed a vixente marca de Joan Creus (quen xogara 585 partidos na liga ACB e 193 na antiga Liga Nacional de baloncesto, para un total de 778 entre as d\u00faas competici\u00f3ns).\nEn febreiro de 2019 converteuse no xogador con m\u00e1is partidos disputados na Copa do Rei.\nSelecci\u00f3n nacional.\nA traxectoria de Felipe Reyes como internacional, comezou nas categor\u00edas inferiores de Espa\u00f1a, coas que disputou un total de 54 encontros. Forma parte xunto a outros grandes xogadores como Pau Gasol, Juan Carlos Navarro, Ra\u00fcl L\u00f3pez, Berni Rodr\u00edguez ou Jos\u00e9 Manuel Calder\u00f3n, da xeraci\u00f3n co\u00f1ecida como os \u00abJ\u00faniores de Ouro\u00bb, que se proclamou campioa europea sub-18 en 1998 e campioa mundial j\u00fanior en 1999.\nSelecci\u00f3n absoluta.\nFoi internacional absoluto coa selecci\u00f3n espa\u00f1ola entre 2001 e 2016, totalizando 236 partidos, que lle converten no terceiro baloncestista con m\u00e1is internacionalidades da historia de Espa\u00f1a. En total logrou dez medallas, un ouro no Mundial de 2006, seis medallas en Europeos (tres ouros, d\u00faas pratas e un bronce) e tres medallas en Xogos Ol\u00edmpicos (d\u00faas pratas e un bronce)."}
{"id": "458525", "revid": "1131", "url": "https://gl.wikipedia.org/wiki?curid=458525", "title": "Fortaleza de Belogradchik", "text": "A fortaleza de Belogradchik (en , \"Belogradchishka krepost\"), tam\u00e9n co\u00f1ecida como Kaleto (\u041a\u0430\u043b\u0435\u0442\u043e, \"a fortaleza\", do turco \"kale\"), \u00e9 unha antiga fortaleza que se atopa \u00f3s p\u00e9s dos Balc\u00e1ns, preto da vila de Belogradchik, en Bulgaria. A fortaleza \u00e9 un dos principais atractivos tur\u00edsticos e culturais da vila, e xunto coas rochas de Belogradchik son as principais atracci\u00f3ns da rexi\u00f3n. \u00c9 unha das construci\u00f3ns defensivas mellor conservadas de Bulgaria e un monumento cultural de grande importancia no pa\u00eds.\nOs muros da fortaleza te\u00f1en 2 metros de espesor nos alicerces e chegan at\u00e9 os 12 m de altura. Existen tres zonas fortificados separados que est\u00e1n conectados entre elas a trav\u00e9s de portas. A fortaleza ten unha \u00e1rea total de 10.210 metros cadrados. A fortaleza de Belogradchik foi reconstru\u00edda para converterse m\u00e1is tarde nun monumento cultural proclamado. \u00c9 administrado pola autoridade do museo hist\u00f3rico local."}
{"id": "458526", "revid": "1410", "url": "https://gl.wikipedia.org/wiki?curid=458526", "title": "Twice", "text": "Twice (hangul: \ud2b8\uc640\uc774\uc2a4,\u00a0estilizado como TWICE), \u00e9 un grupo musical feminino multinacional formado por JYP Entertainment en Corea do Sur a trav\u00e9s do programa de supervivencia \"SIXTEEN\" en 2015. O grupo ten nove integrantes: Nayeon, Jeongyeon, Momo, Sana, Jihyo, Mina, Dahyun, Chaeyoung e Tzuyu. O grupo debutou o 20 de outubro de 2015, co mini-\u00e1lbum \"The Story Begins\".\nO grupo popularizouse co lanzamento do sinxelo \u00abCheer Up\u00bb lanzado en 2016. A canci\u00f3n situouse no primeiro posto da lista Gaon Dixital Chart. Tam\u00e9n obtivo o premio como \u00abCanci\u00f3n do ano\u00bb nos Melon Music Awards e Mnet Asian Music Awards. A canci\u00f3n \u00abTT\u00bb do EP Twicecoaster: Lane 1, rompeu a marca anterior do grupo con \u00abTT\u00bb ocupando o primeiro lugar de Gaon durante catro semanas consecutivas. Un ano despois, Twice vendeu m\u00e1is de 1.2 mill\u00f3ns de copias. Outras canci\u00f3ns como \u00abLikey\u00bb, \u00abWhat Is Love?\u00bb e \u00abYes or Yes\u00bb solidificaron o \u00e9xito do grupo.\nO 28 de xu\u00f1o de 2017, Twice debutou no mercado xapon\u00e9s co lanzamento do \u00e1lbum hom\u00f3nimo, publicado pola discogr\u00e1fica Warner Music Japan. Despois diso, o primeiro \"maxi single\" en xapon\u00e9s do grupo, \u00abOne More Time\u00bb, foi lanzado en outubro. Twice obtivo dous disco de platino, un polo \u00e1lbum e outro pola canci\u00f3n. En 2018, lanzaron as canci\u00f3ns \u00abCandy Pop\u00bb, \u00abWake Me Up\u00bb e \u00abBDZ\u00bb, as cales foron ben recibidas no Xap\u00f3n.\nHistoria.\n2013-15: Formaci\u00f3n e debut.\nO 19 de decembro de 2013, JYP Entertainment anunciou que debutar\u00eda a un novo grupo de mozas a mediados de 2014, sendo o primeiro \"girl group\" da compa\u00f1\u00eda desde 2010 co debut de Miss A. O 27 de febreiro de 2014, Lena e Cecilia, foron as primeiras aprendices confirmadas para debutar en 6mix. Rumoreouse que Nayeon, Jeongyeon, Jisoo (m\u00e1is tarde Jihyo) e Minyoung tam\u00e9n formar\u00edan parte do grupo. Despois da sa\u00edda de Cecilia, foi substitu\u00edda por Sana, pero cando 6mix estaba a piques de debutar, Lena deixou a empresa e o grupo non debutou como estaba previsto.\nCon todo, o produtor Park Jin-young, fundador da empresa, anunciou que as integrantes se decidir\u00edan a trav\u00e9s de \"Sixteen\", un programa de supervivencia creado para determinar \u00e1s integrantes do novo grupo, o cal foi transmitido por Mnet. Despois de dez episodios, Nayeon, Jeongyeon, Sana, Jihyo, Mina, Dahyun e Chaeyoung foron elixidas para integrar o grupo. Park dixo que para facer de Twice un grupo m\u00e1is perfecto, decidiu agregar dous membros m\u00e1is, Tzuyu, que foi \u00aba elecci\u00f3n da audiencia\u00bb, xa que ela era a competidora m\u00e1is popular ao final do \"show\" e a Momo, que foi agregada polo propio Park, xa que el sentiu que o grupo necesitaba a algu\u00e9n coas s\u00faas habilidades (Momo tivo os mellores resultados nas probas de baile).\nA decisi\u00f3n causou controversia entre a audiencia, xa que moitas persoas cuestionaron que varias participantes do programa eran mellores que ela.\nO 7 de outubro de 2015, JYPE anunciou na s\u00faa p\u00e1xina web que Twice debutar\u00eda con \"The Story Begins\" e o sinxelo \u00abLike OOH-AHH\u00bb, a cal foi composta por Black Eyed Pilseung. O 20 de outubro, o \u00e1lbum e o videoclip da canci\u00f3n foron publicados en li\u00f1a e a trav\u00e9s de V app. O grupo levou a cabo un \"showcase\" o mesmo d\u00eda, onde interpretaron \u00abLike OOH-AHH\u00bb, xunto coas canci\u00f3ns \u00abI Think I'm Crazy\u00bb e \u00abDo It Again\u00bb. O v\u00eddeo musical conseguiu vinte mill\u00f3ns de visitas dous meses despois do seu debut.\nO 2 de decembro de 2015, noticias informaron que Twice asinara dez contratos por un total de aproximadamente 1.8 bill\u00f3ns de wones. \u00c9 a maior cantidade para calquera grupo novato de mozas despois dun mes desde o seu debut. O 27 de decembro, o grupo realizou un \"remix\" da s\u00faa canci\u00f3n debut en \"Gayo Daejun\" de SBS, foi a primeira aparici\u00f3n de Twice nun programa de m\u00fasica de fin de ano.\n2016-17: Censura na China, aumento de popularidade e debut xapon\u00e9s.\nEn novembro de 2015, estalou a pol\u00e9mica na China. Co fin de facer que o grupo fose m\u00e1is reco\u00f1ecido, as rapazas apareceron en \"My Little Television\" en Corea do Sur. Para promover que eran un grupo multicultural, cada membro axitou a bandeira do seu pa\u00eds, algunhas coa bandeira de Corea do Sur, outros coa xaponesa e Tzuyu coa bandeira de Taiw\u00e1n. A cantante presentouse como unha taiwanesa e os internautas chineses enfad\u00e1ronse. Con todo, o cantante Huang An foi o que se lucrou da pol\u00e9mica. Acusou a Tzuyu de protexer a independencia de Taiw\u00e1n e acusouna de ser unha activista pola independencia. Como resultado das confusas relaci\u00f3ns entre Taiw\u00e1n e a China, os usuarios de Internet atacaron violentamente ao grupo e especialmente a Tzuyu. Como resultado, as canles de televisi\u00f3n da China deixaron atr\u00e1s as novas de Twice e JYP Entertainment tivo que abolir todas as s\u00faas acci\u00f3ns nese pa\u00eds. Para acougar a situaci\u00f3n, o 15 de xaneiro de 2016, Park Jin-young pediu aos medios chineses que se desculpasen polas redes sociais. As\u00ed mesmo, a empresa publicou un v\u00eddeo de Tzuyu desculp\u00e1ndose: \u00abChina \u00e9 unha soa, ambos os pa\u00edses son un s\u00f3, e sempre me sent\u00edn orgullosa de ser chinesa\u00bb. Logo de toda a pol\u00e9mica, o 25 de abril de 2016, Twice lanzou o seu segundo mini\u00e1lbum titulado \"Page Two\". O disco incl\u00fae o sinxelo \u00abCheer Up\u00bb, unha adaptaci\u00f3n de \u00abPrecious Love\u00bb da cantante Park Ji-yoon, e \u00abI'm Gonna Be A Star\u00bb. Para promocionar o seu novo lanzamento, Twice apareceu no Yes24 Live Hall en Se\u00fal. \u00abCheer Up\u00bb obtivo boa aceptaci\u00f3n polo p\u00fablico, e o 5 de maio, Twice ga\u00f1ou un trofeo en M! Countdown. En agosto, \"Page Two\" vendeu m\u00e1is de 150\u00a0000 copias.\nO 10 de outubro, o grupo confirmou que lanzar\u00edan o seu terceiro EP, Twicecoaster: Lane 1. As mozas participaron nunha serie de actividades promocionais, ata que o 24 de outubro o disco foi lanzado. O 20 de outubro, durante unha actuaci\u00f3n de Twice, a canci\u00f3n \u00abOne in a Million\u00bb foi lanzada directamente ao p\u00fablico, celebrando o primeiro aniversario do grupo. O 11 de novembro, o videoclip de \u00abLike OOH-AHH\u00bb (2015) obtivo cen mill\u00f3ns de visitas en YouTube. \u00c9 o cuarto \"girl group\" de K-pop que logra dita cifra cun v\u00eddeo debut. O v\u00eddeo de \u00abCheer Up\u00bb tam\u00e9n logrou esa marca seis d\u00edas despois. A canci\u00f3n foi nomeada como \u00abCanci\u00f3n do ano\u00bb na oitava edici\u00f3n dos Melon Music Awards, o 19 de novembro e o 2 de decembro nos Mnet Asian Music Awards.\nO 3 de xaneiro de 2017, o videoclip de \u00abTT\u00bb obtivo 100 mill\u00f3ns de visitas. As\u00ed que, unha vez m\u00e1is, as mozas romperon outra marca obtida por un grupo de K-pop. Ese mesmo ano, o mesmo v\u00eddeo musical chegou aos 200 mill\u00f3ns e 300 mill\u00f3ns de reproduci\u00f3ns, polo que Twice estableceu unha nova marca en Corea do Sur. No mesmo mes, JYPE anunciou que as mozas far\u00edan a s\u00faa primeira xira de concertos titulada Twice 1st Tour: Twiceland The Opening. A xira comezou o 17 de febreiro e terminou o 19 de febreiro no SK Olympic Handball Gymnasium en Se\u00fal con tres concertos con todas as entradas esgotadas. En abril, o grupo engadiu m\u00e1is datas en Tailandia e Singapur para finalizar a xira en xu\u00f1o con dous concertos m\u00e1is en Se\u00fal.\nO 20 de febreiro, durante os concertos de Twice en Se\u00fal, lanzouse Twicecoaster: Lane 2, reedici\u00f3n de Twicecoaster: Lane 1 (2016). O disco incl\u00fae o sinxelo \u00abKnock Knock\u00bb, que tivo boa recepci\u00f3n polos fan\u00e1ticos. O \u00e1lbum vendeu m\u00e1is de 266\u00a0645 copias. A popularidade de Twice estaba en aumento, e JYPE decidiu expandir o mercado. En febreiro, creouse o sitio web oficial e outras redes sociais en xapon\u00e9s do grupo. Twice xa estaba listo para debutar no Xap\u00f3n e o 24 de febreiro anunciaron a data do seu debut, o cal ser\u00eda o 28 de xu\u00f1o co lanzamento dun \u00e1lbum recompilatorio titulado #\"Twice.\" Con todo, antes do debut no Xap\u00f3n, en abril, JYP Entertainment anunciou que Twice lanzar\u00eda nova m\u00fasica no seu pa\u00eds natal. Un mes despois, lanzouse \"Signal\", xunto co sinxelo do mesmo nome. Park Jin-young, Jihyo e Chaeyoung participaron como escritoras dalgunhas canci\u00f3ns, e Park Ye-eun, antiga integrante de Wonder Girls, participou no \u00e1lbum e o 15 de maio, o videoclip de \u00abSignal\u00bb subiuse a YouTube.\nO 28 de xu\u00f1o, o \u00e1lbum #\"Twice\" foi lanzado. O disco consta de dez canci\u00f3ns, as cales cunha recompilaci\u00f3n das s\u00faas m\u00e1is grandes \u00e9xitos e versi\u00f3ns xaponesas. Nun concerto titulado Touchdown in Japan, 15\u00a0000 espectadores reun\u00edronse no Metropolis-Gym de Tokio. #\"Twice\" debutou na segunda posici\u00f3n de Oricon Albums Chart con 136\u00a0157 copias vendidas unha semana despois do seu lanzamento. O 18 de outubro, o grupo lanzou o seu primeiro sinxelo xapon\u00e9s, \u00abOne More Time\u00bb. O v\u00eddeo musical publicouse por primeira vez o 6 de outubro. O \u00e1lbum individual logrou as maiores vendas o primeiro d\u00eda e converteuse no \u00e1lbum de vendas m\u00e1is r\u00e1pido de calquera grupo de mozas de Corea do Sur no Xap\u00f3n. Tanto #\"Twice\" como \u00abOne More Time\u00bb obtiveron a certificaci\u00f3n de platino da Recording Industry Association of Japan (RIAJ).\nTwice lanzou o seu primeiro \u00e1lbum de estudio, \"Twicetagram\", o 30 de outubro co seu sinxelo principal titulado \u00abLikey\u00bb. O v\u00eddeo musical da canci\u00f3n foi filmado no Canad\u00e1 a principios de setembro. \u00abLikey\u00bb foi composto por Black Eyed Pilseung e Jeon Gun. Foi a cuarta colaboraci\u00f3n do grupo con Black Eyed Pilseung. Varios compositores participaron no \u00e1lbum, inclu\u00eddos as membros coreanas de Twice como letristas e a exmembro de Wonder Girls, Woo Hye-rim, que co-compuxo a canci\u00f3n titulada \u00abLook at Me\u00bb. O \u00e1lbum e o seu sinxelo debutaron na cima dos World Albums e World Dixital Song Sales de \"Billboard\", respectivamente, o primeiro n\u00famero 1 do grupo, convertendo a Twice no primeiro acto feminino de K-pop en ambas as listas. Tam\u00e9n subiron nos Heatseekers Albums cando o \u00e1lbum debutou no n\u00famero 10, unha posici\u00f3n m\u00e1is alta que o posto de \"Signal\" no n\u00famero 11. A reedici\u00f3n inspirada en Nadal de \"Twicetagram\", titulada Merry &amp; Happy, xunto coa canci\u00f3n \u00abHeart Shaker\u00bb, lanzouse o 11 de decembro de 2017.\nAnunciouse oficialmente a trav\u00e9s dunha conferencia de prensa en Tokio que o grupo debutar\u00eda no 68\u00ba K\u014dhaku Uta Gassen, o espect\u00e1culo musical de fin de ano m\u00e1is importante do Xap\u00f3n producido por NHK. levou a cabo en vivo en NHK Hall o 31 de decembro, onde Twice interpretou a versi\u00f3n xaponesa de \u00abTT\u00bb. Foron os primeiros artistas coreanos en asistir ao evento nos \u00faltimos seis anos e o cuarto grupo de K-pop despois de TVXQ, KARA e Girls' Generation.\nO segundo sinxelo xapon\u00e9s de Twice titulado \u00abCandy Pop\u00bb lanzouse o 7 de febreiro. O grupo tam\u00e9n se embarcou na s\u00faa primeira xira xaponesa titulada Twice Showcase Live Tour 2018 \"Candy Pop\", que comezou o 19 de xaneiro na Prefectura de Aichi. O 9 de abril, lanzaron o seu quinto EP, \"What Is Love?\", xunto co sinxelo hom\u00f3nimo producido por Park Jin-young. O terceiro sinxelo xapon\u00e9s de Twice, \u00abWake Me Up\u00bb, foi lanzado o 16 de maio e Twice 2nd Tour: Twiceland Zone 2 - Fantasy Park comezou en Se\u00fal do 18 ao 20 de maio. A xira de concertos atraeu a m\u00e1is de 90\u00a0000 fan\u00e1ticos en seis cidades de Asia.\nO 24 de abril Twice, lanzou o terceiro \"maxi single\" xapon\u00e9s titulado \u00abWake Me Up\u00bb ademais incl\u00fae outras tres canci\u00f3ns, xunto cun videocilp co mesmo nome. A canci\u00f3n foi lanzada como sinxelo dixital o 25 de abril de 2018 e o sinxelo en CD foi lanzado o 16 de maio por Warner Music Japan.\nTwice interpretou \u00abI Want You Back\u00bb de The Jackson 5 como o tema da pel\u00edcula \"Sensei Kunshu.\" A canci\u00f3n foi lanzada como sinxelo dixital o 15 de xu\u00f1o, xunto co v\u00eddeo musical. Unha segunda versi\u00f3n do videoclip co elenco da pel\u00edcula lanzouse o 26 de xu\u00f1o. En xullo, unha reedici\u00f3n de \"What Is Love?\" foi lanzada baixo o t\u00edtulo de \"Summer Nights\", xunto co sinxelo \u00abDance the Night Away\u00bb escrita por Wheesung.\nO 12 de setembro, Twice lanzou o seu primeiro \u00e1lbum de estudio xapon\u00e9s, BDZ. O sinxelo do mesmo nome lanzouse dixitalmente o 17 de agosto. Isto foi seguido pola xira chamada Twice 1st Area Tour 2018 \"BDZ\", que comezou en Chiba o 29 de setembro. O 5 de novembro, o grupo lanzou un sexto EP titulado \"Yes or Yes\" xunto co v\u00eddeo musical do mesmo nome. \nAdemais, Twice ocupa o primeiro lugar nas listas de iTunes de todo o mundo con \"Yes or Yes\" e a\u00ednda por riba, o grupo de mozas estableceu novas marcas con \u00abYes or Yes\u00bb, xa que se converteu no v\u00eddeo musical dun grupo de mozas surcoreano m\u00e1is r\u00e1pido en alcanzar 10 mill\u00f3ns e 20 mill\u00f3ns de reproduci\u00f3ns en menos de 24 horas.\nO 12 de decembro, Twice lanzou a reedici\u00f3n de \"Yes or Yes\" titulada \"The Year of Yes\", xunto cun videoclip titulado \u00abThe Best Thing I Ever Did\u00bb. O 26 de decembro twice lanzou a s\u00faa reedici\u00f3n de BDZ titulada \"BDZ\" Repackage."}
{"id": "458529", "revid": "63181", "url": "https://gl.wikipedia.org/wiki?curid=458529", "title": "Kangasniemi", "text": "Kangasniemi \u00e9 un municipio de Finlandia situado na rexi\u00f3n de Savonia do Sur. En 2018 a s\u00faa poboaci\u00f3n era de 5\u00a0449\u00a0habitantes. A superficie do termo municipal \u00e9 de 1\u00a0326,75\u00a0km2, dos cales 257,91\u00a0km2 son auga. O concello ten unha densidade de poboaci\u00f3n de 5,10\u00a0hab./km\u00b2.\nHein\u00e4vesi limita cos municipios de Hirvensalmi, Mikkeli, Pieks\u00e4m\u00e4ki, Hankasalmi, Joutsa e Toivakka, estes tres \u00faltimos pertencentes \u00e1 rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
{"id": "458530", "revid": "1131", "url": "https://gl.wikipedia.org/wiki?curid=458530", "title": "Diavolskoto Geurlo", "text": "Diavolskoto Geurlo (en ) \u00e9 unha cova que se atopa no oeste das Monta\u00f1as R\u00f3dope, preto da vila de Gyovren, en Bulgaria. Est\u00e1 preto da fronteira con Grecia. \u00c9 unha popular atracci\u00f3n tur\u00edstica da zona.\nMitolox\u00eda.\nSegundo unha lenda de orixe tracia, a cova \u00e9 o lugar por onde Orfeo descendeu \u00f3 Inferno ou reino de Hades para recuperara a vida da s\u00faa amada Eur\u00eddice. Existen d\u00faas esculturas no fondo da gran sala da cova que foron talladas para ilustrar esta lenda.\nFauna.\nA cova conta cunha das colonias de morcegos das covas m\u00e1is importantes do pa\u00eds."}
{"id": "458534", "revid": "98629", "url": "https://gl.wikipedia.org/wiki?curid=458534", "title": "Ratchet &amp; Clank (videoxogo)", "text": "Ratchet &amp; Clank \u00e9 un videoxogo de plataformas e disparos en primeira e terceira persoa, desenvolto orixinalmente para PlayStation 2, desenvolto por Insomniac Games e distribu\u00eddo por Sony Computer Entertainment. Foi lanzado en varios territorios durante 2002; en Europa estreouse o 8 de novembro de 2002. En 2012, o videoxogo relanzouse para PlayStation 3 como parte dun recompilatorio das tres primeiras entregas da serie, denominado Ratchet &amp; Clank Trilogy HD, que apareceu en Europa o 27 de xu\u00f1o.\nNo certame E3 2014 dos \u00c1nxeles, Insomniac Games anunciou unha nova versi\u00f3n deste t\u00edtulo para a consola PlayStation 4, con data de lanzamento en 2015. Este lanzamento adiouse ata abril de 2016 , coincidindo coa estrea da pel\u00edcula hom\u00f3nima.\nO videoxogo presenta as aventuras do d\u00fao de personaxes, formado polo lombax antropom\u00f3rfico Ratchet e o seu robot acompa\u00f1ante Clank, os cales se co\u00f1ecen no planeta natal primeiro. Ambos recorren planeta por planeta a galaxia ficticia na que se ambienta o t\u00edtulo, na busca do inimigo principal, Drek, quen busca a creaci\u00f3n dun novo planeta para o seu posterior dominio, tendo iso como consecuencia a destruci\u00f3n do resto da galaxia.\nEn cuanto a mec\u00e1nica de xogo, comb\u00ednanse fase de plataformas a superar para avanzar no mapeado de cada planeta xunto con outros momentos onde se deber\u00e1 empregar o arsenal do que se disp\u00f3n para derrotar os m\u00faltiples tipos de inimigos existentes en cada zona, alternadas con pequenos crebacabezas que abren novas \u00e1reas ao ser resoltos. Ao avanzar na aventura, o acceso a novas armas e dispositivos axudar\u00e1n a seguir progresando ata a batalla final."}
{"id": "458537", "revid": "98629", "url": "https://gl.wikipedia.org/wiki?curid=458537", "title": "Gustave Ferri\u00e9", "text": "Gustave-Auguste Ferri\u00e9, nado en Saint-Michel-de-Maurienne o 19 de novembro de 1868 e finado o 16 de febreiro de 1932, foi un militar franc\u00e9s, pioneiro da radiofon\u00eda.\nTraxectoria.\nFerri\u00e9 naceu en Saint-Michel-de-Maurienne, Savoia. Despois de estudar na cidade meridional de Draguignan, recibindo o Premio Claude Gai, graduouse na \u00c9cole Polytechnique en 1891. Ingresou como oficial do Corpo de Enxe\u00f1eiros do Ex\u00e9rcito Franc\u00e9s, especializado no servizo de tel\u00e9grafos militares. Despois de ser designado membro dun comit\u00e9 que estudou a viabilidade da telegraf\u00eda sen f\u00edos entre Francia e Inglaterra, en 1899 levou a cabo as citadas comunicaci\u00f3ns en colaboraci\u00f3n con Guglielmo Marconi.\nExpuxo os seus traballos o 22 de agosto de 1900, durante o Congreso Internacional sobre Electricidade organizado en Par\u00eds, co relatorio titulado: \u201cL'\u00e9tat actuel et les prog\u00e8s da t\u00e9l\u00e9graphie sans fil\u201d (\"Actual co\u00f1ecemento e progreso da telegraf\u00eda sen f\u00edos\").\nEn 1903 Ferri\u00e9 inventou un novo detector electrol\u00edtico, ideado independentemente tam\u00e9n por Michael Pupin (1899), Reginald Fessenden (1903), e W. Schloemilch (1903). Non obtivo financiamento do Ex\u00e9rcito cando tentou establecer unha rede telegr\u00e1fica sen f\u00edos (naquela \u00e9poca privilexi\u00e1banse os sinais \u00f3pticos e as pombas mensaxeiras, por consideralas m\u00e1is fiables), pero puido continuar os seus traballos grazas a Gustave Eiffel, que financiou co seu di\u00f1eiro o proxecto, aceptando que instalase unha antena no cume da s\u00faa torre. Aquel mesmo ano de 1903 tam\u00e9n propuxo colocar cables suspendidos desde a Torre Eiffel como antenas de radiotelegraf\u00eda de longo alcance. Baixo a s\u00faa direcci\u00f3n instalouse un transmisor na torre, incrementando o seu alcance inicial de 400\u00a0km at\u00e9 os 6\u00a0000\u00a0km en 1908. A continuaci\u00f3n dedicouse ao desenvolvemento de transmisores m\u00f3biles para unidades militares.\nFerri\u00e9 dirixiu a Radiotelegraf\u00eda Militar Francesa antes e durante a primeira guerra mundial. En 1914 incorporou un importante avance nas comunicaci\u00f3ns radiof\u00f3nicas militares: a telegraf\u00eda sen f\u00edos entre unidades f\u00edxose factible mediante a adopci\u00f3n de v\u00e1lvulas sen carga dentro dos receptores. O transmisor era un zumbador, e o receptor un amplificador cun tr\u00edodo. Ao final da guerra os franceses produciran case 10\u00a0000 destes aparellos.\nFerri\u00e9 foi nomeado xeneral en 1919 e mant\u00edvose en servizo at\u00e9 a s\u00faa morte, sendo eximido das normas de xubilaci\u00f3n por unha lei especial de 1930, recibindo o cargo de Inspector Xeral da Telegraf\u00eda Militar.\nFoi elixido membro do Instituto de Enxe\u00f1eiros Radiof\u00f3nicos (IEEE) en 1917, e en 1931 recibiu a s\u00faa Medalla de Honra por \"o seu traballo pioneiro no desenvolvemento das comunicaci\u00f3ns radiof\u00f3nicas en Francia e no mundo, o seu sostido liderado no campo das comunicaci\u00f3ns, e polas s\u00faas contribuci\u00f3ns excepcionais \u00e1 organizaci\u00f3n da cooperaci\u00f3n internacional en radiofon\u00eda\" .Recibiu un doutoramento honoris causa da Universidade de Oxford en 1919, e en 1922 ingresou na Academia de Ciencias de Francia. Foi o primeiro presidente do Comit\u00e9 Nacional Franc\u00e9s de Xeodesia e Xeof\u00edsica (1920-1926), presidente da Uni\u00f3n Radiof\u00f3nica Cient\u00edfica Internacional (U.R.S.I.) e da Comisi\u00f3n Internacional de Lonxitudes por Radio, e vicepresidente do Panel Internacional de Uni\u00f3ns Cient\u00edficas. Tam\u00e9n foi presidente da Soci\u00e9t\u00e9 Astronomique de France (Sociedade Astron\u00f3mica Francesa, SAF), desde 1925 at\u00e9 1927.\nMorreu o 16 de febreiro de 1932 no hospital militar de Val-du-Gr\u00e2ce en Par\u00eds. Horas despois da s\u00faa morte foille outorgada a Gran Cruz da Lexi\u00f3n de Honra."}
{"id": "458540", "revid": "98629", "url": "https://gl.wikipedia.org/wiki?curid=458540", "title": "Tympanuchus phasianellus", "text": "Tympanuchus phasianellus \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das tres que compo\u00f1en o x\u00e9nero \"Tympanuchus\".\nPropia de Norteam\u00e9rica, distrib\u00faese desde Alasca e o norte do Canad\u00e1 at\u00e9 o centro dos Estados Unidos.\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\", co nome de \"Tetrao phasianellus\".\nEtimolox\u00eda.\nPara a do x\u00e9nero, v\u00e9xase \"Tympanuchus\".\nO ep\u00edteto espec\u00edfico, \"phasianellus\", \u00e9 un diminutivo do lat\u00edn cient\u00edfico de \"phasi\u0101nus\", 'fais\u00e1n'. Literalmente '(que semella un) pequeno fais\u00e1n'.\nSubespecies.\nNa actualidade o ITIS reco\u00f1ece nestaa especie as seguintes sete subespecies.\n(Ind\u00edcanse as s\u00faas respectivas \u00e1reas de distribuci\u00f3n).\nPor\u00e9n, a subespecie \"T. p. hueyi\" rexistrouse por \u00faltima vez en 1952 e hoxe consid\u00e9rase extinta.\nH\u00e1bitat e distribuci\u00f3n.\nO seu h\u00e1bitat natural son as \u00e1reas abertas: prader\u00edas, estepas arbustivas, sabanas e bosques con \u00e1rbores moi dispersas.\nA s\u00faa \u00e1rea de distribuci\u00f3n est\u00e9ndese desde o centro de Alasca e o Yuk\u00f3n at\u00e9 o oeste do Quebec, polo norte, chegando at\u00e9 as grandes chairas do centro dos Estados Unidos. Nos Estados Unidos continentais perdeu gran parte da s\u00faa \u00e1rea de distribuci\u00f3n orixinal, especialmente no suroeste do seu h\u00e1bitat hist\u00f3rico. Por\u00e9n, en Idaho e Utah, as cifras da s\u00faa poboaci\u00f3n est\u00e1n aumentando desde a d\u00e9cada de 1980.\nA especie sufriu unha diminuci\u00f3n pequena, estatisticamente insignificante, nos \u00faltimos 40 anos en Am\u00e9rica do Norte (datos de Breeding Bird Survey e/ou Christmas Bird Count: Butcher and Niven 2007). Por\u00e9n, hai que ter en conta que estas enquisas cobren menos do 50 % da \u00e1rea da especie en Am\u00e9rica do Norte.\nCostumes.\nUn dos aspectos m\u00e1is famosos dos costumes destas aves \u00e9 o ritual de apareamento de tipo lek, agrupaci\u00f3n de macho adultos que se xuntan para faceren exibici\u00f3ns competitivas con vistas a convenceren \u00e1s femias visitantes que est\u00e1n \u00e1 procura de pos\u00edbeis compa\u00f1eiros para a copulaci\u00f3n.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais considera que a especie ten unha \u00e1rea de distribuci\u00f3n moi grande e, polo tanto, non se acerca ao limiar do status de vulner\u00e1bel, segundo o criterio de tama\u00f1o de \u00e1rea (extensi\u00f3n de m\u00e1is de 20 000\u00a0km2 combinado cun tama\u00f1o de dispersi\u00f3n decrecente ou flutuante, extensi\u00f3n/calidade do h\u00e1bitat ou tama\u00f1o de poboaci\u00f3n). A pesar de que a tendencia da poboaci\u00f3n parece estar diminu\u00edndo, non se cre que a diminuci\u00f3n sexa o suficientemente r\u00e1pida como para acercarse aos limiares de vulner\u00e1bel. O tama\u00f1o da poboaci\u00f3n \u00e9 moi grande (m\u00e1is de 10 000 individuos maduros, cunha diminuci\u00f3n continua estimada no 10 % en dez anos ou tres xeraci\u00f3ns, polo que a especie \u00e1 avaliada como \"LC\" (pouco preocupante)."}
{"id": "458542", "revid": "7523", "url": "https://gl.wikipedia.org/wiki?curid=458542", "title": "Edy Tavares", "text": ""}
{"id": "458543", "revid": "98629", "url": "https://gl.wikipedia.org/wiki?curid=458543", "title": "Robert Ridgway", "text": "Robert Ridgway, nado o 2 de xullo de 1850 en Mount Carmel, Illinois, e finado o 25 de marzo de 1929 en Olney, no mesmo estado de Illinois, foi un naturalista e ornit\u00f3logo estadounidense.\nTrayectoria.\nNado en Mount Carmel, Illinois, Ridgway foi un protexido do zo\u00f3logo Spencer Fullerton Baird, quen, cando foi nomeado secretario da Smithsonian Institution, propuxo a Ridgway como primeiro conservador a tempo completo de aves do U.S. National Museum. Neste posto Ridgway serviu desde 1880 at\u00e9 a s\u00faa morte en 1929.\nRidgway publicou un dos primeiros e m\u00e1is importantes sistemas de cores para a identificaci\u00f3n de aves, no seu libro de 1886 \"A Nomenclature of Colors for Naturalists\" (Boston: Little, Brown &amp; Co.)\nEn 1912 publicou unha obra a\u00ednda maior sobre nomenclatura de cores, \"Color Standards and Color Nomenclature\", co di\u00f1eiro que conseguiu do seu amigo Jos\u00e9 Zeled\u00f3n, de Costa Rica. Ornit\u00f3logos de todo o mundo contin\u00faan citando os libros de Ridgway sobre a cor.\nNa primavera de 1867, \u00e1 idade de 16 anos, Ridgway foi contratado como naturalista do estudo de Clarence King. Neste estudo, no que permaneceu case dous anos, Ridgway recolleu moitos esp\u00e9cimes de aves, e foi un dos membros principais dos catro grandes estudos do Oeste norteamericano. \u00c1 s\u00faa volta \u00e1 Smithsonian, traballou de forma informal at\u00e9 que foi formalmente nomeado conservador de ornitolox\u00eda. A\u00ednda que Ridgway s\u00f3 cursou o bacharelato, era moi elocuente e ti\u00f1a amplos co\u00f1ecementos de forma que serviu moitos anos coma voceiro da Smithsonian. Os seus amigos e colegas describ\u00edrono como patoloxicamente t\u00edmido e, en xeral, evitou a publicidade e ser o foco de atenci\u00f3n.\nRidgway foi coautor (xunto con Thomas Mayo Brewer e Spencer Fullerton Baird) de \"History of North American Birds\" (Boston, 1875-1884; Land Birds, 3 vols., Water Birds, 2 vols). Tam\u00e9n escribiu outros libros e monograf\u00edas, e m\u00e1is de 450 artigos en revistas cient\u00edficas.\nEn 1899 uniuse a E. H. Harriman na s\u00faa famosa exploraci\u00f3n da costa de Alasca, onde acompa\u00f1ou a John Muir e a outros moitos naturalistas e cient\u00edficos."}
{"id": "458544", "revid": "22570", "url": "https://gl.wikipedia.org/wiki?curid=458544", "title": "Gran Premio de Bahrain de 2019", "text": "O Gran Premio de Bahrain de 2019 (oficialmente co\u00f1ecido como 2019 Formula 1 Gulf Air Bahrain Grand Prix) foi unha carreira de F\u00f3rmula Un que se celebrou o 31 de marzo de 2019 no Circu\u00edto Internacional de Bahrain en Sakhir, Bahrain. A carreira foi a segunda rolda da tempada de F\u00f3rmula Un e marca a d\u00e9cimo quinta vez que se celebra o Gran Premio de Bahrain como parte do Campionato Mundial de F\u00f3rmula Un.\nEstat\u00edsticas.\nO Gran Premio de Bahrain de 2019 representa:\nDurante este Gran Premio:"}
{"id": "458546", "revid": "72725", "url": "https://gl.wikipedia.org/wiki?curid=458546", "title": "Premio de Igualdade Ernestina Otero", "text": "O Premio de Igualdade Ernestina Otero \u00e9 un galard\u00f3n honor\u00edfico, promovido polo Consello Municipal da Muller e Conceller\u00eda de Igualdade do Concello de Vigo, que premia a traxectoria dunha muller ou colectivo en defensa da igualdade. Toma o nome da mestra e pedagoga Ernestina Otero e ten car\u00e1cter anual. \nA primeira edici\u00f3n do premio celebrouse en 2013 coincidindo coa celebraci\u00f3n dos actos con motivo do D\u00eda Internacional da Muller que organizan a Conceller\u00eda de Igualdade do Concello de Vigo e Consello Municipal da Muller. O galard\u00f3n tam\u00e9n \u00e9 obra dunha muller, a artista Cuqui Pi\u00f1eiro. Tr\u00e1tase dunha escultura en bronce que representa unha muller montando en bicicleta.\nGalardoadas.\nAs seguintes mulleres foron galardoadas con este premio:"}
{"id": "458552", "revid": "89787", "url": "https://gl.wikipedia.org/wiki?curid=458552", "title": "Alto Renacemento", "text": "Na historia da arte, o Alto Renacemento \u00e9 un per\u00edodo curto da m\u00e1is alta produci\u00f3n art\u00edstica nos estados italianos, particularmente Roma, capital do Estados Pontificos, e en Florencia, durante o Renacemento italiano. A maior\u00eda de historiadores da arte expo\u00f1en que o Alto Renacemento que principia ao redor de 1495 ou 1500 e remata en 1520 coa morte de Rafael. Por\u00e9n, outros autores opinan que rematar\u00eda polo 1525 ou 1527 debido ao Saco de Roma polo ex\u00e9rcito do emperador Carlos V, ou mesmo en 1530. As figuras m\u00e1is sobranceiras do per\u00edodo en pintura, escultura e arquitectura foron Leonardo da Vinci, Michelangelo, Rafael e Bramante. Recentemente, o uso do concepto foi criticado por alg\u00fans historiadores de arte acad\u00e9micos por simplificar os desenvolvementos art\u00edsticos, ignorando o contexto hist\u00f3rico, e centr\u00e1ndose tan s\u00f3 nuns poucos traballos rechamantes.\nOrixe do concepto.\nO termo \"Alto Renacemento\", en alem\u00e1n (\"Hochrenaissance\"), empregouno por primeira vez Jacob Burckhardt en 1855 e ten as s\u00faas orixes na denominaci\u00f3n \"Alto Estilo\" da pintura e escultura referida aos comezo do s\u00e9culos XVI descrito por Johann Joachim Winckelmann en 1764. \nContinuando cos trazos propios caracter\u00edsticas de todo o per\u00edodo renacentista, as artes visuais do Alto renacemento caracteriz\u00e1ronse por unha renovada \u00e9nfase na tradici\u00f3n cl\u00e1sica, a expansi\u00f3n de redes de mecenado, e unha gradual suavizaci\u00f3n das formas que, posteriormente, se denominar\u00e1 Manierismo.\nPer\u00edodo de tempo.\nAlexander Raunch en \"The Art of the High Renaissance and Mannerism in Rome and Central Italy\", exp\u00f3n que o Alto Renacemento principiou no 1490, mentres que Marilyn Stokstad na s\u00faa obra \"Art History\" fala da d\u00e9cada de 1490. Frederick Hartt exp\u00f3n que A \u00faltima cea de da Vinci, obra comezada en 1495 e conclu\u00edda en 1498, sup\u00f3n unha ruptura total co primeiro Renacemento (Quattrocento) e creou o mundo no cal tanto Michelangelo como Rafael se desenvolver\u00edan. Christoph Luitpold Frommel, no seu artigo \"Bramante and the Origins of the High Renaissance,\" (2012) indica que A \u00faltima cea \u00e9 a primeira obra do Alto Renacemento e que o per\u00edodo cimeiro deste per\u00edodo ser\u00eda entre 1505 e 1513. David Piper, tam\u00e9n menciona a obra de Leonardo como unha das m\u00e1is influentes do Alto Renacemento ao ser a obra que inaugura o per\u00edodo, mais, de xeito contraditorio, data o seu comezo xusto despois de 1500. \nBurchkardt, defendeu que o Alto renacemento arrinca a finais do s\u00e9culo XV, mentres Franz Kugler, na s\u00faa obra \"Handbook of Art History (1841) e\" Hugh Honour e John Fleming opinan que comezou a principios do s\u00e9culo XVI. \nEn contraste coa maior\u00eda dos outros historiadores de arte, Manfred Wurdram, exp\u00f3n que o amencer do Alto Renacemento foi anunciado por Leonardo da Vinci coa s\u00faa \"Adoraci\u00f3n dos Magos\" (1481), pero apenas ti\u00f1a completados os bosquexos.\nO remate do Alto renacemento Alto tam\u00e9n supuxo un tema de debate para Hartt, Frommel, Piper, Wundrum e Winkelman pero coinciden en que a data ser\u00eda 1520 por coincider coa morte de Raphael. Honour e Fleming establecen que rematar\u00eda nos primeiros anos do s\u00e9culos XVI sobre 1525. Pola contra, Luigi Lanzi, na s\u00faa \"Storia Pittorica dell'Italia\" (1795\u201396) am\u00f3sase partidario da data de 1527 polo Saco de Roma, que tivo como consecuencia a morte e a fuxida de moitos artistas, e Stokstad est\u00e1 de acordo. Raunch, dec\u00e1ntase pola data de 1530 e Hartt engade que a d\u00e9cada 1520-1530 foi un per\u00edodo de transici\u00f3n entre o Alto Renacemento e o Manierismo.\nArquitectura.\nConvencionalmente, ac\u00e9ptase que o per\u00edodo do Alto renacemento, en arquitectura, comeza con Donato Bramante, cuxo Tempietto en S. Pietro en Montorio en Roma foi empezado en 1502. Esta obra marca un rexurdimento, a pequena escala, da arquitectura conmemorativa da antiga Roma. David Watkin escribe que o \"Tempietto\", como os traballos de Rafael no Vaticano (1509\u201311), \"\u00e9 unha tentativa para conciliar os ideais cristi\u00e1ns e humanistas\".\nPintura.\nA pintura do Alto renacemento foi a culminaci\u00f3n deste medio de expresi\u00f3n e supuxo a existencia de varios avances na t\u00e9cnica pict\u00f3rica como a perspectiva lineal, a representaci\u00f3n realista das caracter\u00edsticas f\u00edsicas e pricol\u00f3xicas e a manipulaci\u00f3n da luz e das sombras, inclu\u00edndo os tons e o contraste, o \"sfumato\" (suavizando a transici\u00f3n entre as cores) e o claroscuro (contraste entre as zonas iluminadas e as escuras); todo iso nun \u00fanico estilo que expresou unha composici\u00f3n ordenada, equilibrada e harm\u00f3nica. En particular, as partes individuales da obra tiveron unha complexa pero equilibrada relaci\u00f3n co conxunto.\nA pintura do Alto renacemento, foi considerada o cume absoluto da pintura occidental ao conseguir un equilibrio e unha concordancia harm\u00f3nica entre aspectos art\u00edsticos aparentemente contraditorios como lo real fronte ao ideal, o movemento fronte ao estatismo, a liberdade fronte as normas e a li\u00f1a fronte a cor.\nTradicionalmente, o Alto renacemento interpretouse como a grande explosi\u00f3n do xenio creativo, seguindo un modelo de historia da arte proposto, por primeira vez, polo florentino Giorgio Vasari.\nAlg\u00fans eruditos, como Stephen Feedberg, afirman que as pinturas de Michelangelo e Rafael no Vaticano representan a culminaci\u00f3n de estilo do Alto Renacemento na pintura debido \u00e1 escala ambiciosa destes traballos, xunto coa complexidade da s\u00faa composici\u00f3n, todo o cal xunto co detallismo da figuraci\u00f3n humana e as referencias iconogr\u00e1ficas e decorativas propias da antig\u00fcidade cl\u00e1sica, poden ser visto como emblem\u00e1ticas e caracter\u00edsticas do Alto renacemento. Mesmo pintores relativamente menores do per\u00edodo, como Fra Bartolommeo ou Mariotto Albertinelli, producen obras que son significativas pola harmon\u00eda do seu dese\u00f1o e pola s\u00faa t\u00e9cnica.\nAs estiradas proporci\u00f3ns e as poses esaxerados nos traballos tard\u00edos de Michelangelo, Andrea del Sarto e mais Correggio prefiguraron o estilo denominado Manierismo como un estilo do renacemento tard\u00edo.\nA aparencia serena e as cores luminosas das pinturas de Giorgione e do primeiro Tiziano exemplifican o estilo Alto renacemento practicado en Venecia. Outras obras reco\u00f1ecibles deste per\u00edodo son a Mona Lisa de Leonardo da Vinci e a Escola de Atenas de Rafael. Este fresco de Rafael, realizado no espazo interior dun arco \u00e9 un virtuoso traballo de perspectiva, composici\u00f3n e dese\u00f1o.\nNos \u00faltimos anos, os historiadores da arte caracterizaron o Alto renacemento como un movemento diverso dende finais do s\u00e9culo XV e comezos do XVI. Este movemento tan variado \u00e9 caracterizado como conservador, que reflicte actitudes novas cara a beleza, como un proceso deliberado de s\u00edntese ecl\u00e9ctica de modelos relacionados ou vencellados a modas na cultura literaria e como un movemento que reflicte novas preocupaci\u00f3ns con novas interpretaci\u00f3ns e significados.\nRecentemente, historiadores de arte caracterizaron o Alto renacemento como movemento cando oposto a un per\u00edodo, un entre varias actitudes experimentais diferentes cara a arte no tard\u00edo d\u00e9cimo quinto e cedo d\u00e9cimo sexto s\u00e9culo. Este movemento diverso \u00e9 caracterizado como tan conservador; cando reflectindo actitudes novas cara a beleza; un proceso deliberado de s\u00edntese de modelos, vencellado \u00e1s modas na cultura literaria; e reflectindo novas preocupaci\u00f3ns con diversas interpretaci\u00f3ns e significados.\nEscultura.\nA escultura do Alto renacemento, exemplificada na Piet\u00e0 de Michelangelo ou no seu ic\u00f3nico \"David\", caracter\u00edzase por un \"equilibrio\" ideal entre o estatismo (a quietude) e o dinamismo (movemento). As obras deste per\u00edodo eran encargadas polo p\u00fablico pero, sobre todo, polo Estado porque era un tipo de modalidade art\u00edstica cara.\nA escultura, a mi\u00fado, estaba subordinada \u00e1 arquitectura, e empreg\u00e1base para decorala ou embelecela, normalmente dentro dos patios dos edificios onde outros eran quen de estudar ou de admira-la obra de arte encargada. Individuos ricos como cardeais, gobernantes ou os banqueiros eran os principais mecenas, xunto coas grandes e ricas familias tradicionais. Tam\u00e9n o papa Xulio II foi un gran mecenas de moitos artistas.\nDurante o Alto renacemento, os temas escult\u00f3ricos eran maioritariamente os relixiosos, a\u00ednda que tam\u00e9n foron moi importantes as representaci\u00f3ns escult\u00f3ricas de influencia cl\u00e1sica nas tumbas. De igual xeito, desenvolv\u00e9ronse estatuas de menor porte para os mecenas privados e tam\u00e9n abondaban os bustos e as tumbas."}
{"id": "458555", "revid": "865", "url": "https://gl.wikipedia.org/wiki?curid=458555", "title": "Le Tigre", "text": "Le Tigre foi unha banda estadounidense de rock electr\u00f3nico formada por Kathleen Hanna (antes en Bikini Kill) e Johanna Fateman en 1998 en Nova York. Tam\u00e9n contou con Sadie Benning dende 1998 ata 2001 e JD Samson durante o resto da existencia do grupo. Le Tigre \u00e9 co\u00f1ecido polas s\u00faas letras sociopol\u00edticas de esquerdas, tratando cuesti\u00f3ns do feminismo e a comunidade LGBT. Le Tigre mesturaba a franqueza e as pol\u00edticas do punk con samples travesos, pop ecl\u00e9ctico e electr\u00f3nica lo-fi. O grupo tam\u00e9n incorporou elementos multimedia e de performance aos seus concertos, que a mi\u00fado estaban apoiados por artistas af\u00edns como The Need."}
{"id": "458556", "revid": "27155", "url": "https://gl.wikipedia.org/wiki?curid=458556", "title": "Inactivaci\u00f3n do cromosoma X", "text": "A inactivaci\u00f3n do cromosoma X ou inactivaci\u00f3n X, tam\u00e9n chamada lyonizaci\u00f3n (por Mary F. Lyon), \u00e9 un proceso por medio do cal unha das copias do cromosoma X \u00e9 inactivada nalgunhas femias de mam\u00edferos. O cromosoma X inactivo \u00e9 silenciado ao ser empaquetado de modo que adopta a estrutura transcricionalmente inactiva de heterocromatina. Como practicamente todas as femias de mam\u00edfero te\u00f1en dous cromosomas X, a inactivaci\u00f3n do X impide que te\u00f1an o dobre de produtos x\u00e9nicos do cromosoma X que os machos, os cales s\u00f3 pos\u00faen unha copia de dito cromosoma (compensaci\u00f3n de dose). A escolla de cal dos cromosomas X ser\u00e1 inactivado \u00e9 aleatoria en mam\u00edferos placentarios como os humanos, pero unha vez que un cromosoma X \u00e9 inactivado, este permanece inactivo durante toda a vida da c\u00e9lula e nas c\u00e9lulas descendentes desta que haxa no organismo. A diferenza da inactivaci\u00f3n do X aleatoria observada en mam\u00edferos placentarios, esta inactivaci\u00f3n en marsupiais afecta exclusivamente ao cromosoma X procedente do pai.\nHistoria.\nEn 1959 Susumu Ohno demostrou que os dous cromosomas X de mam\u00edferos eran diferentes: un deles parec\u00eda similar aos autosomas; o outro estaba condensado e en estado heterocrom\u00e1tico. Este descubrimento suxeriu, independentemente a dous grupos de investigadores, que un dos cromosomas X sufr\u00eda unha inactivaci\u00f3n. En 1961, Mary F. Lyon propuxo a inactivaci\u00f3n ao azar dun dos cromosomas X das femias para explicar o fenotipo a pintas de femias de rato heterocigotas para xenes da cor da pelame. A hip\u00f3tese de Lyon tam\u00e9n explicaba por que unha das copias do cromosoma X das c\u00e9lulas das femias estaba moi condensada e por que os ratos cunha soa copia do cromosoma X se desenvolv\u00edan como femias inf\u00e9rtiles. Isto suxeriulle a Ernest Beutler, que estudaba femias heterocigotas para a deficiencia en glicosa-6-fosfato deshidroxenase (G6PD), que en tales heterocigotos hab\u00eda d\u00faas poboaci\u00f3ns de eritrocitos: as c\u00e9lulas deficientes e as normais, dependendo de se o cromosoma X inactivado (no n\u00facleo das c\u00e9lulas precursoras dos eritrocitos) cont\u00e9n o alelo G6PD normal ou defectivo.\nMecanismo.\nCiclo da activaci\u00f3n do cromosoma X.\nA inactivaci\u00f3n do X forma parte do ciclo de activaci\u00f3n do cromosoma X que ten lugar ao longo da vida da femia. O ovo e o cigoto fertilizado de ratos usan inicialmente transcritos maternos e todo o xenoma do embri\u00f3n est\u00e1 silenciado ata a activaci\u00f3n do xenoma cig\u00f3tico. Por tanto, todas as c\u00e9lulas de rato sofren unha temper\u00e1 inactivaci\u00f3n impresa do cromosoma X derivado do pai durante o estadio embrionario de 4-8 c\u00e9lulas. Os tecidos extraembrionarios (que dan lugar \u00e1 placenta e outros tecidos de soporte do embri\u00f3n) rete\u00f1en esta inactivaci\u00f3n impresa temperanmente e as\u00ed s\u00f3 o cromosoma X materno est\u00e1 activo neses tecidos.\nNos blastocistos temper\u00e1ns, esta inactivaci\u00f3n do X impresa inicial \u00e9 revertida nas c\u00e9lulas da masa interna (que dan lugar ao embri\u00f3n), e nestas c\u00e9lulas ambos os cromosomas X volven a estar activos de novo. Despois, cada unha destas c\u00e9lulas de forma independente e aleatoria inactivan unha copia do cromosoma X. Este evento de inactivaci\u00f3n \u00e9 irreversible durante toda a vida do individuo, coa excepci\u00f3n da li\u00f1a xerminal. Na li\u00f1a xerminal feminina antes da entrada na meiose, a inactivaci\u00f3n do X \u00e9 revertida, polo que despois da meiose todos os ovocitos haploides conte\u00f1en un s\u00f3 cromosoma X activo.\nResumo.\nCon Xi ind\u00edcase o cromosoma X inactivo e con Xa o activo. XP denota o cromosoma X paterno e XM o materno. Cando o ovo (que leva un XM) \u00e9 fecundado por un espermatozoide (que leva un XP), f\u00f3rmase un cigoto diploide. A partir do cigoto, a trav\u00e9s da etapa adulta e ata a seguinte xeraci\u00f3n de ovos, o cromosoma sofre os seguintes cambios:\nO ciclo de activaci\u00f3n X foi mellor estudado en ratos, pero fix\u00e9ronse tam\u00e9n m\u00faltiples estudos en humanos. Como a maior\u00eda das probas proceden dos ratos, o esquema anterior representa os eventos neses roedores. A terminaci\u00f3n da meiose foi simplificada aqu\u00ed para maior claridade. Os pasos 1-4 poden estudarse en embri\u00f3ns orixinados por fertilizaci\u00f3n in vitro, e en c\u00e9lulas nai en diferenciaci\u00f3n; a reactivaci\u00f3n X ocorre no embri\u00f3n en desenvolvemento e as seguintes etapas (6-7) dentro do corpo da femia, o que \u00e9 moito m\u00e1is dif\u00edcil de estudar.\nSncronizaci\u00f3n do momento.\nO momento en que ten lugar cada proceso depende da especie, e en moitos casos o momento preciso \u00e9 obxecto de grandes debates. \nHerdanza do status de inactivaci\u00f3n a trav\u00e9s das xeraci\u00f3ns.\nOs descendentes de cada c\u00e9lula que inactivou un determinado cromosoma X tam\u00e9n ter\u00e1n desactivado ese mesmo cromoxoma X. Este fen\u00f3meno, que pode observarse na coloraci\u00f3n de coiraza de tartaruga da pelame dos gatos cando as femias son heterocigotas para o xene ligado ao sexo implicado, non deber\u00eda confundirse co mosaicismo, que \u00e9 un termo que se refire especificamente ao xenotipo de varias poboaci\u00f3ns celulares presentes no mesmo individuo; ao contrario, a inactivaci\u00f3n X, que \u00e9 un cambio epixen\u00e9tico que ten como resultado un fenotipo diferente, \"non\" \u00e9 un cambio a nivel xenot\u00edpico. Para unha li\u00f1axe ou c\u00e9lula individual a inactivaci\u00f3n \u00e9, por tanto, nesgada ou non aleatoria, e isto pode dar lugar a s\u00edntomas suaves nas 'portadoras' femininas de trastornos xen\u00e9ticos ligados ao X.\nSelecci\u00f3n dun cromosoma X activo.\nAs femias normais pos\u00faen dous cromosomas X e nunha c\u00e9lula determinada un deles estar\u00e1 activo (designado como Xa) e o outro activo (Xi). Por\u00e9n, os estudos de individuos con copias extra do cromosoma X indican que nas c\u00e9lulas con m\u00e1is de dous cromosomas X hai un s\u00f3 Xa, e todos os demais cromosomas X est\u00e1n inactivados. Isto indica que o estado por defecto do cromosoma X en femias \u00e9 a inactivaci\u00f3n, pero sempre un dos cromosomas X se selecciona para estar activo.\nS\u00e1bese que a inactivaci\u00f3n do cromosoma X \u00e9 un proceso aleatorio que se produce aproximadamente no momento da gastrulaci\u00f3n no epiblasto (as c\u00e9lulas que dar\u00e1n lugar ao embri\u00f3n). Os cromosomas X materno e paterno te\u00f1en igual probabilidade de inactivaci\u00f3n. Isto suxerir\u00eda que se esperar\u00eda que as mulleres sufrisen trastornos ligados ao X nunha proporci\u00f3n do 50% con respecto aos homes (porque as mulleres te\u00f1en dous cromosomas X, mentres que os homes te\u00f1en s\u00f3 un); por\u00e9n, na realidade, a frecuencia destes trastornos en femias \u00e9 moito menor que esa cifra. Unha explicaci\u00f3n desta disparidade \u00e9 que entre o 12 e o 20% dos xenes do cromosoma X inactivado seguen expres\u00e1ndose, o que proporciona \u00e1s mulleres unha protecci\u00f3n adicional contra xenes defectuosos codificados no cromosoma X. Suxeriuse que esta disparidade ti\u00f1a que ser unha proba dunha inactivaci\u00f3n preferencial (non aleatoria). A inactivaci\u00f3n preferencial do cromosoma X paterno d\u00e1se tanto en marsupiais coma en li\u00f1axes celulares que forman as membranas que rodean o embri\u00f3n, mentres que nos mam\u00edferos placentarios poden ser inactivados tanto o cromosoma X derivado do pai coma da nai en diferentes li\u00f1as celulares.\nO per\u00edodo de tempo en que se produce a inactivaci\u00f3n do cromosoma X explica esta disparidade. A inactivaci\u00f3n ocorre no epiblasto durante a gastrulaci\u00f3n, o que d\u00e1 lugar ao embri\u00f3n. A inactivaci\u00f3n ocorre a nivel celular, resultando nunha expresi\u00f3n en mosaico, na cal grupos de c\u00e9lulas te\u00f1en un cromosoma X inactivo materno, mentres que noutros o cromosoma X inactivo \u00e9 o paterno. Por exemplo, unha femia heterocigota para a hemofilia (unha enfermidade ligada ao X) ter\u00eda aproximadamente a metade das s\u00faas c\u00e9lulas hep\u00e1ticas funcionando perfectamente, o que normalmente \u00e9 dabondo para asegurar unha coagulaci\u00f3n do sangue normal. Por azar poder\u00edan orixinarse significativamente m\u00e1is c\u00e9lulas disfuncionais; por\u00e9n, tales extremos estat\u00edsticos son improbables. As diferenzas xen\u00e9ticas no cromosoma poden tam\u00e9n facer que sexa m\u00e1is probable que un determinado cromosoma X sufra inactivaci\u00f3n. Ademais, se un cromosoma X ten unha mutaci\u00f3n que dificulta o seu crecemento ou a fai non viable, as c\u00e9lulas que aleatoriamente inactivaron ese cromosoma X ter\u00e1n unha vantaxe selectiva sobre as c\u00e9lulas que aleatoriamente inactivaron o alelo normal. As\u00ed, a\u00ednda que a inactivaci\u00f3n \u00e9 inicialmente ao azar, as c\u00e9lulas que inactivan o alelo normal (deixando activo o alelo mutado) finalmente proliferar\u00e1n menos e ser\u00e1n substitu\u00eddas por c\u00e9lulas normais, as cales case todas te\u00f1en o mesmo cromosoma X activado.\nHipotet\u00edzase que hai un 'factor de bloqueo' codificado nun autosoma, que se une ao cromosoma X e impide a s\u00faa inactivaci\u00f3n. O modelo postula en concreto que hai un factor bloqueante limitante, polo que unha vez que a mol\u00e9cula de factor limitante dispo\u00f1ible se une a un cromosoma X, o(s) restante(s) cromosoma(s) X non est\u00e1(n) protexido(s) da inactivaci\u00f3n. Este modelo est\u00e1 apoiado pola existencia dun s\u00f3 Xa nas c\u00e9lulas con moitos cromosomas X e pola existencia de dous cromosomas X activos en li\u00f1as celulares cun n\u00famero de autosomas d\u00faas veces o normal.\nAs secuencias no centro de inactivaci\u00f3n X (XIC), presentes no cromosoma X, controlan o silenciamento do cromosoma X. Suponse que o factor bloqueante hipot\u00e9tico se une a secuencias situadas dentro do centro de inactivaci\u00f3n X. O XIC cont\u00e9n varios xenes que non son traducidos e que son responsables da transcrici\u00f3n de ARN implicados na inactivaci\u00f3n. Estes xenes codifican varios ARN non codificantes longos, os cales son transcritos de m\u00e1is de 200 nucle\u00f3tidos con carapucha 5' e cola poliA 3' pero a diferenza do ARNm non codifican prote\u00ednas. Os principais ARN non codificantes longos do XIC son Xist, Tsix, Jpx e FTX. Ademais destes xenes cont\u00e9n tam\u00e9n secuencias \u00e1s que se unen prote\u00ednas reguladoras.\nExpresi\u00f3n de trastornos ligados ao X en femias heterocigotas.\nO efecto da heterocigosidade do X en femias manifestase nalg\u00fans trazos localizados, como o padr\u00f3n da pelame dos gatos calico. Por\u00e9n, pode ser m\u00e1is dif\u00edcil comprender completamente a expresi\u00f3n de trazos non localizados nestas femias, como a expresi\u00f3n de enfermidades.\nComo os machos s\u00f3 te\u00f1en unha copia do cromosoma X, todos os xenes do cromosoma X expresados (ou alelos, no caso de formas con m\u00faltiples variantes dun mesmo xene na poboaci\u00f3n) est\u00e1n localizadas nesa copia do cromosoma. As femias, por\u00e9n, expresar\u00e1n principalmente os xenes ou alelos localizados na copia do cromosoma X que permanece activo. Considerando a situaci\u00f3n dun xene ou m\u00faltiples xenes que causan diferenzas individuais nun determinado fenotipo (\u00e9 dicir, causan variaci\u00f3ns observadas na poboaci\u00f3n para ese fenotipo), en femias homocigotas non importa cal das copias do cromosoma est\u00e1 inactivada, xa que os alelos de ambas as copias son o mesmo. Por\u00e9n, en femias que son heterocigotas nos xenes causais, a inactivaci\u00f3n dunha copia do cromosoma en vez doutra pode ter un impacto directo sobre o valor fenot\u00edpico. Debido a este fen\u00f3meno, observouse un incremento en variaci\u00f3n fenot\u00edpica en femias que son heterocigotas no xene ou xenes implicados con respecto \u00e1s que son homocigotas. Hai moitos xeitos diferentes polos cales se pode desenvolver unha variaci\u00f3n fenot\u00edpica. En moitos casos, as femias heterocigotas poden ses asintom\u00e1ticas ou presentar s\u00f3 s\u00edntomas menores dunha determinada desorde, como a adrenoleucodistrofia ligada ao X.\nA diferenciaci\u00f3n do fenotipo en femias heterocigotas \u00e9 impulsada pola presenza de inactivaci\u00f3n X nesgada. Tipicamente, cada cromosoma X \u00e9 silenciado na metade das c\u00e9lulas, pero este proceso est\u00e1 nesgado cando ocorre a inactivaci\u00f3n preferencial dun cromosoma. P\u00e9nsase que o nesgo acontece por azar ou por unha caracter\u00edstica f\u00edsica dun cromosoma que pode causar que sexa silenciado con maior ou menor frecuencia, como unha mutaci\u00f3n desfavorable.\nComo media, cada cromosoma X \u00e9 inactivado na metade das c\u00e9lulas, por\u00e9n do 5 ao 20% de mulleres \"aparentemente normais\" mostran inactivaci\u00f3n do X nesgada. En casos nos que o nesgo est\u00e1 presente, pode darse unha ampla variedade de expresi\u00f3n de s\u00edntomas, o que ten como resultado que a expresi\u00f3n var\u00ede de menor a grave dependendo da proporci\u00f3n de nesgo. Un caso extremo disto pode verse cando femias xemelgas monocigotas te\u00f1en unha variaci\u00f3n extrema na expresi\u00f3n da enfermidade de Menkes (un trastorno ligado ao X), con resultado de morte dunha das xemelgas mentres que a outra permanece asintom\u00e1tica.\nCrese que o nesgo na inactivaci\u00f3n X poder\u00eda ser causada por efectos no mecanismo que causa a inactivaci\u00f3n ou efectos sobre o propio cromosoma. Por\u00e9n, a ligaz\u00f3n entre fenotipo e nesgo a\u00ednda \u00e9 moi cuestionada e deber\u00eda ser examinada caso por caso. Un estudo que examinou femias sintom\u00e1ticas e asintom\u00e1ticas que eran heterocigotas para as distrofias musculares de Duchenne e Becker non encontrou unha ligaz\u00f3n aparente entre a expresi\u00f3n de transcritos e a inactivaci\u00f3n X nesgada. O estudo suxire que ambos os mecanismos est\u00e1n regulados independentemente e hai outros factores desco\u00f1ecidos en xogo.\nCompo\u00f1ente cromos\u00f3mico.\nO 'centro de inactivaci\u00f3n X' (XIC) no cromosoma X \u00e9 necesario e suficiente para causar a inactivaci\u00f3n X. As translocaci\u00f3ns cromos\u00f3micas que sit\u00faan o centro de inactivaci\u00f3n X nun autosoma causan a inactivaci\u00f3n do autosoma e os cromosomas X carentes de centro de inactivaci\u00f3n X non son inactivados.\nO XIC cont\u00e9n catro xenes de ARN que non se traducen: Xist, Tsix, Jpx e Ftx, que est\u00e1n implicados na inactivaci\u00f3n X. O XIC tam\u00e9n cont\u00e9n sitios de uni\u00f3n para prote\u00ednas regulatorias co\u00f1ecidas e desco\u00f1ecidas.\nARNs Xist e Tsix.\nO xene do transcrito espec\u00edfico do X inactivo (Xist, do ingl\u00e9s \"X-inactive specific transcript\") codifica un grande ARN non codificante que act\u00faa como mediador do silenciamento espec\u00edfico do cromosoma X, do cal se transcribe. O cromosoma X inactivo est\u00e1 cuberto polo ARN Xist, mentres que o Xa non (ver figura da dereita). Os cromosomas X que carecen do xene Xist non poden ser inactivados. Situando o xene Xist artificialmente e facendo que se exprese noutro cromosoma causa o silenciamento dese cromosoma.\nAntes da inactivaci\u00f3n, ambos os cromosomas X expresan debilmente o ARN Xist a partir do xene Xist. Durante o proceso de inactivaci\u00f3n, o futuro Xa deixa de expresar Xist, mentres que o futuro Xi incrementa drasticamente a produci\u00f3n o ARN Xist. No futuro Xi, o ARN Xist cobre progresivamente o cromosoma, espall\u00e1ndose desde o XIC; o ARN Xist non se localiza sobre o Xa. O silenciamento de xenes ao longo do Xi ocorre pouco despois do recubrimento polo ARN Xist.\nIgual que Xist, o xene Tsix codifica un ARN grande que se cre que non codifica unha prote\u00edna. O ARN Tsix \u00e9 transcrito como antisentido con respecto ao Xist, significando que o xene Tsix se solapa ao xene Xist e \u00e9 transcrito da febra oposta do ADN do xene Xist. O Tsix \u00e9 un regulador negativo de Xist; os cromosomas X que carecen de expresi\u00f3n de Tsix (polo que te\u00f1en altos niveis da transcrici\u00f3n de Xist) son inactivados moito m\u00e1is frecuentemente que os cromosomas normais.\nComo o Xist, antes da inactivaci\u00f3n, ambos os cromosomas X expresan debilmente o ARN Tsix a partir do xene Tsix. Despois do comezo da inactivaci\u00f3n X, o futuro Xi deixa de expresar o ARN Tsix (e incrementa a expresi\u00f3n de Xist), mentres que o Xa contin\u00faa expresando Tsix durante varios d\u00edas.\nRep A \u00e9 un ARN non codificante longo que funciona con outro ARN non codificante longo, o Xist, para a inactivaci\u00f3n X. Rep A inhibe a funci\u00f3n de Tsix, o antisentido de Xist, en conxunci\u00f3n coa eliminaci\u00f3n da expresi\u00f3n de Xist. Promove a metilaci\u00f3n da rexi\u00f3n Tsix ao atraer PRC2 e as\u00ed inactivar un dos cromosomas X.\nSilenciamento.\nO cromosoma X inactivo non expresa a maior\u00eda dos seus xenes, a diferenza do cromosoma X activo. Isto d\u00e9bese ao silenciamento do Xi por heterocromatina represiva, que compacta o ADN do Xi e impide a expresi\u00f3n da maior\u00eda dos xenes.\nComparado co Xa, o Xi ten un alto nivel de metilaci\u00f3n do ADN, baixos niveis de acetilaci\u00f3n de histonas, baixos niveis de metilaci\u00f3n da lisina-4 da histona H3 e altos niveis de metilaci\u00f3n da lisina-9 da histona H3 e unha marca de metilaci\u00f3n da lisina-27 da histona H3, a cal \u00e9 situada polo complexo PRC2 recrutado por Xist, todo o cal est\u00e1n asociados co silenciamento de xenes. O PRC2 regula a compactaci\u00f3n da cromatina e a s\u00faa remodelaci\u00f3n en varios procesos, como a resposta aos danos no ADN. Adicionalmente, unha variante de histona chamada macroH2A (H2AFY) enc\u00f3ntrase exclusivamente nos nucleosomas xunto co Xi.\nCorpo de Barr.\nO empaquetamento do ADN en heterocromatina, como no Xi, \u00e9 un estado m\u00e1is condensado que o da eucromatina, como no Xa. O X inactivo forma un corpo discreto dentro do n\u00facleo chamado corpo de Barr. O corpo de Barr est\u00e1 xeralmente localizado na periferia do n\u00facleo, e \u00e9 replicado posteriormente no ciclo celular e, como cont\u00e9n o Xi, cont\u00e9n modificaci\u00f3ns da heterocromatina e o ARN Xist.\nXenes expresados no cromosoma X inactivo.\nUnha fracci\u00f3n dos xenes do cromosoma X escapan \u00e1 inactivaci\u00f3n do Xi. O xene Xist \u00e9 expresado a altos niveis no Xi e non se expresa no Xa. Moitos outros xenes escapan \u00e1 inactivaci\u00f3n; alg\u00fans son expresados por igual no Xa e no Xi, e outros, a\u00ednda que tam\u00e9n se expresan en ambos os cromosomas, son expresados predominantemente polo Xa. Ata unha cuarta pate dos xenes do Xi humano poden escapar \u00e1 inactivaci\u00f3n. Estudos feitos en ratos suxiren que en calquera tipo de c\u00e9lula, dun 3% a un 15% dos xenes escapan \u00e1 inactivaci\u00f3n, e que a identidade dos xenes que escapan var\u00eda entre tecidos.\nMoitos dos xenes que escapan \u00e1 inactivaci\u00f3n est\u00e1n presentes en rexi\u00f3ns do cromosoma X que, a diferenza da maior\u00eda do cromosoma X, conte\u00f1en xenes que tam\u00e9n est\u00e1n representados no cromosoma Y (os cromosomas X e Y son hom\u00f3logos nesas porci\u00f3ns). Estas rexi\u00f3ns denom\u00ednanse rexi\u00f3n pseudoautos\u00f3micas, xa que individuos dos dous sexos reciben d\u00faas copias de cada xene destas rexi\u00f3ns (como nun autosoma), a diferenza da maior\u00eda dos xenes dos cromosomas sexuais. Como os individuos de ambos os sexos reciben d\u00faas copias de cada xene dunha rexi\u00f3n pseudoautos\u00f3mica, non se necesita unha compensaci\u00f3n de dose para as femias, polo que non se postula que nestas rexi\u00f3ns do ADN evolucionasen mecanismos para escapar \u00e1 inactivaci\u00f3n X. Os xenes das rexi\u00f3ns pseudoautos\u00f3micas do Xi non te\u00f1en as modificaci\u00f3ns t\u00edpicas do Xi e te\u00f1en poruco ARN Xist unido.\nA existencia de xenes no X inactivo que non son silenciados explica os defectos observados en humanos con cantidades anormais de cromosomas X, como os que presentan s\u00edndrome de Turner (X0) ou s\u00edndrome de Klinefelter (XXY). Teoricamente, a inactivaci\u00f3n X deber\u00eda eliminar as diferenzas na dose de xenes entre individuos afectados e individuos co complemento cromos\u00f3mico normal. Por\u00e9n, en individuos afectados, a inactivaci\u00f3n X \u00e9 incompleta e a dose destes xenes non silenciados diferir\u00e1, xa que escapan da inactivaci\u00f3n do X, o que \u00e9 similar a unha aneuploid\u00eda autos\u00f3mica.\nOs mecanismos precisos que controlan o escape da inactivaci\u00f3n X non se co\u00f1ecen, mais as rexi\u00f3ns sienciadas e que escapan te\u00f1en distintas marcas na cromatina. Suxeriuse que o escape da inactivaci\u00f3n do X poder\u00eda estar mediada pola expresi\u00f3n dun ARN non codificante longo dentro dos dominios cromos\u00f3micos de escape.\nUsos en biolox\u00eda experimental.\nStanley Michael Gartler utilizou a inactivaci\u00f3n do cromosoma X para demostrar a orixe clonal dos cancros. O exame de tecidos normais e tumores de femias heterocigotas para isoenzimas do xene ligado ao sexo da G6PD demostrou que as c\u00e9lulas tumorais deses individuos expresan s\u00f3 unha forma de G6PD, mentres que os tecidos normais est\u00e1n compostos dunha mestura case igual de c\u00e9lulas que expresan os dous fenotipos diferentes. Este padr\u00f3n suxire que unha soa c\u00e9lula, e non unha poboaci\u00f3n, crece orixinando un cancro. Por\u00e9n, este padr\u00f3n demostrouse que estaba errado na maior\u00eda dos tipos de cancros, o que indica que alg\u00fans cancros poden ser de orixe policlonal.\nAdemais, medir o status de metilaci\u00f3n (inactivaci\u00f3n) dun receptor de andr\u00f3xenos polim\u00f3rfico humano (HUMARA) localizado no cromosoma X \u00e9 considerado o m\u00e9todo m\u00e1is exacto de estimar a clonalidade en biopsias de cancros femininos. Comprobouse unha gran variedade de tumores con este m\u00e9todo, alg\u00fans, como o carcinoma celular renal, eran monoclonais, mentres que outros (por exemplo, o mesotelioma) eran policlonais.\nTam\u00e9n se fixeron investigaci\u00f3ns usando a inactivaci\u00f3n do cromosoma X para silenciar a actividade de cromosomas autos\u00f3micos. Por exemplo, Jiang \"et al.\" inseriu unha copia do xene Xist nunha copia do cromosoma 21 en c\u00e9lulas nai derivadas dun individuo con trisom\u00eda 21 (s\u00edndrome de Down). O xene Xist inserido induce a formaci\u00f3n do corpo de Barr, desencadea modificaci\u00f3ns estables da heterocromatina e silencia a maior\u00eda dos xenes na copia extra do cromosoma 21. Nestas c\u00e9lulas nai modificadas, o silenciamento de xenes mediado por Xist parece reverter alg\u00fans dos defectos asociados coa s\u00edndrome de Down."}
{"id": "458557", "revid": "98629", "url": "https://gl.wikipedia.org/wiki?curid=458557", "title": "Coche de seguridade", "text": "En automobilismo, un coche de seguridade ou coche de seguranza, safety car ou pace car \u00e9 un coche que limita a velocidade dos coches competidores nun circu\u00edto no caso dun incidente grave ou por causas meteorol\u00f3xicas. O obxectivo do coche de seguridade \u00e9 permitir despexar a pista de calquera obst\u00e1culo baixo condici\u00f3ns m\u00e1is seguras, especialmente para os comisarios e/ou esperar condici\u00f3ns m\u00e1is favorables para a pista.\nDurante este per\u00edodo, o coche de seguridade (que normalmente consiste nun coche de produci\u00f3n de alto rendemento modificado) entra \u00e1 pista diante do l\u00edder. Dependendo da normativa vixente, normalmente non se lles permite aos competidores pasar ao coche de seguridade ou outros competidores durante dito per\u00edodo e o coche de seguridade lidera acarreira a unha velocidade segura predeterminada, que pode variar segundo a serie e o circu\u00edto. Ao final do per\u00edodo do coche de seguridade, o coche sae da pista e os competidores retoman a carreira normal. A primeira aparici\u00f3n desta medida de seguridade ocorreu co despregamento dun coche de seguridade durante a inauguraci\u00f3n das 500 Millas de Indian\u00e1polis en 1911.\nEfecto.\nO uso dun coche de seguridade ten o efecto de agrupar aos competidores, eliminando todas as vantaxes de tempo e distancia que un piloto l\u00edder pode ter na pista sobre o resto dos competidores. Este efecto pode facer que as carreiras sexan m\u00e1is competitivas tras a reanudaci\u00f3n da carreira, inversamente, tam\u00e9n contrib\u00fae a que os pilotos m\u00e1is r\u00e1pidos perdan inxustamente o resultado dos seus esforzos antes do per\u00edodo do coche de seguridade.\nCon arranxo \u00e1s normas de carreira en vigor, non \u00e9 raro que se permita que os pilotos paren en boxes durante os per\u00edodos de autom\u00f3biles de seguridade. Esta situaci\u00f3n pode supo\u00f1er unha vantaxe estrat\u00e9xica xa que calquera recarga de combustible programada, cambio de pneum\u00e1ticos ou mantemento pode levarse a cabo mentres outros competidores est\u00e1n rodando a velocidade m\u00e1is baixa e os pilotos que se dete\u00f1en simplemente volven a unirse a unha cola de coches que corren xuntos. Durante as condici\u00f3ns normais de carreira, tales operaci\u00f3ns normalmente implicar\u00edan unha perda de tempo significativo sobre os pilotos que permanecen en pista.\nOutro efecto notable dos per\u00edodos do coche de seguridade \u00e9 que os coches de carreiras consomen menos combustible ata a reanudaci\u00f3n completa da carreira, o que pode permitir aos competidores executar distancias m\u00e1is longas cun tanque de combustible do que fora posible e/ou reducir o n\u00famero de paradas necesarias para a duraci\u00f3n da carreira.\nF\u00f3rmula 1.\nProcedemento.\nEn F\u00f3rmula 1 se un accidente ou as inclemencias meteorol\u00f3xica (normalmente, choiva intensa) impiden que a carreira normal contin\u00fae de xeito seguro, o Director de Carreira solicitar\u00e1 un per\u00edodo de \"coche de seguridade\", os comisarios sacan as bandeiras amarelas e mante\u00f1en as placas \"SC\", ata que o coche de seguridade entra na pista. Desde , todos os coches de F\u00f3rmula 1 deben ter LEDs e/ou monitores montados no volante ou na cabina de pilotaxe, que informen ao piloto sobre que bandeiras ondean. Ilum\u00ednase un LED amarelo cando se desprega o coche de seguridade.\nO coche de seguridade ten d\u00faas luces, laranxa e verde, montadas no teito en forma de barra de luz. As luces verdes son usadas para sinalar que \u00e9 posible superar ao coche de seguridade, isto s\u00f3 se fai ata que o l\u00edder da carreira est\u00e1 inmediatamente detr\u00e1s do coche de seguridade e \u00e1 fronte da fila de coches de carreira que o seguen. \nDesde , o coche de seguridade non est\u00e1 obrigado a agardar a que todos os dobrados volvan \u00e1 cola. Cando o coche de seguridade estea listo para sa\u00edr do circu\u00edto, desactivar\u00e1 as s\u00faas luces laranxas para indicar que entrar\u00e1 no pit lane ao final da volta. Os pilotos deben continuar en formaci\u00f3n ata cruzar a retirada do coche de seguridade, as luces e as bandeiras verdes do circu\u00edto indicar\u00e1n que est\u00e1n libres de volver correr.\nO coche de seguridade est\u00e1 pilotado por condutores profesionais (desde 2000, por Bernd Mayl\u00e4nder), a bordo de veh\u00edculos de alta potencia modificados subministrados por Mercedes-Benz, e debe manter unha velocidade razoable para garantir que os pneum\u00e1ticos dos competidores mante\u00f1an \u00e1 temperatura de funcionamento e os seus motores non se sobrequenten. O piloto do coche de seguridade est\u00e1 acompa\u00f1ado por un copiloto para axudalo n\u00e1s operaci\u00f3ns e comunicaci\u00f3ns.\nPara os incidentes durante as tres primeiras voltas, o coche de seguridade tam\u00e9n ten unha vantaxe sobre a bandeira vermella tradicional, cunha bandeira vermella, necesitar\u00edase un m\u00ednimo de quince minutos para reiniciar a carreira, e o l\u00edmite de d\u00faas horas non se iniciar\u00eda ata que os coches estivesen preparados para unha segunda volta de formaci\u00f3n. En canto ao l\u00edmite de tempo, a carreira segue disput\u00e1ndose e o tempo tam\u00e9n conta mentres o coche de seguridade est\u00e1 na pista e a carreira se reanuda.\nHistoria.\nO primeiro uso dun coche de seguridade na F\u00f3rmula Un tivo lugar no Gran Premio do Canad\u00e1 de 1973, onde un Porsche 914 sa\u00edu despois de varios incidentes baixo dif\u00edciles condici\u00f3ns meteorol\u00f3xicas. Polemicamente, nesa ocasi\u00f3n, pasaron varias horas despois de finalizar a carreira para descubrir ao ga\u00f1ador e os resultados finais, xa que o piloto do coche de seguridade puxera o seu coche diante do competidor equivocado, o que fixo que unha parte dos competidores estivese mal posicionado.\nO deporte introduciu oficialmente coches de seguridade en , despois de realizar ensaios en Francia e Reino Unido no ano anterior. Dende , como parte dos acordos de promoci\u00f3n, o fornecedor de coches de seguridade foi Mercedes-Benz, a diferenza dos anos anteriores que viron o uso de coches de diferentes marcas durante a tempada e dependendo da pista visitada (por exemplo, o ex\u00f3tico Lamborghini Countach no Gran Premio de M\u00f3naco na d\u00e9cada de 1980 ao Fiat Tempra m\u00e1is mundano usado no Gran Premio do Brasil afectado pola choiva e a versi\u00f3n de alto rendemento do Opel Vectra empregado no famoso Gran Premio de San Marino de 1994).\nEn aplic\u00e1ronse por primeira vez novos procedementos durante o Gran Premio de Bahrain. O pit lane pechouse inmediatamente despois do despregamento do coche de seguridade. Ning\u00fan coche pod\u00eda entrar nos boxes ata que todos os coches da pista formaran en li\u00f1a detr\u00e1s do coche de seguridade, pasaran pola entrada dos boxes, e d\u00e9rase a mensaxe \"pit lane open\". Imp\u00faxose unha penalizaci\u00f3n dun stop &amp; go de dez segundos (que deb\u00eda facerse no reinicio da carreira) a calquera piloto que entrara no pit lane antes de que se dera a mensaxe de pit lane aberto. Non obstante, calquera coche que estivese na entrada dos boxes ou no pit lane cando sa\u00edra o coche de seguridade non ter\u00eda penalizaci\u00f3n.\nDesde 2009, con todo, este procedemento eliminouse e substitu\u00eduse por un programa que calcula onde est\u00e1 un coche na pista e o tempo m\u00ednimo de volta que debe levarlle ao coche para chegar aos boxes. Os coches que entren nos boxes antes de que expire este prazo seran penalizados.\nCando o coche de seguridade e os pilotos que est\u00e1n detr\u00e1s est\u00e1n na li\u00f1a de meta, hai unha luz vermella na sa\u00edda do pit lane. Os pilotos que se salten a luz vermella son descualificados da carreira. Isto sucedeu con varios pilotos ao longo dos anos, como Giancarlo Fisichella e Felipe Massa no Gran Premio do Canad\u00e1 de 2007. Na mesma carreira un ano despois, Lewis Hamilton non decatouse da luz vermella e chocou coa parte traseira do coche de Kimi R\u00e4ikk\u00f6nen, que estaba esperando no final do pit lane xunto a Robert Kubica.\nDesde , unha vez que os coches se ali\u00f1aban detr\u00e1s do coche de seguridade, os coches dobrados xa non pod\u00edan desdobrarse antes de reiniciar a carreira. Esta norma abandonouse desde a tempada en adiante, agora perm\u00edtese que os coches se desdobren antes da reanudaci\u00f3n da carreira. Non obstante, desde o ano , o coche de seguridade non necesita esperar a que os dobrados poidan alcanzar o paquete principal antes de volver aos boxes.\nCoche de seguridade virtual (VSC).\nTras un accidente no Gran Premio do Xap\u00f3n de 2014, que viu ao piloto Jules Bianchi sufrir unha lesi\u00f3n grave na cabeza que provocoulle a morte, a FIA estableceu un \"panel de accidentes\" para investigar a din\u00e1mica do accidente e xeitos de minimizar o risco de accidente durante circunstancias similares que non permiten a implantaci\u00f3n dun coche de seguridade e non se poidan xestionar simplemente con bandeiras amarelas .\nO panel de accidentes recomendou a posta en funcionamento dun \"coche de seguridade virtual\", baseado na \"zona lenta\" utilizada nas carreiras de Le Mans. Ademais de non poder adiantar en condici\u00f3ns de bandeira amarela no sector afectado, aparecer\u00eda unha icona \"VSC\" na pista e nas pantallas nos coches dos pilotos, obrigando aos pilotos a non exceder o l\u00edmite de velocidade, o que resultar\u00eda nunha reduci\u00f3n do 35%. O sistema era similar \u00e1s luces de Electro-PACER usadas nas carreiras das 500 Millas de Indian\u00e1polis de 1972 ata 1978, ag\u00e1s que as unidades de control de motores (ECU) est\u00e1n implicadas e poden facer cumprir os l\u00edmites de velocidade no sistema actual.\nO VSC foi probado ao longo das \u00faltimas tres carreiras da tempada , durante partes das sesi\u00f3ns de adestramentos libres. O sistema evolucionou tendo en conta a retroalimentaci\u00f3n dos pilotos e presentouse oficialmente na Tempada de despois da ratificaci\u00f3n do World Motor Sport Council (WMSC). O VSC utilizouse oficialmente por primeira vez e durante un breve per\u00edodo antes do despregamento do coche de seguridade real no Gran Premio de M\u00f3naco de 2015, tras un accidente que involucrou a Max Verstappen. O sistema viu o seu primeiro gran despregamento no Gran Premio do Reino Unido de 2015 despois de que a unidade de potencia de Carlos Sainz fallase na curva Club do Circu\u00edto de Silverstone.\n500 Millas de Indian\u00e1polis.\nO primeiro uso dun coche de seguridade ou \"pace car\" nas carreiras de autom\u00f3biles foi na primeira carreira das 500 Millas de Indian\u00e1polis en 1911. Os comisarios do Indianapolis Motor Speedway seleccionan o coche de seguridade e o seu piloto para a Indy 500 cada ano desde a primeira carreira. O primeiro coche de seguridade foi un Stoddard-Dayton pilotado por Carl G. Fisher. Nos \u00faltimos anos elex\u00edronse modelos Chevrolet como o coche de seguridade oficial, debido \u00e1 posibilidade de que sexan usados \u200b\u200bnas d\u00faas grandes carreiras de autom\u00f3biles no Speedway (normalmente o Corvette nas 500 e o Impala nas 400). O coche de seguridade \u00e9 seleccionado dous meses antes da carreira, permitindo ao fabricante do veh\u00edculo de seguridade seleccionado producir r\u00e9plicas do coche dese ano, que se venden m\u00e1is caros para os coleccionistas e os afeccionados \u00e1 carreira. As r\u00e9plicas de coches de seguridade vense a mi\u00fado nas r\u00faas de Indian\u00e1polis semanas antes da disputa da carreira e un piloto famoso adoita ser seleccionado s\u00f3 para o inicio da carreira.\nOs Indiana Pacers, un equipo de baloncesto profesional situado en Indian\u00e1polis, Indiana, leva o nome dun \"pace car\". O legado das carreiras e a rica historia da Indy 500 tivo un papel importante no proceso de nomenclatura."}
{"id": "458558", "revid": "27155", "url": "https://gl.wikipedia.org/wiki?curid=458558", "title": "Inactivaci\u00f3n X", "text": ""}
{"id": "458559", "revid": "27155", "url": "https://gl.wikipedia.org/wiki?curid=458559", "title": "Lyonizaci\u00f3n", "text": ""}
{"id": "458560", "revid": "785", "url": "https://gl.wikipedia.org/wiki?curid=458560", "title": "Coche de seguranza", "text": ""}
{"id": "458562", "revid": "5863", "url": "https://gl.wikipedia.org/wiki?curid=458562", "title": "Pero de Ambroa", "text": ""}
{"id": "458563", "revid": "5863", "url": "https://gl.wikipedia.org/wiki?curid=458563", "title": "Pero Eanes Mari\u00f1o", "text": ""}
{"id": "458564", "revid": "5863", "url": "https://gl.wikipedia.org/wiki?curid=458564", "title": "Pai Gomez Chari\u00f1o", "text": ""}
{"id": "458565", "revid": "5863", "url": "https://gl.wikipedia.org/wiki?curid=458565", "title": "Pai Soarez de Taveiros", "text": ""}
{"id": "458566", "revid": "5863", "url": "https://gl.wikipedia.org/wiki?curid=458566", "title": "Pero Martinz", "text": ""}
{"id": "458567", "revid": "5863", "url": "https://gl.wikipedia.org/wiki?curid=458567", "title": "Pero Martiiz", "text": ""}
{"id": "458568", "revid": "98629", "url": "https://gl.wikipedia.org/wiki?curid=458568", "title": "Monopraza", "text": "Un coche de rodas abertas (coche de F\u00f3rmula, ou a mi\u00fado monopraza) \u00e9 un coche con rodas f\u00f3ra da carrozar\u00eda principal e normalmente s\u00f3 ten un asento. Os coches con rodas abertas contrastan cos coches de r\u00faa, sports cars, stock cars, e touring cars, que te\u00f1en as rodas abaixo a carrozar\u00eda ou dentro das defensas. Os coches de rodas abertas adoitan constru\u00edrse especificamente para carreiras de automobilismo de velocidade, frecuentemente cun maior grao de sofisticaci\u00f3n tecnol\u00f3xica que noutras formas de deporte motor. Os turismos de rodas abertas, como o Ariel Atom, son moi escasos xa que adoitan ser pouco pr\u00e1cticos para o uso coti\u00e1n.\nHistoria.\nRay Harroun, o piloto de carreiras estadounidense, foi un dos primeiros pioneiros no concepto dun coche de carreiras monopraza lixeiro. Despois de traballar como mec\u00e1nico na industria automotriz, Harroun comezou a competir en carreiras profesionais en 1906, ga\u00f1ando o AAA National Championship en 1910. Logo foi contratado pola Marmon Motor Car Company como enxe\u00f1eiro-xefe, encargado de constru\u00edr un coche de carreiras destinado carrer nas primeiras 500 Millas de Indian\u00e1polis, que ga\u00f1ou. Desenvolveu un concepto revolucionario que o converter\u00eda no creador e antepasado do dese\u00f1o de asento \u00fanico de carreiras (\u00e9 dicir, monopraza). Alg\u00fans acreditaron a Harroun como o pioneiro do retrovisor que apareceu no seu coche ga\u00f1ador de Indian\u00e1polis en 1911, a\u00ednda que el mesmo afirmou que obtivo a idea de ver un espello usado para un prop\u00f3sito semellante nun veh\u00edculo tirado por cabalos en 1904.\nDese\u00f1o.\nUn coche t\u00edpico de rodas abertas ten unha cabina m\u00ednima suficiente s\u00f3 para pechar o corpo do piloto, coa cabeza exposta ao aire. No Whelen Modified Tour e outras series modificadas de pista curta, a cabeza do piloto est\u00e1 dentro do coche. Nos coches modernos o motor est\u00e1 frecuentemente situado detr\u00e1s do piloto e empuxa as rodas traseiras; ag\u00e1s nos coches modificados para asfalto, como o Whelen Modified Tour, onde o motor est\u00e1 diante do piloto. Dependendo das regras da clase, moitos tipos de rodas abertas te\u00f1en \u00e1s na parte dianteira e aler\u00f3ns na traseira do veh\u00edculo, as\u00ed como un solo moi baixo e practicamente plano, para conseguir unha carga aerodin\u00e1mica adicional que empuxa o coche \u00e1 estrada.\nAlgunhas carreiras importantes, como o Gran Premio de Singapur, Gran Premio de M\u00f3naco (na F\u00f3rmula 1) e o Gran Premio de Long Beach (na IndyCar), disp\u00fatanse en circu\u00edtos de r\u00faa temporais. Non obstante, a maior\u00eda das carreiras de rodas abertas se corren en circu\u00edtos de carreiras, como Watkins Glen International nos Estados Unidos, N\u00fcrburgring en Alema\u00f1a, Spa-Francorchamps en B\u00e9lxica e Silverstone no Reino Unido. Nos Estados Unidos alg\u00fans eventos de alto nivel de rodas abertas cel\u00e9branse en \u00f3valos, tanto de pista curta como en variedade pista de carreiras, con \u00e9nfase na velocidade e resistencia m\u00e1is que na manobrabilidade requirida polos eventos de estrada e r\u00faa. O Whelen Modified Tour \u00e9 a \u00fanica serie de coches de carreiras con rodas abertas aprobada pola NASCAR. Esta serie compite na maior\u00eda das pistas m\u00e1is famosas da NASCAR nos Estados Unidos. Outras carreiras das series modificadas en asfalto en pistas curtas nos Estados Unidos e o Canad\u00e1, como Wyoming County International Speedway en Nova York. A carreira oval m\u00e1is famosa do mundo \u00e9 a anual 500 Millas de Indian\u00e1polis (Indy 500) en Speedway, Indiana, da IndyCar, nos Estados Unidos, \u00e9 bastante com\u00fan referirse aos coches de rodas abertas como IndyCars ou Champ Cars, debido \u00e1 s\u00faa aparencia reco\u00f1ecible e popularidade en toda a Am\u00e9rica na Indy 500.\nConduci\u00f3n.\nAs carreiras de rodas abertas est\u00e1n entre as m\u00e1is r\u00e1pidas do mundo. Os coches de F\u00f3rmula 1 poden alcanzar velocidades superiores a 360\u00a0km/h. No Autodromo Nazionale Monza, Ant\u00f4nio Pizzonia do equipo BMW Williams F1 rexistrou unha velocidade m\u00e1xima de 369\u00b49\u00a0km/h no Gran Premio de Italia de 2004. Desde o final da \u00e9poca do motor V10 en non se alcanzaron velocidades como esta, os coches contempor\u00e1neos alcanzan ao redor de 360 \u200b\u200bkm/h. \u00c9 dif\u00edcil dar cifras precisas para as velocidades m\u00e1ximas absolutas dos coches de F\u00f3rmula 1, xa que os coches non te\u00f1en veloc\u00edmetros como tales e os datos non son normalmente publicados polos equipos. As 'trampas de velocidade' en circu\u00edtos r\u00e1pidos como Monza dan unha boa indicaci\u00f3n, pero non est\u00e1n necesariamente situados no punto da pista onde o coche est\u00e1 a correr m\u00e1is r\u00e1pido. O equipo BAR Honda rexistrou unha velocidade m\u00e1xima media en 2006 en Bonneville Salt Flats, alcanzando unha velocidade m\u00e1xima non oficial de 413\u00a0km/h., usando un coche modificado de F\u00f3rmula 1 BAR 007. As velocidades nos \u00f3valos poden variar entre 340\u2013350\u00a0km/h constantes, e en Indianapolis exceden os 370\u00a0km/h. Algunhas fontes afirman que en 1996, Paul Tracy rexistrou unha velocidade na trampa de 413\u00b4518\u00a0km/h no Michigan International Speedway. En 2000, Gil de Ferran fixou a marca de cualificaci\u00f3n dunha volta de 388\u00b4541\u00a0km/h km/h no California Speedway. Mesmo en estreitos circu\u00edtos de r\u00faa non ovais como o Gran Premio de Toronto, os coches da Indy de rodas abertas alcanzan velocidades de 310\u00a0km/h.\nConducir un coche de rodas abertas \u00e9 substancialmente diferente ao de conducir un coche con gardalamas. Practicamente todos os pilotos de F\u00f3rmula Un e Indycar pasaron alg\u00fan tempo en varias categor\u00edas de rodas abertas antes de unirse a calquera das series m\u00e1is importantes. Os veh\u00edculos de rodas abertas, debido ao seu peso lixeiro, \u00e1s s\u00faas capacidades aerodin\u00e1micas e aos seus potentes motores, son frecuentemente considerados como os veh\u00edculos de carreira m\u00e1is r\u00e1pidos dispo\u00f1ibles e entre os m\u00e1is dif\u00edciles de dominar. O contacto de roda contra roda \u00e9 perigoso, especialmente cando o bordo dianteiro dun pneum\u00e1tico entra en contacto coa parte traseira doutro pneum\u00e1tico, xa que as bandas de rodadura se moven en direcci\u00f3ns opostas (unha cara a arriba, unha cara a abaixo) no punto de contacto, ambas rodas desaceleran rapidamente, torcendo o chasis dos dous coches e causando a mi\u00fado que un ou os dous veh\u00edculos de s\u00fapeto se movan cara a arriba (o coche traseiro tende a avanzar e o coche dianteiro tende a retroceder.) Un exemplo disto \u00e9 o choque Chicagoland de 2005 Ryan Briscoe con Alex Barron.\nO menor peso dun coche de rodas abertas permite mellorar o rendemento. A\u00ednda que a exposici\u00f3n das rodas \u00e1 corrente de aire fai que se produza un alto arrastre aerodin\u00e1mico a altas velocidades, permite unha mellor refrixeraci\u00f3n dos freos, o que \u00e9 importante nas carreiras en circu\u00edto cos seus frecuentes cambios de ritmo."}
{"id": "458569", "revid": "98629", "url": "https://gl.wikipedia.org/wiki?curid=458569", "title": "Paco Roca", "text": "Francisco Mart\u00ednez Roca, chamado Paco Roca, nado en 1969 en Valencia, \u00e9 un historietista espa\u00f1ol adscrito ao movemento da novela gr\u00e1fica, que produce para o mercado global. Ademais de crear c\u00f3mics, Paco Roca ded\u00edcase \u00e1 ilustraci\u00f3n publicitaria.\nTraxectoria.\nInfancia e mocidade.\nPaco Roca naceu nunha familia de clase media, o seu pai era electricista. De pequeno leu Ast\u00e9rix, Blueberry, Mortadelo e Filem\u00f3n e Tint\u00edn, sinala que lle ensinou \"a amar a aventura e o c\u00f3mic\".\nCos anos, descubrir\u00eda tam\u00e9n a Richard Corben, Carlos Gim\u00e9nez ou Frank Miller, estudou Artes e Oficios na escola de Valencia e comezou a traballar en publicidade.\nInicios profesionais (1994-2006).\nOs seus inicios como historietista foron en 1994 en \"Kiss Comix\", onde xa traballaba o seu amigo Rafa Fonteriz. Nesta revista debuxou historietas er\u00f3ticas, que era o que se lle ped\u00eda, con personaxes infant\u00eds como Peter Pan ou Aladino de protagonistas. Catro anos m\u00e1is tarde comezou a publicar para \"El V\u00edbora\": Xunto ao guionista Juan Miguel Aguilera, con quen traballara en \"Kiss Comix\", crearon \"Road Cartoons\", un experimento que mesturaba debuxo e 3D. En 2000 publicaron xuntos \"GOG\", c\u00f3mic-book inspirado nos mundos virtuais de \"Road Cartoons.\" Neles a xente vive os seus so\u00f1os, a\u00ednda que non sexan reais.\nCon \"El juego l\u00fagubre\" (La C\u00fapula, 2001) busca o paralelismo entre Dr\u00e1cula e Dal\u00ed: Dous seres que viven illados (un en Transilvania e outro en Cadaqu\u00e9s) e te\u00f1en atemorizados os seus veci\u00f1os porque est\u00e1n por encima da moral. O \u00e1lbum foi editado en Francia, Italia e Holanda. En 2003 publicou en Francia a primeira entrega da s\u00faa serie \"Las aventuras de Alexandre Icaro\", co t\u00edtulo de \"Hijos de la Alhambra\", sobre un misterio en torno ao palacio mouro que fascinou a moitos viaxeiros. Con \"El faro\" (2004), seguir\u00eda traballando para o mercado franc\u00e9s.\nAo mesmo tempo, empezou a participar nun faladoiro de radio xunto aos dese\u00f1adores gr\u00e1ficos MacDiego e Modesto Granados, e o xornalista e escritor Ram\u00f3n Pombal. A \"Tertulia\" \"Friki\" pasou por diferentes emisoras valencianas e acabou emit\u00edndose os venres \u00e1s 13 horas no programa \"Abierto a mediod\u00eda\" de Gestiona Radio Valencia (107.5 FM).\nMadurez e reco\u00f1ecemento (2007-presente).\nEn marzo de 2007, a editorial francesa Delcourt lanzou a s\u00faa novela gr\u00e1fica \"Rides\", a cal foi considerada como un dos 20 mellores c\u00f3mics editados anualmente no pa\u00eds galo. En novembro, esta reflexi\u00f3n sobre a vellez fora editada en espa\u00f1ol por Astiberri Edici\u00f3ns co t\u00edtulo de \"Arrugas\", recibindo en 2008 senllos reco\u00f1ecementos no Sal\u00f3n do C\u00f3mic de Barcelona (Premio ao Mellor Gui\u00f3n e Premio \u00e1 Mellor Obra de Autor Espa\u00f1ol); outro do festival de Lucca; e dous premios Dolmen, ademais do Premio Nacional do C\u00f3mic. Como consecuencia de todo iso, superou as 20.000 copias vendidas un ano despois do seu lanzamento.\nMentres se xestaba unha adaptaci\u00f3n f\u00edlmica da exitosa \"Arrugas\", Roca publicou d\u00faas novelas gr\u00e1ficas m\u00e1is: A fant\u00e1stica \"Las calles de arena\" e, con Miguel Gallardo, \"Emotional World Tour\", onde contan xuntos an\u00e9cdotas relacionadas coa promoci\u00f3n das s\u00faas obras.\nEn 2010 iniciou a tira dominical \"Memorias de un home en pijama\" para o diario \"Las Provincias\". Tam\u00e9n abordou a vida nos campos de refuxiados espa\u00f1ois en Francia tras a Guerra Civil en \"El \u00e1ngel de la retirada,\" co guionista franc\u00e9s Serguei Dounovetz, e a dos autores da escola Bruguera \"El invierno del dibujante\", realizada xa directamente para a editorial espa\u00f1ola Astiberri e coa que de novo ga\u00f1ou os premios a Mellor Gui\u00f3n e Mellor Obra de Autor Espa\u00f1ol no Sal\u00f3n do C\u00f3mic de Barcelona 2011.\nEn 2012 o Museo valenciano da ilustraci\u00f3n e a modernidade (MuVIM) acolleu unha exposici\u00f3n retrospectiva dedicada \u00e1 s\u00faa obra. Durante o ver\u00e1n de 2013 publica \"Diario estival de un home en pijama\" en \"El Pa\u00eds Semanal\", diario co que levaba colaborando esporadicamente desde 2009.\nEn 2013 dese\u00f1ou a falla que Fede Ferrer realizou para a comisi\u00f3n General Barroso-Lit\u00f3grafo Pascual e Abad. A finais de ano viu publicaba a s\u00faa novela gr\u00e1fica \"Los surcos del azar\", baseada na historia Da Nove, a divisi\u00f3n do Ex\u00e9rcito da Francia Libre formada por espa\u00f1ois durante a segunda guerra mundial.\nEn 2015 Astiberri publicou \"La casa\", elixido Mellor C\u00f3mic Nacional de 2015, premio outorgado polas librar\u00edas especializadas integradas en Zona C\u00f3mic-CEGAL.\nEstilo.\nPaco Roca manifestou que o seu obxectivo \u00e9 chegarPara iso, Paco Roca adoita inspirarse nas noticias que chaman a s\u00faa atenci\u00f3n. \u00c9 tam\u00e9n un autor comprometido social e politicamente, que na presentaci\u00f3n de \"Los surcos del azar\" (2013), obra centrada nos exiliados espa\u00f1ois que loitaron na segunda guerra mundial, non dubidaba en afirmar:Coa cor, tenta potenciar as sensaci\u00f3ns de cada escena."}
{"id": "458573", "revid": "23204", "url": "https://gl.wikipedia.org/wiki?curid=458573", "title": "Consello de Garant\u00edas Estatutarias de Catalu\u00f1a", "text": "O Consello de Garant\u00edas Estatutarias de Catalu\u00f1a (en catal\u00e1n: \"Consell de Garanties Estatut\u00e0ries de Catalunya\") \u00e9 a m\u00e1is alta instituci\u00f3n xuridicoconsultiva da Generalitat de Catalu\u00f1a. En virtude do artigo 76 do Estatuto de Autonom\u00eda de Catalu\u00f1a de 2006, corresp\u00f3ndelle velar pola adecuaci\u00f3n das leis do Parlamento e as normas con forza de lei do Govern ao Estatut e \u00e1 Constituci\u00f3n. As\u00ed mesmo, como garant\u00eda do autogoberno catal\u00e1n, ten que ditaminar previamente \u00e1 interposici\u00f3n diante do Tribunal Constitucional de recursos de inconstitucionalidade, conflitos de competencia e conflitos en defensa da autonom\u00eda local. O Consell exerce a s\u00faa funci\u00f3n mediante a emisi\u00f3n de ditames xur\u00eddicos preceptivos e non vinculantes, a solicitude do Parlament, o Govern, o S\u00edndic de Greuges ou as instituci\u00f3ns locais. E, finalmente, tam\u00e9n desenvolve un papel de especial tutela dos dereitos estatutarios, nos termos do artigo 38.1 do Estatut.\nCoa finalidade de asegurar a independencia no exercicio das funci\u00f3ns que ten atribu\u00eddas estatutaria e legalmente, o Consell ten autonom\u00eda org\u00e1nica, funcional e orzamentaria.\nO Consell de Garanties Estatut\u00e0ries constitu\u00eduse o 24 de novembro de 2009 e sucede, con funci\u00f3ns m\u00e1is amplas, o extinto Consell Consultiu (1980-2009).\nFunci\u00f3ns.\nDe acordo co que establecen o artigo 76 do Estatut e o artigo 16 da Lei 2/2009, o Consell de Garanties Estatut\u00e0ries dictamina sobre:\nAs\u00ed mesmo, dictamina previamente a presentaci\u00f3n do correpondente procedemento ante o Tribunal Constitucional, con relaci\u00f3n a:\nComposici\u00f3n e designaci\u00f3n dos membros.\nO Consell de Garanties Estatut\u00e0ries est\u00e1 integrado por nove membros, que deben ser xuristas de competencia e prestixio reco\u00f1ecidos, con m\u00e1is de quince anos de experiencia profesional, e deben ter a condici\u00f3n pol\u00edtica de catal\u00e1ns. Todos eles act\u00faan con imparcialidade e son inamovibles por raz\u00f3n do exercicio do seu cargo. O seu mandato \u00e9 por un per\u00edodo de nove anos, e non poden ser reelixidos.\nSon nomeados polo President ou Presidenta da Generalitat mediante unha dobre v\u00eda de designaci\u00f3n: seis elixidos a proposta do Parlament, acordada por maior\u00eda de tres quintas partes dos deputados e deputadas do Pleno, e os tres restantes a proposta do Govern. Un dos tres membros designados polo Govern \u00e9 proposto polo Consello de Gobernos Locais.\nO Consell de Garanties Estatut\u00e0ries ren\u00f3vase por terzos cada tres anos. Os seus membros elixen dentre eles, por un per\u00edodo de tres anos e renovable unha \u00fanica vez, o presidente ou presidenta, o vicepresidente ou vicepresidenta e o conselleiro secretario ou conselleira secretaria do consell."}
{"id": "458574", "revid": "10599", "url": "https://gl.wikipedia.org/wiki?curid=458574", "title": "Consell de Garanties Estatut\u00e0ries de Catalunya", "text": ""}
{"id": "458579", "revid": "23204", "url": "https://gl.wikipedia.org/wiki?curid=458579", "title": "Otto Rank", "text": "Otto Rank, de nacemento Otto Rosenfeld, nado en Viena o 22 de abril de 1884 e finado en Nova York o 31 de outubro de 1939, foi un psicanalista, escritor e profesor austr\u00edaco. Traballou xunto a Sigmund Freud durante vinte anos e editou d\u00faas importantes revistas sobre psican\u00e1lise.\nTraxectoria.\nOtto Rank foi fillo do artes\u00e1n art\u00edstico de orixe xud\u00eda Simon Rosenfeld. A partir de 1908 estudou xerman\u00edstica e filolox\u00eda cl\u00e1sica en Viena e en 1912 obtivo o seu doutoramento cun traballo sobre o poema \u00e9pico alem\u00e1n \"Lohengrin\" (\"Die Lohengrin Sage\") e dedicouse a temas de antropolox\u00eda cultural, historia da cultura e mitolox\u00eda.\nRank foi un dos primeiros disc\u00edpulos de Sigmund Freud e formaba parte dos seus colaboradores de m\u00e1is confianza. Foi secretario da Asociaci\u00f3n Psicanal\u00edtica de Viena e entre 1912 e 1924 membro do comit\u00e9 editorial da revista internacional de psican\u00e1lise \"Imago\". En 1919 fundou a editorial \"Internationalen Psychoanalytischen Verlag\", instituci\u00f3n que dirixiu ata 1924.\nAs teses sobre a anguria do nacemento expostas na s\u00faa obra principal \"Trauma der Geburt und seine Bedeutung f\u00fcr die Psychoanalyse\" (\"Trauma do nacemento e o seu significado para a psican\u00e1lise\", 1924) levaron a un distanciamento de Freud. Ampliou o alcance da psican\u00e1lise ao campo da psicose.\nEn 1926 Rank mudouse a Par\u00eds e en 1936 estableceuse como psicoterapeuta en Nova York. Fundou a escola Casework que propu\u00f1a unha limitaci\u00f3n do tempo en que deb\u00eda transcorrer un proceso de terapia."}
{"id": "458580", "revid": "25090", "url": "https://gl.wikipedia.org/wiki?curid=458580", "title": "Canal\u00e9", "text": ""}
{"id": "458581", "revid": "98629", "url": "https://gl.wikipedia.org/wiki?curid=458581", "title": "Canel\u00e9", "text": "O canel\u00e9 \u00e9 un biscoito caramelizado propio da repostar\u00eda de Bordeos. Un longo tempo de cocci\u00f3n aporta ao canel\u00e9 unha cor marr\u00f3n escurecida e un exterior crocante.\nIngredientes.\nCunha receita a base de fari\u00f1a, azucre, manteiga e ovos, ser\u00e1 despois cada mestra ou mestre reposteiro/a a que lle acabar\u00e1 dando o seu toque persoal con outros ingredientes, existindo as versi\u00f3ns con ou sen ron ou vainilla. A decoraci\u00f3n da forma do corpo do canel\u00e9 \u00e9 sempre tubular.\nOrixes e tradici\u00f3ns.\nO doce data cunha idade de aproximadamente 300 anos e con rexistros variados sobre o comezo da s\u00faa preparaci\u00f3n no sur de Francia. Chefs como Jean-Marie Amat documentan o canel\u00e9 como unha continuaci\u00f3n da sobremesa local m\u00e1is antiga das \"millas\" preparada a base de xemas de ovo e fari\u00f1a de millo. En suma, d\u00faas versi\u00f3ns populares apuntan a s\u00faa orixe, unha \u00e1s monxas do convento de Santa Eulalia que crearon o canel\u00e9 aproveitando as xemas de ovo doadas polos viticultores que empregaban s\u00f3 as claras para clarificar o vi\u00f1o. A segunda indica aos habitantes dos vales do r\u00edo Garona que reciclaban fari\u00f1a que ca\u00eda dos barcos mercantes e produc\u00edan o doce que posteriormente se repart\u00eda gratuitamente na vila.\nA autora Dorie Greenspan investiga a posibilidade com\u00fan na coci\u00f1a da descuberta da receita en base a un erro, similar \u00e1 orixe do \"Tatin\", xa que a apropiada crema esquecida ao lume resultar\u00eda nunha mestura cunha coroa natural que trisca ao xeito do moderno canel\u00e9."}
{"id": "458584", "revid": "95347", "url": "https://gl.wikipedia.org/wiki?curid=458584", "title": "Alimento saudable", "text": "Un alimento saudable \u00e9 aquel que carece dalg\u00fan ingrediente, ou non o cont\u00e9n en grandes cantidades, que poida xerar algunha enfermidade dexenerativa cando se repite o seu consumo.\nAdemais, \u00e9 aquel que pola s\u00faa composici\u00f3n igual ou polo particular proceso da s\u00faa fabricaci\u00f3n, dist\u00ednguese dos produtos de consumo corrente. Son apropiados para o obxectivo nutritivo sinalado e comercial\u00edzanse indicando que responden a devandito obxectivo.\nPodemos atopar estes alimentos saudables en:\nModeraci\u00f3n, variedade e balance.\nOs principios da alimentaci\u00f3n saudable ve\u00f1en determinados pola moderaci\u00f3n, a variedade e o balance da comida.\nNa cuesti\u00f3n da moderaci\u00f3n, \"non hai alimentos bos ou dani\u00f1os, sen\u00f3n que todo alimento \u00e9 saudable se \u00e9 consumido con moderaci\u00f3n\". En canto \u00e1 variedade, atopar\u00e9monos co consumo de todos aqueles nutrientes necesarios para o organismo, permitindo unha gran variedade de alimentos. Por \u00faltimo, determinarase a adecuada inxesta de nutrientes, entre o consumo enerx\u00e9tico, a inxesta de calor\u00edas e o gasto enerx\u00e9tico.\nExisten dous tipos de balances enerx\u00e9ticos:\nO c\u00e1lculo do gasto enerx\u00e9tico real\u00edzase da seguinte maneira:\nBalance enerx\u00e9tico = inxesta enerx\u00e9tica (alimentaci\u00f3n) - gasto enerx\u00e9tico."}
{"id": "458585", "revid": "6279", "url": "https://gl.wikipedia.org/wiki?curid=458585", "title": "Zumba", "text": "Zumba \u00e9 unha disciplina \"fitness\" creada a mediados dos anos 1990 polo colombiano Alberto \"Beto\" P\u00e9rez, enfocada por unha banda a manter un corpo saudable e por outra a desenvolver, fortalecer e dar flexibilidade ao corpo mediante movementos de baile combinados cunha serie de rutinas aer\u00f3bicas.\nZumba utiliza dentro das s\u00faas rutinas os principais ritmos latinoamericanos, como o son a salsa, o merengue, a cumbia, reggaet\u00f3n e a samba. \nO zumba p\u00f3dese practicar a calquera idade e en calquera momento, xa que existen distintas modalidades: \"Zumba Kids\", \"Zumba Gold\", \"Zumba Basic\", \"Zumba Step\", \"Zumba Toning\", \"Aqua Zumba,\" \"Zumba Sentao\", entre outras.\nOrixes de zumba.\nTermo acu\u00f1ado por Beto P\u00e9rez, creador da disciplina e a marca \u201cZumba\u201d. Beto quixo chamarlle \"rumba\", pero este nome xa estaba collido para o x\u00e9nero musical cubano e pod\u00eda crear confusi\u00f3n. As\u00ed que el e o seu socio comezaron a probar iniciais ata que lles gustou \"sumba\", pero Beto P\u00e9rez decidiu escribilo con \"z\" porque lle gustaba o personaxe Zorro cando era neno.\nO Zumba \u00e9 unha franqu\u00eda ou nome comercial que representa unha actividade aer\u00f3bica para clases dirixidas, utilizando pasos, estilo e m\u00fasica similares aos ritmos latinoamericanos. Unha sesi\u00f3n de Zumba consiste nunha sucesi\u00f3n de canci\u00f3ns que suman os 60 minutos da clase. Para desenvolver os exercicios, aprov\u00e9itanse da estrutura da canci\u00f3n (verso, refr\u00e1n, instrumental etc.). Desta forma d\u00e1se coherencia ao \"baile\" que o fai m\u00e1is entretido. Utiliza un \"Estilo libre coreografiado\" como m\u00e9todo de ensino. Cada estrutura ensinada rep\u00edtese durante unha mesma secuencia da canci\u00f3n, alternando con outras secuencias e v\u00f3lvese a repetir cando estas sexan iguais.\nPor exemplo: Podemos facer unha combinaci\u00f3n de pasos no refr\u00e1n e ir repetindo mentres dure este e cada vez que apareza este refr\u00e1n: \"azucre!\". Como todo exercicio de intensidade moderada - alta qu\u00e9imanse calor\u00edas e a intensidade est\u00e1 medida polos factores coreogr\u00e1ficos e a dedicaci\u00f3n do executante.\nHai que distinguir as clases impartidas en estilo libre coreografiado das de estilo coreografiado. A\u00ednda que ambas se poden utilizar na mesma sesi\u00f3n, a primeira alterna diversos pasos durante un per\u00edodo, repet\u00edndoos en determinadas secuencias, pero sen implicar unha coreograf\u00eda. A segunda, en cambio, est\u00e1 baseada nas progresi\u00f3ns un produto final de duraci\u00f3n determinada denominado coreograf\u00eda final\"."}
{"id": "458587", "revid": "89787", "url": "https://gl.wikipedia.org/wiki?curid=458587", "title": "Farah Ahmed", "text": "Farah Ahmed Al\u00ed, nada en Melilla en 1981, \u00e9 unha modelo espa\u00f1ola. A s\u00faa familia e ela son de relixi\u00f3n musulm\u00e1 (forman parte da etnia b\u00e9rber).\nTraxectoria.\n\u00c9 a maior dos seus catro irm\u00e1ns e con 14 anos iniciou a s\u00faa traxectoria no mundo da moda. En 2003 foi nomeada Miss Mellilla e converteuse na primeira muller musulm\u00e1 que representa a unha cidade espa\u00f1ola nun certame de beleza.\nEn 2004, participou en Miss Espa\u00f1a onde foi a segunda Dama de Honra. Ademais, representou a Espa\u00f1a no certame de Miss Europa 2005. Pouco despois, trasladouse a vivir a Madrid e no ano 2006 foi protagonista dunha adaptaci\u00f3n teatral da serie \"Mujeres desesperadas\", baixo o t\u00edtulo \"Seis mujeres desesperadas\". Tam\u00e9n hai que destacar, nese mesmo ano participou no programa de TV de Telecinco; \"Esta cocina es un infierno\" na que acabou sendo finalista, despois da s\u00faa experiencia televisiva foi a portada da revista masculina Sie7e."}
{"id": "458588", "revid": "27155", "url": "https://gl.wikipedia.org/wiki?curid=458588", "title": "Inactivaci\u00f3n do X", "text": ""}
{"id": "458590", "revid": "89787", "url": "https://gl.wikipedia.org/wiki?curid=458590", "title": "Paul-Marie Fran\u00e7ois Rousset", "text": "Paul-Marie Fran\u00e7ois Rousset, nado o 27 de agosto de 1921 en Gri\u00e8ges (Francia) e finado o 9 de xaneiro de 2016 en Bourg-en-Bresse (Francia), foi un relixioso cat\u00f3lico latino, primeiro bispo de Saint-\u00c9tienne entre 1971 e 1987.\nTraxectoria.\nNaceu o 27 de agosto de 1921 en Gri\u00e8ges, un pequeno concello do departamento do Ain, na rexi\u00f3n hist\u00f3rica da Bresse. Educado nunha familia cristi\u00e1 de oito irm\u00e1ns, dende novo tivo desexos de ser sacerdote, e en 1932 entrou no seminario menor de Meximieux e posteriormente no seminario maior de Belley; atra\u00eddo pola espiritualidade de Antoine Chevrier entrou no Instituto do Prado en Li\u00f3n, cidade na que completou a s\u00faa formaci\u00f3n teol\u00f3xica na Universidade Cat\u00f3lica de Li\u00f3n. Foi ordenado sacerdote o 23 de febreiro de 1945 en Bourg-en-Bresse polo bispo Am\u00e9d\u00e9e Maisonobe, e foi profesor no seminario menor e, dende 1958, vigairo xeral da diocese de Belley. Foi tam\u00e9n a partir de 1954 esmoleiro da JAC.\nO 24 de xaneiro de 1966 foi nomeado polo papa Paulo VI bispo auxiliar de Li\u00f3n e bispo titular de \"Utimma\", con residencia en Saint-\u00c9tienne. Recibiu a consagraci\u00f3n episcopal en Ars o 6 de marzo do mesmo ano, de mans do bispo de Belley Ren\u00e9-Fernand-Eug\u00e8ne Fourrey, e tivo co-consagrantes principais ao arcebispo coadxutor de Bordeos Marius-F\u00e9lix-Antoine Maziers e ao bispo auxiliar de Li\u00f3n Alfred-Jean-F\u00e9lix Ancel.\nO 23 de febreiro de 1971 foi nomeado por Paulo VI bispo da nova diocese de Saint-\u00c9tienne. Como bispo, foi quen elixiu como catedral a igrexa de San Carlos de Saint-\u00c9tienne. Renunciou por motivos de sa\u00fade o 28 de setembro de 1987 ao goberno da diocese.\nLogo do final do seu pontificado, exerceu como simple p\u00e1rroco en diferentes localidades (Ferney-Voltaire, Saint-Jean-de-Gonville, Thoiry, Collonges...) at\u00e9 os 75 anos, cando se retirou \u00e1 s\u00faa diocese natal. Finou o 9 de xaneiro de 2016 en Bourg-en-Bresse, onde vivira os \u00faltimos meses. Foi enterrado na catedral de San Carlos de Saint-\u00c9tienne."}
{"id": "458593", "revid": "89787", "url": "https://gl.wikipedia.org/wiki?curid=458593", "title": "Xacemento arqueol\u00f3xico de Oreto y Zuqueca", "text": "O xacemento arqueol\u00f3xico de Oreto y Zuqueca \u00e9 un enclave con restos pertencentes a diferentes \u00e9pocas, fundamentalmente ib\u00e9rica, romana, visigoda e \u00e1rabe.\nO xacemento at\u00f3pase no termo municipal de Gran\u00e1tula de Calatrava, unha localidade pertencente \u00e1 provincia de Cidade Real. En concreto, \u00e1chase a aproximadamente 4 quil\u00f3metros ao sur da localidade, a tan s\u00f3 100 metros do r\u00edo Jabal\u00f3n, no marco da ermida de Nuestra Se\u00f1ora de Oreto y Zuqueca, da cal toma o seu nome. Xeograficamente falando a disposici\u00f3n \u00e9 inmellorable, pois, ademais do r\u00edo, ao sur conta cunha pequena aglomeraci\u00f3n de cerros de non moita altura, o cal permite que existan boas v\u00edas de comunicaci\u00f3n coa \u00e1rea andaluza.\nEste xacemento p\u00f3dese visitar con gu\u00eda os s\u00e1bados, domingos e festivos desde as 10:00 \u00e1s 11:45.\nXeograf\u00eda.\nO xacemento como tal consta de tres partes diferenciadas. Ao oeste at\u00f3pase Cerro Dom\u00ednguez, onde son perfectamente visibles nas s\u00faas ladeiras as diferentes terrazas que se corresponden cos restos existentes. A parte central, en chaira, est\u00e1 dominada pola actual ermida, ao redor dela pode visitarse a intervenci\u00f3n arqueol\u00f3xica musealizada realizada nos \u00faltimos anos. Finalmente, ao leste, at\u00f3pase o Cerro de los Obispos, de forma c\u00f3nica. O conxunto do xacemento, a\u00ednda que pouco explorado, poder\u00eda superar facilmente as 25 hect\u00e1reas de extensi\u00f3n.\nEscavaci\u00f3ns.\nAs escavaci\u00f3ns arqueol\u00f3xicas do xacemento comezan no ano 1996. Algunhas estruturas xa eran visibles, como a Ermida, e ao ir a realizar unhas obras de face a consolidala e mellorar a s\u00faa conservaci\u00f3n ach\u00e1ronse restos romanos -de entre os que destaca unha p\u00eda bautismal paleocristi\u00e1 do s\u00e9culo IV- e unha necr\u00f3pole visigoda. As\u00ed, realizouse unha serie de escavaci\u00f3ns de urxencia enfocadas neste sentido.\nNo ano 2000 ret\u00f3manse as escavaci\u00f3ns, e desde ent\u00f3n prod\u00facense de maneira regular en anos vindeiros. Deste xeito aparecen os primeiros achados musulm\u00e1ns nese mesmo ano. Na seguinte campa\u00f1a ach\u00e1ronse diferentes restos, a\u00ednda que fundamentalmente uns ba\u00f1os \u00e1rabes. Xa no 2002, segu\u00edronse consolidando esas estruturas, e s\u00e9guense producindo achados na necr\u00f3pole, chegando a niveis iberorromanos.\nNa campa\u00f1a de 2003 emp\u00e9zanse a realizar traballos de cara a converter o xacemento nun enclave tur\u00edstico perfectamente visitable, a\u00ednda que se seguen escavando algunhas zonas -en especial o hammam \u00e1rabe-. En 2004 local\u00edzase unha posible vila tardorromana, e moitas estancias visigodas.\nA campa\u00f1a de 2005 resultar\u00eda decisiva desde o punto de vista da musealizaci\u00f3n, pois est\u00e1 enfocada basicamente a crear os itinerarios tur\u00edsticos, consolidar e \"embelecer\" os restos m\u00e1is visibles e establecer unha serie de explicaci\u00f3ns que fagan m\u00e1is proveitosa a visita. As\u00ed, no ver\u00e1n de 2006 o xacemento abrir\u00eda as s\u00faas portas.\nRestos materiais.\nOs restos do xacemento son, desde o punto de vista hist\u00f3rico, dif\u00edciles de separar, pois ao atoparse en diferentes niveis de ocupaci\u00f3n superpostos \u00e9 frecuente atopar estruturas de habitaci\u00f3n con diferenzas cronol\u00f3xicas, de varios s\u00e9culos, pegadas muro con muro.\nOs restos m\u00e1is visibles ou os m\u00e1is importantes, son varios. En primeiro lugar hai unha impo\u00f1ente necr\u00f3pole -das m\u00e1is voluminosas da Pen\u00ednsula Ib\u00e9rica- que alberga gran cantidade de restos romanos, visigodos e \u00e1rabes. Hai varias tumbas de fosa, e diversos enterramentos que axudan a comprender os usos funerarios destas \u00e9pocas.\nDoutra banda, a estrutura m\u00e1is visible -e a cal foi a orixe das escavaci\u00f3ns- \u00e9 unha ermida, a cal d\u00e1 nome ao xacemento. Na actualidade a s\u00faa interpretaci\u00f3n ofrece d\u00fabidas desde o punto de vista historiogr\u00e1fico, pois non s\u00f3 se solapa con parte do conxunto funerario sen\u00f3n que a s\u00faa planta parece ter continuidade espacial. Isto sup\u00f3n unha certa reutilizaci\u00f3n do espazo sacro a trav\u00e9s das \u00e9pocas.\nDurante as campa\u00f1as de escavaci\u00f3n unha das estruturas que m\u00e1is se estudou \u00e9 o hamman \u00e1rabe, \u00e9 dicir, os ba\u00f1os. Atop\u00e1ronse canalizaci\u00f3ns, e puid\u00e9ronse constatar estruturas de cara a integrar augas quentes e fr\u00edas. Doutra banda, atopouse un forno para queimar cal, con restos dese material.\nTam\u00e9n hai documentadas un gran n\u00famero de estruturas habitacionais, de diferentes \u00e9pocas.\nMusealizaci\u00f3n.\nA zona na que se enmarca o xacemento \u00e9 unha \u00e1rea de interese tur\u00edstico desde o punto de vista arqueol\u00f3xico. Son moitos os xacementos que se poden atopar, ademais deste e o Cerro de La Encantada.\nA posta en valor do funcionamento levouse a cabo establecendo un conxunto de pasarelas met\u00e1licas por encima do xacemento. Mesmo, na parte central hai unha sorte de atalaia que permite ver, de maneira global, o xacemento desde un punto de vista privilexiado."}
{"id": "458595", "revid": "98629", "url": "https://gl.wikipedia.org/wiki?curid=458595", "title": "Tympanuchus cupido attwateri", "text": "Tympanuchus cupido attwateri \u00e9 unha subespecie de \"Tympanuchus cupido\", ave da orde dos galiformes, familia dos fasi\u00e1nidos e subfamilia dos tetraoninos, unha das tres que compo\u00f1en o x\u00e9nero \"Tympanuchus\".\nEnd\u00e9mica da costa de Texas e Louisiana, nos Estados Unidos, en tempos foi unha vez abundante, pero hoxe en d\u00eda volveuse extremadamente rara ou extinta na maior parte da s\u00faa \u00e1rea de distribuci\u00f3n orixinaria debido \u00e1 perda do seu h\u00e1bitat.\nTaxonom\u00eda.\nA subespecie foi descrita en 1893 polo oficial do Ex\u00e9rcito dos Estados Unidos, e destacado ornit\u00f3logo, orixinario do Gran Ducado de Hessen e do Rin (Confederaci\u00f3n Xerm\u00e1nica), Charles Bendire.\nCaracter\u00edsticas.\nEste tetraonino mide de 43 a 45,5\u00a0cm e pesa aproximadamente de 0,7 a 0,9\u00a0kg. A s\u00faa envergadura alar e de 70\u00a0cm. Esta pitas do monte presentan fortes barras verticais de cor parda escura e un patr\u00f3n branco sobre o manto, os flancos e as partes inferiores.\nA subespecie exhibe dimorfismo sexual: os machos te\u00f1en plumas alongadas, chamadas \"pinnas\", ergueitas para formaren o que parecen estruturas similares a orellas, e tam\u00e9n ten un saco de aire de cor alaranxado brillante, ou dourado, a ambos os lados do pescozo, que incha durante as danzas de apareamento. Te\u00f1en unha vida \u00fatil de dous a cinco anos.\nH\u00e1bitat e distribuci\u00f3n.\n\"T. c. attwateri\" era end\u00e9mico das prader\u00edas costeiras do golfo de M\u00e9xico occidental. A s\u00faa \u00e1rea de distribuci\u00f3n estend\u00edase historicamente desde Bayou Teche en Louisiana, at\u00e9 o r\u00edo Nueces en Texas, posibemente tan ao sur como Tamaulipas, M\u00e9xico, sendo por tanto a subespecie m\u00e1is meridional de \"Tympanuchus cupido\", estend\u00e9ndose no interior at\u00e9 uns 75\u00a0km, ocupando unha \u00e1rea de 24 000\u00a0 km\u00b2.\nHoxe en d\u00eda existen poboaci\u00f3ns silvestres tan s\u00f3 en dous lugares: o \"Attwater Prairie Chicken National Wildlife Refuge\" (Refuxio Nacional de Vida Silvestre Attwater Prairie Chicken), cerca de Eagle Lake, Texas, e nalg\u00fans terreos privados do condado de Goliad (Texas).\nProgresivo descenso da poboaci\u00f3n.\nEn 1900 at\u00e9 1 000 000 de esp\u00e9cimes habitaban as prader\u00edas costeiras. Desde esa data a s\u00faa poboaci\u00f3n est\u00e1 diminu\u00edndo drasticamente.\nCrese que a perda de h\u00e1bitat \u00e9 a raz\u00f3n principal do seu declive. Un dos principais factores que contribu\u00edron \u00e1 perda de h\u00e1bitat foi a plantaci\u00f3n xeneralizada, que comezou a principios da d\u00e9cada de 1900, de \"Triadica sebifera\" para establecer unha industria de fabricaci\u00f3n de xab\u00f3n. Desde ent\u00f3n, \"T. sebifera\" demostrou ser un invasor agresivo dos pasteiros costeiros, desprazando a diversidade de plantas aut\u00f3ctonas dominadas por pastos de pradeira con rodais densos, case monoespec\u00edficos, que alteran significativamente os procesos bi\u00f3ticos e abi\u00f3ticos do ecosistema orixinario. A urbanizaci\u00f3n contrib\u00fae a\u00ednda m\u00e1is \u00e1 perda de h\u00e1bitat. Como resultado destes cambios nos \u00faltimos 100 anos, todo o ecosistema de pasteiros onde antigamente prosperou \"T. c. attwateri\" subsisten en pequenos e dispersos \"parches\", cuxa existencia contin\u00faa sendo ameazada. Onde unha vez pastaba o bisonte das chairas, debido aos incendios forestais peri\u00f3dicos debido \u00e1 maleza prducida, estas aves agora te\u00f1en dificultades para abrirse cami\u00f1o a trav\u00e9s da maleza mesta.\nUn estudo de 1937 rexistrou cerca de 8 700 esp\u00e9cimes en catro condados de Texas. \"T. c. attwateri\" figura na lista de especies en perigo de extinci\u00f3n desde marzo de 1967, cando aproximadamente 1 070 aves quedaban en liberdade. En 2003 hab\u00eda menos de 50 aves no seu h\u00e1bitat natural.\nEn 2014 estim\u00e1base que quedaban 260 aves, das cales 100 viv\u00edan na natureza. Pux\u00e9ronse en marcha programas de cr\u00eda en catividade en lugares como \"Fossil Rim Wildlife Center\", Zoo de Abilene e Zoo de Caldwell (Tyler, TX), a trav\u00e9s dunha asociaci\u00f3n co Zoo de Houston,\nEn 2016 a poboaci\u00f3n da subespecie reduciuse a 42 aves despois das fortes inundaci\u00f3ns da primavera, que eliminaron a toda unha xeraci\u00f3n de ovos. O furac\u00e1n Harvey en 2017 foi a\u00ednda m\u00e1is desastroso, probabelmente matou polo menos a 32 aves, e s\u00f3 se encontraron cinco femias durante o estudo posterior ao furac\u00e1n na zona. Por\u00e9n, na primavera de 2018, a poboaci\u00f3n silvestre estimada era de 12."}
{"id": "458601", "revid": "89787", "url": "https://gl.wikipedia.org/wiki?curid=458601", "title": "M\u00e4ntyharju", "text": "M\u00e4ntyharju \u00e9 un municipio de Finlandia situado na rexi\u00f3n de Savonia do Sur. En 2018 a s\u00faa poboaci\u00f3n era de 5\u00a0924\u00a0habitantes. A superficie do termo municipal \u00e9 de 1\u00a0210,98\u00a0km2, dos cales 230,11\u00a0km2 son auga. O concello ten unha densidade de poboaci\u00f3n de 6,04\u00a0hab./km\u00b2.\nHein\u00e4vesi limita cos municipios de Hirvensalmi, Mikkeli e Pertunmaa na s\u00faa mesma rexi\u00f3n, Heinola en P\u00e4ij\u00e4nne Tavastia, Kouvola pertencente \u00e1 rexi\u00f3n de Kymenlaakso, e Savitaipale na rexi\u00f3n de Carelia do Sur.\nO concello \u00e9 uniling\u00fce en fin\u00e9s."}
