{"id": "411865", "revid": "89787", "url": "https://gl.wikipedia.org/wiki?curid=411865", "title": "Tempada 2018/19 do Deportivo da Coru\u00f1a", "text": "Durante a tempada 2018\u201319 o Deportivo da Coru\u00f1a competiu na Segunda Divisi\u00f3n (afrontando a s\u00faa 40.\u00aa campa\u00f1a na categor\u00eda de prata), logrando o sexto posto e o dereito a xogar a eliminatoria de ascenso a Primeira Divisi\u00f3n, onde caeu na segunda eliminatoria fronte o RCD Mallorca. Tam\u00e9n competiu na Copa do Rei, onde caeu na segunda eliminatoria fronte o Real Zaragoza.\nResumo da tempada.\nMaio.\nO 23 de maio o club anunciou a primeira incorporaci\u00f3n para a tempada 2018\u201319. O gardameta vigu\u00e9s Dani Gim\u00e9nez, procedente do Real Betis, firmou por d\u00faas campa\u00f1as.\nO 25 de maio anunciouse o traspaso do dianteiro roman\u00e9s Florin Andone ao Brighton &amp; Hove Albion F.C. ingl\u00e9s. A operaci\u00f3n cifrouse en 6 mill\u00f3ns de euros.\nO 28 de maio o club anunciou que o adestrador do Deportivo Fabril, o uruguaio Gustavo Mun\u00faa, non continuar\u00e1 \u00e1 fronte do filial a vindeira campa\u00f1a.\nO 29 de maio inici\u00e1ronse as obras de substituci\u00f3n das cubertas do estadio de Riazor, anunciadas en 2017, cun investimento pr\u00f3ximo aos 7,2 mill\u00f3ns de euros.\nXu\u00f1o.\nO 15 de xu\u00f1o o club anunciou contrataci\u00f3n do t\u00e9cnico coru\u00f1\u00e9s Tito Ramallo para o Deportivo Fabril, procedente do CCD Cerceda. Ramallo xa fora o adestrador do filial entre 2001 e 2012, e contar\u00e1 con Manuel Pablo\u00a0como segundo adestrador. Horas m\u00e1is tarde anunciouse un acordo co adestrador vasco Natxo Gonz\u00e1lez (t\u00e9cnico do Real Zaragoza), para facerse cargo do primeiro equipo durante unha campa\u00f1a, con opci\u00f3n a outra. Foi presentado o 20 de xu\u00f1o.\nEse mesmo d\u00eda anunciouse o traspaso do defensa portugu\u00e9s Luisinho Correia ao SD Huesca, sendo o terceiro xogador en abandonar a disciplina branquiazul. Firma por dous anos co club aragon\u00e9s, logo de cinco temporadas como xogador deportivista. M\u00e1is tarde anunciouse a fichaxe do defensor arxentino Sebasti\u00e1n Dubarbier, procedente do Estudiantes de La Plata.\nO 16 de xu\u00f1o o club anunciou a reincorporaci\u00f3n do mediocampista coru\u00f1\u00e9s \u00c1lex Berganti\u00f1os, cedido o ano anterior no Sporting de Gij\u00f3n.\nO 28 de xu\u00f1o anunciouse a incorporaci\u00f3n do centrocampista valenciano Pedro S\u00e1nchez, procedente do Granada CF e firmando por dous anos. Chegou libre tras non renovar co seu anterior club. Horas m\u00e1is tarde informouse da contrataci\u00f3n de Yvan Castillo como adestrador de porteiros, procedente do Reus Deportiu.\nEse mesmo d\u00eda o club anunciou a fichaxe do dianteiro venezolano Christian Santos, procendente do Deportivo Alav\u00e9s e firmando por d\u00faas tempadas con opci\u00f3n a unha terceira. Chega libre tras desvincularse do seu anterior club.\nXullo.\nO 1 de xullo anunciouse a incorporaci\u00f3n do defensa valenciano Pablo Mar\u00ed, cedido por unha campa\u00f1a polo Manchester City F.C.\nO 2 de xullo o club comunicou a contrataci\u00f3n de \u00c1ngel Becerra como novo secretario t\u00e9cnico do Deportivo, procedente do Extremadura UD onde foi director deportivo.\nO 7 de xullo anunciouse unha nova cesi\u00f3n do defensa oleirense R\u00f3ber Pier, que xogar\u00e1 unha campa\u00f1a m\u00e1is no Levante UD.\nO 10 de xullo o club lamentou o pasamento do centrocampista andaluz Manuel Castillo, xogador branquiazul tempada 1974\u201375, a \u00fanica en Terceira Divisi\u00f3n do Deportivo.\nO 14 de xullo anunciouse a fichaxe do dianteiro uruguaio Guillermo May, procedente do Nacional de Montevideo, para xogar no Deportivo Fabril, cun contrato por dous anos con opci\u00f3n a outros dous.\nO 17 de xullo o FC Girondins de Bordeaux oficializou o traspaso do dianteiro uruguaio Diego Rolan ao Deportivo. O montante da operaci\u00f3n estimouse en 5,5 mill\u00f3ns de euros.\nD\u00edas despois anunciouse a s\u00faa sa\u00edda, cedido ao CD Legan\u00e9s.\nO 24 de xullo de 2018 o club anunciou a fichaxe do gardameta alacantino Adri\u00e1n Ortol\u00e1, cedido por unha campa\u00f1a polo FC Barcelona con opci\u00f3n de compra.\nAgosto.\nO 16 de agosto o club anunciou o traspaso do mediocampista costarrique\u00f1o Celso Borges ao G\u00f6ztepe SK de Turqu\u00eda. A operaci\u00f3n pechouse entre 1,3 e 1,5 mill\u00f3ns de euros. Ese mesmo d\u00eda anunciouse a contrataci\u00f3n do centrocampista colombiano Didier Moreno, procedente do Independiente Medell\u00edn, cedido por unha campa\u00f1a con opci\u00f3n de compra. Foi presentado en Abegondo uns d\u00edas m\u00e1is tarde.\nO 17 de agosto o club anunciou a fichaxe do centrocampista canario Vicente G\u00f3mez, procedente do UD Las Palmas, por tres temporadas. A operaci\u00f3n pechouse nunha cantidade superior ao medio mill\u00f3n de euros. Horas m\u00e1is tarde anunciouse o traspaso do mediocampista brasileiro Guilherme dos Santos ao Olympiacos F.C. grego. O montante da operaci\u00f3n estivo pr\u00f3ximo aos 2,5 mill\u00f3ns de euros.\nO 22 de agosto anunciouse a incorporaci\u00f3n do defensa italiano Michele Somma, procedente do SSC Bari, cun contrato por d\u00faas tempadas. Foi presentado d\u00edas m\u00e1is tarde.\nO 24 de agosto o club anunciou a renovaci\u00f3n do porteiro nixeriano Francis Uzoho por tres temporadas, as\u00ed como a s\u00faa sa\u00edda en calidade de cedido ao Elche CF, de Segunda Divisi\u00f3n.\nO 30 de agosto anunciouse a fichaxe do dianteiro sevillano Carlos Fern\u00e1ndez, procedente do Sevilla FC, cedido por unha campa\u00f1a.\nO 31 de agosto anunciouse a rescisi\u00f3n do contrato do porteiro Przemys\u0142aw Tyto\u0144.\nSetembro.\nO 1 de setembro o club anunciou a cesi\u00f3n do defensa Ra\u00fal Albentosa ao Gimn\u00e0stic de Tarragona, de Segunda Divisi\u00f3n, durante unha campa\u00f1a.\nOutubro.\nO 22 de outubro o club anunciou a rescisi\u00f3n do contrato do adestrador do Deportivo Fabril Tito Ramallo, logo dunha vitoria, un empate e sete derrotas. Un d\u00eda m\u00e1is tarde anunciouse o seu substituto, o t\u00e9cnico castellonenco Sergio Pellicer, procedente do corpo t\u00e9cnico do M\u00e1laga CF.\nO 23 de outubro o club anunciou a convocatoria a xunta xeral ordinaria e extraordinaria de accionistas, para o 27 de novembro (en primeira convocatoria) e 28 de novembro (en segunda), coa fin de aprobar as contas da pasada campa\u00f1a.\nNovembro.\nO 14 de novembro disputouse a 73.\u00aa edici\u00f3n do Trofeo Teresa Herrera, adiado desde o ver\u00e1n pola reforma das cubertas de Riazor. O partido enfrontou o Deportivo co Athletic Club e rematou en empate (2\u20132), levando este \u00faltimo o trofeo logo da quenda de penaltis. Horas antes disputouse a final feminina, tam\u00e9n entre o Deportivo da Coru\u00f1a e o Athletic Club, que se impuxo por un gol \u00e1s coru\u00f1esas, logrando o t\u00edtulo por segundo ano consecutivo.\nXaneiro.\nO 15 de xaneiro anunciouse a cesi\u00f3n do defensa do filial Diego Villares ao Racing Vilalb\u00e9s, de Terceira Divisi\u00f3n, at\u00e9 o remate da actual campa\u00f1a. Horas m\u00e1is tardes o club anunciou igualmente a sa\u00edda do defensa catal\u00e1n Gerard Valent\u00edn (que tan s\u00f3 disputou un partido de liga) ao CD Lugo, cedido at\u00e9 o final da temporada.\nO 16 de xaneiro anunciouse a chegada do defensa canario Carlos Ram\u00edrez \"Leto\" como reforzo para o Deportivo Fabril, procedente do Lleida Esportiu at\u00e9 o final da temporada.\nO 21 de xaneiro o club anunciou a fichaxe para o equipo filial do defensa gaditano Juanmi Carri\u00f3n, cedido polo UD Melilla at\u00e9 o final da campa\u00f1a.\nO 23 de xaneiro anunciouse a rescisi\u00f3n do contrato do defensa coru\u00f1\u00e9s do equipo filial, Blas Alonso. Horas m\u00e1is tarde anunciouse a s\u00faa fichaxe polo Unionistas de Salamanca, equipo da Segunda Divisi\u00f3n B, at\u00e9 o final da temporada. Ese mesmo d\u00eda o club anunciou a rescisi\u00f3n do contrato do defensa valenciano Ra\u00fal Albentosa, cedido a primeira parte da campa\u00f1a no Gimn\u00e0stic de Tarragona.\nO 30 de xaneiro o club anunciou o traspaso do centrocampista valenciano Carles Gil, que marcha \u00e1 liga norteamericana para xogar no New England Revolution. A operaci\u00f3n estimouse nun mill\u00f3n e medio de euros.\nO 31 de xaneiro o Deportivo anunciou d\u00faas incorporaci\u00f3ns. En primeiro lugar, o centrocampista arxentino Nahuel Leiva, cedido at\u00e9 o final da temporada polo Olympiacos F.C. M\u00e1is tarde anunciouse a fichaxe do veterano defensa rioxano \u00cd\u00f1igo L\u00f3pez, procedente do Extremadura UD, firmando at\u00e9 o remate da campa\u00f1a. Ese mesmo d\u00eda anunciouse unha nova cesi\u00f3n para o porteiro nixeriano Francis Uzoho, que finaliza o seu paso polo Elche CF e marcha at\u00e9 o remate da temporada ao Anorthosis Famagusta FC chipriota.\nFebreiro.\nO 4 de febreiro o club anunciou a destituci\u00f3n de mutuo acordo do adestrador do Deportivo Fabril, o castellonenco Sergio Pellicer, co equipo como \u00faltimo clasificado a 11 puntos da permanencia. Minutos m\u00e1is tarde anunciouse que o seu substituto ser\u00eda o teense Luisito, at\u00e9 o final da temporada.\nMarzo.\nO 5 de marzo anunciouse a fichaxe do centrocampista portugu\u00e9s V\u00edtor Silva, a proba xa desde mediados de febreiro, procedente do CF Reus, firmando polo que resta da tempada. Foi presentado uns d\u00edas m\u00e1is tarde.\nAbril.\nO 7 de abril foi destitu\u00eddo o adestrador Natxo Gonz\u00e1lez, logo dunha derrota en Riazor fronte o Rayo Majadahonda (0\u20132). A s\u00faa bagaxe foi de 13 vitorias, 15 empates e 5 derrotas. Un d\u00eda m\u00e1is tarde anunciouse a contrataci\u00f3n de Jos\u00e9 Luis Mart\u00ed, firmando polo que resta da tempada e unha m\u00e1is en caso de ascenso.\nO 14 de abril o Deportivo Fabril descendeu matematicamente a Terceira Divisi\u00f3n, tras perder contra o Atl\u00e9tico de Madrid B (0\u20132) en Abegondo, a falta de 6 xornadas para rematar o campionato.\nO 15 de abril o defensa pont\u00e9s Quique Fornos desvinculouse do Deportivo Fabril para firmar polo Racing de Ferrol.\nO 22 de abril, tras a derrota en Riazor fronte o Extremadura UD (1\u20132) no d\u00eda anterior, o Consello de Administraci\u00f3n anunciou a s\u00faa dimisi\u00f3n. D\u00edas m\u00e1is tarde anunciouse convocatoria para Xunta Xeral Extraordinaria de Accionistas para o 27 e 28 de maio (en primeira e segunda convocatoria), onde sair\u00e1 elixido o novo Consello de Administraci\u00f3n.\nMaio.\nO 28 de maio, en segunda convocatoria da Xunta Extraordinaria de Accionistas, sa\u00edu elixida a candidatura de Paco Zas para presidir o club, acompa\u00f1ado polos conselleiros Juan Manuel S\u00e1nchez Padr\u00f3s, Jorge Borrajo Dios, Alberto M\u00e9ndez Rodr\u00edguez, Jes\u00fas Chapela Rey e Pablo Ruiz Cuadrado. Conv\u00e9rtese as\u00ed no 43.\u00ba presidente do Deportivo da Coru\u00f1a.\nO 31 de maio o canteir\u00e1n coru\u00f1\u00e9s do equipo filial Jorge Val\u00edn\u00a0renovou o seu contrato por d\u00faas temporadas con opci\u00f3n de ampliaci\u00f3n, sendo este o primeiro movemento da nova directiva branquiazul.\nXu\u00f1o.\nO 1 de xu\u00f1o a Liga de F\u00fatbol Profesional anunciou o adiamento dos encontros da 41.\u00aa xornada debido ao falecemento de Jos\u00e9 Antonio Reyes, xogador do Extremadura UD, para o martes 4 de xu\u00f1o.\nO 21 de xu\u00f1o o club anunciou a continuidade por unha campa\u00f1a m\u00e1is do t\u00e9cnico do filial, o teense Luisito, de cara a seguinte campa\u00f1a do Deportivo Fabril tras o descenso a Terceira Divisi\u00f3n.\nMaterial deportivo.\nO equipamento do Deportivo \u00e9 proporcionado por Macron e os patrocinadores son Estrella Galicia, Abanca e Luckia."}
{"id": "411869", "revid": "89787", "url": "https://gl.wikipedia.org/wiki?curid=411869", "title": "Operaci\u00f3n Atlas", "text": "Operaci\u00f3n Atlas foi o nome en clave dunha operaci\u00f3n levada a cabo por unha unidade de comando especial das Waffen SS que tivo lugar en outubro de 1944. Participaron cinco soldados: tres dos cales foran membros da seita relixiosa Sociedade dos Templarios no Mandato de Palestina, e dous \u00e1rabes-palestinos que colaboraban co Gran Muft\u00ed de Xerusal\u00e9n, Amin al-Husseini.\nO obxectivo da misi\u00f3n era establecer unha base de intelixencia no Mandato brit\u00e1nico de Palestina, que emitira informaci\u00f3n ata Alema\u00f1a, e o recrutamento e distribuci\u00f3n de armas entre os palestinos mercando o seu apoio con ouro. Outro dos obxectivos foi fomentar as tensi\u00f3ns entre xudeus e \u00e1rabes, e por tanto crear problemas para as autoridades brit\u00e1nicas.\nA operaci\u00f3n supuxo un fracaso desde o principio debido a que foi descuberta polas autoridades locais debido \u00e1 deserci\u00f3n do axente da Abwehr Erich Vermehren en febreiro de 1944, a mala administraci\u00f3n do lanzamento en paraca\u00eddas, e o fr\u00edo recibimento da presenza alem\u00e1 entre a poboaci\u00f3n local. Finalmente non puido realizarse ningunha acci\u00f3n por parte dos comandos, xa que tres dos participantes foron arrestados polas forzas fronteirizas de Transxordania pouco despois da s\u00faa chegada. O comandante alem\u00e1n foi capturado en 1946\u00a0e o \u00e1rabe Hasan Salama logrou escapar.\nUnha teor\u00eda sobre esta operaci\u00f3n, proposta por Michael Bar-Zohar e Eitan Haber, suxire que a misi\u00f3n inclu\u00eda un plan para envelenar os dep\u00f3sitos de auga potable dos residentes en Tel Aviv. Por\u00e9n, os arquivos brit\u00e1nicos e alem\u00e1ns a\u00ednda non revelaron nada sobre esta teor\u00eda, e os bi\u00f3grafos do muft\u00ed a ignoran."}
{"id": "411871", "revid": "98629", "url": "https://gl.wikipedia.org/wiki?curid=411871", "title": "Amin al-Husseini", "text": "Muhammad Amin al-Husseini (en \u00e1rabe, \u0623\u0645\u064a\u0646 \u0627\u0644\u062d\u0633\u064a\u0646\u064a), nado en Xerusal\u00e9n, \"ca.\" 1895 e finado en Beirut o 4 de xullo de 1974, foi un l\u00edder nacionalista \u00e1rabe-palestino e un l\u00edder relixioso musulm\u00e1n na s\u00faa calidade de gran muft\u00ed de Xerusal\u00e9n. Antisemita ac\u00e9rrimo, encabezou numerosos pogromos contra os xudeus durante o Mandato Brit\u00e1nico de Palestina, ademais de converterse no principal aliado isl\u00e1mico do Terceiro Reich durante a segunda guerra mundial.\nTraxectoria.\nCarreira en Palestina.\nNaceu en 1895 en Xerusal\u00e9n, a\u00ednda que hai fontes que sit\u00faan a data do seu nacemento en 1893. Foi membro dunha das familias musulm\u00e1s m\u00e1is prominentes da Cidade Santa. En 1913 foi en peregrinaci\u00f3n a A Meca, de a\u00ed o seu tratamento honor\u00edfico de \"Hajj\". Serviu no Ex\u00e9rcito otom\u00e1n durante a primeira guerra mundial como soldado e como im\u00e1n encargado das necesidades espirituais das tropas; al\u00ed loitou contra as forzas brit\u00e1nicas, pero foi capturado por estas tralo colapso da resistencia turca na primavera de 1918.\nEn 1921 Palestina converteuse nun mandato brit\u00e1nico, e o Alto Comisario indultouno e nomeouno \u00abGran Mufti de Xerusal\u00e9n\u00bb. En 1922 foi elixido presidente do Consello Supremo Musulm\u00e1n, cargo onde despregou grande influencia sobre os musulm\u00e1ns residentes en Palestina. A\u00ednda que se viu obrigado a aceptar o dominio do Reino Unido, pronto mostrou alarma polos proxectos do sionismo, que alentaban unha masiva inmigraci\u00f3n xud\u00eda \u00e1 rexi\u00f3n.\nEn vista de que as autoridades brit\u00e1nicas neg\u00e1banse a prohibir a entrada dos xudeus, al-Husseini foi un dos l\u00edderes das \"revoltas \u00e1rabes\" de 1929 e de 1936, que deron lugar a senllas masacres contra os xudeus, entre as que destaca a Matanza de Hebr\u00f3n. Desempe\u00f1ou un papel destacado na formaci\u00f3n das primeiras guerrillas \u00e1rabes que atacaban aos xudeus e aos brit\u00e1nicos para opo\u00f1erse ao establecemento dun Estado xudeu no Mandato brit\u00e1nico de Palestina. As s\u00faas actividades dirix\u00edronse tam\u00e9n a desafiar a autoridade brit\u00e1nica en Palestina, polo cal pronto tivo que exiliarse en Alema\u00f1a, esperando achar al\u00ed un r\u00e9xime aliado grazas ao seu antisemitismo.\nColaboraci\u00f3n co Terceiro Reich.\nAo estalar a segunda guerra mundial al-Husseini xa estaba establecido en Berl\u00edn e aliouse co Terceiro Reich, pero o seu apoio resultou de pouca axuda nos inicios da contenda. Por\u00e9n, en 1941 as campa\u00f1as da Italia fascista contra os brit\u00e1nicos en Exipto estimularon a al-Husseini a asumir funci\u00f3ns m\u00e1is activas; nese mesmo ano, tralo \u00e9xito da invasi\u00f3n de Iugoslavia polas forzas do Eixe, al-Husseini promoveu o recrutamento de musulm\u00e1ns bosn\u00edacos e albaneses para as Waffen-SS, axudando a formar a 13\u00aa Divisi\u00f3n de Monta\u00f1a SS Handschar. Esta divisi\u00f3n volveuse soada polos masacres particularmente atroces cometidos contra os partisanos iugoslavos.\nEn novembro de 1941, logrou entrevistarse con Adolf Hitler, e, de acordo co profesor Bernard Lewis, al\u00ed tratou de convencelo para que ampliase o exterminio de xudeus aos territorios que a Francia de Vichy e a Italia fascista controlaban a\u00ednda no norte de \u00c1frica, e tam\u00e9n propuxo que a Luftwaffe bombardeara Tel Aviv, cidade habitada case na s\u00faa totalidade por xudeus. Con todo, no acta da reuni\u00f3n consta unicamente o rogo a Hitler de que proclamase o apoio alem\u00e1n ao movemento independentista \u00e1rabe de Palestina, as\u00ed como a cort\u00e9s negativa do F\u00fchrer.\nPermaneceu como invitado do Terceiro Reich, continuando a s\u00faa colaboraci\u00f3n co nazismo ata pouco antes da capitulaci\u00f3n alem\u00e1. Tratou de escapar a Su\u00edza, pero foi rexeitado na fronteira e viuse forzado a entrar en Francia, onde permaneceu un ano baixo arresto domiciliario. Al-Husseini foi considerado por certa historiograf\u00eda xud\u00eda, polo menos desde o punto de vista ideol\u00f3xico, como un dos \"arquitectos do Holocausto\". Segundo a escritora Pamela Geller, durante a s\u00faa estancia en Europa al-Husseini influ\u00edu para que o r\u00e9xime nazi procedese ao xenocidio de xudeus na maior cantidade posible, e inclusive chegou a solicitar aos xerarcas nazis que fosen asasinados os 400.000 xudeus que os alem\u00e1ns pensaban deportar a Palestina.\nPosguerra e \u00faltimos anos.\nAl-Husseini burlou a vixilancia francesa en 1946 e chegou a O Cairo, onde pediu asilo pol\u00edtico e asumiu o mando do recentemente creado Alto Comit\u00e9 \u00c1rabe. O movemento sionista solicitou ao Reino Unido (naqueles anos Exipto era protectorado brit\u00e1nico) a s\u00faa extradici\u00f3n para xulgalo como criminal de guerra. Con todo, os aliados non compraceron o rogo, xa que al-Husseini gozaba de gran prestixio no mundo \u00e1rabe. Iugoslavia, que padecera as s\u00faas matanzas, tam\u00e9n o intentou, pero a Liga \u00c1rabe e o Goberno exipcio denegaron unha vez m\u00e1is a solicitude de extradici\u00f3n.\nXa en Exipto, al-Husseini loitou para que os pa\u00edses \u00e1rabes lanzasen ataques masivos contra o recentemente creado Estado de Israel en 1948, e op\u00faxose tenazmente a todo armisticio ou negociaci\u00f3n. A s\u00faa popularidade, por\u00e9n, impediulle asumir posici\u00f3ns gobernativas en tanto os l\u00edderes pol\u00edticos \u00e1rabes neg\u00e1sense a permitirlle maiores ambici\u00f3ns. Al-Husseini tratou en balde de ga\u00f1ar influencia sobre as monarqu\u00edas de Exipto e Xordania, recibindo pola contra rexeitamentos aos seus esforzos de dirixir un movemento pol\u00edtico significativo, mentres que ning\u00fan goberno \u00e1rabe acept\u00e1bao como l\u00edder pol\u00edtico \"propio\", deix\u00e1ndolle apenas a xefatura da debilitada \"di\u00e1spora palestina\". O Goberno de Toda Palestina (establecido pola Liga \u00c1rabe, con dominio unicamente sobre a Franxa de Gaza), do cal formaba parte, foi perdendo paulatinamente importancia ata que foi disolto por Gamal Abdel Nasser en 1959. Tras iso, al-Husseini puxo fin \u00e1 s\u00faa carreira pol\u00edtica e trasladouse ao L\u00edbano, onde viviu ata a s\u00faa morte.\nMorreu en Beirut en 1974. Non puido ser enterrado en Xerusal\u00e9n, como era o seu desexo, debido \u00e1 negativa do Goberno israel\u00ed, que gobernaba toda a cidade tralo seu triunfo na Guerra dos Seis D\u00edas de 1967."}
{"id": "411872", "revid": "7802", "url": "https://gl.wikipedia.org/wiki?curid=411872", "title": "Amin al-Husayni", "text": ""}
{"id": "411874", "revid": "12452", "url": "https://gl.wikipedia.org/wiki?curid=411874", "title": "Programas e audiencia de Land Rober - Tunai Show", "text": ""}
{"id": "411875", "revid": "23204", "url": "https://gl.wikipedia.org/wiki?curid=411875", "title": "William Paley", "text": "William Paley (xullo de 1743 \u2013 25 de maio de 1805) foi un crego ingl\u00e9s, apoloxista cristi\u00e1n, fil\u00f3sofo e utilitarista. \u00c9 co\u00f1ecido hoxe sobre todo pola s\u00faa exposici\u00f3n de teolox\u00eda natural sobre o argumento teleol\u00f3xico da existencia de Deus que fixo no seu libro \"Natural Theology or Evidences of the Existence and Attributes of the Deity\" (Teolox\u00eda natural ou as probas da existencia e atributos da deidade), na que utilizou a analox\u00eda do reloxeiro.\nVida.\nPaley naceu en Peterborough, Inglaterra, e foi educado na Escola de Giggleswick, da cal o seu pai era director, e no Christ's College, Cambridge. Graduouse en 1763 como \"senior wrangler\" (distinci\u00f3n honor\u00edfica en matem\u00e1ticas), e converteuse en membro en 1766, e en 1768 en titor do seu college.\nDeu clases sobre Samuel Clarke, Joseph Butler e John Locke no seu curso sistem\u00e1tico de filosof\u00eda moral, que posteriormente servir\u00eda de base para os seus \"Principles of Moral and Political Philosophy\" (Principios de filosof\u00eda moral e pol\u00edtica); e sobre o Novo Testamento, cuxa propia copia se conserva na Biblioteca Brit\u00e1nica. A controversia da subscrici\u00f3n de artigos de fe da Igrexa de Inglaterra estaba ent\u00f3n axitando a universidade, e Paley fixo unha defensa an\u00f3nima dun panfleto no cal o Mestre de Peterhouse e o bispo de Carlisle Edmund Law avogaban polo recorte e simplificaci\u00f3n dos Trinta e nove artigos (doutrinas da Igrexa de Inglaterra ante a Reforma); a\u00ednda que el non apoiaba isto, asinou unha petici\u00f3n (chamada petici\u00f3n de \"Feathers Tavern\", polo lugar onde foi acordada) para a flexibilizaci\u00f3n dos termos para subscribir ou xurar eses artigos. Tam\u00e9n foi un f\u00e9rreo partidario das colonias americanas durante a guerra revolucionaria americana, en parte porque pensaba que iso conducir\u00eda \u00e1 destruci\u00f3n da escravitude. Estudou filosof\u00eda.\nEn 1776 Paley foi presentado ao reitorado de Musgrave en Westmorland, que foi intercambiado pouco despois por Appleby. Posteriormente foi vicario de Dalston en 1780, preto do pazo do bispo en Rose Castle. En 1782 converteuse no archidi\u00e1cono de Carlisle. Paley intimou coa familia Law durante a s\u00faa vida, e o bispo e o seu fillo John Law (que chegar\u00eda despois a ser bispo en Irlanda) foron instrumentais durante a d\u00e9cada posterior a que deixara Cambridge para presionalo para que publicase as s\u00faas lecci\u00f3ns revisadas e en negociar co editor. En 1782 Edmund Law, que era un home moi tranquilo, era moi esixente sobre que Paley deber\u00eda engadir un libro de filosof\u00eda pol\u00edtica ao de filosof\u00eda moral, o cal Paley era reticente a escribir. O libro foi publicado en 1785 co t\u00edtulo \"The Principles of Moral and Political Philosophy\" (Principios da filosof\u00eda moral e pol\u00edtica), cuxos contidos pasaron a formar parte dos exames nas Universidade de Cambridge o seguinte ano. Public\u00e1ronse quince edici\u00f3ns durante a vida do autor. Paley apoiaba firmemente a abolici\u00f3n do tr\u00e1fico de escravos, e os seus ataques \u00e1 escravitude feitos no seu libro influ\u00edron en conseguir atraer a atenci\u00f3n da xente a esta pr\u00e1ctica. En 1789, publicouse un discurso que pronunciou sobre o asunto en Carlisle.\nOs \"Principles\" foron seguidos en 1790 polo seu primeiro ensaio no eido da apolox\u00e9tica cristi\u00e1, \"Horae Paulinae, or the Truth of the Scripture History of St Paul\" (Horas Paulinas ou a verdade da historia das escrituras de San Paulo), no que comparaba as ep\u00edstolas de Paulo cos Feitos dos Ap\u00f3stolos, facendo uso de \"coincidencias non intencionais\" para argumentar que estes documentos se apoiaban entre si probando a autenticidade de ambos. Alg\u00fans estudosos te\u00f1en dito que este \u00e9 o traballo m\u00e1is orixinal de Paley. Foi seguido en 1794 polo celebrado libro \"View of the Evidences of Christianity\" (Visi\u00f3n das evidencias da cristiandade), que foi tam\u00e9n inclu\u00eddo nos exames de Cambridge, permanecendo no programa acad\u00e9mico ata a d\u00e9cada de 1920.\nPolos seus servizos na defensa da fe, coa publicaci\u00f3n das \"Evidences\", o bispo de Londres deulle un asento na catedral de San Paulo; o bispo de Lincoln f\u00edxoo subdean desa catedral e o bispo de Durham concedeulle o reitorado de Bishopwearmouth. Durante o resto da vida de Paley, o seu tempo estivo dividido entre o que pasaba en Bishopwearmouth e o que pasaba en Lincoln, durante ese per\u00edodo escribiu o libro \"Natural Theology: or, Evidences of the Existence and Attributes of the Deity\", malia a doenza cada vez m\u00e1is debilitante que padec\u00eda. Morreu o 25 de maio de 1805 e est\u00e1 enterrado na catedral de Carlisle coas s\u00faas d\u00faas esposas. O seu segundo fillo foi o arquitecto Edward Graham Paley e o seu neto foi o erudito cl\u00e1sico Frederick Apthorp Paley.\nPensamento.\nO \"Principles of Moral and Political Philosophy\" de Paley foi un dos textos filos\u00f3ficos m\u00e1is influentes da Ilustraci\u00f3n brit\u00e1nica. Foi citado en moitos debates parlamentarios sobre as leis do millo (sobre restrici\u00f3ns ao comercio de cereais) en Gran Breta\u00f1a e en debates no Congreso dos Estados Unidos. O libro permaneceu como texto est\u00e1ndar en Cambridge ata ben entrada a era vitoriana. Charles Darwin, cando era estudante de teoloxia, tivo que lelo cando fixo os seus estudos de grao no Christ's College, pero foi o libro \"Natural Theology\" de Paley o que m\u00e1is o impresionou naquela \u00e9poca, a\u00ednda que non era un dos libros oficiais para os estudantes de grao. Os retratos de Paley e Darwin est\u00e1n un enfronte do outro a\u00ednda hoxe no Christ's College.\nPaley tam\u00e9n \u00e9 lembrado polas s\u00faas contribuci\u00f3ns \u00e1 filosof\u00eda da relixi\u00f3n, \u00e9tica utilitaria e apolox\u00e9tica cristi\u00e1. En 1802, publicou \"Natural Theology; or, Evidences of the Existence and Attributes of the Deity\", o seu derradeiro libro. Como afirma no prefacio, consideraba este libro como un pre\u00e1mbulo aos seus outros libros filos\u00f3ficos e teol\u00f3xicos; de feito, suxeriu que \"Natural Theology\" deber\u00eda lerse primeiro, para ir constru\u00edndo as\u00ed unha boa comprensi\u00f3n sistem\u00e1tica dos seus argumentos. O seu argumento central era que o dese\u00f1o de Deus de toda a creaci\u00f3nn pod\u00eda verse na felicidade xeral ou benestar, que segundo el era evidente na orde f\u00edsica e social das cousas. Dito libro encadr\u00e1base na ampla tradici\u00f3n das obras de teolox\u00eda natural escritas durante a Ilustraci\u00f3n; e isto explica por que Paley baseou moito do seu pensamento en John Ray (1691), William Derham (1711) e Bernard Nieuwentyt (1750).\nO argumento de Paley est\u00e1 constru\u00eddo principalmente arredor da anatom\u00eda e a historia natural. \"Pola mi\u00f1a parte\", dixo, \"soste\u00f1o a mi\u00f1a postura na anatom\u00eda humana\"; noutras partes insistiu na \"necesidade, en cada caso particular, dunha mente dese\u00f1adora intelixente para idear e determinar as formas que te\u00f1en os corpos organizados\". Constru\u00edndo o seu argmento, Paley empregou unha ampla variedade de met\u00e1foras e analox\u00edas. Quizais a m\u00e1is famosa \u00e9 a s\u00faa analox\u00eda entre un reloxo e o mundo. Os historiadores, fil\u00f3sofos e te\u00f3logos a mi\u00fado chaman a esta a analox\u00eda do reloxeiro. Ao elaborar a s\u00faa analox\u00eda mec\u00e1nica, Paley presenta exemplos da astronom\u00eda planetaria e argumenta que os movementos regulares do sistema solar lembran o funcionamento dun xigantesco reloxo. Para reafirmar estas ideas citou o traballo dos seus vellos amigos John Law e o astr\u00f3nomo real de Dubl\u00edn John Brinkley.\nA cerna destas ideas enc\u00f3ntrase en escritores antigos que usaban os reloxos de sol e epiciclos tolemaicos para ilustrar a orde divina do mundo. Estes tipos de exemplos poden verse nas obras do fil\u00f3sofo antigo Cicer\u00f3n, especialmente na s\u00faa \"De natura deorum\", ii. 87 e 97. A analox\u00eda do reloxo foi utilizada amplamente na Ilustraci\u00f3n, por de\u00edstas e cristi\u00e1ns. As\u00ed, o uso de Paley do reloxo (e outros obxectos mec\u00e1nicos) continuou unha longa e frut\u00edfera tradici\u00f3n de razoamento anal\u00f3xico que foi ben recibido pola maior\u00eda dos que leron a \"Natural Theology\" cando esta se publicou en 1802.\nLegado.\nComo Paley \u00e9 a mi\u00fado lido en cursos universitarios que tratan sobre a filosof\u00eda da relixi\u00f3n, o momento en que apareceu o seu argumento do dese\u00f1o deixou \u00e1s veces perplexos a fil\u00f3sofos modernos. A inicios do seu s\u00e9culo David Hume argumentou en contra das noci\u00f3ns de dese\u00f1o con contraexemplos como os casos de mostrosidade, formas imperfectas de testemu\u00f1a e probabilidade (ver analox\u00eda do reloxeiro). Os argumentos de Hume, non obstante, non foron amplamente aceptados pola maior\u00eda do p\u00fablico lector e acababan 'nacidos mortos' (usando as palabras do propio Hume) na prensa. Malia a impopularidade de Hume, as obras publicadas e letras manuscritas de Paley mostraban que el discut\u00eda directamente con Hume desde esa \u00e9poca como estudante de grao ata os seus \u00faltimos traballos (a\u00ednda que Hume morreu antes que Paley e antes da publicaci\u00f3n de \"Natural Theology\"). As obras de Paley foron m\u00e1is influentes que as de Hume desde 1800 \u00e1 d\u00e9cada de 1840. Os argumentos de Hume s\u00f3 foron acept\u00e1ndose gradualmente polo p\u00fablico lector, e as s\u00faas obras filos\u00f3ficas vend\u00e9ronse pouco ata que agn\u00f3sticos como Thomas Huxley defenderon a filosof\u00eda de Hume a finais do s\u00e9culo XIX.\nAs normas cient\u00edficas cambiaron moito desde os d\u00edas de Paley, e non aceptan hoxe as argumentaci\u00f3ns e conclusi\u00f3ns de Paley. O argumento do dese\u00f1o foi tam\u00e9n aplicado polos creacionistas noutros campos de investigaci\u00f3n cient\u00edfica e filos\u00f3fica, especialmente en canto ao axuste preciso cosmol\u00f3xico antr\u00f3pico (no caso do principio antr\u00f3pico duro dese\u00f1ado) e a orixe da vida. A materia que tratou Paley estaba no centro das ansiedades da era vitoriana, o que poder\u00eda ser unha das raz\u00f3ns de que \"Natural Theology\" continuase apelando aos lectores, convertendo o seu libro nun supervendas, durante a maior parte do s\u00e9culo XIX, mesmo despois da publicaci\u00f3n de \"A orixe das especies\" da Darwin en 1859. \"Natural Theology\" e \"Evidences of Christianity\" atraeron aos evanx\u00e9licos vitorianos, a\u00ednda que non tanto aos partidarios do Movemento de Oxford, pero ambos encontraron que o seu \"utilitarismo\" era obxectable. As formulaci\u00f3ns de Paley influ\u00edron (tanto positivamente coma negativamente) a te\u00f3logos, fil\u00f3sofos e cient\u00edficos, daquel ent\u00f3n e desde ent\u00f3n.\nCharles Darwin ademais de ler \"Moral and Political Philosophy\" e as \"Evidences\", leu \"Natural Theology\" durante os seus anos de estudante, e posteriormente dixo na s\u00faa autobiograf\u00eda que inicialmente quedara convencido da correcci\u00f3n deste argumento. Anos despois a s\u00faa visi\u00f3n do asunto foi cambiando e acabou rexeit\u00e1ndoo. Nas d\u00e9cadas de 1820 e 1830, liberais ben co\u00f1ecidos como Thomas Wakley e outros editores radicais de \"The Lancet\" utilizaron os vellos exemplos de Paley para atacar o control da clase dirixente sobre a educaci\u00f3n m\u00e9dica e cient\u00edfica en Durham, Londres, Oxford e Cambridge. Tam\u00e9n inspiraron o Earl of Bridgewater para encargar os \"Tratados de Bridgewater\" e \u00e1 Sociedade para a Promoci\u00f3n do Co\u00f1ecemento Cristi\u00e1n para realizar reimpresi\u00f3ns baratas para a crecente clase m\u00e9dica. Pero a\u00ednda que a teolox\u00eda natural de Paley era desensamblada ou reconstru\u00edda por intelectuais como Wakley ou os autores de Bridgewater, o n\u00facleo do argumento manti\u00f1a unha persistente popularidade ante o p\u00fablico lector e serviu como base de moitos catecismos e libros de texto que foron utilizados en Gran Breta\u00f1a e as s\u00faas colonias ata a Segunda guerra mundial cando, como indicou Matthew Daniel Eddy, o pantano existencial da Primeira guerra mundial socavara a teleolox\u00eda moral na que se apoiaba a teolox\u00eda natural desde a Ilustraci\u00f3n.\nHoxe, o nome de Paley evoca tanto reverencia coma repulsi\u00f3n e os seus traballos son citados segundo as ideas do autor sobre o dese\u00f1o. Incluso Richard Dawkins, un opo\u00f1ente do \"argumento do dese\u00f1o\", describiuse a si mesmo como \"neopaleyiano\" na s\u00faa obra \"The Blind Watchmaker\" pola s\u00faa forma de argumentar, pero chega \u00e1 conclusi\u00f3n de que o reloxeiro non \u00e9 un deus sen\u00f3n a evoluci\u00f3n, actuando cegamente. Para Dawkins os seres vivos non son an\u00e1logos a un obxecto mec\u00e1nico, xa que poden reproducirse e evolucionar por si mesmos, cousa que non pode facer un reloxo. Mesmo utiliza a analox\u00eda do reloxeiro para preguntarse que se o Universo \u00e9 complexo, o deus que o crease ter\u00eda que ser tam\u00e9n complexo, e haber\u00eda que explicar de onde se orixinou esa complexidade divina, \u00e9 dicir, quen dese\u00f1ou ao dese\u00f1ador. Hoxe, igual que na s\u00faa \u00e9poca (a\u00ednda que por diferentes raz\u00f3ns), Paley \u00e9 unha figura controvertida, un pararraios para ambos os bandos na discusi\u00f3n contempor\u00e1nea entre ciencia e relixi\u00f3n. Os seus escritos reflicten o pensamento do seu tempo, pero como sinalou Dawkins, utilizaban unha aproximaci\u00f3n m\u00e1is forte e l\u00f3xica \u00e1s evidencias, sexan humanas ou naturais."}
{"id": "411884", "revid": "89787", "url": "https://gl.wikipedia.org/wiki?curid=411884", "title": "Halo (dispositivo de seguridade)", "text": "O halo \u00e9 un sistema de protecci\u00f3n de choque do pilotor usado na serie de carreiras de rodas aberta que consiste nunha barra curva colocada para protexer a cabeza do piloto.\nO sistema introduc\u00eduse por primeira vez en 2015 e converteuse en obrigatorio segundo a homologaci\u00f3n e regulaci\u00f3n da FIA a partir de . As primeiras probas cos prototipos equipados co sistema lev\u00e1ronse a cabo en 2016 e en xullo de 2017. Desde a tempada 2018 a FIA fixo obrigatorio o halo en todos os veh\u00edculo da F\u00f3rmula 1 e da F\u00f3rmula 2 como unha nova medida de seguridade.\nConstruci\u00f3n.\nO sistema consiste nun soporte que rodea a cabeza do piloto e est\u00e1 conectado a tres puntos ao corpo do veh\u00edculo. O compo\u00f1ente est\u00e1 feito de titanio e pesaba ao redor de 7 quilogramos na versi\u00f3n presentada en 2016. O peso subiu a 9 quilogramos no 2017.\nO sistema non desenvolveuse polos equipos, realizounor un fabricante externo elixido pola FIA e \u00e9 o mesmo para todos os veh\u00edculos.\nNunha simulaci\u00f3n realizada pola FIA, utilizando os datos de 40 incidentes reais, o uso do sistema elevou un 17% o aumento na taxa de supervivencia do piloto.\nHistoria e desenvolvemento.\nO sistema halo est\u00e1 baseado nun proxecto de Mercedes; o traballo de desenvolvemento do simulador realizouno Anthony Davidson. Logo dunha demora dun ano en xaneiro de 2017, a FIA anunciou que o desenvolvemento do sistema fora completado e estaba listo para o seu uso.\nA FIA para o desenvolvemento examinou tres escenarios fundamentais: a colisi\u00f3n entre dous veh\u00edculos, un contacto entre un veh\u00edculo e a contorna (como barreiras), e colisi\u00f3ns con veh\u00edculos e restos. As probas mostraron que o sistema halo pode reducir significativamente o risco de lesi\u00f3ns do piloto. Ademais, en moitos casos, o sistema foi capaz de evitar que o casco entrara en contacto cunha barreira usando unha serie de accidentes xa producidos como referencia. Durante o estudo do \u00faltimo caso, descubriuse que o halo pode desviar obxectos grandes e tam\u00e9n proporcionar unha maior protecci\u00f3n contra restos m\u00e1is pequenos.\nO sistema non s\u00f3 se usa na F\u00f3rmula 1, sen\u00f3n tam\u00e9n en todas as clases de f\u00f3rmulas da FIA. Non obstante, como os veh\u00edculos deber\u00e1n redise\u00f1arse para introducir este sistema, para moitas clases a nova xeraci\u00f3n de monoprazas para a introduci\u00f3n ter\u00e1 que esperar.\nEn agosto de 2017, o Dallara F2 2018, un novo coche de F\u00f3rmula 2, presentouse e foi o primeiro en instalar o sistema halo. En xaneiro de 2018 a F\u00f3rmula E presentou o novo autom\u00f3bil chamado SRT05e , que tam\u00e9n incorporou o halo no seu dese\u00f1o.\nSistemas alternativos.\nComo alternativa ao sistema halo, Red Bull Racing desenvolveu o \"aeroscreen\". O dese\u00f1o, que era similar a un pequeno carenado, non recibiu moito interese pola FIA. Despois de que os pilotos expresaran a s\u00faa oposici\u00f3n \u00e1 introduci\u00f3n do sistema de halo, a FIA desenvolveu un \"escudo\", un parabrisas de cloruro de polivinilo baseado no concepto do escudo.\nSebastian Vettel foi o primeiro e \u00fanico piloto en probar o escudo. Durante a pr\u00e1ctica libre para o Gran Premio do Reino Unido de 2017, completou unha volta co novo sistema antes de terminar a proba. Queixouse dunha visi\u00f3n distorsionada e borrosa que lle imped\u00eda pilotar. A s\u00faa introduci\u00f3n foi posteriormente exclu\u00edda, en parte porque os equipos non tiveron tempo suficiente para probar e estudar o escudo.\nRecepci\u00f3n.\nO sistema suscitou algunhas cr\u00edticas, inclu\u00edndo a de Niki Lauda que afirmou que este sistema distorsiona a \"esencia dos coches de carreiras\". Outros expilotos, inclu\u00edndo Jackie Stewart, acolleron o sistema e compararono coa introduci\u00f3n de cintos de seguridade que provocaron a mesma cr\u00edtica e logo convert\u00e9ronse en norma tam\u00e9n nas estrada convencionais."}
{"id": "411885", "revid": "89787", "url": "https://gl.wikipedia.org/wiki?curid=411885", "title": "Vesilahti", "text": " \nRuovesi \u00e9 un municipio de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 4.477 habitantes. A superficie do termo municipal \u00e9 de 353,94 km2, dos cales 52,99\u00a0km2 son auga. O concello ten unha densidade de poboaci\u00f3n de 14,88 hab./km\u00b2.\nLimita cos municipios de Akaa, Lemp\u00e4\u00e4l\u00e4, Nokia, Pirkkala, Sastamala e Urjala.\nO concello \u00e9 uniling\u00fce en fin\u00e9s.\nCidades irm\u00e1s.\nVesilahti est\u00e1 irmandado con:"}
{"id": "411886", "revid": "1131", "url": "https://gl.wikipedia.org/wiki?curid=411886", "title": "Revista Galega de Teatro", "text": "erreguet\u00e9 | Revista Galega de Teatro \u00e9 unha publicaci\u00f3n peri\u00f3dica galega dedicada \u00e1s artes esc\u00e9nicas activa desde 1983. A s\u00faa orixe est\u00e1 no \"Bolet\u00edn de Informaci\u00f3n Teatral da Escola Dram\u00e1tica Galega\", publicado pola secci\u00f3n viguesa desta escola, cuxo nome se transformar\u00eda en diversas ocasi\u00f3ns ata a marca actual que \u00e9 \"erreguet\u00e9\". Nela publ\u00edcanse reportaxes de actualidade, entrevistas aos diversos actores da industria cultural galega e cr\u00edticas de espect\u00e1culos da temporada presente.\n\u00c9 publicada pola asociaci\u00f3n sen \u00e1nimo de lucro Entre Bambalinas, con sede en Cangas do Morrazo, onde tam\u00e9n pos\u00fae o Fondo Teatral Mar\u00eda Casares dentro da Biblioteca P\u00fablica do Concello. O seu financiamento depende da publicidade, das colaboraci\u00f3ns con instituci\u00f3ns, das subscrici\u00f3ns anuais e da venda de revistas e libros . Participa en diversas convocatorias de premios de textos dram\u00e1ticos e iniciativas de difusi\u00f3n e intercambio de co\u00f1ecementos con outras revistas do mesmo tipo, non s\u00f3 no \u00e1mbito de Galicia sen\u00f3n tam\u00e9n de Portugal e do resto de Espa\u00f1a.\nDende 2018, a revista aposta decididamente pola edici\u00f3n dixital, renovando para iso a s\u00faa imaxe, actualizando o dese\u00f1o impreso e mantendo a oferta de contidos dixitais de actualidade, cr\u00edtica, opini\u00f3n e axenda de eventos.\nHistoria.\nA \"erreguet\u00e9 | Revista Galega de Teatro\" ten un prehistoria que hai que buscar no \"Bolet\u00edn de Informaci\u00f3n Teatral da Escola Dram\u00e1tica Galega\" cuxo n\u00famero 0 aparece en Vigo en 1983. Dito Bolet\u00edn que pasou a denominarse \"Bolet\u00edn de Informaci\u00f3n Teatral\" para mudar pouco despois a \"Informaci\u00f3n Teatral\" e m\u00e1is tarde en \"Informaci\u00f3n Teatral \u2013 Revista Galega de Teatro\" converteuse, definitivamente, desde o n\u00famero 07, en \"Revista Galega de Teatro\". \nEsta metamorfose que acabou por ser a \"erreguet\u00e9 | Revista Galega de Teatro\", estivo sempre guiada polo obxectivo de \u201cdar un paso m\u00e1is no cami\u00f1o da normalizaci\u00f3n teatral en Galicia\u201d, tal e como se pode ler no seu n\u00famero 0. Normalizaci\u00f3n que consist\u00eda e consiste a\u00ednda hoxe en informar sobre a actividade teatral do pa\u00eds e do resto do mundo en lingua galega. Hai polo tanto unha continuidade na li\u00f1a program\u00e1tica entre aquel primeiro Bolet\u00edn de oito p\u00e1xinas aparecido no \u201cs\u00e9culo pasado\u201d e os \u00faltimos n\u00fameros da \"erreguet\u00e9\", \u00fanica publicaci\u00f3n peri\u00f3dica dedicada \u00e1s artes esc\u00e9nicas en Galicia.\nA Revista Galega de Teatro constit\u00fae unha permanente chamada \u00e1 reflexi\u00f3n cr\u00edtica sobre o curso das Artes Esc\u00e9nicas en Galicia, sen prescindir dunha insaciable curiosidade por calquera aspecto de interese relacionado co teatro internacional. As\u00ed, d\u00faas son as funci\u00f3ns principais da erreguet\u00e9: contribu\u00edr a escribir a historia e preservar a memoria das artes esc\u00e9nicas en galego; e servir de ponte entre p\u00fablico e creaci\u00f3n, entre territorios e entre disciplinas.\nColecci\u00f3n de dramaturxia contempor\u00e1nea.\nDesde o n\u00famero 8 a \"erreguet\u00e9\" edita textos de dramaturxia contempor\u00e1nea, inicialmente entre as s\u00faas p\u00e1xinas impresas e m\u00e1is recentemente en formato libro. Nestes 40 anos de historia, a n\u00f3mina de autoras e autores editados en lingua galega e portuguesa \u00e9 tan extensa como relevante: os galegos e galegas Roberto Vidal Bola\u00f1o, Dorotea B\u00e1rcena, Jenaro Marinhas del Valle, Mar\u00eda Xos\u00e9 Queiz\u00e1n, Euloxio R. Ruibal, Manuel Lourenzo, Ra\u00fal Dans, Xes\u00fas Pis\u00f3n, C\u00e1ndido Paz\u00f3, Xos\u00e9 Manuel Pazos, Vanesa Sotelo, Santiago Cortegoso, Ernesto Is, Clara Gayo, Fran God\u00f3n, AveLina P\u00e9rez..., as dramaturgas e dramaturgos doutras comunidades como Itziar Pascual, Juan Mayorga, Josep Maria Mir\u00f3, Carles Batlle, Ignacio Garc\u00eda May..., os portugueses e portuguesas Abel Neves, Jos\u00e9 Maria Vieira Mendes, Marta Freitas, Ricardo Caba\u00e7a e Joana Craveiro, alg\u00fans cl\u00e1sicos como Ruteboeuf, Bertolt Brecht e Alfred Jarry, estranxeiras e estranxeiros como Asja Srnec, Jacques Pr\u00e9vert, Michel Azama, e Wajdi Mouawad... unha verdadeira mostra do teatro contempor\u00e1neo universal, feita con rigor e un grande sacrificio de procura, traduci\u00f3n e edici\u00f3n.\nAdemais, a partir do n\u00famero 50, a revista publica ao ga\u00f1ador ou ga\u00f1adora do Premi Born de Teatro, na actualidade, un dos premios m\u00e1is relevantes da dramaturxia en Espa\u00f1a e que cada ano celebra un concurso no que se presentan obras en todas as linguas do estado.\nPremios e reco\u00f1ecementos.\nAo longo da s\u00faa traxectoria, a revista recibiu os seguintes premios e reco\u00f1ecementos:"}
{"id": "411888", "revid": "6", "url": "https://gl.wikipedia.org/wiki?curid=411888", "title": "Coral Polif\u00f3nico de Ribadeo", "text": ""}
{"id": "411889", "revid": "89787", "url": "https://gl.wikipedia.org/wiki?curid=411889", "title": "RAF-Avia", "text": "RAF-Avia \u00e9 unha aeroli\u00f1a letoa con sede en Riga e baseada no aeroporto internacional de Riga.\nA compa\u00f1\u00eda creouse no ano 1990 como primeira aeroli\u00f1a privada do pa\u00eds. Comezou a operar en 1991 transportando pezas de reposto e subministraci\u00f3ns para a f\u00e1brica de autobuses RAF en Letonia. En 1994 RAF-Avia comezou a realizar voos comerciais ch\u00e1rter. En 1996 converteuse nunha sociedade an\u00f3nima de propiedade privada e no presente pertence na s\u00faa totalidade ao RAF-Avia Group.\nEn agosto de 2016 a aeroli\u00f1a anunciou que basear\u00eda dous avi\u00f3ns no aeroporto de Frankfurt-Hahn para operar voos ch\u00e1rter dende al\u00ed.\nFrota.\nEn maio de 2018 a frota de RAF-Avia estaba formada polos seguintes avi\u00f3ns:"}
{"id": "411891", "revid": "5863", "url": "https://gl.wikipedia.org/wiki?curid=411891", "title": "O atraso econ\u00f3mico da Galiza", "text": ""}
{"id": "411908", "revid": "89787", "url": "https://gl.wikipedia.org/wiki?curid=411908", "title": "Berenguela de Castela (1253-1300)", "text": "Berenguela de Castela, nada en Sevilla o 6 de decembro de 1253 e finada en Guadalaxara no 1300, foi Infanta de Castela e se\u00f1ora de Guadalaxara. Foi filla do rei Afonso X, rei de Castela e da ra\u00ed\u00f1a Violante de Arag\u00f3n.\nComo filla primox\u00e9nita, foi a herdeira ao trono at\u00e9 o nacemento do seu irm\u00e1n o infante Fernando de la Cerda. Os seus av\u00f3s foron, polo lado paterno, Fernando III, rei de Castela e Le\u00f3n e a s\u00faa primeira esposa, a ra\u00ed\u00f1a Beatriz de Suabia e, polo lado materno, Xaime I de Arag\u00f3n e a s\u00faa esposa a ra\u00ed\u00f1a Violante de Hungr\u00eda.\nTraxectoria.\nA infanta Berenguela naceu en Sevilla a finais de 1253, e os seus primeiros anos transcorreron en devandita cidade, estando ao coidado dela un cabaleiro chamado don Romeu. Nas Cortes de Toledo de 1254 foi reco\u00f1ecida como herdeira do trono, debido \u00e1 falta de descendencia masculina de Afonso X o Sabio. No outono de 1254 naceu a infanta Beatriz, o que provocou que Afonso X expux\u00e9sese a posibilidade de que a s\u00faa filla Berenguela chegase a ser ra\u00ed\u00f1a. Por iso, estableceu negociaci\u00f3ns para desposala co herdeiro de Lu\u00eds IX de Francia, o pr\u00edncipe Lu\u00eds de Francia e de Provenza.\nEn maio de 1255 houbo unha asemblea plenaria en Palencia dos distintos estamentos, cuxo obxectivo era confirmar a infanta Berenguela como herdeira do trono. Por\u00e9n, a finais de outubro de 1255, naceu o infante Fernando de la Cerda, quen por haber nado home pasou a ser o herdeiro do trono. Con todo, o proxecto de enlace entre a infanta Berenguela e o delf\u00edn Lu\u00eds non quedou paralizado, mant\u00e9ndose ademais as previsi\u00f3ns sucesorias establecidas na cidade de Palencia.\nNo codicilo do testamento de Afonso X, redactado o 10 de xaneiro de 1284, varios meses antes da defunci\u00f3n do monarca, o rei confirmaba \u00e1 infanta Berenguela, que ostentaba o se\u00f1or\u00edo de Guadalaxara, a posesi\u00f3n de todos os bens que o rei lle concedeu no pasado e que o seu irm\u00e1n, o futuro Sancho IV arrebat\u00e1ralle. Ordenaba ademais o rei no seu codicilo que si a infanta non recuperaba as s\u00faas posesi\u00f3ns, conced\u00e9senselle as rendas procedentes de \u00c9cija e de Xerez da Fronteira, ou o montante das rendas dunha desas d\u00faas cidades, situado nas rendas de Sevilla, dispondo ao mesmo tempo que cando a infanta falecese, as rendas deb\u00edan pasar a ser percibidas polo seu irm\u00e1n, o infante Xo\u00e1n de Castela, a quen o rei concedera no seu testamento o reino de Sevilla, ou aos seus herdeiros.\nA infanta Berenguela, que segundo algunhas fontes rexeitou as propostas de matrimonio do sult\u00e1n de Exipto de casar con ela, por non ser cristi\u00e1n, ingresou como monxa no Mosteiro de Santa Mar\u00eda a Real de las Huelgas de Burgos, fundado por Afonso VIII de Castela co prop\u00f3sito de convertelo en pante\u00f3n real da Coroa de Castela.\nDiversas fontes sinalan que faleceu na cidade de Guadalaxara en 1300, mentres que outras soste\u00f1en que faleceu no Real mosteiro de San Clemente de Sevilla, ao que supostamente ser\u00eda trasladada a infanta en 1303 por vontade do seu sobri\u00f1o, o rei Fernando IV.\nSepultura.\nExiste controversia sobre o paradoiro dos restos mortais da infanta Berenguela, pois hai tres lugares nos que se sup\u00f3n que xace enterrada a filla primox\u00e9nita de Afonso X o Sabio. No convento de Santa Clara de Toro, que fundou a infanta Berenguela, at\u00f3pase unha urna de madeira, sostida no alto por tres le\u00f3ns, nun lado da capela maior da igrexa, e no centro da urna de madeira est\u00e1n pintadas as armas reais, e nos lados aparecen escritos os seguintes versos: \nUn privilexio outorgado polo rei Xo\u00e1n II de Castela ao convento de Santa Clara de Toro, testemu\u00f1a a sepultura no cenobio zamorano dos restos da infanta Berenguela, as\u00ed como o reco\u00f1ecemento dos restos depositados no interior da urna, que foron examinados en 1772. Con todo, existen documentos que sinalan que os seus restos foron posteriormente trasladados ao desaparecido mosteiro de Santo Domingo o Real de Madrid, ao que ela doara a cidade de Guadalaxara. En 1869, antes da demolici\u00f3n do mosteiro de Santo Domingo, unha testemu\u00f1a viu, situada fronte ao sepulcro que conti\u00f1a os restos da infanta Constanza, filla de Fernando IV, que tam\u00e9n se atopaba sepultada no mosteiro, unha l\u00e1pida sepulcral na que figuraba a seguinte inscrici\u00f3n: \nO nicho que conti\u00f1a os restos mortais no Mosteiro de Santo Domingo o Real de Madrid foi aberto o 23 de abril de 1869, testificando os presentes que se atopou o cad\u00e1ver, tam\u00e9n momificado, con tocado e envolto en luxosas roupaxes de seda.\u00bb Examinados os restos, foron depositados de novo no seu nicho, pero cando o edificio foi demolido en 1869, os restos mortais das infantas Berenguela e Constanza foron trasladados \u00e1 cripta da igrexa de San Antonio dos Alem\u00e1ns de Madrid, onde repousan na actualidade.\nNon obstante todo o anterior, tam\u00e9n se d\u00e1 por certa a sepultura da infanta Berenguela no Real mosteiro de San Clemente de Sevilla, onde se atopa sepulta da ra\u00ed\u00f1a Mar\u00eda de Portugal, esposa de Afonso XI e nai de Pedro I, rei de Castela."}
{"id": "411912", "revid": "7802", "url": "https://gl.wikipedia.org/wiki?curid=411912", "title": "Berenguela de Castela e Arag\u00f3n", "text": ""}
{"id": "411913", "revid": "197", "url": "https://gl.wikipedia.org/wiki?curid=411913", "title": "A Vi\u00f1eta de Schr\u00f6dinger", "text": "A Vi\u00f1eta de Schr\u00f6dinger \u00e9 unha revista de banda dese\u00f1ada en galego promovida en 2018 pola Mesa pola Normalizaci\u00f3n Ling\u00fc\u00edstica e a Asociaci\u00f3n Socio-Pedag\u00f3xica Galega e dirixida por Kiko da Silva.\nO primeiro n\u00famero conta con historias autoconclusivas de Miguelanxo Prado, Aldara, Kohell, Miguel Porto, Zaida Novoa, Joan Casaramona, Fonso Barreiro, Miriam Iglesias, Pablo Prado, Fran Bueno, Miguel Rojo, V\u00edctor Rivas, Antonio M Fraga, Fernando Llor e Kiko da Silva.\nO nome de \"Schr\u00f6dinger\" pux\u00e9ronllo porque \u201cA BD galega, a lingua e a cultura galega \u00e9 como o gato de Schr\u00f6dinger, est\u00e1 a\u00ed, estamos seguros de que est\u00e1, que ten que estar, mais alg\u00fans cren que est\u00e1 morta, mentres n\u00f3s cremos que est\u00e1 m\u00e1is viva ca nunca. Pasa o mesmo coas revistas, que semellan esquecidas nun momento onde proliferan as novelas gr\u00e1ficas\u201d."}
{"id": "411914", "revid": "98629", "url": "https://gl.wikipedia.org/wiki?curid=411914", "title": "Violante de Hungr\u00eda", "text": "Violante de Hungr\u00eda (en ), nada en Esztergom, Hungr\u00eda arredor do 1215 e finada en Huesca o 9 de outubro de 1251, foi ra\u00ed\u00f1a consorte de Arag\u00f3n polo seu matrimonio en 1235 con Xaime I de Arag\u00f3n, \"o Conquistador\", de quen foi a segunda esposa. Violante era medio irm\u00e1 por parte de pai de santa Isabel de Hungr\u00eda.\nTraxectoria.\nViolante foi filla do rei Andr\u00e9 II de Hungr\u00eda e da s\u00faa segunda esposa Iolanda de Courtenay. Pensouse que o seu dote significar\u00eda unha achega de di\u00f1eiro e territorios \u00e1 Coroa de Arag\u00f3n, que en realidade nunca se fixo, xa que o reinado de Andr\u00e9 II ach\u00e1base sumido en certa crise polos cada vez m\u00e1is puxantes se\u00f1ores feudais que debilitaban o poder da coroa h\u00fangara ante a ausencia do monarca no seu reino. Andr\u00e9 II conducira a Quinta Cruzada e planeaba aspirar para o trono de Constantinopla, estendendo a s\u00faa influencia por oriente, as\u00ed, unha das s\u00faas estratexias foi tomar por esposa \u00e1 filla de Pedro II de Courtenay, emperador do Imperio Latino de Constantinopla, e neto do rei Lu\u00eds VI de Francia. Probablemente considerando o anterior, por instruci\u00f3ns do Papa, Violante foi comprometida en 1234 co rei hisp\u00e1nico, e o matrimonio dos dous foi celebrado o 8 de setembro de 1235 en Barcelona. A princesa h\u00fangara arribou cun s\u00e9quito de m\u00e1is de cen acodes e recibiu do seu pai como agasallo de vodas entre moitas cousas un exquisito tocado de pedras preciosas.\nViolante impulsou de forma decisiva a conquista do reino de Valencia en 1238 e participou activamente na pol\u00edtica real. Implicouse sobre todo nas partici\u00f3ns da herdanza que quedar\u00edan aos fillos que tivo con Xaime I, tratando de p\u00f3r a mal ao rei con Afonso de Arag\u00f3n, fillo do seu primeiro matrimonio con Leonor de Castela.\nConquistada Morella, ao ceder Xaime I o se\u00f1or\u00edo a Blasco de Alag\u00f3n, reservouse a devesa de Vallivana, que deu \u00e1 s\u00faa segunda esposa, dona Violante, pero como ao oito anos (1241) que o de Alag\u00f3n concedera a s\u00faa carta poboa aos morellanos, hab\u00edase aumentado admirablemente a veci\u00f1anza, a ra\u00ed\u00f1a quixo manifestar o aprecio que lles ti\u00f1a, renunciando no seu favor a grande devesa de Vallivana e Salvasoria, para que servise de bald\u00edo para os de Morella e aldeas da s\u00faa xurisdici\u00f3n. O texto \u00edntegro do documento \u00e9 o seguinte:\nDesde o 10 de xaneiro de 1241, a devesa de Vallivana e Salvasoria foi com\u00fan, non s\u00f3 para os veci\u00f1os de Morella, si que tam\u00e9n para as demais aldeas.\nFamilia santa.\nViolante contou cun c\u00edrculo familiar pr\u00f3ximo onde abundaron as beatificaci\u00f3ns e canonizaci\u00f3ns. A\u00ednda que a Casa de \u00c1rp\u00e1d h\u00fangara foi a familia que m\u00e1is santos e beatos deu a Igrexa cat\u00f3lica, \u00e9 importante precisar os casos m\u00e1is inmediatos a Violante. Por unha banda, a s\u00faa irm\u00e1 m\u00e1is vella foi Santa Isabel de Hungr\u00eda. Igualmente, as fillas do seu irm\u00e1n Bela IV de Hungr\u00eda foron Santa Cunegunda de Polonia, Santa Margarida de Hungr\u00eda, a beata Iolanda de Polonia e a beata Constanza de Hungr\u00eda. Ironicamente o pai de Violante, o rei Andr\u00e9 II de Hungr\u00eda, foi excomungado en d\u00faas oportunidades ao non cumprir a cabalidade as demandas papais de marcar aos xudeus e de exclu\u00edlos dos cargos p\u00fablicos como se fixo costume durante o s\u00e9culo XIII.\nTestamento, morte e sepultura.\nNo seu testamento deixou aos infantes Pedro, Xaime e Sancho, os seus fillos, o condado de Posana, que ti\u00f1a Bela IV, rei de Hungr\u00eda, o seu irm\u00e1n, e que a ela lle legou a s\u00faa nai. Menciona as\u00ed mesmo, a todas as fillas que tivo de Xaime o Conquistador.\nOs restos da ra\u00ed\u00f1a Violante de Hungr\u00eda e os da s\u00faa filla a infanta Sancha xacen no presbiterio do mosteiro cisterciense feminino de Vallbona das Monxas, que elixira para a s\u00faa sepultura e do cal fora unha gran benefactora. O sobrio sepulcro, encastado ao muro ao lado dereito do presbiterio, \u00e1lzase sobre dous pilastras decoradas con cruces patadas inscritas en c\u00edrculos de goles. A caixa do sepulcro \u00e9 de pedra avermellada e a cuberta, de d\u00faas vertentes, \u00e9 de pedra branca.\nAs \u00fanicas ornamentaci\u00f3ns son unha cruz patada no centro da cuberta do sepulcro, semellante \u00e1s que ten nas pilastras que o sustentan, pero \u00e9 a da tapa de maior tama\u00f1o e est\u00e1 sen policromar, e tres escudos nos que se representa o Sinal Real de Arag\u00f3n, o escudo dos Reis de Arag\u00f3n. Un dos escudos est\u00e1 no lado visible do sepulcro e os outros dous nos lados menores. Os seus restos foron trasladados a este sepulcro no ano 1275, tal como ind\u00edcase nunha inscrici\u00f3n colocada no lateral do sepulcro:\nAo parecer, os restos da ra\u00ed\u00f1a Violante de Hungr\u00eda son os \u00fanicos que non foron violados ou destru\u00eddos da dinast\u00eda dos \u00c1rp\u00e1des, da que ela formou parte por ser filla de Andr\u00e9 II de Hungr\u00eda, e que reinou en Hungr\u00eda at\u00e9 o s\u00e9culo XIV.\nNo ano 2002 o goberno de Hungr\u00eda financiou a restauraci\u00f3n do sepulcro da ra\u00ed\u00f1a Violante mediante unha doaz\u00f3n de 12\u00a0000 euros, pero a comunidade mon\u00e1stica de Vallbona negou a autorizaci\u00f3n para examinar o contido do sarc\u00f3fago.\nMatrimonio e descendencia.\nViolante de Hungr\u00eda e o seu esposo Xaime I \"o Conquistador\" tiveron catro fillos e cinco fillas:\nPosteridade.\nTen r\u00faas dedicadas, a partir do s\u00e9culo XIX, en Barcelona, Zaragoza e en diferentes cidades dos pa\u00edses da antiga coroa de Arag\u00f3n.\nSegundo a lenda rom\u00e1ntica, as froitas e verduras confitadas que forman parte do agasallo t\u00edpico da Mocadorada de San Dionisio, celebrada anualmente en Valencia polo aniversario da conquista, te\u00f1en a s\u00faa orixe nas froitas e hortalizas que os musulm\u00e1ns valencianos ofreceron a Xaime e Violante cando lles renderon a cidade.\nOs Xigantes de Barcelona reproducen as figuras de Violante e Xaime I. A ra\u00ed\u00f1a constit\u00fae tam\u00e9n un dos personaxes principais da Irmandade dos Cabaleiros da Conquista de Castell\u00f3 de la Plana.\nEn Les Borges Blanques, tam\u00e9n hai unha xigante que representa \u00e1 mesma ra\u00ed\u00f1a. Esta leva un escudo da dinast\u00eda \u00c1rp\u00e1d na parte da cintura."}
{"id": "411918", "revid": "1131", "url": "https://gl.wikipedia.org/wiki?curid=411918", "title": "N\u00f3s Televisi\u00f3n", "text": "N\u00f3s Televisi\u00f3n, antigamente Canal Deza e DEZTV, \u00e9 unha canle de televisi\u00f3n galega impulsada por Isidro Barco e Diego Frey. \nTraxectoria.\nComezou a emitir a trav\u00e9s da Televisi\u00f3n dixital terrestre nas comarcas de Tabeir\u00f3s - Terra de Montes, Deza, Arz\u00faa, Terra de Melide, Ordes e Santiago pasando o d\u00eda 14 de marzo de 2019 a facelo exclusivamente a trav\u00e9s da canle 119 da plataforma de televisi\u00f3n de pagamento de R.\nEsta mudanza est\u00e1 dentro do seu proceso de expansi\u00f3n a toda Galicia, pasando de ser unha canle local para cubrir todo o territorio galego e inaugurando unha nova etapa con programas realizados en colaboraci\u00f3n coas editoriais Kalandraka e Galaxia ou coa Real Academia Galega, as\u00ed como co informativo diario \"Espazo Aberto\".\nO 28 de xu\u00f1o de 2016 emitiu en directo o debate especial \"Rabela de carballo\", con entrevistas a escritoras, xornalistas, comerciantes, artistas e docentes e alumnado de distintos centros de ensino galegos para tentar facer unha radiograf\u00eda da lingua galega. \nO 22 de decembro de 2016 produciu o debate arredor do feminismo \"A naci\u00f3n das mulleres. Do teito de cristal ao cantil de cristal\", organizado xunto \u00e1 revista \"Luzes\" no complexo cultural Matadoiro Compostela e que reuniu catro mulleres pol\u00edticas do momento: Alexandra Fern\u00e1ndez, Ana Pont\u00f3n, Carmela Silva e Marta Lois.\nAl\u00e9n de emisora, tam\u00e9n \u00e9 produtora de documentais. Alg\u00fans deles son \"V\u00e9ndese litoral. A Coru\u00f1a def\u00e9ndese\" (2018) e \"Redes contra a pol\u00edtica do espolio\" (2019), ambos dirixidos por Xos\u00e9 Bocixa, \"Un pa\u00eds de cinzas\" (2018), de Galiza Contrainfo, e \"San Finx 1960\" (2019), de Irene Pin."}
{"id": "411924", "revid": "98629", "url": "https://gl.wikipedia.org/wiki?curid=411924", "title": "Ligeia", "text": "Ligeia \u00e9 unha revista dedicada \u00e1 poes\u00eda contempor\u00e1nea, ao xornalismo e \u00e1 investigaci\u00f3n literaria dirixida por Marcus Daniel Cabada e Tamara Andr\u00e9s. Publica textos en galego e castel\u00e1n. De periodicidade cuadrimestral, comezou a s\u00faa actividade o 17 de maio de 2018.\nO t\u00edtulo est\u00e1 collido dun texto de Edgar Allan Poe.\nN\u00famero 1.\n\"Recuperar as mans\". Xu\u00f1o/setembro 2018. ISSN: 2603-7416\nN\u00famero 2.\n\"O corpo e as sombras\". Novembro/febreiro 2018-2019. ISSN: 2603-7416\nN\u00famero 3.\n2020. ISSN: 2603-7416. Publicada en formato dixital en setembro de 2020."}
{"id": "411925", "revid": "1131", "url": "https://gl.wikipedia.org/wiki?curid=411925", "title": "Premio de Relato Breve N\u00e9lida Pi\u00f1\u00f3n", "text": "O Premio de Relato Breve N\u00e9lida Pi\u00f1\u00f3n \u00e9 un certame literario que convoca o Concello de Cerdedo-Cotobade, a Conseller\u00eda de Cultura e Educaci\u00f3n e a Deputaci\u00f3n de Pontevedra."}
{"id": "411929", "revid": "23204", "url": "https://gl.wikipedia.org/wiki?curid=411929", "title": "Play-Doc", "text": "O Play-Doc \u00e9 un festival internacional de cinema documental que se celebra anualmente en Tui desde o ano 2005."}
{"id": "411930", "revid": "98629", "url": "https://gl.wikipedia.org/wiki?curid=411930", "title": "Amelia de Leuchtenberg", "text": "Amelia de Leuchtenberg (; ), nada o 31 de xullo de 1812 e finada o 26 de xaneiro de 1873, foi emperatriz consorte do Brasil trala s\u00faa voda con Pedro I do Brasil.\nTraxectoria.\nPrimeiros anos.\nAmelia foi a cuarta filla do xeneral Eug\u00e8ne de Beauharnais, e s\u00faa esposa, a princesa Augusta da Baviera. O seu pai era fillo de Xosefina de Beauharnais e o seu primeiro marido, o vizconde Alexandre de Beauharnais. Cando Xosefina casou con Napole\u00f3n Bonaparte, Eug\u00e8ne foi adoptado como fillo e feito vicerrei da Italia. A nai de Amalia era filla do rei Maximiliano I Xos\u00e9 de Baviera e da s\u00faa primeira consorte, a princesa Augusta Guillermina de Hesse-Darmstadt. Entre os irm\u00e1ns de Amelia estaban Xosefina de Leuchtenberg, ra\u00ed\u00f1a consorte de \u00d3scar I de Suecia, e Augusto de Beauharnais, pr\u00edncipe consorte de Mar\u00eda II de Portugal. Napole\u00f3n III foi seu primo-irm\u00e1n.\nDespois da ca\u00edda de Napole\u00f3n en 1814, Eug\u00e8ne, asumiu o t\u00edtulo de Duque de Leuchtenberg e fixou a s\u00faa residencia en M\u00fanic. Trala s\u00faa morte a s\u00faa familia ficou en situaci\u00f3n incerta, sen grandes perspectivas para o futuro. A\u00ednda que fosen nobres, o seu parentesco con Napole\u00f3n non facilitaba o seu tr\u00e1nsito entre as cortes e o reco\u00f1ecemento da s\u00faa nobreza. O xurdimento da posibilidade de casar a Amalia co Emperador do Brasil pareceulle a Augusta de Baviera, a mellor alternativa para garantir as pretensi\u00f3ns da Casa de Leuchtenberg a un status rexio.\nMatrimonio.\nTrala morte da s\u00faa primeira esposa, a arquiduquesa austr\u00edaca Mar\u00eda Leopoldina, en decembro de 1826, Pedro I do Brasil encomendou ao marqu\u00e9s de Barbacena a misi\u00f3n de buscarlle en Europa unha segunda esposa. A tarefa non foi f\u00e1cil xa que varios factores complicaron a busca. En primeiro lugar, Pedro estipulara catro condici\u00f3ns para aceptar unha nova consorte: ela deber\u00eda ser de bo nacemento, bela, virtuosa e culta. Non eran moitas as princesas dispo\u00f1ibles que satisfac\u00edan todos os requisitos. Amais diso, a imaxe do emperador en Europa non era boa, a s\u00faa relaci\u00f3n coa Marquesa de Santos era notoria e dificilmente algunha muller deixar\u00eda as cortes europeas para casar con quen ti\u00f1a fama de infiel. Para empeorar a situaci\u00f3n, o antigo sogro de Pedro, o emperador austr\u00edaco Francisco I, non ti\u00f1a o xenro en bo concepto e diverx\u00eda das s\u00faas ideas pol\u00edticas, e aparentemente actuou para boicotear un novo casamento a fin de garantir que os seus netos herdasen o trono brasileiro, se sobrevivisen \u00e1 infancia.\nTras afrontar a rexeita de oito princesas, o que tornara o embaixador obxecto do escarnio nas cortes, Barbacena, en concordancia co emperador, baixou as expectativas e pasou a buscar unha noiva s\u00f3 \"bela e virtuosa\". Xurdiu en fin Amelia como unha boa posibilidade, mais seu encontro non se debeu a Barbacena, e si ao vizconde de Pedra Branca, ministro en Par\u00eds, a quen ela fora indicada. Non ti\u00f1a unha li\u00f1axe particularmente distinguida por parte de nai, e seu pai, parente de Napole\u00f3n Bonaparte, en moitos lugares non ti\u00f1a s\u00faa nobreza reco\u00f1ecida xustamente polo odio que o ex-emperador franc\u00e9s suscitara en boa parte da Europa. Por\u00e9n, era seu \u00fanico \"defecto\". A princesa era moi bela, alta, ben proporcionada, cun rostro delicado e cabelos alourados. O Marqu\u00e9s de Resende, enviado para confirmar a fermosura da moza, escribiu ao emperador cubr\u00edndoa de eloxios e dicindo que ela ti\u00f1a \"un ar de corpo como o que o pintor Correggio deu nos seus cadros \u00e1 ra\u00ed\u00f1a de Sab\u00e1\". Era, tam\u00e9n, moi culta e sensible. Unha noticia do \"London Times\" na \u00e9poca afirmou que ela era unha das princesas m\u00e1is ben educadas e preparadas de Alema\u00f1a.\nO casamento foi rapidamente arranxado. A convenci\u00f3n matrimonial foi asinada en Inglaterra o 30 de maio de 1829, ratificada o 30 de xu\u00f1o, en M\u00fanic, pola nai e titora da noiva, a duquesa de Leuchtenberg. O 30 de xullo daquel ano, foi confirmado, no Brasil, o tratado do casamento do emperador con Amalia. Ao confirmarse o casamento, Pedro rompeu definitivamente s\u00faa relaci\u00f3n coa Marquesa de Santos e institu\u00edu, como proba de boas intenci\u00f3ns, a orde da Rosa, cuxo lema \u00e9 \"Amor e Fidelidade\". A cerimonia do casamento, realizada por apoderado en M\u00fanic, na capela do palacio de Leuchtenberg, o 2 de agosto daquel ano. Foi sinxela, contando con poucos convidados, xa que Amelia insistiu en doar a un orfanato de M\u00fanic a substancial dotaci\u00f3n enviada por Pedro para unha celebraci\u00f3n fastuosa. O noivo foi representado polo Marqu\u00e9s de Barbacena. Amelia ti\u00f1a s\u00f3 dezasete anos, e seu marido, trinta.\nA nai da noiva previu as dificultades polas cales a s\u00faa filla pasar\u00eda, e tratou de preparala. Amais dun bo dote e enxoval, aconsellouna, recomendando que demostrase seus sentimentos e deixase de lado a timidez para non desestimular ao seu marido, que fose amorosa cos enteados, e sobre todo que se mantivese fiel, como emperatriz, aos intereses brasileiros. Tam\u00e9n, incumbiu ao cient\u00edfico Carl Friedrich von Martius para que a instru\u00edse durante a viaxe sobre a naci\u00f3n que gobernar\u00eda, e a condesa de Itapagipe para que a introducira no co\u00f1ecemento da personalidade do seu esposo, da lingua portuguesa e das costumes da corte brasileira.\nChegada ao Brasil e vida como emperatriz.\nAmelia de Leuchtenberg chegou ao R\u00edo de Xaneiro o 15 de outubro de 1829, na fragata \"Imperatriz\", chegando de Ostende, en B\u00e9lxica, antes da data prevista. Segundo a tradici\u00f3n, ao saber que o nav\u00edo se aproximaba, Pedro embarcou nun rebocador para encontralo f\u00f3ra do porto, e ao ver que a beleza da esposa correspond\u00eda \u00e1s s\u00faas altas expectativas, desfaleceu de emoci\u00f3n. Acompa\u00f1\u00e1bana a bordo o marqu\u00e9s de Barbacena e a pequena Mar\u00eda da Gloria, a futura Mar\u00eda II de Portugal, en favor de quen o seu pai renunciara aos seus dereitos ao trono portugu\u00e9s en 1828. Barbacena, que na mesma viaxe recibira a misi\u00f3n de levar a Mar\u00eda para os coidados de seu av\u00f3, o emperador Francisco I, no medio do traxecto soubo da usurpaci\u00f3n do trono portugu\u00e9s por Miguel, irm\u00e1n de Pedro, e decidiu en vez diso levala para a Inglaterra, que considerou un lugar m\u00e1is seguro. Tras conclu\u00edr os preparativos do enlace imperial, buscouna novamente, embarc\u00e1ndoa de volta para o Brasil xunto coa comitiva de Amelia, onde se encontraba tam\u00e9n o irm\u00e1n da noiva, Augusto de Beauharnais, 2.\u00b0 duque de Leuchtenberg. Pouco despois do primeiro encontro da parella, os fillos do primeiro casamento de Pedro co\u00f1eceron s\u00faa madrasta a\u00ednda no nav\u00edo que a trouxera, para xantaren todos xuntos.\nO d\u00eda seguinte, polo medio-d\u00eda, so unha forte choiva, Amelia desembarcou, sendo recibida cunha solemne procesi\u00f3n. Axi\u00f1a dirixiuse, con seu esposo, \u00e1 Capela Imperial para recibiren as bendici\u00f3ns nupciais. A beleza da emperatriz sorprendeu a todos, realzada por un longo vestido branco e un manto bordado en prata, segundo a moda francesa. Despois da cerimonia houben unha celebraci\u00f3n p\u00fablica con fogos de artificio, e a corte foi servida cun gran banquete de Estado.\nEn xaneiro de 1830, ocorreu a presentaci\u00f3n formal da nova emperatriz \u00e1 corte, cun baile en que todas as damas se vestiron coa cor rosa, s\u00faa preferida. Soamente o d\u00eda seguinte ao baile a parella iniciou s\u00faa l\u00faa de mel, pasando seis semanas na facenda do padre Correa, na serra da Estrela, lugar onde se erguer\u00eda a cidade de Petr\u00f3polis.\nAo seu regreso, encontraron o clima na corte pesado, por conta de problemas causados polo notorio Chala\u00e7a, amigo \u00edntimo do emperador. Barbacena aproveitou para librarse do antigo desafeito, recomendando que el partise para Europa, no que contou co apoio estreito da nova emperatriz, ansiosa para apagar todo que puidese lembrar o pasado aventureiro de seu esposo. Ela xa mostrara actitudes firmes anteriormente, rexeit\u00e1ndose desde o inicio a recibir na corte a duquesa de Goi\u00e1s, filla de Pedro coa Marquesa de Santos, e esixindo que ela fose mandada para un colexio en Su\u00edza.\nAo instalarse no palacio de San Cristovo, entendendo a falta de protocolo que reinaba, Amelia impuxo \u00e1 corte como lingua oficial o franc\u00e9s e o cerimonial dunha corte europea. Procurou actualizar a moda e a culinaria, decorou o palacio e renovou os servizos de mesa e pratar\u00edas, tentando refinar os costumes. En parte tivo logro, e a elegancia da emperatriz, sempre impecablemente vestida, se volveu famosa no estranxeiro.\nA relaci\u00f3n con seus parentes foi, segundo os relatos, moi positivo. Tendo cativado inmediatamente o afecto do marido, s\u00faa bela aparencia, o seu bo senso e a s\u00faa xentileza no trato conseguiron o mesmo dos nenos. Dedicouse a asegurar que recibisen unha boa educaci\u00f3n e tivesen un bo ambiente familiar. Un viaxeiro franc\u00e9s rexistrou pouco tras o casamento: \"Parece que a emperatriz contin\u00faa a exercer s\u00faa influencia sobre os nenos de Pedro. Os felices resultados xa son aparentes, xa fixo consider\u00e1beis reformas no palacio, e a orde comeza a reinar; a educaci\u00f3n das princesas \u00e9 supervisada e dirixida pola emperatriz persoalmente\", o mesmo coidado recibiu o herdeiro do trono, o pequeno Pedro de Alc\u00e1ntara. Pr\u00f3bao o feito de que o rapaz non tardou comezar a chamala \"mam\u00e1\". Amelia sempre manifestoulle o seu cari\u00f1o, e ata a s\u00faa morte mantivo correspondencia con el, tentando instru\u00edlo e apoialo. Sobreviven case de seiscentas cartas que intercambiaron. Pedro II retribu\u00edulle a s\u00faa xentileza solicitando a s\u00faa axuda para casar as s\u00faas propias fillas e visit\u00e1ndoa en Lisboa en 1871.\nTam\u00e9n foi importante s\u00faa presenza para rescatar a popularidade de seu marido e animalo nun momento dif\u00edcil do novo imperio, mais o entusiasmo xerado polo casamento entre a poboaci\u00f3n durou pouco. Jos\u00e9 Bonif\u00e1cio aconsellouna no sentido de que fixese o marido se reconciliar co pobo, mais nada adiantou. A precariedade da situaci\u00f3n econ\u00f3mica e a turbulencia pol\u00edtica precipitaron unha crise incontrolable, e o 7 de abril de 1831 Pedro abdicou, deixando o trono para o seu fillo Pedro de Alc\u00e1ntara.\nRegreso a Europa.\nAmelia seguiu con Pedro, agora co t\u00edtulo de duques de Braganza, de nav\u00edo para a Europa. Encontr\u00e1base embarazada de tres meses e sufriu moito cos mareos. O primeiro porto a ser alcanzado foi do Faial, no arquip\u00e9lago dos Azores. Tras se reabastecer, o nav\u00edo seguiu viaxe rumbo a Cherburgo, en Francia, chegando al\u00ed en 10 de xu\u00f1o de 1831. Foron recibidos con honras de monarcas reinantes, cunha salva de 21 tiros de can\u00f3n e un destacamento de cinco mil soldados da Garda Nacional. A Prefectura da cidade ofreceulles un palacio para que se acomodasen, mais en 20 de xu\u00f1o Pedro seguiu para Londres, deixando para tras Amelia, \u00e1 cal se reuniu Maria da Gloria en 23 do mesmo mes.\nAxi\u00f1a, Amelia estabeleceu residencia en Par\u00eds, con Maria da Gloria e Isabel Mar\u00eda, duquesa de Goi\u00e1s, que acabar\u00eda adoptando por filla. O d\u00eda 30 de novembro de 1831 a emperatriz deu \u00e1 luz a princesa Mar\u00eda Amelia de Braganza, seu \u00fanico rebento. O pai expresou s\u00faa felicidade en carta ao pequeno Pedro II, nos seguintes termos: \"A Divina Providencia quixen diminu\u00edr a tristeza que sente meu coraz\u00f3n paterno pola separaci\u00f3n de V.M.I. [Vosa Maxestade Imperial] d\u00e1ndome m\u00e1is unha filla e, \u00e1 V.M.I., m\u00e1is unha irm\u00e1 e s\u00fadita\".\nMentres tanto, Pedro I emprend\u00eda unha encarnizada loita contra o seu irm\u00e1n, Miguel I, polo trono portugu\u00e9s, en nome de s\u00faa filla, Mar\u00eda da Gloria. Coa noticia da vitoria do duque de Braganza en Lisboa, Amelia partiu con s\u00faa filla e a s\u00faa enteada para Portugal, chegando \u00e1 capital en 22 de setembro de 1833. Con Miguel derrotado e exiliado de Portugal, Pedro e a s\u00faa familia estabelec\u00e9ronse inicialmente no Palacio do Ramalh\u00e3o e, m\u00e1is tarde, no Palacio Real de Queluz.\nViuvez e \u00faltimos anos.\nA vida axitada de Pedro minara s\u00faa sa\u00fade, contraeu tuberculose e finou o 24 de setembro de 1834. Amelia respectou as disposici\u00f3ns testamentarias do defunto, que desexaba que a s\u00faa filla ilex\u00edtima coa marquesa de Santos, Mar\u00eda Isabel, fose ben educada en Europa, como o estaba sendo a s\u00faa outra filla, Isabel Mar\u00eda, duquesa de Goi\u00e1s, mais a pesar do convite feito para que lle enviase a meni\u00f1a, a marquesa declinou. Pedro tam\u00e9n estipulara dotes para outros de seus fillos adulterinos, que foron concedidos \u00e1s expensas da herdanza de Amelia e da s\u00faa propia filla, expresando seu respecto polo amor que Pedro dedicara a toda a s\u00faa prole, lex\u00edtima ou non.\nAmelia non volveu a se casar; mudouse para o Palacio das Xanelas Verdes e dedicouse a obras de caridade e \u00e1 educaci\u00f3n da filla, que demostrou posu\u00edr grande intelixencia para a m\u00fasica, ocasionalmente visitando a Baviera con s\u00faa meni\u00f1a. A pesar de estabelecidas en territorio luso, elas non eran consideradas parte da familia real portuguesa. Amelia solicitou ent\u00f3n ao goberno brasileiro o reco\u00f1ecemento dela e da s\u00faa filla como membros da familia imperial brasileira, con dereito a unha pensi\u00f3n, mais Pedro II a\u00ednda era menor de idade e o Brasil estaba gobernado por unha rexencia, que tem\u00eda unha posible influencia da emperatriz-vi\u00fava nos negocios de Estado e, mesmo, s\u00faa adhesi\u00f3n a facci\u00f3ns pol\u00edticas que puidesen vir a prexudicar o goberno. As\u00ed, rexeitouse o reco\u00f1ecemento de Mar\u00eda Amelia como unha princesa brasileira e prohibiuse a ela e s\u00faa nai de colocaren os p\u00e9s no pa\u00eds. Non obstante, coa maioridade de Pedro II, que manti\u00f1a boas relaci\u00f3ns con elas, a situaci\u00f3n mudou, e o 5 de xullo de 1841 nai e filla foron reco\u00f1ecidas como membros da familia imperial brasileira.\nPor infelicidade, logo de ennoivar co arquiduque Maximiliano da Austria no inicio de 1852, a princesa Mar\u00eda Amelia pasou a mostrar os s\u00edntomas da tuberculose. A doenza fixo que ela e s\u00faa nai mudasen para o Funchal, en Madeira, en busca de aires m\u00e1is salubres, chegando al\u00ed o 31 de agosto. Por\u00e9n, a princesa non resistiu e faleceu, aos vinte e dous anos de idade, o 4 de febreiro de 1853. A s\u00faa morte repercutiu profundamente sobre a nai, que visitou o t\u00famulo da filla todos os anos o d\u00eda 4 de febreiro at\u00e9 ela mesma falecer, financiou a construci\u00f3n dun hospital no Funchal chamado \"Princesa Dona Maria Am\u00e9lia\", a\u00ednda existente, e legou s\u00faas propiedades na Baviera ao arquiduque Maximiliano, \"a quen [ela] ficar\u00eda feliz en ter como xenro, se Deus conservase s\u00faa amada filla Maria Amelia\".\nTrala morte da s\u00faa filla, Amelia regresou a Lisboa, onde morreu o 26 de xaneiro de 1873, aos sesenta anos . De acordo co estabelecido no seu testamento, a s\u00faa irm\u00e1, a ra\u00ed\u00f1a de Suecia, foi s\u00faa principal herdeira, mais legou para o Brasil moitos documentos pertencentes a Pedro, hoxe preservados no Arquivo Hist\u00f3rico do Museo Imperial en Petr\u00f3polis. Os seus restos mortais reposan na cripta do Monumento \u00e1 Independencia do Brasil, en S\u00e3o Paulo, trasladados para o Brasil en 1982. At\u00e9 ent\u00f3n o corpo de Mar\u00eda Amelia repousou ao lado do corpo do irm\u00e1n de D. Pedro I, Miguel, no Pante\u00f3n dos Braganza en Lisboa.\nDescendentes.\nCon D. Pedro I do Brasil e IV de Portugal: \nDevanceiros.\nDevanceiros de Amelia de Leuchtenberg"}
{"id": "411931", "revid": "98629", "url": "https://gl.wikipedia.org/wiki?curid=411931", "title": "Spartacus", "text": "Spartacus \u00e9 un filme estadounidense de 1960 dirixido por Stanley Kubrick e baseado na novela hist\u00f3rica hom\u00f3nima de Howard Fast. Est\u00e1 protagonizado por Kirk Douglas, Laurence Olivier, John Gavin, Jean Simmons, Charles Laughton, Peter Ustinov, Herbert Lom, Woody Strode, e Tony Curtis. O gui\u00f3n, escrito por Dalton Trumbo, retrata a figura de Spartacus, e os feitos acontecidos durante a terceira revolta servil. Foi galardoada con 4 premios \u00d3scar.\nForma parte da AFI's 10 Top 10 na categor\u00eda de \"Pel\u00edculas \u00e9picas\". No 2017, o filme foi considerado \u00abcultural, hist\u00f3rico e est\u00e9ticamente significativo\u00bb pola Biblioteca do Congreso dos Estados Unidos e seleccionada para a s\u00faa preservaci\u00f3n no National Film Registry."}
{"id": "411932", "revid": "96723", "url": "https://gl.wikipedia.org/wiki?curid=411932", "title": "Regulamento xeral de protecci\u00f3n de datos", "text": "O Regulamento xeral de protecci\u00f3n de datos\u00a0(GDPR) (Control (UE) 2016/679) \u00e9 un regulamento europeo\u00a0mediante o que o\u00a0parlamento, o consello\u00a0e a\u00a0comisi\u00f3n\u00a0pretenden\u00a0fortalecer e unificar a protecci\u00f3n de datos para todos os pa\u00edses da Uni\u00f3n Europea e o Espazo Econ\u00f3mico Europeo, controlando tam\u00e9n a transferencia de datos de f\u00f3ra da Uni\u00f3n. Os seus principais obxectivos son devolverlles aos cidad\u00e1ns o control sobre a s\u00faa informaci\u00f3n persoal e unificar o marco regulador para as empresas multinacionais.\u00a0Establece un marco m\u00e1is estrito que outras normas, e \u00e9 a primeira norma sobre este asunto que lle afecta a todos os pa\u00edses da Uni\u00f3n Europea, e tanto os dereitos como as obrigas.\u00a0Ao entrar en vigor derrogou a Directiva de protecci\u00f3n de datos 95/46/CE de 1995..\nEntrou en vigor en abril de 2016, non obstante as empresas tiveron un prazo de dous anos, ata o 25 de maio de 2018, para se adaptaren \u00e1 nova lexislaci\u00f3n, e a diferenza das directivas, non require a incorporaci\u00f3n na lexislaci\u00f3n nacional, aplic\u00e1ndose directamente\nCaracter\u00edsticas.\nCando unha organizaci\u00f3n queira recolectar datos persoais de cidad\u00e1ns da Uni\u00f3n Europea vai precisar un permiso expl\u00edcito, podendo os cidad\u00e1ns revogar ese consentimento cando o desexaren. As empresas est\u00e1n obrigadas a identificar os datos que est\u00e1n a usar, como os tratan, para que finalidade e quen \u00e9 a persoa encargada. Os cidad\u00e1ns tam\u00e9n poden solicitar os seus datos a calquera organizaci\u00f3n que os rexistrara.\nEsta lexislaci\u00f3n af\u00e9ctalle a todas as organizaci\u00f3ns que tratan datos dos cidad\u00e1ns europeos, con independencia da s\u00faa localizaci\u00f3n xeogr\u00e1fica, ou do seu car\u00e1cter privado ou p\u00fablico. Establece a obrigatoriedade de comunicaci\u00f3n os fallos de seguridade \u00e1 axencia nacional encargada da protecci\u00f3n nun prazo de 72 horas polo responsable do tratamento de datos, denominado delegado de protecci\u00f3n de datos, e debe tam\u00e9n notificalo aos afectados de existir alg\u00fan risco para os seus dereitos.\nSanci\u00f3ns.\nA GDPR prev\u00e9 multas de ata 20 mill\u00f3ns de euros ou o 4% da facturaci\u00f3n anual"}
{"id": "411933", "revid": "1131", "url": "https://gl.wikipedia.org/wiki?curid=411933", "title": "Voo 624 de Air Canada", "text": "O voo 624 de Air Canada era un voo dom\u00e9stico regular de pasaxeiros entre o aeroporto de Toronto-Pearson e o aeroporto de Halifax. O d\u00eda 29 de marzo de 2015, durante unha forte nevarada cunhas pobres condici\u00f3ns de visibilidade, o Airbus A320-211 que operaba a ruta tomou terra antes de chegar \u00e1 pista quedando seriamente danado. O accidente deixou ao aeroporto sen enerx\u00eda el\u00e9ctrica e tivo que pechado durante un tempo. 26 persoas resultaron feridas.\nO 2 de abril de 2015 Air Canada enviou pagos de 5 000 d\u00f3lares canadenses a todos os pasaxeiros do voo. En relaci\u00f3n co incidente presentouse unha demanda colectiva.\nAvi\u00f3n.\nO aparello era un Airbus A320-211, con rexistro C-FTJP, equipado con dous motores CFM56-5A1. O seu n\u00famero de serie era o 233 e realizara o seu primeiro voo o 10 de xullo de 1991. Era propiedade de GECAS e estaba arrendado a Air Canada. Como resultado do accidente o aparello foi dado de baixa.\nAccidente.\nO voo 624 de Air Canada partiu do aeroporto de Toronto-Pearson cara o aeroporto de Halifax-Stanfield con 133 pasaxeiros e 5 tripulantes a bordo. O Airbus A320 que realizaba o voo impactou contra o chan 225 antes do limiar da pista 05, que non ti\u00f1a equipamento para aterraxes de precisi\u00f3n, chocando contra un conxunto de antenas ILS-LOC que fixo que o tren de aterraxe se separase do avi\u00f3n, e golpeando unha li\u00f1a el\u00e9ctrica que cortou a subministraci\u00f3n de enerx\u00eda ao aeroporto que quedou sen electricidade durante uns 90 minutos. Despois o avi\u00f3n subiu un barranco ata o nivel da pista, esvarou sobre a s\u00faa barriga e det\u00edvose a 570 metros do limiar.\nO avi\u00f3n quedou seriamente danado, perdendo todo o tren de aterraxe e o motor de babor. As \u00e1s e os estabilizadores tam\u00e9n resultaron danados. \u00c1mbolos dous pilotos, 23 pasaxeiros e un asistende de voo tiveron que ser levados ao hospital, a\u00ednda que ningunha das feridas foi potencialmente mortal, e todos os ingresados ag\u00e1s un foron dados de alta no mesmo d\u00eda. A meteorolox\u00eda no momento do accidente foi descrita como \"treboenta\".\nInvestigaci\u00f3n.\nO accidente foi investigado pola Xunta de Seguridae no Transporte (TSB). A TSB dixo que non houbera fallos mec\u00e1nicos ou de mantemento no avi\u00f3n. Tres investigadores da Oficina de Investigaci\u00f3n e An\u00e1lise para a Seguridade da Aviaci\u00f3n Civil francesa (BEA) e dous asesores t\u00e9cnicos de Airbus viaxaron ao Canad\u00e1 para participar na investigaci\u00f3n.\nO informe final foi publicado en maio de 2017, atopando os procedementos da tripulaci\u00f3n de Air Canada como a principal causa do accidente."}
{"id": "411938", "revid": "5312", "url": "https://gl.wikipedia.org/wiki?curid=411938", "title": "MV Le Joola", "text": "O MV Le Joola foi un transbordador propiedade do goberno senegal\u00e9s, que capotou e se afundiu fronte \u00e1 costa de Gambia o 26 de setembro de 2002, cun resultado de 1863 mortes e 64 superviventes. Est\u00e1 considerado o segundo maior desastre non militar na historia mar\u00edtima.\nO barco cubr\u00eda a ruta dende Ziguinchor, na rexi\u00f3n de Casamanza, ata a capital senegalesa, Dakar, cando se atopou cunha violenta tormenta, m\u00e1is lonxe da costa do que ti\u00f1a permitido. Os case 2.000 pasaxeiros que se estima que viaxaban a bordo (a metade sen billete) equivaler\u00eda a polo menos, tres veces a capacidade do barco; m\u00e1is deles durmindo na cuberta (e polo tanto, sobre o seu baricentro), o que engadiu m\u00e1is inestabilidade. As operaci\u00f3ns de rescate non arrancaron at\u00e9 varias horas despois.\nUnha investigaci\u00f3n do goberno apuntou principalmente a unha neglixencia e as acusaci\u00f3ns chegaron a sinalar ao presidente do Senegal e ao primeiro ministro.\nO barco.\nO barco foi chamado \"Le Joola\" polo pobo Jola do sur do Senegal. Foi constru\u00eddo en Alema\u00f1a e botado en 1990. Ti\u00f1a 79 metros de eslora e 12 metros de manga, era propulsado por dous motores e estaba equipado con algunhas das medidas de seguridade m\u00e1is modernas no momento do desastre. O \"Le Joola\" fac\u00eda d\u00faas viaxes \u00e1 semana e a mi\u00fado transportaba mulleres que vend\u00edan mangas e aceite de palma no mercado de Dakar. No momento da cat\u00e1strofe, o barco estivera f\u00f3ra de servizo case un ano, por mor de varias reparaci\u00f3ns que inclu\u00edron a substituci\u00f3n do motor de babor.\n\u00daltima viaxe.\nO 26 de setembro de 2002, o \"Le Joola\" sa\u00edu de Ziguinchor, na rexi\u00f3n de Casamanza, \u00e1 1:30 da tarde, nunha das s\u00faas frecuentes viaxes entre o sur do Senegal e a capital do pa\u00eds, Dakar. A pesar de que o barco foi dese\u00f1ado para levar un m\u00e1ximo de 580 pasaxeiros e tripulaci\u00f3n, crese que viaxaban a bordo 1863 pasaxeiros, inclu\u00edndo 185 persoas que subiron ao barco en Carabane, unha illa onde non hab\u00eda ningunha escala oficial para pasaxeiros. O n\u00famero exacto de pasaxeiros non se co\u00f1ece (algunhas organizaci\u00f3ns senegalesas cifr\u00e1ronos en m\u00e1is de 2.000), pero hab\u00eda 1034 viaxeiros con billete. O resto dos pasaxeiros, ou ben non ti\u00f1an necesidade de ter billete (nenos de menos de cinco anos), ou ben se lles permitiu viaxar gratis, como suced\u00eda a mi\u00fado.\nA \u00faltima chamada do persoal do transbordador foi transmitida ao centro de seguridade mar\u00edtima en Dakar \u00e1s 10 da noite e informou de boas condici\u00f3ns para viaxar. Arredor das 11 da noite, o barco atravesou unha tormenta fronte \u00e1s costas de Gambia. Como resultado do mar bravo e o vento, o transbordador inclinouse, lanzando pasaxeiros e carga ao mar. Informes detallados indican que isto sucedeu en menos de cinco minutos.\nMentres moitos dos pasaxeiros do barco \u00e9 probable que morreran durante, ou xusto despois, de capotar o barco, moitos outros probablemente sobreviviron e afogaron despois mentres esperaban o rescate. Os equipos de rescate do goberno non chegaron ao lugar do accidente ata a ma\u00f1\u00e1 seguinte, a pesar de que alg\u00fans pescadores locais xa rescataran superviventes do mar varias horas antes. S\u00f3 64 pasaxeiros sobreviviron, inclu\u00edda s\u00f3 unha muller (Mariama Diouf, que estaba embarazada) de m\u00e1is de 600 mulleres a bordo.\nAntes de que os equipos oficiais de rescate chegaran, foron os pescadores locais, con piraguas, os que fixeron os primeiros esforzos para sacar superviventes da auga. Foron capaces de rescatar algunha xente pero tam\u00e9n de recuperar varios corpos que flotaban darredor do \"Le Joola\". \u00c1s d\u00faas da ma\u00f1\u00e1, rescataron un rapaz de 15 anos. O rapaz confirmou que hab\u00eda a\u00ednda moita xente con vida atrapada dentro do barco e informouse de ru\u00eddo e berros que provi\u00f1an do interior.\nO \"Le Joola\" permaneceu inclinado pero a flote ata arredor das 3 da ma\u00f1\u00e1, momento no que finalmente se somerxeu baixo a superficie da auga, levando con el aos que non puideron sa\u00edr do barco.\nCausas.\nA perda colosal de vidas ocasionada pola traxedia provocou unha gran conmoci\u00f3n no Senegal, e inmediatamente se pediron explicaci\u00f3ns. O goberno do Senegal iniciou unha investigaci\u00f3n. Tam\u00e9n o fixeron os tribunais franceses, pois viaxaban varios cidad\u00e1ns daquel pa\u00eds no barco. Segundo moitas fontes, o accidente foi causado por varios factores, inclu\u00edndo unha posible neglixencia. Mentres o mar bravo e o vento foron directamente respons\u00e1beis da envorcadura, o transbordador foi constru\u00eddo s\u00f3 para navegar en mar territorial, mais navegaba m\u00e1is al\u00f3 deste l\u00edmite litoral cando naufragou. A sobrecarga \u00e9 un dos factores m\u00e1is comunmente mencionados do desastre, tanto como causa da envorcadura como do alto n\u00famero de mortes. Debido \u00e1 calor e \u00e1s condici\u00f3ns claustrof\u00f3bicas baixo a cuberta, moitos pasaxeiros durm\u00edan normalmente na parte superior, facendo o barco m\u00e1is inest\u00e1bel. O barco ti\u00f1a s\u00f3 12 anos e foi constru\u00eddo para estar en servizo polo menos 30 anos, mais padeceu varios problemas t\u00e9cnicos nos anos anteriores ao naufraxio. Estes problemas son agora atribu\u00eddos ao deficiente mantemento por parte dos seus donos e non a fallos de dese\u00f1o.\nMortes.\nPolo menos 1863 persoas morreron, a pesar de que o n\u00famero exacto nunca se saber\u00e1 debido ao gran n\u00famero de pasaxeiros sen billete. Entre os mortos houbo 1201 homes (61.5%) e 682 mulleres (34.9%). O x\u00e9nero de 70 v\u00edtimas non puido ser determinado. Entre os mortos incl\u00faense pasaxeiros de polo menos 11 pa\u00edses: Camer\u00fan, Guinea, Ghana, Nixeria, Francia, Espa\u00f1a, Noruega, B\u00e9lxica, L\u00edbano, Su\u00edza e os Pa\u00edses Baixos.\nO 28 de setembro de 2002, o activista medioambiental Ha\u00efdar El Ali e o seu equipo de mergullo exploraron a zona do desastre. Non viron ning\u00fan supervivente, mais si moitos corpos de homes, mulleres e nenos dentro do barco. 300 cad\u00e1veres atrapados foron liberados. Outros 100 que estaban darredor do barco foron tam\u00e9n recuperados. 551 corpos foron recuperados en total. Deles, 93 foron identific\u00e1beis e devoltos \u00e1s s\u00faas familias. Os corpos restantes foron soterrados en cemiterios especialmente constru\u00eddos en Kabadiou, Kantene, Mbao e na costa de Gambia. Celebr\u00e1ronse funerais nacionais o 11 de outubro de 2011, en Dakar.\nReparaci\u00f3n e homenaxes.\nO goberno senegal\u00e9s ofreceu inicialmente \u00e1s familias 22.000$ por v\u00edtima e despediu a varios oficiais, mais ningu\u00e9n nunca foi xulgado e o informe oficial foi pechado un ano ap\u00f3s o desastre. Oficiais, inclu\u00eddos altos mandos das Forzas Armadas do Senegal, que foron trasladados a outros lugares, foron acusados de neglixencia por non responder axi\u00f1a ao desastre, pero poucos apuntaron aos responsables da sobrecarga e do mal mantemento do buque. O que era naquel momento primeiro ministro, Mame Madior Boye, foi destitu\u00eddo polo presidente Abdoulaye Wade despois do desastre con parte do seu gabinete, pola mala xesti\u00f3n do rescate. Nas elecci\u00f3ns de 2007 o ex-primeiro ministro e rival de Wade, Moustapha Niasse, acusouno de encubrir as responsabilidades dos destitu\u00eddos no desastre. As familias das v\u00edtimas, moitas das cales non puideron pedir indemnizaci\u00f3ns, continuaron sendo moi cr\u00edticas co goberno pola s\u00faa xesti\u00f3n do rescate, cos operadores do barco que provocaron o desastre e co proceso de reparaci\u00f3n.\nAs familias de v\u00edtimas francesas rexeitaron as indemnizaci\u00f3ns de 2003, e denunciaron \u00e1s autoridades senegalesas nos tribunais franceses. O 12 de setembro de 2008, un xu\u00edz franc\u00e9s presentou cargos contra nove oficiais senegaleses, inclu\u00eddo o ex-primeiro ministro, Boye. A reacci\u00f3n popular e dos oficiais senegaleses contra estes cargos por parte do antigo poder colonial foi hostil, co goberno senegal\u00e9s ameazando con presentar eles cargos contra o xu\u00edz franc\u00e9s, Jean-Wilfrid No\u00ebl.\nO 26 de setembro de 2011 foi a estrea dun documental do xornalista senegal\u00e9s Papa Moctar Selane, realizado con motivo do noveno aniversario da traxedia. Recolle as historias dalg\u00fans dos superviventes e cuestiona o lento rescate.\nO futbolista senegal\u00e9s Aliou Cisse perdeu 12 membros da s\u00faa familia nesta traxedia, e o seu club, o Birmingham City, en Inglaterra, exhibiu unha gran bandeira senegalesa para lembrar \u00e1 familia do seu centrocampista, e a todas as outras persoas que perderon as s\u00faas vidas.\nStatus do desastre.\nO afundimento do \"Le Joola\" est\u00e1 considerado o segundo desastre non militar m\u00e1is grave da historia mar\u00edtima, por n\u00famero de mortes. O primeiro posto oc\u00fapao o MV Do\u00f1a Paz, afundido en 1987 cun n\u00famero estimado de 4000 v\u00edtimas mortais. O RMS Titanic, afundido en 1912 con 1517 v\u00edtimas mortais, est\u00e1 en terceiro lugar."}
{"id": "411939", "revid": "5863", "url": "https://gl.wikipedia.org/wiki?curid=411939", "title": "Tremissis", "text": "O tremissis ou tremis (do grego: \"\u03c4\u03c1\u03b9\u03bc\u03af\u03c3\u03b9\u03bf\u03bd, trimision\"), tam\u00e9n denominado triente (do lat\u00edn: \"triens, -entis\"), foi unha pequena moeda de ouro de diversos pobos da Antig\u00fcidade Tard\u00eda, cun valor equivalente \u00e1 terceira parte dun s\u00f3lido do Imperio Romano e de Bizancio.\nHistoria.\nNos imperios Romano e Bizantino.\nO tremissis foi introducido como moeda romana na d\u00e9cada de 380 polo emperador Teodosio I, cunha equivalencia de 8 siliquas, o que equivale a uns 1,52 gramos.\nEste tremissis romano continuou a ser emitido con regularidade en Bizancio en grandes cantidades, e converteuse na moeda de ouro m\u00e1is accesible para a poboaci\u00f3n. No entanto, despois do reinado de Le\u00f3n III (717-741) a s\u00faa produci\u00f3n caeu ata se limitar a pequenas tiradas de uso cerimonial. Finalmente, a s\u00faa cu\u00f1axe suspendeuse en Constantinopla no per\u00edodo de Miguel I (811-813) e en Siracusa durante o imperio de Basilio I (867-886). A\u00ednda que cunha denominaci\u00f3n diferenciada, o aspron (de electro con s\u00f3 un 25 % de ouro), introducido xa no s\u00e9culo XII, ti\u00f1a un valor equivalente ao do antigo tremissis, xa que supu\u00f1a a terceira parte do hyperpyron.\nUso por outros pobos.\nAdemais dos pobos romano e bizantino, outros como os anglosax\u00f3ns, os burgundios, os francos, os merovinxios, os frisios, os longobardos, os ostrogodos, os suevos e os visigodos cu\u00f1aron tam\u00e9n tremissis entre os s\u00e9culos V e VIII.\nCu\u00f1axe de tremissis visigodos en Galicia.\nDurante o per\u00edodo da monarqu\u00eda de Leovixildo, os visigodos comezaron a cu\u00f1ar na Gallaecia e no resto das provincias do reino os seus propios tremissis, cunha arte basta, cos bustos dos seus propios reis e con lendas alusivas a eles escritas nun lat\u00edn xa moi pouco fiel ao padr\u00f3n cl\u00e1sico.\nOs bustos.\nOs bustos destas pezas te\u00f1en uns dese\u00f1os con escasa pretensi\u00f3n de exactitude e son de car\u00e1cter m\u00e1is fantasioso que realista, con trazados moi xeom\u00e9tricos, e aparecen no centro dos seus anversos e dos seus reversos ata que Chindasvinto fixo suprimir o busto do reverso para o substitu\u00edr por un monograma que, con escasas variaci\u00f3ns e alternando coa primitiva forma dos bustos nas d\u00faas faces, se manter\u00e1 posteriormente durante os sucesivos reinados.\nAs lendas.\nCanto \u00e1s lendas, comunmente segu\u00edan unha estrutura moi semellante: nos anversos o nome do monarca e a palabra REX \u2013na s\u00faa forma plena ou con diversas formas apocopadas (RE, R, RX)\u2013, e nos reversos o top\u00f3nimo do obradoiro monetario de cu\u00f1axe, xunto cos ep\u00edtetos PIVS e IVSTVS referidos aos monarcas. Recaredo introduciu ademais o ep\u00edteto VICTOR, o que deixa constancia dos seus triunfos militares.\nOs obradoiros monetarios.\nHoxe co\u00f1\u00e9cese arredor dunha decena de cecas ou obradoiros monetarios visigodos que funcionaran na Gallaecia, a\u00ednda que existen outros moitos de localizaci\u00f3n incerta. Este notable n\u00famero de obradoiros non est\u00e1, no entanto, en consonancia coa cantidade de moedas emitidas por eles. Pola contra, a produci\u00f3n das cecas visigodas foi moi escasa e en determinados casos a s\u00faa actividade limitouse a per\u00edodos moi breves, polo que os exemplares hoxe conservados son moi escasos. Esta escaseza pode explicarse presumiblemente pola utilizaci\u00f3n do ouro extra\u00eddo de numerosos dep\u00f3sitos esparexidos por todo o pa\u00eds, a\u00ednda que dunha produci\u00f3n moi cativa, polo que, logo de esgotados, ser\u00edan abandonados e os labores de amoedaci\u00f3n dos talleres situados nesas \u00e1reas quedar\u00edan definitivamente abandonados."}
{"id": "411941", "revid": "1131", "url": "https://gl.wikipedia.org/wiki?curid=411941", "title": "Facultade de Medicina de Santiago de Compostela", "text": "A Facultade de Medicina de Santiago de Compostela na r\u00faa de San Francisco \u00e9 a Facultade onde se imparte a docencia da Medicina na Universidade de Santiago de Compostela desde que se inaugurou o ano 1928 este edificio, constru\u00eddo a car\u00f3n do Hospital Real (co que de comunicaba a trav\u00e9s dunha galer\u00eda cuberta), de xeito que ambos os edificios ocupaban todo un lado de dita r\u00faa, desde a praza do Obradoiro at\u00e9 o covento de San Francisco, at\u00e9 que se acabe de constru\u00edr o novo edificio da Facultade de Medicina e Odontolox\u00eda.\nHistoria.\nA docencia da Medicina en Santiago rem\u00f3ntase ao ano de 1648, cando o Colexio de Fonseca era o centro de toda a vida universitaria compostel\u00e1.\nDurante moitos anos os estudos de Medicina realiz\u00e1ronse en Fonseca. Desde 1857, en que se creou a Facultade de Farmacia, ambas as facultades compartiron edificio. O edificio proxect\u00e1rono en 1910 polos arquitectos Fernando Arb\u00f3s Tremanti e Isidro de Benito. Nos anos 20 do [[s\u00e9culo XX]], coa influencia de [[Montero R\u00edos]], comezou a construci\u00f3n do novo edificio de Medicina na r\u00faa de San Francisco, sendo terminado en 1928. \nUn feito hist\u00f3rico not\u00e1bel produciuse durante as [[Mobilizaci\u00f3ns estudant\u00eds de 1968 na Universidade de Santiago de Compostela|mobilizaci\u00f3ns estudant\u00eds de 1968]]. Nunha multitudinaria asemblea da Universidade celebrada na Facultade de Medicina o [[28 de marzo]], interveu a polic\u00eda de maneira violenta, causou numerosos feridos e realizando varias detenci\u00f3ns. Esta intervenci\u00f3n policial causou a indignaci\u00f3n do estudantado, que despediu a pedradas na [[estaci\u00f3n de ferrocarril]] ao director xeral de Universidades, Hern\u00e1ndez D\u00edaz, desprazado a Santiago para tentar resolver o conflito.\nActo de despedida.\nO [[18 de setembro]] de [[2017]] celebrouse no sal\u00f3n de actos da Facultade de Medicina, coa presenza de [[autoridade]]s, [[doutoramento|doutores]] e [[catedr\u00e1tico de universidade|catedr\u00e1ticos]] que desenvolveron a s\u00faa actividade acad\u00e9mica no hist\u00f3rico edificio, unha reuni\u00f3n de despedida que deu p\u00e9 \u00e1 gravaci\u00f3n dun documental de 45 minutos producido por [[Edici\u00f3ns Bolanda]] e que se emitir\u00eda posteriormente na [[TVG]]. Este documental, titulado \"[[O templo de Galeno]]\" repasa non s\u00f3 o s\u00e9culo de vida da Facultade de Medicina nese edificio, sen\u00f3n que fai tam\u00e9n un percorrido pola historia da docencia m\u00e9dica en Santiago desde os seus inicios no ano 1648.\nO decano da Facultade, [[Juan Gestal]], foi o encargado de presentar o documental. Tam\u00e9n interviron, entre outros, o presidente da [[Real Academia de Medicina e Cirurx\u00eda de Galicia]], [[Jos\u00e9 Carro Otero]], o catedr\u00e1tico de [[Anatom\u00eda]] [[Javier Jorge]] e os doutores [[Joaqu\u00edn Potel Lesquereux]] e [[Manuel S\u00e1nchez Salorio]], que recordaron distintos episodios do devir dos estudos de Medicina en Santiago, con momentos clave, como cando se pechou o Hospital Real e se inauguraron os hospitais de Galeras e, m\u00e1is tarde, o de Conxo e o Cl\u00ednico. Nese traballado cami\u00f1o tiveron moito que ver, como recordou Gestal, iniciativas como a posta en marcha da [[Escola M\u00e9dica Compostel\u00e1]], co\u00f1ecida como Fonte Limpa, ou xa, recentemente, a posta en marcha do Instituto de Investigaci\u00f3n Sanitaria do CIMUS e do Instituto de Medicina Legal, nos que destaca o doutros [[\u00c1ngel Carracedo]].\nA pr\u00f3xima Facultade de Medicina e Odontolox\u00eda.\n[[Ficheiro:Clinico de Santiago.jpg|miniatura|Hospital Cl\u00ednico de Santiago.]]\nA construci\u00f3n da nova Facultade de Medicina comezar\u00e1 en [[2018]], segundo anunciou o presidente da [[Xunta de Galicia]], [[Alberto N\u00fa\u00f1ez Feij\u00f3o]], despois de que Consello de Goberno deu luz verde ao protocolo de cooperaci\u00f3n entre a Xunta e a Universidade de Santiago de Compostela para desenvolver estas instalaci\u00f3ns no Campus Vida compostel\u00e1n. A Xunta e a Universidade de Santiago contan xa, polo tanto cun protocolo de cooperaci\u00f3n para constru\u00edr a nova [[Facultade de Medicina e Odontolox\u00eda de Santiago de Compostela|Facultade de Medicina e Odontolox\u00eda]] que, nunha segunda fase albergar\u00e1 tam\u00e9n a titulaci\u00f3n de [[Enfermar\u00eda]]. A\u00ednda que o protocolo debe ser aprobado polos \u00f3rganos de goberno da Universidade, desde a instituci\u00f3n acad\u00e9mica vese con bos ollos un documento que incl\u00fae a cesi\u00f3n gratu\u00edta dunha parte importante do actual edificio onde se imparte Medicina, na r\u00faa de San Francisco, \u00e1 Administraci\u00f3n auton\u00f3mica. A nova Facultade situarase no aparcadoiro anexo do novo [[Hospital Cl\u00ednico Universitario de Santiago de Compostela]], e ademais abordarse unha ampliaci\u00f3n destas dependencias hospitalarias para acoller o traslado dos servizos asistenciais que se prestan no [[Hospital Gil Casares]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Facultades en Santiago de Compostela]]\n[[Categor\u00eda:Medicina]]"}
{"id": "411942", "revid": "98629", "url": "https://gl.wikipedia.org/wiki?curid=411942", "title": "Voo 11 de Continental Airlines", "text": "O voo 11 de Continental Airlines foi un accidente dun Boeing 707 que estoupou nas proximidades de Centerville, Iowa, mentres se atopaba en ruta dende o aeroporto O'Hare de Chicago ata Kansas City o d\u00eda 22 de maio de 1962. O avi\u00f3n esnafrouse nun campo de trebos preto de Unionville, no condado de Putnam, en Missouri, matando os 45 tripulantes e pasaxeiros a bordo. A investigaci\u00f3n determinou que a causa do accidente foi un atentado suicida cometido como unha fraude de seguros. O mesmo aparello fora secuestrado no ano anterior operando o voo 54 cara a Cuba.\nAvi\u00f3n.\nO aparello, como o voo 54 de Continental Airlines, fora secuestrado o 3 de agosto de 1961 nos \u00c1nxeles por dous homes, Leon e Cody Bearden, que demandaron voar a Cuba. O secuestro foi frustrado cando a polic\u00eda disparou aos pneum\u00e1ticos do avi\u00f3n.\nAccidente.\nThomas G. Doty chegou \u00e1 porta de embarque despois de que as portas pechasen. A\u00ednda que a pol\u00edtica da aeroli\u00f1a era que unha vez as portas estivesen pechadas non se reabrir\u00edan, a Doty permit\u00eduselle embarcar.\nO voo 11 sa\u00edu de O'Hare \u00e1s 8:35 p.m. e realizouse sen problemas ata xusto antes do r\u00edo Mississippi, cando se desviou do seu plan de voo cara ao norte para evitar unha li\u00f1a de tormentas. Nas proximidades de Centerville, Iowa, a imaxe de radar do avi\u00f3n desapareceu do alcance do Servizo de Seguimento de Voo de Waverly, Iowa. Ao redor das 9:17 p.m. houbo un estoupido no ba\u00f1o dereito da parte de atr\u00e1s do avi\u00f3n facendo que a cola se separase da fuselaxe. A tripulaci\u00f3n iniciou os procedementos para un descenso de emerxencia coas m\u00e1scaras de fume debido \u00e1 densa neboa que se formou na cabina xusto despois da descompresi\u00f3n. Na separaci\u00f3n da cola o resto da estrutura do avi\u00f3n inclinouse cara a abaixo de forma violenta, causando que os motores se desprendesen, tras o cal o aparello comezou a xirar de forma descontrolada. A fuselaxe do Boeing 707, sen a cola e con parte da \u00e1 esquerda e a meirande parte da \u00e1 dereita intactas, esnafrouse contra o chan e caeu por unha pendente de 10 graos nun campo de alfalfa.\nTestemu\u00f1as tanto en Cincinnati, Iowa como en Unionville informaron que escoitaron ru\u00eddos fortes e estra\u00f1os ao redor das 9:20 p.m., e dous deles viron un gran lampo ou b\u00f3la de lume no ceo. Un bombardeiro B-47 Stratojet que voaba dende a Base A\u00e9rea de Forbes en Topeka, Kansas, atop\u00e1base a unha altura de 26\u00a0500 nas proximidades de Kirksville, Missouri. O comandante do aparello viu un lampo brillante no ceo diante e enriba da posici\u00f3n do seu avi\u00f3n. Despois de consultar os seus rexistros de navegaci\u00f3n estimouse que o lampo ocorreu \u00e1s 9:22 p.m. preto do lugar onde o radar perdou o ratro do voo 11. A meirande parte da fuselaxe atopouse preto de Unionville, pero os motores e partes da secci\u00f3n de cola e da \u00e1 esquerda apareceron ata a seis millas de distancia do resto do avi\u00f3n.\nDas 45 persoas a bordo 44 estaban mortas cando chegaron os servizos de emerxencia. Un pasaxeiro de 27 anos, Takehiko Nakano de Evanston, Illinois, estaba vivo cando os rescatadores o atoparon, pero morreu unha hora despois no hospital debido \u00e1s lesi\u00f3ns internas que ti\u00f1a.\nInvestigaci\u00f3n.\nAxentes do FBI descubriron que Doty, un home casado cunha filla de cinco anos, mercara un seguro de vida da compa\u00f1\u00eda Mutual of Omaha por valor de 150\u00a0000 d\u00f3lares, o m\u00e1ximo dispo\u00f1ible; a s\u00faa morte deixar\u00eda outros 150\u00a0000 d\u00f3lares doutros seguros (alg\u00fans mercados no aeroporto) e outros beneficios. Doty fora arrestado pouco antes por roubo a man armada, e ti\u00f1a que enfrontarse en pouco tempo a unha audiencia preliminar sobre o asunto. Os investigadores determinaron que Doty mercara seis cartuchos de dinamita por 29 centavos cada un pouco antes do accidente, e foron capaces de deducir que se colocara unha bomba na papeleira do ba\u00f1o dereito da parte traseira do avi\u00f3n. Doty entrou no ba\u00f1o co seu malet\u00edn e inmolouse, matando todas as persoas a bordo do avi\u00f3n. O motivo era que a s\u00faa dona e a s\u00faa filla puidesen cobrar os 300\u00a0000 d\u00f3lares dos seguros de vida. A s\u00faa vi\u00fava intentou cobrar os cartos, pero, cando a morte de Doty foi declarada un suicidio, a p\u00f3liza foi anulada e a muller s\u00f3 cobrou un reembolso de tres d\u00f3lares."}
{"id": "411945", "revid": "65337", "url": "https://gl.wikipedia.org/wiki?curid=411945", "title": "Tremis", "text": ""}
{"id": "411946", "revid": "65337", "url": "https://gl.wikipedia.org/wiki?curid=411946", "title": "Triente", "text": "Triente pode facer referencia a:"}
{"id": "411947", "revid": "98629", "url": "https://gl.wikipedia.org/wiki?curid=411947", "title": "Analox\u00eda do reloxeiro", "text": "A analox\u00eda do reloxeiro ou argumento do reloxeiro \u00e9 un argumento teleol\u00f3xico que afirma, por medio dunha analox\u00eda, que a existencia dun dese\u00f1o implica a existencia dun dese\u00f1ador. A analox\u00eda establ\u00e9cese entre un reloxo (ou outro aparato complexo) e os sistemas naturais, como o corpo dos seres vivos ou o universo enteiro. Esta analox\u00eda exerceu un importante papel en teolox\u00eda natural e o \"argumento a partir do dese\u00f1o\", onde foi utilizado para apoiar argumentos en favor da existencia de Deus e do dese\u00f1o intelixente do universo, tanto no cristianismo coma no de\u00edsmo.\nIsaac Newton, entre outros l\u00edderes da revoluci\u00f3n cient\u00edfica, inclu\u00edndo Ren\u00e9 Descartes, sosti\u00f1a \"que as leis f\u00edsicas que el descubriu revelaban que a perfecci\u00f3n mec\u00e1nica do funcionamento do universo era similar a un reloxo, polo que o reloxeiro \u00e9 Deus.\"\nA publicaci\u00f3n en 1859 da teor\u00eda de Charles Darwin da selecci\u00f3n natural propuxo unha explicaci\u00f3n da complexidade e a adaptaci\u00f3n, o cal reflicte o consenso cient\u00edfico sobre as orixes da diversidade biol\u00f3xica. Para alg\u00fans, isto proporciona un contraargumento \u00e1 analox\u00eda do reloxeiro: por exemplo, o bi\u00f3logo evolutivo Richard Dawkins fixo referencia \u00e1 analox\u00eda no seu libro de 1986 \"The Blind Watchmaker\" (O reloxeiro cego) dando a s\u00faa explicaci\u00f3n da evoluci\u00f3n. Outros, por\u00e9n, consideran que a analox\u00eda do reloxeiro \u00e9 compatible coa creaci\u00f3n evolutiva, e opinan que os dous conceptos non son mutuamente exclu\u00edntes. No s\u00e9culo XIX, os de\u00edstas, que defend\u00edan a analox\u00eda do reloxeiro, manti\u00f1an que a teor\u00eda de Darwin concordaba co \"principio do uniformismo, a idea de que todos os procesos no mundo ocorren agora igual que ocorreron no pasado\" e que a evoluci\u00f3n de\u00edsta \"proporcionou unha armaz\u00f3n explicativa para entender a variaci\u00f3n das especies nun universo mec\u00e1nico.\"\nNo caso dos Estados Unidos, a partir da d\u00e9cada de 1960, os creacionistas revitalizaron versi\u00f3ns do argumento para discutir as\u00ed os conceptos de evoluci\u00f3n e selecci\u00f3n natural, e hobo un renovado interese no argumento do reloxeiro. A afirmaci\u00f3n m\u00e1is famosa deste argumento teleol\u00f3xico que usa a analox\u00eda do reloxeiro f\u00edxoa William Paley no seu libro de 1802 \"Natural Theology or Evidences of the Existence and Attributes of the Deity\" (Teolox\u00eda natural ou probas da existencia e atributos da deidade).\nHistoria.\nRevoluci\u00f3n cient\u00edfica.\nA revoluci\u00f3n cient\u00edfica \"alimentou unha crecente conciencia\" de que \"hab\u00eda leis universais da natureza en funcionamento que ordenaban o movemento do mundo e as s\u00faas partes.\" James K. A. Smith e Amos Yong escribiron que en \"astronom\u00eda, a revoluci\u00f3n copernicana referido ao heliocentrismo do sistema solar, as tres leis de Johannes Kepler (1571\u20131630) do movemento planetario, e a lei de Isaac Newton (1642\u20131727) da gravitaci\u00f3n universal (leis da gravitaci\u00f3n e do movemento, e noci\u00f3ns do espazo absoluto e o tempo) todos combinados para establecer as regularidades dos corpos terr\u00e1queos e celestes.\" Con este pano de fondo, os \"de\u00edstas suxeriron que a analox\u00eda do reloxeiro: igual que os reloxos son postos en movemento polos reloxeiros, despois do cal operan de acordo cos seus mecanismos preestablecidos, as\u00ed que o mundo empezou con Deus como creador, despois do cal este e todas as s\u00faas partes operan de acordo coas s\u00faas leis naturais preestablecidas. Con estas leis en perfecto funcionamento, os eventos foron desenvolv\u00e9ndose de acordo co plan prescribido.\" Para Isaac Newton, \"o movemento regular dos planetas fai que sexa razoable crer na continuada existencia de Deus.\" Newton tam\u00e9n sosti\u00f1a a idea de que \"como un reloxeiro, Deus estaba forzado a intervir no universo e axustar o mecanismo de cando en vez para asegurarse que contin\u00faa operando en bo funcionamento.\" Como Newton, Ren\u00e9 Descartes consideraba \"o cosmos como unha gran m\u00e1quina do tempo que funcionaba segundo leis fixadas, un reloxo creado e dado corda polo gran reloxeiro.\"\nWilliam Paley.\nOs reloxos foron utilizados como exemplos de tecnolox\u00eda complicada en discusi\u00f3ns filos\u00f3ficas. Por exemplo, Cicer\u00f3n, Voltaire e Ren\u00e9 Descartes utilizaron reloxos en argumentos sobre o prop\u00f3sito. A analox\u00eda do reloxeiro, como se describiu aqu\u00ed, foi utilizada por Bernard le Bovier de Fontenelle en 1686, pero f\u00edxose famosa coa formulaci\u00f3n de William Paley.\nPaley utilizou a analox\u00eda do reloxeiro no seu libro \"Natural Theology, or Evidences of the Existence and Attributes of the Deity collected from the Appearances of Nature\", publicado en 1802. Nel, Paley escribiu que se se encontra un reloxo de peto nun p\u00e1ramo, \u00e9 moi razoable asumir que algu\u00e9n o deixou al\u00ed e que foi feito por un reloxeiro, non por forzas naturais:\nPaley seguiu argumentando que as complexas estruturas das cousas vivas e as salientables adaptaci\u00f3ns de plantas e animais necesitaban da existencia dun dese\u00f1ador. Cr\u00eda que o mundo natural era a creaci\u00f3n de Deus e mostraba a natureza dun creador. Segundo Paley, Deus dese\u00f1ou coidadosamente \"incluso aos m\u00e1is humildes e insignificantes organismos\" e todas as s\u00faas diminutas caracter\u00edsticas (como as \u00e1s e as antenas das cadelas de frade). El cr\u00eda, por tanto, que Deus debe coidar incluso m\u00e1is pola humanidade.\nPaley reco\u00f1eceu que hai grandes sufrimentos na natureza e que a natureza parece ser insensible \u00e1 dor. A s\u00faa maneira de reconciliar iso coa s\u00faa crenza nun Deus benevolente era asumir que na vida hai m\u00e1is pracer que dor.\nJoseph Butler.\nWilliam Paley explicou nas s\u00faas clases as obras de Joseph Butler e parece que constru\u00edu sobre os argumentos de dese\u00f1o de Butler de 1736 a inferencia de existir un dese\u00f1ador a partir das probas de dese\u00f1o. Butler sinalou: \n\"Como as m\u00faltiples aparencias de dese\u00f1o e de causas finais na constituci\u00f3n do mundo proban que este \u00e9 o traballo dunha mente intelixente\u00a0... As aparencias de \"dese\u00f1o\" e de \"causas finais\" na constituci\u00f3n da natureza que realmente proban que este axente actuante \u00e9 un \"dese\u00f1ador intelixente\"...\u00a0dez mil exemplos de dese\u00f1o, non poden se non que probar [a existencia de] un dese\u00f1ador.\".\nJean-Jacques Rousseau.\nRousseau tam\u00e9n mencionou a hip\u00f3tese do reloxeiro. Escribiu o seguinte no seu libro de 1762 o Emilio: Eu son como un home que ve o funcionamento dun reloxo por primeira vez; nunca cansa de admirar o mecanismo, a\u00ednda que el non co\u00f1eza o uso do instrumento e nunca tivese visto a s\u00faa esfera. Non sei para o que \u00e9, di el, pero eu vexo que cada parte del est\u00e1 adecuada ao resto, admiro o traballador nos detalles do seu traballo, e estou bastante seguro de que todas estas rodas s\u00f3 funcionan en conxunto desta maneira para alg\u00fan fin com\u00fan que non podo percibir. Comparemos os fins especiais, os medios, as relaci\u00f3ns ordenadas de cada tipo, despois escoitemos a voz interior do sentimento; qu\u00e9 mente sa pode rexeitar esta evidencia? A menos que os ollos estean cegados polo prexu\u00edzo, poden deixar de ver que a orde visible do universo proclama unha intelixencia suprema? Que sofismas deben xuntarse antes de que deixemos de entender a harmon\u00eda da existencia e a marabillosa cooperaci\u00f3n de cada parte para o mantemento do resto? \nCr\u00edticas.\nDavid Hume.\nDavid Hume (1711-1776) ofreceu varios das m\u00e1is memorables cr\u00edticas filos\u00f3ficas \u00e1 analox\u00eda do reloxo formulada primeiramente por diversos autores e posteriormente por Paley, antes de que se desenvolvese a teor\u00eda de Darwin da evoluci\u00f3n. As s\u00faas cr\u00edticas poden dividirse en tres grandes aspectos:\nA s\u00faa primeira obxecci\u00f3n \u00e9 que non temos a experiencia da construci\u00f3n do mundo. Hume salientou o feito de que cando dicimos que co\u00f1ecemos a causa de algo, estamos derivando induci\u00f3ns a partir de experiencias previas de obxectos similares creados ou que temos visto n\u00f3s mesmos como o propio obxecto \u00e9 creado. Por exemplo, co reloxo, sabemos que tivo que ser creado por un reloxeiro porque podemos observar como o fabrican e comparalo coa fabricaci\u00f3n doutros reloxos ou obxectos similares para deducir que son causas similares na s\u00faa creaci\u00f3n. Por\u00e9n, argumenta que non temos experiencia da creaci\u00f3n do universo ou de calquera outra creaci\u00f3n de universos para compararmos o noso propio universo e nunca a teremos; por tanto, ser\u00eda il\u00f3xico inferir que o noso universo foi creado por un dese\u00f1ador intelixente da mesma maneira que o \u00e9 un reloxo.\nA segunda cr\u00edtica que ofrece Hume \u00e9 sobre a propia forma do argumento como unha analox\u00eda. Un argumento anal\u00f3xico afirma que como o obxecto X (un reloxo) \u00e9 como o obxecto Y (o universo) nun aspecto, ambos os dous son, por tanto, probablemente similares noutro aspecto oculto (a s\u00faa causa, ao seren creados por un dese\u00f1ador intelixente). Sinala que para que un argumento desde a analox\u00eda sexa exitoso, as d\u00faas cousas que deben ser comparadas te\u00f1en que ter un n\u00famero adecuado de semellanzas que son relevantes con respecto ao que son analoxizadas. Por exemplo, un gato e un le\u00f3n poden ser moi similares en moitos aspectos, mais s\u00f3 porque o le\u00f3n emite \"ruxidos\", non ser\u00eda correcto inferir que un gato tam\u00e9n \"roxe\": as semellanzas entre os dous obxectos non son similares dabondo e o grao de relevancia dos sons que fan non \u00e9 o bastante relevante. Hume despois argumenta que o universo e un reloxo tampouco te\u00f1en suficiente relevancia ou estreitas semellanzas para inferir que ambos foron creados da mesma maneira. Por exemplo, o universo est\u00e1 feito de material natural org\u00e1nico, pero o reloxo est\u00e1 feito de materiais mec\u00e1nicos artificiais met\u00e1licos. El afirma que no mesmo sentido, poder\u00eda argu\u00edrse que o universo \u00e9 m\u00e1is an\u00e1logo a algo m\u00e1is org\u00e1nico como un vexetal (no cal podemos observar por n\u00f3s mesmos que non necesita un 'dese\u00f1ador' ou un 'reloxeiro' para ser creado). A\u00ednda que admite que a analox\u00eda dun universo e un vexetal parece rid\u00edcula, di que \u00e9 igual de rid\u00edculo establecer a analox\u00eda entre o universo e un reloxo.\nA terceira cr\u00edtica que formula Hume \u00e9 que mesmo se o argumento proporciona realmente a proba da existencia dun dese\u00f1ador; a\u00ednda non proporciona probas do tradicional Deus 'omnipotente' e 'benevolente' do te\u00edsmo cristi\u00e1n tradicional. Unha das principais asunci\u00f3ns do argumento de Paley \u00e9 que 'similares efectos te\u00f1en similares causas'; ou que as m\u00e1quinas (como o reloxo) e o universo te\u00f1en caracter\u00edsticas similares de dese\u00f1o e as\u00ed ambos os dous te\u00f1en tam\u00e9n a mesma causa da s\u00faa existencia: ambos deben ter un dese\u00f1ador intelixente. Por\u00e9n, Hume sinala que o que Paley non comprende \u00e9 en que medida se estenden as 'causas similares': en que grao \u00e9 similar a creaci\u00f3n dun universo \u00e1 creaci\u00f3n dun reloxo. En vez disto, Paley chega directo \u00e1 conclusi\u00f3n de que o seu dese\u00f1ador do universo \u00e9 o 'Deus' do cristianismo tradicional no que el cre. Por\u00e9n, Hume colle a idea das 'causas similares' e indica alg\u00fans absurdos potenciais do lonxe ao que se pode levar a extensi\u00f3n da 'semellanza' destas causas se o argumento fose tomado m\u00e1is al\u00e1 para explicar isto. Un exemplo que el utiliza \u00e9 como unha m\u00e1quina ou un reloxo \u00e9 xeralmente dese\u00f1ado por un equipo de persoas en lugar de por unha soa persoa. Seguramente, se estamos facendo a analox\u00eda entre os dous deste xeito, sinalar\u00eda que haber\u00eda un grupo de deuses que creou o universo en vez dun s\u00f3 ser. Outro dos exemplos que el utilizou \u00e9 que as m\u00e1quinas complexas son xeralmente o resultado de moitos anos de ensaio e erro e cada nova m\u00e1quina \u00e9 unha versi\u00f3n mellorada da anterior. Ademais por analox\u00eda de ambos, acaso non insinuar\u00eda que o universo poder\u00eda tam\u00e9n ser s\u00f3 un dos moitos 'ensaios' de Deus e que existen outros universos moito mellores por a\u00ed? Por\u00e9n, se iso se tomase como certo, seguramente o 'creador' de todo iso non ser\u00eda 'benevolente' e 'todopoderoso' se eles levasen a cabo o proceso de 'ensaio e erro' cando crearon o universo?\nHume tam\u00e9n sinala que hai a\u00ednda a posibilidade de que o universo puidese ser creado por unha casualidade aleatoria pero a\u00ednda as\u00ed mostrase evidencias de dese\u00f1o, xa que o universo \u00e9 eterno e ter\u00eda un tempo infinito para converterse nun universo tan complexo e ordenado como o noso. El denominou isto 'hip\u00f3tese epic\u00farea'. Argumentou que cando o universo foi inicialmente creado, o universo era aleatorio e ca\u00f3tico, pero se o universo \u00e9 eterno, nun per\u00edodo ilimitado de tempo, as forzas naturais pod\u00edan 'evolucionar' naturalmente por medio de part\u00edculas aleatorias que se xuntan co tempo no sistema incriblemente ordenado que podemos observar hoxe sen a necesidade de que te\u00f1a que haber un dese\u00f1ador intelixente como explicaci\u00f3n.\nCharles Darwin.\nA teor\u00eda evolutiva de Charles Darwin proporciona outra explicaci\u00f3n ao 'dese\u00f1o' que se observa nos seres vivos.\nCando Darwin completou os seus estudos de teolox\u00eda no Christ's College, Cambridge en 1831, leu o libro de Paley \"Natural Theology\" e creu daquela que era unha proba racional da existencia de Deus, debido a que os seres vivos mostraban unha complexidade e estaban exquisitamente adaptados aos seus lugares nun mundo feliz.\nPosteriormente, na viaxe do \"Beagle\", Darwin encontrou que a natureza non era tan ben\u00e9vola, e que a distribuci\u00f3n das especies non apoiaba a idea dunha creaci\u00f3n divina. En 1838, pouco despois do seu regreso, Darwin concibiu a s\u00faa teor\u00eda de que a selecci\u00f3n natural e non o dese\u00f1o divino, era a mellor explicaci\u00f3n do cambio gradual nas poboaci\u00f3ns ao longo de moitas xeraci\u00f3ns. Publicou a teor\u00eda en \"A orixe das especies\" en 1859, e en posteriores edici\u00f3ns, indicou as respostas que recibira:\nDarwin repasou as implicaci\u00f3ns dos seus descubrimentos na s\u00faa autobiograf\u00eda:\nA idea de que a natureza foi gobernada por leis era xa com\u00fan, e en 1833, William Whewell como propo\u00f1ente da teolox\u00eda natural que Paley inspirara escribira que \"con respecto ao mundo material, podemos polo menos ir m\u00e1is lonxe; podemos percibir que os eventos non son producidos por interposici\u00f3ns illadas do Divino poder, exercidas en cada caso particular, sen\u00f3n polo establecemento de leis xerais.\" Darwin, que falou de \"leis fixas\" coincidiu con Whewell, escribindo na s\u00faa segunda edici\u00f3n de \"A orixe das especies\":\nNo tempo en que Darwin publicou a s\u00faa teor\u00eda, os te\u00f3logos do cristianismo liberal estaban xa apoiando esas ideas, e ao final do s\u00e9culo XIX, a s\u00faa visi\u00f3n modernista era predominante en teolox\u00eda. En ciencia, a teor\u00eda da evoluci\u00f3n que incorporaba a selecci\u00f3n natural de Darwin chegou a ser completamente aceptada.\nRichard Dawkins.\nNo seu libro \"The Blind Watchmaker\" (O reloxeiro cego), Richard Dawkins argumenta que a analox\u00eda do reloxeiro combina a complexidade que se observa nos organismos vivos que poden reproducirse por si mesmos (e poden causar que a s\u00faa complexidade aumente co tempo) coa complexidade de obxectos inanimados, incapaces de transmitir ning\u00fan cambio reprodutivo (como as moitas partes dun reloxo fabricado). A comparaci\u00f3n vense abaixo debido a esta importante distinci\u00f3n.\nNun episodio da serie da BBC \"Horizon\", tam\u00e9n titulado \"The Blind Watchmaker\", Dawkins describiu o argumento de Paley como \"tan errado coma elegante\". En ambos os contextos, di que Paley fai a mesma proposta incorrecta en canto \u00e1 soluci\u00f3n de certo problema, pero Dawkins non \u00e9 irreverente con el. No seu ensaio \"The Big Bang\", Steven Pinker discute o tratamento que fai Dawkins do argumento de Paley, e engade: \"Os bi\u00f3logos hoxe non est\u00e1n en desacordo coa formulaci\u00f3n de Paley do problema. S\u00f3 est\u00e1n en desacordo coa s\u00faa soluci\u00f3n.\"\nNo seu libro \"The God Delusion\", Dawkins argumenta que a vida foi o resultado de complexos procesos biol\u00f3xicos. Elabora o argumento de que a comparaci\u00f3n da afortunada construci\u00f3n dun reloxo \u00e9 errada porque os defensores da evoluci\u00f3n non consideran que esta sexa \"afortunada\". En vez de falaren de fortuna ou sorte, consideran que a evoluci\u00f3n da vida humana \u00e9 o resultado de miles de mill\u00f3ns de anos de selecci\u00f3n natural. Dawkins concl\u00fae que a evoluci\u00f3n \u00e9 un xusto contendente para substitu\u00edr a Deus no papel de reloxeiro.\nAdemais, argumenta que a creaci\u00f3n polo reloxeiro do reloxo implica que o reloxeiro debe ser m\u00e1is complexo que o reloxo.\nO dese\u00f1o faise desde arriba a abaixo, algu\u00e9n ou algo m\u00e1is complexo dese\u00f1a algo menos complexo.\nSeguir a li\u00f1a cara a arriba demanda que o reloxo fose dese\u00f1ado por un reloxeiro (necesariamente m\u00e1is complexo), e o reloxeiro debe, pois, ser creado por un ser m\u00e1is complexo ca el. As\u00ed a pregunta conv\u00e9rtese en quen dese\u00f1ou ao dese\u00f1ador? \nDawkins argumenta que: (a) esta li\u00f1a continuar\u00eda ata o infinito, e (b) isto non explica nada.\nA evoluci\u00f3n, por outra parte, vai desde abaixo a arriba; explica como pode orixinarse m\u00e1is complexidade gradualmente ao acumular ou combinar complexidades menores.\nEn resposta a esas afirmaci\u00f3ns, Nathan Schneider escribiu, \"Paley morreu d\u00e9cadas antes de que fose publicada \"A orixe das especies\", e desde ent\u00f3n as s\u00faas ideas t\u00e9\u00f1ense posto tan repetidamente en oposici\u00f3n \u00e1s de Darwin que Richard Dawkins titulou un dos seus libros sobre evoluci\u00f3n \"The Blind Watchmaker\" (O reloxeiro cego). Por\u00e9n, un exame detido do propio pensamento de Paley revela un Deus que act\u00faa por medio das leis da natureza, non al\u00e9n delas como o dese\u00f1ador dos modernos te\u00f3ricos do dese\u00f1o intelixente. Paley non po\u00f1\u00eda obxecci\u00f3ns a que as especies cambiasen co tempo. E s\u00f3 no clima de cultura de guerra cultural ou ideol\u00f3xica de hoxe non importa decatarse de que un dos antecesores da teor\u00eda do dese\u00f1o intelixente poder\u00eda sentirse perfectamente confortable coa evoluci\u00f3n.\"\nUso do argumento polos creacionistas actuais.\nA inicios do s\u00e9culo XX, a teolox\u00eda modernista de alta cr\u00edtica foi contestada nos Estados Unidos polos literalistas b\u00edblicos, que fixeron campa\u00f1as inicialmente exitosas contra a ensinanza da evoluci\u00f3n e empezaron a autodenominarse creacionistas na d\u00e9cada de 1920. Cando a ensinanza da evoluci\u00f3n foi reintroducida nas escolas p\u00fablicas na d\u00e9cada de 1960, eles adoptaron a denominaci\u00f3n de \"ciencia da creaci\u00f3n\" cuxo concepto central era o dese\u00f1o en termos similares aos do argumento de Paley. Esa idea foi despois redenominada \"dese\u00f1o intelixente\", que presenta a mesma analox\u00eda como un argumento contra a evoluci\u00f3n por selecci\u00f3n natural sen afirmar explicitamente que o \"dese\u00f1ador intelixente\" \u00e9 Deus. O argumento desde a complexidade dos organismos biol\u00f3xicos era ent\u00f3n presentada co nome de argumento da \"complexidade irreducible\", cuxo partidario m\u00e1is notable foi Michael Behe, e, aproveit\u00e1ndose da xerga da teor\u00eda da informaci\u00f3n, o argumento da \"complexidade especificada\", cuxo principal defensor foi William Dembski.\nA analox\u00eda do reloxeiro foi referenciada en 2005 no famoso xu\u00edzo \"Kitzmiller contra o Distrito Escolar da \u00c1rea de Dover\". Durante ese xu\u00edzo, Paley foi mencionado varias veces. A testemu\u00f1a experta da defensa John Haught sinalou que tanto o dese\u00f1o intelixente coma a analox\u00eda do reloxeiro son \"reformulaci\u00f3ns\" do mesmo argumento teol\u00f3xico.\nO d\u00eda 21 do xu\u00edzo, Mr. Harvey presentou unha versi\u00f3n moderna do argumento de Paley, substitu\u00edndo o reloxo por un tel\u00e9fono m\u00f3bil.\nNa s\u00faa resoluci\u00f3n, o xu\u00edz afirmou que o uso do argumento do dese\u00f1o polos partidarios do dese\u00f1o intelixente \"\u00e9 simplemente unha repetici\u00f3n do argumento do reverendo William Paley aplicado ao nivel celular\" e que o argumento do dese\u00f1o \u00e9 subxectivo."}
{"id": "411948", "revid": "27155", "url": "https://gl.wikipedia.org/wiki?curid=411948", "title": "Argumento do reloxeiro", "text": ""}
{"id": "411949", "revid": "72012", "url": "https://gl.wikipedia.org/wiki?curid=411949", "title": "Ciencias da Sa\u00fade", "text": ""}
{"id": "411950", "revid": "23204", "url": "https://gl.wikipedia.org/wiki?curid=411950", "title": "Virrat", "text": " \nVirrat \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 6.879 habitantes. A superficie do termo municipal \u00e9 de 1.299,07 km2, dos cales 136,73\u00a0km2 son auga. O concello ten unha densidade de poboaci\u00f3n de 5,92 hab./km\u00b2.\nLimita cos concellos de Kihni\u00f6, M\u00e4ntt\u00e4-Vilppula, Ruovesi e Yl\u00f6j\u00e4rvi, pertencentes a s\u00faa mesma rexi\u00f3n, Alavus, Sein\u00e4joki e \u00c4ht\u00e4ri, na rexi\u00f3n de Ostrobotnia do Sur, e Keuruu na rexi\u00f3n de Finlandia Central.\nO concello \u00e9 uniling\u00fce en fin\u00e9s."}
{"id": "411951", "revid": "6510607", "url": "https://gl.wikipedia.org/wiki?curid=411951", "title": "Edificio Docente Roberto Novoa Santos", "text": "O Edificio Docente Roberto Novoa Santos da Universidade de Santiago de Compostela, integrado no Complexo Hospitalario Universitario de Santiago de Compostela (CHUS), \u00e9 un edificio anexo ao novo Hospital Cl\u00ednico.\nHistoria.\nO novo edificio foi inaugurado o 21 de setembro de 2009 polo reitor da Universidade de Santiago de Compostela (USC), Sen\u00e9n Barro, que o cualificou como \u00abunha peza moi importante\u00bb do Campus de Ciencias da Sa\u00fade. O reitor presentou o novo edificio como un dos referentes \u00abdo que \u00e9 a asistencia cl\u00ednica, a docencia e a investigaci\u00f3n no \u00e1mbito das ciencias da sa\u00fade\u00bb e indicou que a universidade colaborou financiando a s\u00faa construci\u00f3n con \u00ab6 mill\u00f3ns de euros\u00bb. A \u00abboa colaboraci\u00f3n\u00bb que mante\u00f1en a USC e a Conseller\u00eda de Sanidade ter\u00e1 como froito, segundo Barro, \u00abm\u00e1is infraestruturas compartidas e colaboraci\u00f3n a nivel docente\u00bb. Xa que \u00abcompartir sempre \u00e9 moito mellor que competir\u00bb, dixo, ambas as entidades tam\u00e9n colaboran no \u00e1mbito da investigaci\u00f3n, por exemplo, coa creaci\u00f3n do Instituto de Investigaci\u00f3ns Sanitaria de Santiago de Compostela.\nO edificio docente Roberto Novoa Santos \u00e9 de titularidade compartida entre a Facultade de Enfermer\u00eda e a Facultade de Medicina e Odontolox\u00eda da USC, acollendo dende a s\u00faa inauguraci\u00f3n parte das ensinanzas tanto do Grao en Enfermer\u00eda coma do Grao en Medicina.\nCaracter\u00edsticas.\nO edificio ten unha superficie de 5\u00a0240 m\u00b2 distribu\u00eddos en cinco plantas das que d\u00faas son de semisoto. Este espazo dedicado \u00e1 docencia est\u00e1 dotado con seis aulas con capacidade para 120 alumnos, outras tantas para 48 alumnos, tres titor\u00edas, un seminario, unha aula magna para 342 persoas, unha biblioteca, cafeter\u00eda e vestiario para o alumnado.\nO arquitecto redactor do proxecto foi Miguel P\u00e9rez Moreiras, correspond\u00e9ndolle a adxudicaci\u00f3n da construci\u00f3n do edificio \u00e1 empresa Dragados S.A. Para a s\u00faa execuci\u00f3n foi necesario constru\u00edr ao mesmo tempo un novo heliporto que posibilitase as manobras dos helic\u00f3pteros segundo a normativa da aviaci\u00f3n civil. Estas obras foron contratadas pola USC \u00e1 mesma empresa e a s\u00faa construci\u00f3n foi realizada de maneira coordinada coa do edificio. Isto motivou retardar a execuci\u00f3n das primeiras fases da obra, debido a que non se puideron instalar guindastres fixos por motivos de seguridade.\nTransformaci\u00f3n do barrio da Choupana.\nCon estas novas construci\u00f3ns, o barrio da Choupana perf\u00edlase como a extensi\u00f3n do Campus Sur da USC, e en poucos anos est\u00e1 chamado a ser o coraz\u00f3n do Campus Vida, porque albergar\u00e1 xunto ao Hospital Cl\u00ednico a nova Facultade de Medicina e a Escola de Enfermar\u00eda. Nesta zona avanzan as obras do Cimus, e xa funciona o Edificio Docente Roberto m\u00f3voa Santos, que permite compatibilizar mellor a alumnos e docentes as clases te\u00f3ricas e as pr\u00e1cticas no complexo hospitalario. Ao outro lado da estrada, no Campus Sur, prevense constru\u00edr as novas instalaci\u00f3ns Odontolox\u00eda e Enfermer\u00eda, que permanecen por agora no centro hist\u00f3rico de Santiago. O arquitecto Manuel Gallego Jorreto concibiu un sistema de pasarelas e pasos subterr\u00e1neos que comunicar\u00e1n estes futuros inmobles cos da Choupana, de modo que sexa pos\u00edbel ir dun extremo ao outro, at\u00e9 case as portas do Cl\u00ednico, sen ter que cami\u00f1ar nada ao descuberto."}
{"id": "411952", "revid": "1131", "url": "https://gl.wikipedia.org/wiki?curid=411952", "title": "Facultade de Medicina e Odontolox\u00eda de Santiago de Compostela", "text": " \nA Facultade de Medicina e Odontolox\u00eda de Santiago de Compostela \u00e9 unha instituci\u00f3n docente da Universidade de Santiago de Compostela situada en tres localizaci\u00f3ns: na r\u00faa de San Francisco, s/n, onde se imparte Medicina (e onde est\u00e1 a Biblioteca da Facultade); na r\u00faa Entrerr\u00edos, s/n, onde se cursa Odontolox\u00eda, e na r\u00faa da Choupana, s/n, onde est\u00e1 o Edificio Docente Roberto Novoa Santos.\nEstudos impartidos.\nNa Facultade de Medicina e Odontolox\u00eda imp\u00e1rtense as seguintes titulaci\u00f3ns:\nEquipo de goberno.\nO equipo de goberno da Facultade est\u00e1 integrado por:\nDepartamentos.\nNa Facultade imparten docencia os seguintes Departamentos da USC:"}
{"id": "411953", "revid": "98629", "url": "https://gl.wikipedia.org/wiki?curid=411953", "title": "Leo Kinnunen", "text": "Leo Juhani \"Leksa\" Kinnunen, nado en Tampere o 5 de agosto de 1943 e finado o 26 de xullo de 2017, foi un piloto de automobilismo finland\u00e9s, o primeiro piloto de F\u00f3rmula 1 do seu pa\u00eds.\nKinnunen ga\u00f1ou a Nordic Challenge Cup en 1969, a Interserie de 1971-1973 e axudou a Porsche a lograr o World Sportscar Championship para os fabricantes en 1970 (os campionatos de pilotos non foron galardoados ata 1981). Na tempada cambiou \u00e1 F\u00f3rmula Un, pero ademais dos problemas co TS16, o seu equipo pronto se atopou con problemas econ\u00f3micos. Foi o \u00faltimo piloto en competir na F\u00f3rmula Un usando un casco aberto.\nTraxectoria.\nKinnunen comezou a s\u00faa carreira nas motocicletas, pero cambiou \u00e1s catro rodas despois de sacar o seu permiso de conducir a principios de 1960. Ga\u00f1ou rapidamente en rallies, autocross e ice racing. Terminou subcampi\u00f3n no Finn Rally Championship e alcanzou o total de puntos do vencedor Simo Lampinen. Kinnunen tam\u00e9n participou no Campionato de Finlandia F3 cun vello Brabham en 1967, e un Tit\u00e1n co que logrou varias vitorias en 1968, inclu\u00edndo un no Ahvenisto Race Circuit no que logrou vencer a futura estrela sueca da F\u00f3rmula Un Ronnie Peterson.\nProgreso internacional.\nEn 1969, Kinnunen realizou un cambio completo \u00e1s carreiras de circu\u00edto e ga\u00f1ou a Nordic Challenge Cup, predecesora da popular Interserie, con d\u00faas vitorias e un segundo lugar no Keimola Motor Stadium, tras unha forte batalla con Jochen Rindt. Foi ent\u00f3n convidado a probar un Porsche 917 en \u00d6sterreichring e causou tal impresi\u00f3n de que foi contratado para ser compa\u00f1eiro de Pedro Rodr\u00edguez no World Sportscar Championship. O d\u00fao sorprendeu ao mundo das carreiras ga\u00f1ando na primeira carreira, as 24 Horas de Daytona e logrou ga\u00f1ar o campionato para Porsche. Para Kinnunen, con todo, isto foi un tempo insatisfactorio. O coche fora constru\u00eddo a medida do estilo de conduci\u00f3n de Rodr\u00edguez, e despois de que Kinnunen conseguise superarlle rapidamente coas s\u00faas propias configuraci\u00f3ns, non se lle permitiu modificar o coche para adaptalo ao seu estilo. A s\u00faa oportunidade de brillar finalmente chegou na Targa Florio, porque Rodr\u00edguez estaba enfermo o d\u00eda da carreira, co novo Porsche 908/03. Na \u00faltima volta da carreira, Kinnunen marcou un tempo de 33'36 minutos, rompendo o r\u00e9cord hist\u00f3rico por medio minuto. Este \u00e9 a\u00ednda o rexistro m\u00e1is r\u00e1pido rexistrado na pista.\nInterserie.\nKinnunen ent\u00f3n mudouse para pilotar Porsche 917 para o equipo de Finlandia AAW Racing Team na Interserie. Ga\u00f1ou o campionato no seu primeiro ano de estrea, malia retirarse da carreira de Norisring tras ver que o seu ex compa\u00f1eiro de equipo Rodr\u00edguez chocaba coas barreiras e perd\u00eda a vida. Finalmente ga\u00f1ou o campionato tres veces seguidas, en 1971, 1972 e 1973, cun total de 18 carreiras e 11 vitorias definitivas. En 1973, tam\u00e9n participou no evento World Rally Championship 23\u00ba Rally dos 1000 Lagos e terminou en terceiro co seu Porsche Carrera, detr\u00e1s de Timo M\u00e4kinen e Markku Al\u00e9n.\nF\u00f3rmula Un.\nKinnunen estivo preto de trasladarse a F\u00f3rmula Un xa para a tempada de . Coa axuda de Jochen Rindt, estaba negociando para un asento con Team Lotus, que controlaba a serie no momento e eventualmente ga\u00f1ou a Campionato do Mundo de Construtores de F\u00f3rmula Un esa tempada. Logo da morte s\u00fabita de Rindt en Monza, as negociaci\u00f3ns detiv\u00e9ronse. Segundo Kinnunen, Bernie Ecclestone quer\u00eda que pilotaxe de forma gratu\u00edta. Kinnunen rexeitou a oferta e esixiu un salario polos seus servizos, xa que era un profesional.\nEn , Kinnunen buscaba un emprego e John Surtees ofreceulle un dos seus novos coches de F\u00f3rmula 1, o Surtees TS16, en arrendamento. Kinnunen aceptou a oferta xa que o Surtees TS14 fixera unha boa tempada o ano anterior. Despois de atopar patrocinio, Kinnunen entrou na serie cun novo equipo e un motor Cosworth DFV V8 de 3\u00b40 litros. Antti Aarnio-Wihuri permitiu ao equipo usar o nome AAW Racing Team, que era reco\u00f1ecido e ti\u00f1a boa reputaci\u00f3n nos c\u00edrculos de carreiras.\nO primeiro Gran Premio de AAW Racing en Nivelles resultou ser un desastre. O TS16 chegou a tempo para a fin de semana da carreira, pero Kinnunen nunca se sentara antes no coche. Tam\u00e9n descubriuse que o coche fora utilizado como un banco m\u00f3bil de probas pola f\u00e1brica, e xa ti\u00f1a a suspensi\u00f3n traseira e o monocasco danado. Enriba diso, ti\u00f1a un sobre peso de 80 quilogramos, o motor non ti\u00f1a potencia e o equipo non ti\u00f1a permitido obter os pneum\u00e1ticos de primeira calidade que ti\u00f1an os mellores equipos. Cando Kinnunen levou o coche \u00e1 pista, a s\u00faa caixa de cambios rompeu despois de tres voltas. O equipo, que constaba de s\u00f3 tres mec\u00e1nicos, non ti\u00f1a repostos e a reparaci\u00f3n non tivo \u00e9xito, xa que a caixa de cambios rompeu de novo na cualificaci\u00f3n, deixando a Kinnunen sen tempo de rexistro e foi o \u00fanico piloto que non clasificouse para a carreira.\nDespois de Nivelles, o equipo concentrouse en probar e corrixir o coche. Non viaxaron ao Gran Premio de M\u00f3naco de 1974, pero entraron na seguinte carreira no Gran Premio de Suecia de 1974. Kinnunen logrou cualificar o 25\u00ba. En realidade, s\u00f3 24 coches estaban habilitados para comezar pero debido \u00e1s s\u00faas boas relaci\u00f3ns dentro dos c\u00edrculos deportivos suecos, permit\u00eduselle comezar a carreira.\nO equipo de AAW sab\u00eda que o coche non aguantar\u00eda toda a carreira, polo que o repostaron para correr s\u00f3 dez voltas e facer unha r\u00e1pida progresi\u00f3n. Isto compensou o sobrepeso do TS16 e Kinnunen conseguiu superar cinco coches en oito voltas antes de que un problema cunha bux\u00eda que o obrigou a retirarse. Kinnunen m\u00e1is tarde dixo que se pasara a rosca da bux\u00eda. Un mec\u00e1nico de Ferrari prestoulles un kit de buxe roscado para reparalo, pero os finlandeses non dominaban o sistema e o complemento nunca asentou correctamente.\nO resto da tempada tampouco foi bo para o equipo. Non foron autorizados a participar no Gran Premio dos Pa\u00edses Baixos de 1974 e non clasificaron para as carreiras do Gran Premio de Francia de 1974, Gran Premio do Reino Unido de 1974, Gran Premio de Italia de 1974 e Gran Premio de Austria de 1974. A falta de financiamento obrigou ao equipo a retirarse da F\u00f3rmula Un.\nCarreira posterior.\nLogo da s\u00faa curta estad\u00eda na F\u00f3rmula Un, Kinnunen volveu \u00e1 Interserie para o \u00faltimo evento da serie en Hockenheim. Ga\u00f1ou ambas eliminatorias e colocouse no sexto lugar do campionato s\u00f3 cos puntos desta carreira. Kinnunen foi contratado por Martini Racing para conducir un Porsche 908 Turbo no World Sportscar Championship de 1975. En colaboraci\u00f3n con Herbert M\u00fcller, o seu mellor resultado da tempada foi o terceiro posto en N\u00fcrburgring. En 1976, cambiou de equipo e correu nun Porsche 934 Turbo con Egon Evertz. Conseguiron tres podios e o m\u00e1is destacado da tempada foi o segundo lugar en Watkins Glen. Tras a tempada o equipo abandonou as carreiras debido a problemas econ\u00f3micos. Kinnunen abandonou as carreiras nos circu\u00edtos en 1977, pero a\u00ednda participou nalg\u00fans rallies en Finlandia, ga\u00f1ando o Rally \u00c1rtico de 1979. Dedicouse \u00e1 administraci\u00f3n deportiva e viviu en Turku.\nKinnunen foi convidado a pilotar na pel\u00edcula Le Mans, persoalmente polo actor e entusiasta das carreiras Steve McQueen, que pilotaba para Porsche en Norteam\u00e9rica. O contrato de Kinnunen con Porsche non permitiu a s\u00faa participaci\u00f3n e foi substitu\u00eddo por David Piper, que resultou gravemente ferido durante a rodaxe da pel\u00edcula.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411954", "revid": "23204", "url": "https://gl.wikipedia.org/wiki?curid=411954", "title": "Contraceptivo", "text": ""}
{"id": "411955", "revid": "89787", "url": "https://gl.wikipedia.org/wiki?curid=411955", "title": "Stavraton", "text": "O stavraton ou stauraton (en grego: \"\u03c3\u03c4\u03b1\u03c5\u03c1\u03ac\u03c4\u03bf\u03bd\"; plural: \"\u03c3\u03c4\u03b1\u03c5\u03c1\u03ac\u03c4\u03b1, stavrata\") foi unha moeda bizantina de prata con valor de medio hyperpyron, utilizada ao final do Imperio bizantino, durante os s\u00e9culos XIV e XV.\nHistoria.\nA denominaci\u00f3n de starvaton aparcera por primeira vez xa a mediados do s\u00e9culo XI, para se referir a un nomisma que amosaba o emperador sostendo un cetro en forma de cruz. No entanto, a denominaci\u00f3n de starvaton ref\u00edrese especificamente \u00e1 grande moeda de prata introducida polo emperador Xo\u00e1n V Pale\u00f3logo (1341-1376 e 1379-1391) arredor de 1367, e substituci\u00f3n do basilikon, e que circulou durante o derradeiro s\u00e9culo do Imperio Bizantino. O seu nome deriva, presumiblemente, das cruces (en grego: \"\u03c3\u03c4\u03b1\u03c5\u03c1\u03cc\u03c2, stavros\") que caracterizaban algunhas destas moedas ou que se intercalaban, noutras ocasi\u00f3ns, entre as s\u00faas lendas.\nA moeda concibiuse para substitu\u00edr o amortecido hyperpyron de ouro como a moeda de valor m\u00e1is alto en circulaci\u00f3n, a\u00ednda que coa metade do seu valor. Ese foi o motivo polo que se dotou dun peso desco\u00f1ecido na tradici\u00f3n monetaria bizantina anterior, 8,5 gramos, a\u00ednda que de cami\u00f1o baixou a 7,4 gramos.\nA serie do stavraton complet\u00e1base con moedas fraccionarias de 1\u20442 e 1\u20448, ambas de prata. O medio stavraton pesaba inicialmente 4,4 gramos e diminu\u00edu gradualmente ata os 3,7 gramos, en tanto que as pezas dun oitavo, co\u00f1ecidas como \"doukatopoulon\" (en grego: \u03b4\u03bf\u03c5\u03ba\u03b1\u03c4\u03cc\u03c0\u03bf\u03c5\u03bb\u03bf\u03bd, \"pequeno ducado\") ou \"aspron \"(en grego: \"\u1f04\u03c3\u03c0\u03c1\u03bf\u03bd\"), ti\u00f1an un peso de arredor de 1,1 gramos. A\u00ednda que non se cu\u00f1ou o valor dun cuarto de starvaton, us\u00e1banse no seu lugar as moedas venecianas dun ducado de prata (en grego: \"\u03b4\u03bf\u03c5\u03ba\u03ac\u03c4\u03bf\u03bd, doukaton\").\nCaracterizaci\u00f3n.\nTodas estas moedas amosan o busto de Cristo no anverso e o busto do emperador no reverso. As s\u00faas lendas foron bastante regulares co tempo; as do anverso caracteriz\u00e1banse por teren d\u00faas li\u00f1as en c\u00edrculos conc\u00e9ntricos: \"+[nome do emperador] \u0394\u0395C\u03a0\u039f\u03a4\u0399C \u039f \u03a0\u0391\u039b\u0395\u039f\u039b\u039f\u0393\u039fC / \u0398[\u0395\u039f]V \u03a7\u0391\u03a1\u0399\u03a4\u0399 \u0392\u0391C\u0399\u039b\u0395VC \u03a1W\u039c\u0391\u0399WN (\"Se\u00f1or [nome do emperador] Pale\u00f3logo / pola graza de Deus, emperador dos romanos\"). Durante o reinado de Xo\u00e1n V, a orde das li\u00f1as exterior e interior era a inversa, e baixo Manuel II, a na interior utilizouse o termo autokrator (\"autobobernante\"), na secuencia \u0398[\u0395\u039f]V \u03a7\u0391\u03a1\u0399\u03a4\u0399 AVTOK\u03a1\u0391\u03a4O\u03a1.\nAta 1990, cando se achou un tesouro composto por noventa destas moedas (e coa excepci\u00f3n de dous exemplares de medio starvaton), non se co\u00f1ec\u00eda ningunha moeda de prata do derradeiro emperador bizantino, Constantino XI (1449-1453)."}
{"id": "411956", "revid": "89787", "url": "https://gl.wikipedia.org/wiki?curid=411956", "title": "Fran Bueno", "text": "Francisco Bueno Cape\u00e1ns, nado en Santiago de Compostela en 1967, \u00e9 un autor de banda dese\u00f1ada galego.\nTraxectoria.\nOs seus primeiros traballos public\u00e1ronse nas revistas \"T\u00f3tem\", \"Frente Comixario\", \"Diario 16\", \"Elipse\" e \"Conciencia Planetaria\".\nEn 1993 participou nas exposici\u00f3n \"O c\u00f3mic en Galicia\", nos anos 2001, 2002 en Vi\u00f1etas desde o Atl\u00e1ntico e en 2001 no Sal\u00f3n de Banda Dese\u00f1ada de Cangas. No plano internacional, na revista francesa Lanfeust na serie Nobles causes e no selo norteamericano Image.\nGa\u00f1ou o Premio Castelao 2013.\n\u00c9 mestre de Entintado Tradicional e Destrezas Gr\u00e1ficas na Escola Profesional de Banda Dese\u00f1ada e Ilustraci\u00f3n O Garaxe Herm\u00e9tico."}
{"id": "411958", "revid": "23204", "url": "https://gl.wikipedia.org/wiki?curid=411958", "title": "Homenatge a Teresa", "text": "Homenatge a Teresa \u00e9 unha canci\u00f3n composta e interpretada por Ovidi Montllor, inclu\u00edda no \u00e1lbum \"A Alcoi\" (Edigsa, 1974). \u00c9 unha das canci\u00f3ns m\u00e1is populares do cantautor de Alcoi.\nInspiraci\u00f3n.\nEsta canci\u00f3n, dun xeito marcadamente descritivo e emotivo, evoca o papel de Teresa, unha muller desinhibida que iniciaba a todos os rapaces da vila (\"tots els xiquets la segu\u00edem\" - \"todos os rapaces a segu\u00edan\"), no co\u00f1ecemento do mundo do sexo (\"i ens donava lli\u00e7ons d'anatomia\" - \"e d\u00e1banos lecci\u00f3ns de anatom\u00eda\") e no rol de destapar todos os grandes misterios e secretos da infancia (\"ella ens va dir d'on ven\u00edem i que els Reis de l'Orient no existien\" - \"ela d\u00edxonos de onde vi\u00f1amos e que os Reis de Oriente non exist\u00edan\"), un rol marcadamente antisocial e transgresor no dif\u00edcil contexto hist\u00f3rico dunha posguerra na que os tab\u00fas e a represi\u00f3n domin\u00e1bano todo (\"va ser la riota pels grans\" - foi a chacota dos adultos).\nO autor declara a s\u00faa admiraci\u00f3n por esta muller (\"ara de gran comprenc tot el que per tu sent\" - \"agora de maior comprendo todo o que por ti sinto\") nesta peza intimista, que se converteu nun referente na historia da \"nova can\u00e7\u00f3 catalana.\"\nCine.\nA melod\u00eda de \"Homenatge a Teresa\" aparece no filme \"Un ver\u00e1n en Berl\u00edn\" (Sommer vorm balkon, Alema\u00f1a, 2005 ) na que a m\u00fasica \u00e9 atribu\u00edda a Pascal Comelade (sen ningunha referencia a Ovidi Montllor)."}
{"id": "411961", "revid": "1131", "url": "https://gl.wikipedia.org/wiki?curid=411961", "title": "Facultade de Medicina de Santiago de Compostela na r\u00faa de San Francisco", "text": ""}
{"id": "411966", "revid": "65337", "url": "https://gl.wikipedia.org/wiki?curid=411966", "title": "Stauraton", "text": ""}
{"id": "411967", "revid": "65337", "url": "https://gl.wikipedia.org/wiki?curid=411967", "title": "Stavrata", "text": ""}
{"id": "411968", "revid": "25871", "url": "https://gl.wikipedia.org/wiki?curid=411968", "title": "Fran Bueno Cape\u00e1ns", "text": ""}
{"id": "411971", "revid": "23204", "url": "https://gl.wikipedia.org/wiki?curid=411971", "title": "Gran Deusa Nai", "text": ""}
{"id": "411972", "revid": "63181", "url": "https://gl.wikipedia.org/wiki?curid=411972", "title": "Lapua", "text": "Lapua (en sueco \"Lappo\") \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 14.522 habitantes. A superficie do termo municipal \u00e9 de 751,82 km2, dos cales 13,67 km2 son auga. O concello ten unha densidade de poboaci\u00f3n de 5,82 hab./km\u00b2.\nLimita cos municipios de Alaj\u00e4rvi, Kauhava, Kuortane, Lappaj\u00e4rvi e Sein\u00e4joki, todos eles na rexi\u00f3n de Ostrobotnia do Sur.\nO concello \u00e9 uniling\u00fce en fin\u00e9s.\nCidades irm\u00e1s.\nLapua est\u00e1 irmandada con: "}
{"id": "411991", "revid": "83328", "url": "https://gl.wikipedia.org/wiki?curid=411991", "title": "Premio a artigos xornal\u00edsticos normalizadores", "text": "O Premio a artigos xornal\u00edsticos normalizadores \u00e9 un premio que organiza anualmente o Concello de Carballo. En 2018 chegou \u00e1 s\u00faa XIV edici\u00f3n. Os obxectivos do premio son incentivas a reflexi\u00f3n sobre a situaci\u00f3n social da lingua galega, crear espazos nos medios de comunicaci\u00f3n escrita para fomentar o uso e o prestixio do idioma galego e promover a lingua galega na prensa escrita.\nOs medios de comunicaci\u00f3n que colaboran co Concello de Carballo coa publicaci\u00f3n do premio son o Diario de Berganti\u00f1os, El Correo Gallego, Galicia Confidencial, La Opini\u00f3n de A Coru\u00f1a, La Voz de Galicia, Praza P\u00fablica, Que pasa na Costa, Sermos Galiza e Tempos Novos.\nPremiadas/os.\nXurxo F. Carballido, Olga Pati\u00f1o, Ana R. Barreiro, Ram\u00f3n Vilar, Miguel Mosquera, S\u00e9chu Sende, Kiko Novoa, Xes\u00fas Fraga, Pilar Garc\u00eda Negro, Marica Campo, Marcos Abalde, Carlos Call\u00f3n, Mari\u00f1a P\u00e9rez Rei, Jos\u00e9 Cas\u00e1s, Luz Cures, Borxa Tenreiro, Iria Veiga e Carlos Lix\u00f3 G\u00f3mez."}
{"id": "411993", "revid": "1131", "url": "https://gl.wikipedia.org/wiki?curid=411993", "title": "Iria Veiga", "text": "Iria Veiga Ramos, nada en Ferrol en 1981, \u00e9 unha m\u00e9dica psiquiatra interesada na divulgaci\u00f3n cient\u00edfica e na lingua galega. \u00c9 creadora do programa de directos en galego de Balea Vermella xunto con Javier Balea.\nTraxectoria.\n\u00c9 m\u00e9dica psiquiatra no Hospital do Barbanza. Mant\u00e9n o blog \"O outro lado do espello\" e participa nas iniciativas divulgadoras \"Esc\u00e9pticos no Pub\" e \"Pint of Science\".\nEn 2017 ga\u00f1ou o Premio a artigos xornal\u00edsticos normalizadores do Concello de Carballo co artigo \"Inchaz\u00f3n\". En 2018 participou no LGx15 coa intervenci\u00f3n \"S\u00edndrome do Noroeste\" e en Malas linguas da Deputaci\u00f3n da Coru\u00f1a."}
{"id": "411994", "revid": "23204", "url": "https://gl.wikipedia.org/wiki?curid=411994", "title": "Iria Veiga Ramos", "text": ""}
{"id": "411996", "revid": "111586", "url": "https://gl.wikipedia.org/wiki?curid=411996", "title": "Complexo Hospitalario Universitario de Santiago", "text": "O Complexo Hospitalario Universitario de Santiago (CHUS) pertence \u00e1 rede galega do Servizo Galego de Sa\u00fade (SERGAS). Est\u00e1 constitu\u00eddo polos catro centros de asistencia sanitaria especializada, docencia e investigaci\u00f3n en Ciencias da Sa\u00fade, situados na cidade de Santiago de Compostela.\nHospitais integrantes e funci\u00f3ns.\nOs hospitais que integran o Complexo son:\nO Decreto 71/1993 do 18 de marzo da Xunta de Galicia, sinala que a s\u00faa creaci\u00f3n obedece \u00e1 necesidade de lograr unha maior rapidez e eficiencia na resposta aos problemas de sa\u00fade, a trav\u00e9s da coordinaci\u00f3n entre os centros e as m\u00faltiples unidades organizativas. A vantaxe en xesti\u00f3n obtense da actuaci\u00f3n dos hospitais e servizos como un conxunto.\nFunci\u00f3ns da Xerencia Xeral do Complexo Hospitalario de Santiago de Compostela.\nAs funci\u00f3ns da Xerencia Xeral do CHUS son as seguintes:\nRelaci\u00f3n do Hospital Cl\u00ednico de Santiago coa Facultade de Medicina.\nO Hospital Cl\u00ednico de Santiago ten unha antiga e estreita uni\u00f3n coa Facultade de Medicina, e unha gran tradici\u00f3n na formaci\u00f3n de profesionais m\u00e9dicos. A capacidade docente e investigadora do Complexo, acorde cun alto nivel de especializaci\u00f3n, av\u00e1lano como un centro de referencia de Galicia e do resto do territorio de Espa\u00f1a."}
{"id": "411997", "revid": "72012", "url": "https://gl.wikipedia.org/wiki?curid=411997", "title": "CHUS", "text": ""}
{"id": "411998", "revid": "1131", "url": "https://gl.wikipedia.org/wiki?curid=411998", "title": "R\u00faa de San Francisco (Santiago de Compostela)", "text": "A r\u00faa de San Francisco \u00e9 unha r\u00faa do centro hist\u00f3rico de Santiago de Compostela que vai desde a praza do Obradoiro at\u00e9 a igrexa de San Francisco.\nCaracter\u00edsticas.\nNa beira esquerda da direcci\u00f3n sinalada enc\u00f3ntranse, acaroados, a fachada leste do Hostal dos Reis Cat\u00f3licos (Parador) e a Facultade de Medicina da Universidade da cidade.\nNa beira dereita hai bares e moitas tendas de recordos para os turistas.\nTr\u00e1tase dunha r\u00faa tipicamente compostel\u00e1, completamente constru\u00edda en pedra e cun ambiente moi especial onde se mesturan os estudantes que acoden \u00e1 Facultade e os peregrinos que acceden \u00e1 Catedral desde a avenida de Xo\u00e1n XXIII.\nProblemas coa peonalizaci\u00f3n da r\u00faa.\nO concello de Santiago anunci\u00f3u en 2017 a peonalizaci\u00f3n da r\u00faa de San Francisco, como unha medida provisional. Pero tan s\u00f3 24 horas despois do anuncio por parte de Raxoi, os comerciantes do centro hist\u00f3rico mostraron a s\u00faa descomformidade: \u00abnon vai solucionar nada e vai a crear a\u00ednda m\u00e1is problemas\u00bb, afirmou o presidente de Compostela Monumental, Jos\u00e9 Manuel Bello, quen indicou, ademais, que o primeiro que ti\u00f1a que facer Raxoi \u00ab\u00e9 eliminar os coches oficiais\u00bb. Desde o luns, 10 de xullo, quedar\u00e1 cortada ao tr\u00e1nsito a avenida de Xo\u00e1n XXIII no treito comprendido entre o Burgo das Naci\u00f3ns e a confluencia coa r\u00faa Entrerr\u00edos. \u00abO obxectivo\u00bb, indicaron os concelleiroes Jorge Duarte e Xan Duro, \u00ab\u00e9 destinar unicamente ao tr\u00e1nsito peonil o contorno da igrexa de San Francisco, unha \u00e1rea na que se fai moi dif\u00edcil a convivencia entre os pe\u00f3ns e os veh\u00edculos\u00bb."}
{"id": "411999", "revid": "5312", "url": "https://gl.wikipedia.org/wiki?curid=411999", "title": "Coordinaci\u00f3n Democr\u00e1tica", "text": "Coordinaci\u00f3n Democr\u00e1tica, popularmente co\u00f1ecida como Platajunta, foi un organismo unitario espa\u00f1ol de oposici\u00f3n ao r\u00e9xime ditatorial franquista creado o 26 de marzo de 1976 mediante a presentaci\u00f3n dun manifesto titulado \"A los pueblos de Espa\u00f1a\".\nTraxectoria.\nA coalici\u00f3n xurdiu froito da fusi\u00f3n da Junta Democr\u00e1tica de Espa\u00f1a (establecida en 1974 polo PCE e distintas figuras vinculadas a Don Juan de Borb\u00f3n, coa adhesi\u00f3n de CCOO, PSP, PTE, ASA e outras personalidades independentes) coa Plataforma de Converxencia Democr\u00e1tica (creada en 1975, como reacci\u00f3n \u00e1 anterior, polo PSOE, o Movemento Comunista, democristi\u00e1ns e socialdem\u00f3cratas). O organizador da fusi\u00f3n da Platajunta foi Antonio Garc\u00eda-Trevijano Forte e os obxectivos ti\u00f1an catro eixes: a amnist\u00eda para presos pol\u00edticos e sindicais e retorno dos exiliados, exercicio das liberdades pol\u00edticas e sindicasi, exercicio dos dereitos e liberdades das naci\u00f3ns e rexi\u00f3ns do Estados espa\u00f1ol e a convocatoria de elecci\u00f3ns a Cortes Constitu\u00edntes e consulta sobre a forma de estado e de goberno. Ag\u00e1s este \u00faltimo punto, esas ideas foron a base do programa de 1976.\nEse mesmo ano, o 23 de outubro de 1976, Coordinaci\u00f3n Democr\u00e1tica ampliouse con novos partidos e organizaci\u00f3ns unitarias das rexi\u00f3ns con presenza de nacionalismos perif\u00e9ricos -en Catalu\u00f1a, o Consello ou Comisi\u00f3n Coordinadora de Forzas Pol\u00edticas de Catalu\u00f1a-, convert\u00e9ndose na Plataforma de Organismos Democr\u00e1ticos (POD). O fracaso da mesma prod\u00facese pola actuaci\u00f3n non unitaria de moitos dos seus membros, que \u00e1 marxe dos obxectivos declarados pola Junta, negocian co goberno de Adolfo Su\u00e1rez o contido da reforma pol\u00edtica levada a cabo por este (Lei para a Reforma Pol\u00edtica), traizoando estes o seu m\u00e1is importante obxectivo desde a Platajunta, a saber: a liberdade constitu\u00ednte. "}
{"id": "412001", "revid": "43337", "url": "https://gl.wikipedia.org/wiki?curid=412001", "title": "Rick e Morty", "text": ""}
{"id": "412002", "revid": "15490", "url": "https://gl.wikipedia.org/wiki?curid=412002", "title": "Platajunta", "text": ""}
{"id": "412004", "revid": "1131", "url": "https://gl.wikipedia.org/wiki?curid=412004", "title": "R\u00faa Entrerr\u00edos (Santiago de Compostela)", "text": "A r\u00faa de Entrerr\u00edos \u00e9 unha estreita r\u00faa da cidade de Santiago de Compostela, cunha lonxitude aproximada duns 290 m, que baixa desde a costa de San Francisco, a car\u00f3n do final da avenida de Xo\u00e1n XXIII, at\u00e9 a r\u00faa de Mor\u00f3n, nas Galeras, fronte ao Campo Municipal de Santa Isabel.\nAo final do seu percorrido enc\u00f3ntranse dous improtantes edificios, o que acolle a secci\u00f3n de Odontolox\u00eda da Facultade de Medicina e Odontolox\u00eda, no n\u00famero 1 da r\u00faa, e, ao seu lado, no n\u00famero 3, o [[Centro de Sa\u00fade Galeras]], do [[SERGAS]]. \nNotas.\n[[Categor\u00eda:R\u00faas de Santiago de Compostela|Entrerrios]]\n[[Categor\u00eda:Santiago de Compostela sen imaxes]]"}
{"id": "412005", "revid": "22795", "url": "https://gl.wikipedia.org/wiki?curid=412005", "title": "Galeras", "text": "O top\u00f3nimo Galeras pode referirse a:"}
{"id": "412006", "revid": "55340", "url": "https://gl.wikipedia.org/wiki?curid=412006", "title": "Valedor do Pobo Europeo", "text": ""}
{"id": "412007", "revid": "1131", "url": "https://gl.wikipedia.org/wiki?curid=412007", "title": "Parque de Galeras", "text": "O Parque de Galeras, ou parque das Galeras, \u00e9 un xard\u00edn urbano de Santiago de Compostela, que se estende ao redor das marxes do r\u00edo Sarela.\nCaracter\u00edsticas.\nCunha extensi\u00f3n de 31 153 m\u00b2 o parque das Galeras est\u00e9ndese a ambas as beiras do r\u00edo Sarela sobre un terreo case plano, no que desemboca nel o r\u00edo Corgo, mais ben un regato, a\u00ednda que caudaloso nos meses chuviosos. Esta case plana valgada est\u00e1 delimitada polo oeste polo pazo do Espi\u00f1o \u2014rom\u00e1ntico palacete modernista rodeado dun bosque frondoso\u2014 e o monte P\u00edo \u2014onde est\u00e1 a residencia oficial da presidencia da Xunta de Galicia, obra do arquitecto galego Manuel Gallego Jorreto caracterizada pola s\u00faa discreta integraci\u00f3n no outeiro no que se asenta\u2014, e polo leste pola cidade vella, o que permite apreciar o contraste entre o tama\u00f1o dos bloques de vivendas e dos grandes edificios singulares (Catedral, Convento de San Francisco, Facultade de Medicina, Mosteiro de San Marti\u00f1o Pinario, antigo Hospital) e as pequenas casas e construci\u00f3ns de escala rural que soben cara o monte Pedroso. Marca, por tanto, o l\u00edmite entre a cidade e o seu contorno natural.\nAs Galeras \u00e9 sobre todo unha gran prader\u00eda, moi adecuada para o paseo, os xogos infant\u00eds e a pr\u00e1ctica deportiva, que ten nos seus bordos, ademais, varias arquitecturas de autor, e cafetar\u00edas e restaurantes con vistas sobre o parque.\nDatos de interese.\n\u00c9 un pequeno parque de pendente m\u00ednima, que pode percorrerse en dez minutos. Pode visitarse as 24 horas do d\u00eda. Disp\u00f3n de amplas zonas de c\u00e9spede, miradoiro, \u00e1reas de descanso con bancos, itinerarios peon\u00eds e pode percorrerse en bicicleta. \u00c9 acces\u00edbel para persoas con diversidade funcional. Ten fontes de auga pot\u00e1bel, un parque de xogos infantil e zonas deportivas. Disp\u00f3n de iluminaci\u00f3n nocturna. E, evidentemente, de cursos de auga: r\u00edo e regato. Na s\u00faa proximidade hai zonas de aparcadoiro (de pago).\nNos arredores.\nA vacariza do Carme de Abaixo era unha antiga explotaci\u00f3n gandeira cuxos terreos e estruturas acollen hoxe varios edificios de vivendas, exquisitamente rehabilitados polo arquitecto V\u00edtor L\u00f3pez Cotelo. A calidade da intervenci\u00f3n a\u00ed levada a cabo por este autor f\u00edxoa merecedora do premio da Bienal Espa\u00f1ola de Arquitectura no ano 2003. Fronte \u00e1 vacariza, rodeada de \u00e1rbores froiteiras, est\u00e1 o CEIP Ra\u00ed\u00f1a Fabiola, proxectado polo arquitecto italiano Giorgio Grassi. Na s\u00faa simetr\u00eda e regularidade, a obra mostra os valores de intemporalidade que impregnan a obra deste autor, e que lle permiten aparecer no centro do terreo como un volume s\u00f3lido, sereno, sen formas sorprendentes: como se sempre estivera al\u00ed. E fronte ao colexio, sobre un pequeno outeiro e rodeado por unha frondosa vexetaci\u00f3n, est\u00e1 o pazo modernista do Espi\u00f1o, constru\u00eddo a principios do s\u00e9culo XX.\nNo barrio das Galeras destaca ademais, polo volume e a regularidade da s\u00faa arquitectura, o que foi at\u00e9 hai uns anos Hospital Xeral de Galicia, trasladado na actualidade ao barrio da Choupana, na periferia da cidade. Desde o parque das Galeras poder\u00edase continuar, nun paseo alternativo duns 40 minutos, at\u00e9 o cumio do monte Pedroso, a referencia paisax\u00edstica inelud\u00edbel desde calquera punto da cidade. Esta interdependencia paisax\u00edstica motivou que, hai xa tempo, se protexese esa zona da construci\u00f3n, de modo que ning\u00fan edificio poida nunca competir en altura, nin en visibilidade, nin en dominio territorial, coa Catedral."}
{"id": "412008", "revid": "72012", "url": "https://gl.wikipedia.org/wiki?curid=412008", "title": "Parque das Galeras", "text": ""}
{"id": "412011", "revid": "1131", "url": "https://gl.wikipedia.org/wiki?curid=412011", "title": "R\u00faa das Galeras", "text": "A r\u00faa das Galeras \u00e9 unha r\u00faa da cidade de Santiago de Compostela que discorre desde a zona do Parque da Alameda de Santiago at\u00e9 preto do campo de f\u00fatbol de Santa Isabel.\nNesta r\u00faa existen diversos edificios e oficinas administrativas, como, por exemplo, a oficina de xesti\u00f3n de multas do concello de santiago, sita no n\u00ba 13, baixo, que se encarga da tramitaci\u00f3n dos expedientes por infraccions de tr\u00e1fico, ou a Asemblea Nacional de Estudantes Galegas (ANEGA), no n\u00ba 28 3\u00a0\u00b0F."}
{"id": "412012", "revid": "72012", "url": "https://gl.wikipedia.org/wiki?curid=412012", "title": "R\u00faa de Galeras (Santiago de Compostela)", "text": ""}
{"id": "412013", "revid": "27155", "url": "https://gl.wikipedia.org/wiki?curid=412013", "title": "Complexidade irreducible", "text": ""}
{"id": "412014", "revid": "22795", "url": "https://gl.wikipedia.org/wiki?curid=412014", "title": "Galera", "text": "Galera pode referirse a:"}
{"id": "412015", "revid": "47401", "url": "https://gl.wikipedia.org/wiki?curid=412015", "title": "Galera (imprenta)", "text": "En tipograf\u00eda ch\u00e1mase galera a un utensilio de forma cuadrangular, en madeira ou en metal, con tres rebordos por canal, por onde pode entrar e sa\u00edr a t\u00e1boa complementaria chamada volandeira.\nNa superficie desta o caixista deposita as li\u00f1as para formar as planas que, atadas cun bramante ao redor do tipo, se quitan da galera sac\u00e1ndoas coa volandeira en que se apoian, at\u00e9 acabar formando a galerada (porci\u00f3n de li\u00f1as que caben nunha galera)."}
{"id": "412016", "revid": "98629", "url": "https://gl.wikipedia.org/wiki?curid=412016", "title": "Carlo Facetti", "text": "Carlo Giovanni Facetti, nado en Cormano (Lombard\u00eda) o 26 de xu\u00f1o de 1935, \u00e9 un expiloto de automobilismo italiano, co\u00f1ecido principalmente polo seu \u00e9xito nas carreiras de turismos e nas carreiras de coches deportivos. No seu \u00fanico intento na F\u00f3rmula 1, non conseguiu cualificarse para o Gran Premio de Italia de 1974 cun Brabham BT4 da Scuderia Finotto.\nEn 1979 foi o Campi\u00f3n de Europa de Turismos. Tam\u00e9n foi segundo en 1977 e cuarto en 1978.\nTraxectoria.\nDurante case 40 anos, Carlo Facetti traballou no seu taller e os domingos po\u00f1\u00eda a s\u00faa funda e casco de carreiras e participaba nas carreiras. Explicou o seu \u00e9xito: \"Traballamos desde as sete da ma\u00f1\u00e1 ata as oito da noite co \u00fanico desexo de facer motores inigualables\". Aprendeu a conducir aos 11 anos, con Alberto Ascari, un amigo do seu pai, Piero Facetti, que \u00e1 s\u00faa vez era mec\u00e1nico e piloto, que terminou en cuarto lugar na Mille Miglia de 1947. Os seus irm\u00e1ns, Giuliano e Rosadelle tam\u00e9n se converter\u00edan en pilotos.\nInicios.\nCarlo comezou a competir en 1953, xunto con Elio Zagato no Giro di Calabria, usando un Fiat 8V 1100, a\u00ednda que ti\u00f1a carrozar\u00eda Zagato os motores estaban preparados por Facetti. En 1960, constru\u00eda e compet\u00eda na F\u00f3rmula J\u00fanior con motores Lancia Appia. A pesar de todo, foi moi r\u00e1pido, a\u00ednda que ti\u00f1a uns grandes rivais: Facetti recorda que en Monza \"foi capaz de lograr bos momentos en comparaci\u00f3n cos experimentados pilotos como Ludovico Scarfiotti, Lorenzo Bandini e Giancarlo Baghetti.\nEn 1963, trasladouse as carreiras de coches de turismo para competir na tempada inaugural da European Touring Car Challenge, co equipo oficial de Lancia, HF Squadra Corse. Usou un Lancia Flaminia para loitar co mellor de toda Europa, en circu\u00edtos como N\u00fcrburgring, Brands Hatch e N\u00e9pliget Park, Budapest. Foi ao final, que Facetti, xunto con Luigi Cabella, marcar\u00eda a s\u00faa primeira gran vitoria internacional. A principios de 1964, regresou \u00e1s carreiras de F\u00f3rmula J\u00fanior na Arxentina, na serie de catro carreiras da tempada coa Scuderia Sant'Ambroeus. Levou o seu Lotus-Ford 22 ao quinto lugar no Gran Premio Internacional de Bos Aires. \"Fun o primeiro piloto italiano en correr varias edici\u00f3ns da carreira en Suram\u00e9rica. Al\u00ed tiven o pracer de co\u00f1ecer ao gran Juan Manuel Fangio e m\u00e1is tarde convert\u00edmonos en bos amigos e competimos moitas veces en Buenos Aires e Mar del Plata.\" Tras regresar de Suram\u00e9rica, dirixiu un equipo de F\u00f3rmula Tres con Jo Siffert e Clay Regazzoni, ent\u00f3n participa el mesmo en 1965. Volveu coa Scuderia Sant'Ambroeus, terminou segundo o Campionato Italiano pilotando un Brabham-Ford BT16.\nAnos en Autodelta.\nEn 1969, contratouno Autodelta, o departamento de competici\u00f3n de Alfa Romeo no automobilismo. Contratarono para axudar a desenvolver os seus deportivos e competir no Campionato Europeo de Turismos. Entre outros, uniuse a Ignazio Giunti e Nino Vaccarella. Durante este per\u00edodo, Carlo terminou terceiro nas 24 Horas de Spa d\u00faas veces. En 1973, estivo competindo co Alfa Romeo T33 / TT no World Championship for Makes. Despois de cambiar de co-piloto en 1974, asociouse con Andrea da Adamich. Isto permitiulle visitar o podio en catro ocasi\u00f3ns, a mellor sendo segundo nos 1000\u00a0km. de \u00d6sterreichring. Ao final da tempada, Autodelta terminou cuarto na xeral, pero a colaboraci\u00f3n de Facetti con Alfa Romeo terminou, logo de ga\u00f1ar o t\u00edtulo italiano. \"Estaba pasando por un per\u00edodo de crise: traballou moito con pouca satisfacci\u00f3n a nivel persoal. Con todo, ga\u00f1ou o t\u00edtulo italiano, pero iso non impediulle marchar de Autodelta. Cando corr\u00eda no Circu\u00edto de Mugello, Cesare Fiorio d\u00edxolle: \"Te\u00f1o que falarche dun interesante proxecto... Poucos d\u00edas despois, estaba na oficina de Fiorio, que ofreceulle o desenvolvemento do motor para o Stratos.\"\nGran Premio de Italia de 1974.\nIntentou cualificarse para o Gran Premio de Italia de 1974 nun Brabham-Cosworth BT42 preparado pola Scuderia Finotto. Ingresou no lugar de Helmuth Koinigg, pero ning\u00fan dos pilotos, malia os seus mellores esforzos, lograron cualificar o coche.\nLancia Stratos.\nEntre 1975 e 1976 Facetti, foi piloto e dese\u00f1ador de Lancia, participando no Campionato de Europa de Grand Touring. cando Facetti comeza a traballar na versi\u00f3n de 24 v\u00e1lvulas do motor Dino V6, estaba correndo con eles. Lideraba o Giro d'Italia Automobilistico cando se retirou con problemas na caixa de cambios.\nEn 1976 chegou o Silhouette, da categor\u00eda \"Special Production Car\" do Grupo 5. Con el, Lancia cambiou ao World Championship for Makes e aceptou o reto de Porsche que levou o seu monstruoso 935 Turbo e BMW, co seu fiable 3.5 CSL usando o Lancia Stratos Turbo, preparado por Facetti, baixo a supervisi\u00f3n de Parkes. Desafortunadamente, os Stratos non estaban \u00e1 altura do desaf\u00edo e logo da morte de Parkes en agosto do 76, finalizou a colaboraci\u00f3n entre Facetti e Lancia, xunto co programa Silhouette. No seu \u00faltimo compromiso con Lancia conseguiu ga\u00f1ar o Giro d'Italia, coa versi\u00f3n Silhouette.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412017", "revid": "1131", "url": "https://gl.wikipedia.org/wiki?curid=412017", "title": "Casa das Pedri\u00f1as", "text": "A Casa das Pedri\u00f1as \u00e9 unha construci\u00f3n particular situada no concello da Veiga. Dese\u00f1ouna e constru\u00eduna o pintor e escultor Daniel Mancebo entre 1970 e 1995."}
{"id": "412019", "revid": "85894", "url": "https://gl.wikipedia.org/wiki?curid=412019", "title": "Vicente P\u00e1ramo", "text": "Vicente P\u00e1ramo Losada, nado en Sarria e finado en Lugo o 3 de setembro de 1936, foi un comerciante e pol\u00edtico galego.\nTraxectoria.\nCoa proclamaci\u00f3n da Rep\u00fablica e a anulaci\u00f3n das elecci\u00f3n do 12 de abril, o 23 de abril de 1931 foi nomeado vogal da Comisi\u00f3n Xestora que presidiu Camilo Gonz\u00e1lez Mac\u00eda. Militante de ORGA, foi vogal do Centro Republicano de Sarria. Foi un dos fundadores do peri\u00f3dico \"Loita\".\nCoa folga xeral revolucionaria de 1934 foi detido en outubro acusado da repartici\u00f3n de follas clandestinas. Co golpe de Estado do 18 de xullo de 1936 foi detido o d\u00eda 20 preto de Monforte de Lemos. Xulgado en Lugo, foi condenado a morte. Foi executado en Lugo o 3 de setembro de 1936.\nFoi t\u00edo de Antonio P\u00e1ramo S\u00e1nchez."}
{"id": "412020", "revid": "1888", "url": "https://gl.wikipedia.org/wiki?curid=412020", "title": "Vicente P\u00e1ramo Losada", "text": ""}
{"id": "412021", "revid": "23204", "url": "https://gl.wikipedia.org/wiki?curid=412021", "title": "Segunda divisi\u00f3n espa\u00f1ola 2018/19", "text": "A tempada 2018\u201319 da Segunda Divisi\u00f3n (por motivos de patrocinio LaLiga 123) de f\u00fatbol foi a 88\u00aa edici\u00f3n da categor\u00eda de prata do f\u00fatbol espa\u00f1ol."}
{"id": "412022", "revid": "89787", "url": "https://gl.wikipedia.org/wiki?curid=412022", "title": "Juan Manuel Somoza Garc\u00eda", "text": "Juan Manuel Somoza Garc\u00eda, nado en Sarria, foi un pol\u00edtico galego.\nTraxectoria.\nFoi concelleiro en Sarria nas sucesivas corporaci\u00f3ns dende 1894. Era de ideolox\u00eda liberal mon\u00e1rquico. Coa proclamaci\u00f3n da Rep\u00fablica e a anulaci\u00f3n das elecci\u00f3n do 12 de abril, celebr\u00e1ronse novas elecci\u00f3ns en maio, e foi elixido alcalde o 5 de maio. Participacipou na preparaci\u00f3n e na convocatoria da Asemblea de Concellos de Galicia para debater o Estatuto de autonom\u00eda en 1931."}
{"id": "412025", "revid": "98629", "url": "https://gl.wikipedia.org/wiki?curid=412025", "title": "Jim Crawford", "text": "Jim Crawford, nado en Dunfermline (Fife) o 13 de febreiro de 1948 e finado en Tierra Verde (Florida) o 6 de agosto de 2002, foi un piloto de automobilismo escoc\u00e9s.\nTraxectoria.\nA s\u00faa primeira experiencia no automobilismo chegou ao volante dun Mini que pilotou en varias concentraci\u00f3ns. Tras unha carreira sen \u00e9xito na F\u00f3rmula Ford, aterrou no equipo do seu amigo Stephen Choularton na F\u00f3rmula Atl\u00e1ntica, logo de demostrar unha gran promesa nun par de carreiras de F\u00f3rmula Libre en Croft. Pasou varios anos pilotando xunto a Choularton na SDC Racing na F\u00f3rmula Atl\u00e1ntica e foi descuberto por Lotus Cars que ofreceulles un test de conduci\u00f3n.\nParticipou en dous Grandes Premios do Mundial de F\u00f3rmula 1, debutando o 19 de xullo de 1975. Tam\u00e9n foi o vencedor do Campionato brit\u00e1nico de F\u00f3rmula 1 de 1982. \u00c9 notable por ser a 500\u00aa persoa en comezar unha carreira no Campionato do Mundo de F\u00f3rmula Un.\nCrawford trasladouse aos Estados Unidos a principios dos anos 80, terminando subcampi\u00f3n d\u00faas veces na serie Can-Am. Terminou en cuarto lugar no seu debut na CART en Long Beach en 1984 e pasou a ser habitual nas 500 Millas de Indian\u00e1polis. Foi al\u00ed en 1987, na Indy 500, que Crawford sufriu un accidente na pr\u00e1ctica que resultou en feridas graves nas pernas. Con todo, recuperouse o suficiente para volver \u00e1s 500 en 1988, liderando a carreira por unhas voltas. Unha picada lenta nunha roda o fixo baixar de 2\u00ba a 6\u00ba.\nA \u00faltima 500 de Crawford foi en 1993, a\u00ednda que fixo intentos sen \u00e9xito de cualificar vellos coches en 1994 e 1995.\n500 Millas de Indian\u00e1polis de 1988.\nA carreira m\u00e1is destacada de Crawford na Indy ocorreu en 1988. Logo de case un ano de rehabilitaci\u00f3n das feridas nas pernas e p\u00e9s, Crawford volveu para as 500 Millas de Indian\u00e1polis de 1988. Asinou con King Racing como compa\u00f1eiro de equipo para Johnny Rutherford, pilotando un Buick. Foi un complemento de \u00faltimo minuto para o equipo, un\u00edndose xusto o d\u00eda antes da inauguraci\u00f3n. Logrou pobres resultados durante as probas de tempo, percorrendo a pista de forma tranquila a finais do segundo d\u00eda. A\u00ednda estaba recuper\u00e1ndose das lesi\u00f3ns nas s\u00faas pernas e cami\u00f1ou o mes coa axuda dun caxato.\nA carreira estaba dominada polo Penske Team, con todo, Crawford disputou durante toda a tarde, e foi o \u00fanico piloto que ademais dos veh\u00edculos Penske liderou voltas durante a carreira. Crawford tomou o liderado preto da metade da carreira e liderou 8 voltas. fixo unha carreira altamente agresiva, entrando e sa\u00edndo do tr\u00e1fico \u00e1 vontade. Crawford marcou un ritmo vertixinoso durante a s\u00faa estad\u00eda no liderado, e correu no segundo posto ata a volta 194. A falta de seis voltas para meta, fixo un plano nos pneum\u00e1ticos na curva 3. Ducked entrou en boxes para po\u00f1er pneum\u00e1ticos novos, pero o equipo tivo dificultades e perdeu varios segundos. Perdeu unha volta e terminou 6\u00ba. Foi o mellor acabado no momento para o motor Buick V-6 Indy, e Crawford foi eloxiado polo seu grande esforzo.\nAnos posteriores.\nCrawford regresou a Indy en 1989 con altas expectativas logo da s\u00faa actuaci\u00f3n de 1988. Clasificouse 4\u00ba, o m\u00e1is alto dos equipos non Chevrolet, pero abandonou por problemas mec\u00e1nicos o d\u00eda da carreira.\nEn 1990, Crawford uniuse ao equipo Menard e durante a pr\u00e1ctica sufriu un espectacular accidente. Trompeou e golpeou contra o muro na curva 1, logo elevouse entre 3 e 4\u00b45 metros sobre o chan. Non resultou gravemente ferido. Terminou 15\u00ba na carreira.\nA aparici\u00f3n m\u00e1is notable de Crawford na Indy foi en 1992. Crawford reincorporouse ao equipo de King Racing, como compa\u00f1eiro de equipo a Roberto Guerrero, pilotando novamente o Buick con motor V-6. Crawford e Guerrero lideraron as t\u00e1boas de velocidade durante toda a pr\u00e1ctica, e Crawford fixou un r\u00e9cord hist\u00f3rico de 375\u00a0km/h. Ambos pilotos eran favoritos para a pole position, pero na ma\u00f1\u00e1 do d\u00eda de pole, Crawford rebentou o motor. A choiva desprazou a cualificaci\u00f3n ao d\u00eda seguinte, o que lle deu tempo ao equipo para montar un novo motor. Con todo, o segundo d\u00eda, tam\u00e9n rebentou o novo motor e perdeu a oportunidade de clasificarse durante a rolda. Cualificou o sexto m\u00e1is r\u00e1pido, pero como clasificado o segundo d\u00eda, ali\u00f1ouse o 21\u00ba. O d\u00eda da carreira, comezou ben desde o inicio, pero estrelouse na volta 75.\nA carreira de 1988 acabar\u00eda sendo o mellor final de Crawford na Indy (6\u00aa), o seu \u00faltimo comezo foi en 1993. Non puido clasificarse en 1994-1995 e retirouse da conduci\u00f3n.\nVida persoal.\nLogo da retirada das carreiras, Crawford viviu en St. Petersburgo, Florida, onde comprou un barco de pesca que usou para alugar. Morreu en 2002 de insuficiencia hep\u00e1tica. Sobreviviuno a s\u00faa segunda esposa Annie e os seus fillos do seu primeiro matrimonio, Geoffrey e Emily.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412026", "revid": "23204", "url": "https://gl.wikipedia.org/wiki?curid=412026", "title": "Sincelejo", "text": "Sincelejo \u00e9 un municipio de Colombia, a capital e a maior cidade do departamento de Sucre.\nXeograf\u00eda.\nSincelejo est\u00e1 situada ao noroeste do pa\u00eds, na Rexi\u00f3n Caribe colombiana, concretamente na subrrexi\u00f3n das Sabanas, no departamento de Sucre. Co\u00f1\u00e9cese tam\u00e9n polos nomes de San Francisco de As\u00eds de Sincelejo, La Capital de la Sabana, La Ciudad del Dulce Nombre, La Flor de las Sabanas e La Reina y se\u00f1ora de la Sabana.\nA cidade est\u00e1 localizada a 30\u00a0km do mar Caribe, e dista 987\u00a0km de Bogot\u00e1, 459\u00a0km de Medell\u00edn, 110\u00a0km de Monter\u00eda, 220\u00a0km de Barranquilla e 180\u00a0km de Cartaxena de Indias. O municipio abarca unha superficie de 278,4\u00a0km\u00b2.\nA cidade, situada a unha altitude de 213 msnm, ten unha poboaci\u00f3n estimada (2018) de 234\u00a0886 habitantes, o que d\u00e1 unha densidade de 1 042,6 hab/km\u00b2.\nHistoria.\nA cidade de Sincelejo foi fundada, substitu\u00edndo un casar\u00edo ind\u00edxena, o 4 de outubro de 1535, co nome de San Francisco de As\u00eds de Sincelejo. Foi unha encomenda de Alonso Padilla desde 1610 a 1640. En 1776 foi erixida en correxemento polo capit\u00e1n e enxe\u00f1eiro espa\u00f1ol Antonio de la Torre y Miranda.\nEn 1812, durante a loita pola independencia, rexistrouse na cidade a chamada \"Revoluci\u00f3n dos curas\" en contra da dominaci\u00f3n dos libertadores da naci\u00f3n. En 1897 Sincelejo foi elevada \u00e1 condici\u00f3n de capital de provincia, e m\u00e1is tarde do departamento creado e extinguido anos despois. Ao constitu\u00edrse en 1966 o departamento de Sucre, Sincelejo foi erixida como capital desta nova entidade administrativa.\nO seu alcalde \u00e9 Jacobo Quessep Espinosa (2016-2019)."}
{"id": "412027", "revid": "23204", "url": "https://gl.wikipedia.org/wiki?curid=412027", "title": "Galeras, Sucre", "text": "Galeras \u00e9 un municipio de Colombia situado no departamento de Sucre, ao norte do pa\u00eds. Dista 50\u00a0km da capital departamental, Sincelejo. \u00c9 municipio desde o 24 de outubro de 1968.\nXeograf\u00eda.\nO municipio ten unha superficie de 321\u00a0km\u00b2, e ten unha altitude media de 80 msnm. A s\u00faa poboaci\u00f3n, no ano 2015, era de 20\u00a0188 habitantes.\nHistoria.\nA cidade foi fundada en 1782. E erixida co mo municipio o 24 de outubro de 1968.\nO seu alcalde \u00e9 Remberto Javier Amell Hern\u00e1ndez (2016-2019).\u200b\nCultura.\nUnha das principais actividades culturais \u00e9 o \"Festival\", onde se expo\u00f1en 'cadros vivos' personificados pola comunidade, na cal se recrean episodios da tradici\u00f3n cultural e relixiosa que se vive neste municipio.\nA aparici\u00f3n dos cadros vivos en Galeras rem\u00f3ntase ao s\u00e9culo XIX, segundo a antrop\u00f3loga Gloria Triana, en concordancia co expresado no documento para a sustentaci\u00f3n do Plan Especial de Salvaguarda diante do Ministerio de Cultura de Colombia, moito antes do ano 1849, cando a vila se eleva \u00e1 categor\u00eda de aldea ou correxemento.\nAlg\u00fans autores, como o escritor Oscar Collazos, asem\u00e9llano ao \"Tableau Vivant\", de Francia, un tipo particular de entretemento social que tivo moito auxe na primeira metade do s\u00e9culo XIX e que consist\u00eda basicamente en que xeralmente as persoas ricas nunha festa adoitaban disfrazarse como personaxes dunha pintura ou un gravado. Picante e brillante, adoitaba ser unha forma xeneralizada de entretemento, pero que desapareceu, probabelmente como resultado do auxe da industria do entretemento, no s\u00e9culo XX, especialmente despois do nacemento da cinematograf\u00eda.\nPor\u00e9n, en Galeras conservouse esta singular manifestaci\u00f3n cultural de maneira espont\u00e1nea. Al\u00ed se realiza, a maneira de teatro, de galer\u00eda de arte vivo a ceo abirto, unha exposici\u00f3n anual de cadros vivos, ao longo de tres r\u00faas, onde, \u00e1 noite, exp\u00f3\u00f1ense exercicios creativos, con participaci\u00f3n masiva de mulleres, anci\u00e1ns, nenos, nenas e mozos, dando mostra dunha orixinal e vers\u00e1til mostra de propostas visuais cuxos temas tocan o relixioso, os costumes, o amor, a soidade, o abandono, a cr\u00edtica social, os so\u00f1os, os mitos, medos e esperanzas, a pobreza, a educaci\u00f3n ambiental, a protesta e tantos temas como cerebros hai na localidade.\nO Ministerio de Cultura de Colombia ten pensado inclu\u00edr estes cadros vivos na s\u00faa Lista do Patrimonio cultural inmaterial da Naci\u00f3n."}
{"id": "412029", "revid": "22570", "url": "https://gl.wikipedia.org/wiki?curid=412029", "title": "Pitohui", "text": "Os pitohuis son aves inicialmente clasificadas no x\u00e9nero \"Pitohui\" end\u00e9micas de Nova Guinea.\nTaxonom\u00eda.\nAo principio seis especies estaban clasificadas xuntas no x\u00e9nero \"Pitohui\" e na familia Pachycephalidae. Mais foron separados en 2013 cando o x\u00e9nero e d\u00faas das especies foron reclasificadas na familia Oriolidae e outras tres especies ficaron en Pachycephalidae nos novos x\u00e9neros \"Melanorectes\" e \"Pseudorectes\". Unha especie foi colocada na familia Oreoicidae.\nAs especies est\u00e1n, polo tanto, separadas nas tres familias seguintes:\nDescrici\u00f3n.\nSon paxaros omn\u00edvoros e de cores rechamantes. O \"P. dichrous\" \u00e9 dunha cor rechamante, cun bandullo de cor vermello ladrillo e unha testa acibeche. Os pitohuis vari\u00e1beis (\"P. kirhocephalus\" e \"P. uropygialis\"), coma o seu nome indica, poden presentar diferentes formas e cheg\u00e1ronse a nomear 20 subespecies con diferentes patr\u00f3ns nas plumas. D\u00faas destas subespecies son moi parecidas ao \"P. dichrous\".\nComportamento e ecolox\u00eda.\nA pel e as plumas dalg\u00fans pitohuis, en especial os pitohui vari\u00e1beis e o \"P. dichrous\", conte\u00f1en poderosos alcaloides neurot\u00f3xicos do grupo da batracotoxina (tam\u00e9n segregada polas ras colombianas do x\u00e9nero \"Phyllobates\"). Crese que estes alcaloides serven como defensa qu\u00edmica, tanto contra ectoparasitos coma contra outros depredadores como as cobras, as aves de rapina ou os humanos. Os paxaros probablemente non produzan a batracotoxina eles mesmos, sen\u00f3n que se sup\u00f3n que xorde grazas \u00e1 un escaravello do x\u00e9nero \"Choresine\" que forma parte da s\u00faa dieta.\nAs cores rechamantes das aves poden ser tratadas coma un exemplo de aposematismo e a semellanza entre o \"P. dichrous\" e algunhas formas de pitohuis vari\u00e1beis poden ser considerados un exemplo de mimetismo m\u00fclleriano, no cal as especies en perigo ga\u00f1an unha vantaxe compartindo cor, de xeito que se aparece un depredador vai querer evitar a ambos.\nRelaci\u00f3n cos humanos.\nDebido \u00e1 s\u00faa toxicidade, os pap\u00faas ch\u00e1manos paxaros lixo xa que non son bos para comer. Con todo, en momentos de desesperaci\u00f3n, poden ser consumidos, mais s\u00f3 despois de extraer as s\u00faas plumas e pel e de cubrir a s\u00faa carne en carb\u00f3n e logo asala. (Piper, 2007)\nNa cultura popular.\nUnha das personaxes principais da novela lixeira Sword Art Online Alternative Gun Gale Online, e no seu anime hom\u00f3nimo, emprega pitohui como nome de usuario en referencia a esta ave."}
{"id": "412030", "revid": "55340", "url": "https://gl.wikipedia.org/wiki?curid=412030", "title": "Ram\u00f3n Carballo P\u00e1ez", "text": "Ram\u00f3n Carballo P\u00e1ez, nado en Seixo, (Pacios, Pedrafita do Cebreiro) en agosto de 1959, \u00e9 un veterinario e pol\u00edtico galego.\nTraxectoria.\nEstudou no seminario de Lugo e licenciouse en veterinaria pola Universidade de Le\u00f3n en 1986. Exerceu en diversos concellos da provincia de Lugo e mais no Bierzo. Foi inspector t\u00e9cnico veterinario e xefe territorial da Conseller\u00eda de Medio Rural. Militante do Partido Popular de Galicia foi concelleiro en Pedrafita do Cebreiro (1987-1991) mais na Fonsagrada (1999-2003) e deputado no Parlamento de Galicia (2002-2005). Volveu de novo \u00e1 corporaci\u00f3n da Fonsagrada de 2007 a 2010. De 2012 a 2017 foi o Subdelegado do Goberno en Lugo e presidente do PP de Lugo dende maio de 2017 ."}
{"id": "412031", "revid": "56817", "url": "https://gl.wikipedia.org/wiki?curid=412031", "title": "Antonio S\u00e1nchez Teijelo", "text": "Antonio S\u00e1nchez Teijelo foi un pol\u00edtico galego.\nTraxectoria.\nFoi concelleiro de Sarria nas sucesivas corporaci\u00f3ns dende 1897. Logo do falecemento do alcalde Manuel Guti\u00e9rrez Castro, foi nomeado alcalde de Sarria por Real Orde e tomou posesi\u00f3n o 7 de abril de 1923. Coa ditadura de Primo de Rivera foi cesado o 30 de setembro.\nVida persoal.\nFoi pai de Jos\u00e9 S\u00e1nchez Arias e av\u00f3 de Antonio P\u00e1ramo S\u00e1nchez."}
{"id": "412032", "revid": "63181", "url": "https://gl.wikipedia.org/wiki?curid=412032", "title": "Lappaj\u00e4rvi", "text": "Lappaj\u00e4rvi (en sueco \"Lappo\") \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 3.135 habitantes. A superficie do termo municipal \u00e9 de 522,98 km2, dos cales 102,89\u00a0km2 son auga. O concello ten unha densidade de poboaci\u00f3n de 7,45 hab./km\u00b2.\nO municipio recibe o seu nome do lago Lappaj\u00e4rvi, un dos poucos lagos de Finlandia formados polo impacto dun meteorito.\nLimita cos municipios de Alaj\u00e4rvi, Evij\u00e4rvi, Kauhava, Lapua, Vimpeli e Veteli, este \u00faltimo na rexi\u00f3n de Ostrobotnia Central.\nO concello \u00e9 uniling\u00fce en fin\u00e9s."}
{"id": "412034", "revid": "85894", "url": "https://gl.wikipedia.org/wiki?curid=412034", "title": "Julio Manuel Cid Rodr\u00edguez", "text": "Julio Manuel Cid Rodr\u00edguez, co\u00f1ecido como Emilio, nado en Allariz e finado en Lugo o 3 de setembro de 1936, foi un pol\u00edtico galego.\nTraxectoria.\nVeci\u00f1o de Corvill\u00f3n (A Merca), posiblemente resid\u00eda temporalmente en Lugo en 1936. Co golpe de Estado do 18 de xullo de 1936 foi detido o 20 de xullo. Xulgado en consello de guerra o 28 de agosto por tenencia de explosivos, foi condenado a morte por rebeli\u00f3n militar. Foi executado nas tapias do cuartel da Garda Civil de Lugo o 3 de setembro de 1936."}
{"id": "412035", "revid": "17467", "url": "https://gl.wikipedia.org/wiki?curid=412035", "title": "Baiuca (m\u00fasico)", "text": ""}
{"id": "412036", "revid": "18853", "url": "https://gl.wikipedia.org/wiki?curid=412036", "title": "RGT", "text": ""}
{"id": "412037", "revid": "18853", "url": "https://gl.wikipedia.org/wiki?curid=412037", "title": "Erreguet\u00e9", "text": ""}
{"id": "412038", "revid": "18853", "url": "https://gl.wikipedia.org/wiki?curid=412038", "title": "Asociaci\u00f3n Galega de Empresas de Artes Esc\u00e9nicas", "text": ""}
{"id": "412039", "revid": "89787", "url": "https://gl.wikipedia.org/wiki?curid=412039", "title": "Fondo Teatral Mar\u00eda Casares", "text": "O Fondo Teatral Mar\u00eda Casares (FTMC) \u00e9 unha colecci\u00f3n de documentos bibliogr\u00e1ficos sobre artes esc\u00e9nicas creada en 1995 en Cangas. Est\u00e1 integrado na Biblioteca P\u00fablica do municipio e foi impulsado por un acordo entre o Concello, a Revista Galega de Teatro e a compa\u00f1\u00eda Teatro de Ningures. Conta con preto dun millar de volumes con textos teatrais para escolares, adultos ou grupos profesionais de teatro, as\u00ed como libros did\u00e1cticos e publicaci\u00f3ns especializadas tanto do estado como do estranxeiro, o que o fai o maior arquivo de tem\u00e1tica teatral de Galicia. Al\u00e9n da actividade habitual de empr\u00e9stimo, organiza tam\u00e9n exposici\u00f3ns e outras actividades como cursos de teatro, festivais ou certames. Os seus fondos proceden de doaz\u00f3ns de autores, compa\u00f1\u00edas teatrais e particulares.\nO seu nome pretende homenaxear a actriz galega m\u00e1is internacional, Mar\u00eda Casares."}
{"id": "412040", "revid": "23204", "url": "https://gl.wikipedia.org/wiki?curid=412040", "title": "Subrexi\u00f3n de Rauma", "text": "A subrexi\u00f3n de Rauma (en fin\u00e9s \"Rauman seutukunta\") \u00e9 unha das tres subdivisi\u00f3ns da rexi\u00f3n de Satakunta. En 2017 ti\u00f1a unha poboaci\u00f3n de 68.037 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "412041", "revid": "23204", "url": "https://gl.wikipedia.org/wiki?curid=412041", "title": "Subrexi\u00f3n de Pori", "text": "A subrexi\u00f3n de Pori (en fin\u00e9s \"Porin seutukunta\") \u00e9 unha das tres subdivisi\u00f3ns da rexi\u00f3n de Satakunta. En 2017 ti\u00f1a unha poboaci\u00f3n de 134.019 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "412042", "revid": "89787", "url": "https://gl.wikipedia.org/wiki?curid=412042", "title": "Subrexi\u00f3n de Satakunta Setentrional", "text": "A subrexi\u00f3n de Satakunta Setentrional (en fin\u00e9s \"Pohjois-Satakunnan seutukunta\") \u00e9 unha das tres subdivisi\u00f3ns da rexi\u00f3n de Satakunta. En 2017 ti\u00f1a unha poboaci\u00f3n de 19.190 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "412048", "revid": "51389", "url": "https://gl.wikipedia.org/wiki?curid=412048", "title": "David Lombao", "text": "David Lombao, nado en Lugo en 1985, \u00e9 un xornalista galego.\nTraxectoria.\nEstudou Xornalismo na Universidade de Santiago de Compostela e comezou a s\u00faa traxectoria profesional nos informativos de Radio Galicia-Cadena SER. M\u00e1is tarde traballou en RadioVoz, cando tam\u00e9n colaborou co suplemento literario de \"Tempos Novos\", e en 2008 formou parte do redacci\u00f3n de \"Xornal de Galicia\" centr\u00e1ndose na cr\u00f3nica parlamentaria e na informaci\u00f3n pol\u00edtica galega.\nFoi un dos fundadores do xornal dixital \"Praza P\u00fablica\", onde actualmente tam\u00e9n \u00e9 redactor, e dir\u00edxeo desde 2013. Tam\u00e9n realiza colaboraci\u00f3ns habituais no xornal Eldiario.es e na canle de televisi\u00f3n N\u00f3s."}
{"id": "412049", "revid": "23204", "url": "https://gl.wikipedia.org/wiki?curid=412049", "title": "Gran Premio de Francia de 2018", "text": "O Gran Premio de Francia de 2018 (oficialmente Formula 1 Pirelli Grand Prix de France 2018 foi unha carreira de F\u00f3rmula 1 celebrada o 24 de xu\u00f1o de 2018 no Circu\u00edto Paul Ricard en Le Castellet, Francia. A carreira foi a oitava rolda do Campionato Mundial de F\u00f3rmula 1 de 2018 e foi a primeira vez que se disputou o Gran Premio de Francia desde . Foi a octox\u00e9sima s\u00e9tima vez que se disputou o Gran Premio de Francia e a 58\u00aa vez desde que o evento inclu\u00eduse como unha rolda do Campionato Mundial de F\u00f3rmula Un desde o inicio da serie en .\nInformes.\nAntecedentes.\nA carreira regresou ao calendario por primeira vez desde , co Circu\u00edto Paul Ricard escollido como sede. O circu\u00edto acolleu o Gran Premio de Francia en antes de que o evento traslad\u00e1rase ao Circu\u00edto de Nevers Magny-Cours. A carreira usar\u00e1 por primeira vez o dese\u00f1o de 5\u00b484 km. O trazado incl\u00fae unha chicana na recta Mistral a diferenza da recta do circu\u00edto de 5\u00b480 km que se usou nove veces entre e e que non inclu\u00eda a chicana. \nA carreira dispututouse en xu\u00f1o, cubrindo a vacante deixada polo Gran Premio de Acerbaix\u00e1n, que foi trasladada a unha data de abril para evitar enfrontamentos coas celebraci\u00f3ns durante o centenario da rep\u00fablica de Acerbaix\u00e1n.\nDrag Reduction System.\nO circu\u00edto contar\u00e1 con d\u00faas zonas de DRS. O primeiro estar\u00e1 situado ao longo da recta principal, mentres que o segundo estar\u00e1 na recta Mistral na aproximaci\u00f3n \u00e1 chicana.\nPneum\u00e1ticos.\nO provedor de pneum\u00e1ticos Pirelli proporcionou aos equipos os pneum\u00e1ticos con compostos brandos, superbrandos e ultrabrandos. Volveron ao seu composto de banda de rodadura estreita seguindo os comentarios dos equipos trala proba de metade de tempada no Circu\u00edto de Catalu\u00f1a. "}
{"id": "412052", "revid": "89787", "url": "https://gl.wikipedia.org/wiki?curid=412052", "title": "Freebird Airlines", "text": "Freebird Airlines (turco: \"H\u00fcrku\u015f Havayolu Ta\u015f\u0131mac\u0131l\u0131k ve Ticaret A.\u015e.\") \u00e9 unha aeroli\u00f1a ch\u00e1rter turca con sede en Florya, Bakirk\u00f6y, Istanbul. A s\u00faa base principal at\u00f3pase no aeroporto de Istanbul-Atat\u00fcrk, con bases secundarias nos aeroportos de Antalya e Dalaman.\nHistoria.\nA aeroli\u00f1a fundouse en xu\u00f1o do ano 2000 e comezou a operar o 5 de abril de 2001 cun servizo entre Istanbul e Li\u00f3n usando un avi\u00f3n McDonnell Douglas MD-83. En novembro de 2003 a compa\u00f1\u00eda recibiu o seu primeiro Airbus A320-200 e a d\u00eda de hoxe toda a s\u00faa frota est\u00e1 formada por avi\u00f3ns dese modelo.\nFrota.\nEn maio de 2018 a frota de Freebird Airlines estaba formada polos seguintes avi\u00f3ns:"}
{"id": "412053", "revid": "23204", "url": "https://gl.wikipedia.org/wiki?curid=412053", "title": "Montenegro Airlines", "text": "Montenegro Airlines a.d. (montenegrino: \u041c\u043e\u043d\u0442\u0435\u043d\u0435\u0433\u0440\u043e \u0435\u0440\u043b\u0430\u0458\u043d\u0441 / Montenegro erlajns) \u00e9 a aeroli\u00f1a nacional de Montenegro, con sede en Podgorica. Opera servizos regulares e ch\u00e1rter cara Europa dende o seu centro de conexi\u00f3ns no aeroporto de Podgorica cunha segunda base no aeroporto de Tivat.\nHistoria.\nA aeroli\u00f1a fundouna o goberno da Rep\u00fablica Federal de Iugoslavia o 24 de outubro de 1994. O primeiro avi\u00f3n, un Fokker 28 Mk4000 (alcumado \"Lov\u0107en\"), foi mercado case dous anos despois, en 1996. O primeiro voo comercial da aeroli\u00f1a foi o 7 de maio de 1997, entre Podgorica e Bari, Italia.\nEn abril de 2000 Montenegro Airlines converteuse en membro da Asociaci\u00f3n de Transporte A\u00e9reo Internacional (IATA). No mes de xu\u00f1o dese ano recibiu o primeiro de cinco avi\u00f3ns Fokker 100. A aeroli\u00f1a uniuse a Amadeus CRS o 5 de marzo de 2003. En 2004 os seus pilotos foron os primeiros da rexi\u00f3n e conseguir o certificado IIIA. O 2 de xullo dese anos a compa\u00f1\u00eda transportou ao seu pasaxeiro 1 mill\u00f3n.\nDespois do referendum de independencia de Montenegro, Serbia converteuse nun mercado internacional para as compa\u00f1\u00edas montenegrinas. Montenegro Airlines tivo que cesar os voos internacionais dende Serbia cara pa\u00edses que non fosen Montenegro, perdendo as\u00ed a rendible ruta entre Ni\u0161 e Z\u00faric, debido \u00e1 falta da pol\u00edtica da s\u00e9tima liberdade. Nun esforzo para evitar isto Montenegro Airlines rexistrou unha aeroli\u00f1a distinta en Serbia chamada Master Airways, pero se lle denegou unha licenza de operaci\u00f3n upostamente debido \u00e1s pol\u00edticas proteccionistas serbias.\nO 23 de xullo de 2007 Montenegro Airlines pediu 2 Embraer 195 para aumentar a s\u00faa frota e a s\u00faa rede de destinos. Os avi\u00f3ns foron alugados a GECAS por un per\u00edodo de 8 anos. O primeiro dos aparellos chegou ao aeroporto de Podgorica o 5 de xu\u00f1o de 2008. Tras a entrega do primeiro Embraer a compa\u00f1\u00eda comezou a voar regularmente aos aeroportos de Londres-Gatwick e de Mil\u00e1n-Malpensa.\nO 17 de abril de 2009 El Al e Montenegro Airlines emitiron unha declaraci\u00f3n conxunta reiterando o intereses da aeroli\u00f1a israel\u00ed de mercar o 30% das acci\u00f3ns, pero os plans non sa\u00edron adiante. Montenegro Airlines permaneceu como unha compa\u00f1\u00eda estatal e goza de apoio financeiro do goberno.\nTras a chegada dos dous primeiros Embraer 195 da aeroli\u00f1a, Montenegro Airlines pediu a Embraer cambiar o resto do pedido polo modelo E-175. Por\u00e9n, un terceiro E-195 foi entregado de todas formas, pero o cuarto aparello restante ser\u00eda un E-175. O 6 de xullo de 2012 medios locais informaron de que Montenegro Airlines cambiara novamente o cuarto pedido, desta vez pedindo o modelo E-190LR. Este avi\u00f3n foi entregado en maio de 2014. En novembro de 2014 Montenegro Airlines puxo os seus dous Fokker 100 en venda. Por\u00e9n, en xu\u00f1o de 2005 a\u00ednda non atopara comprador polo que probablemente os aparellos sexan desguazados.\nEn agosto de 2016 informouse de que contas pertencentes a Montenegro Airlines conxel\u00e1ranxe despois de que a aeroli\u00f1a non cumprise cunha sentenza xudicial sobre o pago de d\u00e9bedas ao operador dos aeroportos do pa\u00eds. Montenegro Airlines deb\u00edalle \u00e1 compa\u00f1\u00eda m\u00e1is de 15 mill\u00f3ns de d\u00f3lares.\nFrota.\nEn abril de 2018 a frota de Montenegro Airlines estaba formada polos seguintes avi\u00f3ns:"}
{"id": "412055", "revid": "23204", "url": "https://gl.wikipedia.org/wiki?curid=412055", "title": "Thomas Cook Airlines Scandinavia", "text": "Thomas Cook Airlines Scandinavia \u00e9 unha aeroli\u00f1a ch\u00e1rter dinamarquesa con sede en Copenhague que forma parte do Thomas Cook Group. Opera voos a destinos de vacaci\u00f3ns principalmente no Mediterr\u00e1neo ademais de servizos de longo alcance dende varias bases nos pa\u00edses n\u00f3rdicos.\nHistoria.\nAs ra\u00edces de Thomas Cook Airlines Scandinavia at\u00f3panse en d\u00faas aeroli\u00f1as: Conair of Scandinavia do grupo dinamarqu\u00e9s Spies Group, e Scanair do grupo sueco SLG - Scandinavian Leisure Group. Cando as d\u00faas compa\u00f1\u00eda se fusionaron o 1 de xaneiro de 1994 formaron Premiair. Ese mesmo ano SLG foi mercada por Airtours, e a frota da aeroli\u00f1a repintouse para que coincid\u00eduse coa de Airtours International, a\u00ednda que mantivo o nome de Premiair. En 1996 SLG Group mercou Spies Group.\nEn novembro de 2001 Airtours converteuse en MyTravel Group, e en 2002 Airtours International e Premiair pasaron a chamarse MyTravel Airways e MyTravel Airways A/S, respectivamente. O 12 de febreiro de 2007 anunciouse que MyTravel Group fusionar\u00edase co Thomas Cook Group, integr\u00e1ndose MyTravel Airways en Thomas Cook Airlines na estaci\u00f3n de inverno de 2007-2008. MyTravel Airways A/S pasou a chamarse Thomas Cook Airlines Scandinavia o 8 de maio de 2008. A d\u00eda de hoxe a compa\u00f1\u00eda ten varias aeroli\u00f1as irm\u00e1s: Thomas Cook Airlines, Thomas Cook Airlines Belgium e Condor Flugdienst.\nFrota.\nEn maio de 2018 a frota de Thomas Cook Airlines Scandinavia estaba formada polos seguintes avi\u00f3ns:"}
{"id": "412056", "revid": "5863", "url": "https://gl.wikipedia.org/wiki?curid=412056", "title": "Antonio V\u00e1zquez Ta\u00edn", "text": ""}
{"id": "412057", "revid": "54334", "url": "https://gl.wikipedia.org/wiki?curid=412057", "title": "El Debate", "text": "El Debate foi un peri\u00f3dico espa\u00f1ol editado en Madrid entre 1910 e 1936.\nPertenc\u00eda \u00e1 Editorial Cat\u00f3lica, durante a s\u00faa existencia a publicaci\u00f3n mantivo unha li\u00f1a editorial de corte conservador e cat\u00f3lico. O \u00faltimo n\u00famero sa\u00edu despois do golpe de Estado do 18 de xullo de 1936; durante a guerra civil as s\u00faas instalaci\u00f3ns foron confiscadas polas autoridades republicanas. Co final da guerra chegouse a editar unha edici\u00f3n especial de \"El Debate\", pero a ditadura franquista non autorizou a s\u00faa nova posta en marcha, o que significou a s\u00faa desaparici\u00f3n definitiva.\nHistoria e caracter\u00edsticas.\nFoi creado polo xornalista Guillermo de Rivas e dirixido nos seus comezos por Basilio \u00c1lvarez, por\u00e9n ao ano da s\u00faa aparici\u00f3n foi traspasado, cunha etapa intermedia durante a que foi propiedade de Santiago Mataix, \u00e1 Asociaci\u00f3n Cat\u00f3lica Nacional de Propagandistas (ACNdP), fac\u00e9ndose coa direcci\u00f3n \u00c1ngel Herrera Oria, en novembro de 1911. Posteriormente pasou a ser propiedade da Editorial Cat\u00f3lica, creada en 1912.\nAs cr\u00f3nicas b\u00e9licas da primeira guerra mundial acompa\u00f1adas con mapas de Armando Guerra multiplicaron a tirada do peri\u00f3dico. Durante estes anos \"El Debate\" foi subvencionado economicamente pola embaixada alem\u00e1 e mantivo unha li\u00f1a editorial abertamente xerman\u00f3fila.\nEn 1929 impulsou a s\u00faa propia axencia de noticias, Logos, que posteriormente foi a axencia do grupo Editorial Cat\u00f3lica.\nDurante a Segunda Rep\u00fablica o goberno suspendeu a s\u00faa actividade en varias ocasi\u00f3ns. Pertencente ao mesmo grupo do que xurdiu o partido Acci\u00f3n Popular, era o medio de expresi\u00f3n oficioso do seu sucesor, a CEDA, a coalici\u00f3n dereitista que ga\u00f1ou as elecci\u00f3ns en 1933. En 1935, a Editorial Cat\u00f3lica adquiriu unha moderna rotativa, situada no n\u00famero 4 da r\u00faa de Afonso XI, na que se pasou a imprimir \"El Debate\" e un peri\u00f3dico de nova creaci\u00f3n, o vespertino \"Ya\".\nCalc\u00falase que en 1931 ti\u00f1a unha tirada diaria entre os 60\u00a0000 e 80\u00a0000 exemplares e en 1936, duns 80\u00a0000 exemplares. O seu \u00faltimo director foi Francisco de Luis, trala dimisi\u00f3n de \u00c1ngel Herrera Oria en febreiro de 1933. Ali\u00f1ado coas propostas da CEDA, o peri\u00f3dico defendeu unha li\u00f1a editorial accidentalista, a\u00ednda que esta postura inicial co paso do tempo foi dilu\u00edndose para rematar desembocando nunha postura marcadamente anti-republicana. O \u00faltimo n\u00famero de \"El Debate\" sa\u00edu \u00e1 r\u00faa o 19 de xullo de 1936. Ese mesmo d\u00eda, o goberno acoll\u00e9ndose \u00e1 Lei de Defensa da Rep\u00fablica divulgou a trav\u00e9s de Uni\u00f3n Radio a incautaci\u00f3n do peri\u00f3dico:\nDesta forma, as instalaci\u00f3ns onde se imprim\u00edan os peri\u00f3dicos da Editorial Cat\u00f3lica foron confiscadas por diversos integrantes do Frente Popular. \"Mundo Obrero\", o portavoz do Partido Comunista de Espa\u00f1a (PCE), foi impreso utilizando o material de \"Ya\", en tanto que \"Pol\u00edtica\", o \u00f3rgano de comunicaci\u00f3n de Izquierda Republicana (IR), quedou co de \"El Debate\". Ao remate da guerra civil, un grupo dos seus antigos redactores e alumnos da Escola de Xornalismo dirixidos por Nicol\u00e1s Gonz\u00e1lez Ruiz lanzaron un n\u00famero especial de \"El Debate\" o 28 de marzo de 1939, inmediatamente despois da entrada das tropas franquistas na capital. Pero ante a prohibici\u00f3n da ditadura de restablecer \"El Debate\", a empresa da Editorial Cat\u00f3lica recuperou a s\u00faa herdanza no diario \"Ya\", de menor significaci\u00f3n pol\u00edtica."}
{"id": "412058", "revid": "89787", "url": "https://gl.wikipedia.org/wiki?curid=412058", "title": "Kunimitsu Takahashi", "text": ", nado en Toquio o 29 de xaneiro de 1940 e finado o 16 de marzo de 2022, foi un piloto de motociclismo e automobilismo xapon\u00e9s. Est\u00e1 considerado como o creador do \"drifting\". Foi o presidente da GT-Association, os organizadores da serie Super GT, de 1993 a 2007.\nTraxectoria.\nNa tempada de carreiras de motociclismo de Grand Prix de 1961, Takahashi converteuse no primeiro piloto xapon\u00e9s en ga\u00f1ar un Gran Premio de motociclismo montando unha Honda (250cc) na vitoria en Hockenheim. Os seus mellores acabados foron un cuarto lugar no campionato mundial de motociclismo de 250cc de 1961 e un cuarto lugar no campionato mundial de motociclismo de 125cc de 1962, ambas as d\u00faas tempadas con Honda. Resultou gravemente ferido no Gran Premio de motociclismo da illa de Man TT de 1962, e pasouse \u00e1s carreiras de autom\u00f3biles en 1965. Ga\u00f1ou catro Grandes Premios na s\u00faa carreira de motociclismo.\nCarreiras de autom\u00f3biles.\nParticipou nunha carreira de F\u00f3rmula Un, o Gran Premio do Xap\u00f3n de 1977, o 23 de outubro de 1977, pilotando un Tyrrell. Este foi de feito o mesmo coche que Kazuyoshi Hoshino usou no Gran Premio do Xap\u00f3n de 1976. Takahashi terminou 9\u00ba na s\u00faa \u00fanica participaci\u00f3n nun Gran Premio, polo que non conseguiu puntos de campionato. Desde a tempada 1987 ata a tempada 1992 de F\u00f3rmula 3000, competiu no campionato de F\u00f3rmula 3000 do Xap\u00f3n. Tam\u00e9n competiu en oito carreiras das 24 Horas de Le Mans entre 1986 e 1996. Nas 24 Horas de Le Mans de 1995, o seu equipo competiu cun Honda NSX, ga\u00f1ando a clase GT2 e terminando oitavo na xeral.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412060", "revid": "89787", "url": "https://gl.wikipedia.org/wiki?curid=412060", "title": "Inigo Jones", "text": "Inigo Jones ([\u02c8\u026an\u0268\u0261o\u028a]), nado en Smithfield (Londres) o 15 de xullo de 1573 e finado en Londres o 2 de xu\u00f1o de 1652 foi un arquitecto brit\u00e1nico, o primeiro en empregar as regras da proporci\u00f3n e a simetr\u00eda vitruvianas nos seus edificios. Deixou a s\u00faa pegada en Londres en edificios singulares, como a Banqueting House, Whitehall, e na \u00e1rea dese\u00f1ada para a praza de Covent Garden, que se converteu nun modelo para os futuros desenvolvementos no West End. Fixo importantes contribuci\u00f3ns \u00e1 escenograf\u00eda polo seu traballo como dese\u00f1ador teatral para varias ducias de mascaradas, a maior\u00eda por encargos reais e moitos en colaboraci\u00f3n con Ben Jonson.\nA s\u00faa obra supuxo unha grande influencia nos arquitectos do s\u00e9culo XVIII, en especial para o palladianismo ingl\u00e9s.\nTraxectoria.\nInicios.\nAl\u00e9n de que naceu no barrio londiniense de Smithfield, fillo de Inigo Jones, un traballador cat\u00f3lico de pano de Gales, e de ser bautizado na igrexa de St Bartholomew-the-Less, pouco se sabe sobre os primeiros anos de Jones. Non se achegou \u00e1 profesi\u00f3n de arquitecto na forma tradicional, \u00e9 dicir, xa fose promocionando a partir dun oficio ou mediante a adscrici\u00f3n temper\u00e1 \u00e1 Oficina de Obras (\"Office of Works\"), a\u00ednda que hai evidencia de que sir Christopher Wren tivo constancia de que Jones foi un aprendiz de carpinteiro no cemiterio de San Paulo.\nAtrib\u00faeselle a introduci\u00f3n das paisaxes m\u00f3biles e do arco do proscenio no teatro ingl\u00e9s. Entre 1605 e 1640, Jones foi o responsable da posta en escena de m\u00e1is de 500 representaci\u00f3ns, colaborando con Ben Jonson durante moitos anos, a pesar da tensa relaci\u00f3n entre eles, con competencia e celos: os dous ti\u00f1an co\u00f1ecidos argumentos sobre se a escenograf\u00eda ou a literatura eran o m\u00e1is importante no teatro. Jonson ridiculizou a Jones nalgunha das s\u00faas obras escritas nun lapso de d\u00faas d\u00e9cadas. Sobreviven m\u00e1is de 450 debuxos de escenograf\u00edas e vestiario, que dan proba do virtuosismo de Jones como debuxante e da s\u00faa comprensi\u00f3n do conxunto do dese\u00f1o italiano, en particular o de Alfonso e Giulio Parigi. C\u00f3mpre entender que non exist\u00eda a concepci\u00f3n de tal debuxo en Inglaterra nese momento, a pesar de que fora o medio empregado por pintores italianos, escultores e arquitectos durante uns cen anos.\nPor esa \u00e9poca, Jones aprendeu a falar italiano con fluidez e obtivo unha copia italiana da obra de Andrea Palladio \"I quattro libri dell'architettura\" (\u201cOs catro libros da arquitectura\u201d), publicado por primeira vez en 1570: todo indica que Jones fixo a s\u00faa primeira viaxe formativa a Italia entre 1598 e 1603, posiblemente financiado polo V conde de Rutland. O conxunto de debuxos de escenograf\u00edas e vestiario revelan un interesante desenvolvemento no debuxo de Jones entre 1605 e 1609, que nun principio non mostran \u201cning\u00fan co\u00f1ecemento de debuxo do Renacimento\u201d, e logo en 1609, xa exhiben unha \u201cmaneira italianizante consumada\u201d. Isto ofrece unha evidencia dunha probable nova visita a Italia, arredor do ano 1606, influenciada polo embaixador Henry Wotton, a trav\u00e9s do cal Jones adquiriu unha copia das obras de Andrea Palladio con marginalia que fai referencia a Wotton, segundo o referido polo propio Wotton. Estas viaxes, xunto ao interese por estes tratados pode ser o punto de uni\u00f3n entre Jones e Palladio. a obra de Jones viuse particularmente influ\u00edda polo mestre v\u00e9neto. En menor medida, tam\u00e9n sostivo que o dese\u00f1o de edificios deb\u00eda guiarse polos principios descritos por primeira vez polo antigo escritor romano Vitruvius.\nArquitecto.\nA primeira obra estrutural rexistrada de Jones \u00e9 o seu monumento a Lady Cotton, de arredor de 1608, que xa mostra os primeiros sinais das s\u00faas intenci\u00f3ns cl\u00e1sicas. Por esa \u00e9poca, Jones tam\u00e9n realizou debuxos para o New Exchange in the Strand e para a torre central da catedral de San Paulo, mostrando unha similar falta de experiencia pr\u00e1ctica arquitect\u00f3nica e un manexo inmaturo de temas a partir de fontes como Palladio, Serlio e Sangallo. En 1609, logo de quizais acompa\u00f1ar por Francia o fillo e herdeiro de Lord Salisbury, o vizconde Cranborne, Inigo Jones aparece como consultor de arquitectura en Hatfield House, facendo pequenas modificaci\u00f3ns no dese\u00f1o a medida que o proxecto avanzaba. En 1610, Jones foi nomeado inspector (\"Surveyor\") de Henry Frederick, Pr\u00edncipe de Gales e nese posto, Jones ideou unha mascarada para o Pr\u00edncipe e estivo posiblemente implicado nalgunhas modificaci\u00f3ns no palacio de St. James. O 27 de abril de 1613, Jones foi nomeado para o cargo de Inspector de Obras do Rei (\"Surveyor of the King\u2019s Works\") e pouco despois, embarcouse nunha nova xira por Italia (1613-1614), co conde de Arundel, que estaba destinado a converterse nun dos clientes m\u00e1is importantes da historia da arte inglesa. Nesta viaxe, Jones puido co\u00f1ecer a arquitectura de Roma, Padua, Florencia, Vicenza, X\u00e9nova e Venecia, entre outras cidades que visitaron. Cons\u00e9rvase o seu caderno de bosquexos, que mostra a s\u00faa preocupaci\u00f3n por artistas como Parmigianino e Schiavone. Tam\u00e9n \u00e9 co\u00f1ecido que se reuniu con Vicenzo Scamozzi nese momento. A s\u00faa copia anotada dos \"Quattro libri dell' architecttura\" de Palladio tam\u00e9n manifesta o seu grande interese na arquitectura cl\u00e1sica: Jones deu prioridade \u00e1 antig\u00fcidade romana en lugar de \u00e1 observaci\u00f3n da moda arquitect\u00f3nica contempor\u00e1nea en Italia.\nAgrimensor real.\nEn setembro de 1615, Jones foi nomeado Inspector Xeral das Obras do Rei (\"Surveyor-General of the King\u2019s Works\"), marcando o inicio da carreira seria de Jones. Afortunadamente, tanto Xacobe I como Carlos I gastaron prodigamente nos seus edificios, o que contrastaba enormemente coa econ\u00f3mica corte de Isabel I. Como agrimensor real, Jones constru\u00edu alg\u00fans dos seus edificios principais en Londres. En 1616, comezou a traballar na Queen's House (Casa da Ra\u00ed\u00f1a), en Greenwich, para a esposa de Xacobe I, Anne. Cos cimentos feitos e o primeiro andar constru\u00eddo, o traballo det\u00edvose de s\u00fapeto cando Anne faleceu en 1619. O traballo volveu comezar en 1629, pero esta vez para a esposa de Carlos I, a ra\u00ed\u00f1a Henrietta Maria. Foi rematada en 1635 e foi o primeiro edificio estritamente cl\u00e1sico en Inglaterra, empregando as ideas que se atopan na arquitectura de Palladio e a antiga Roma. \u00c9 a obra que sobrevive m\u00e1is antiga de Inigo Jones.\nDespois, entre 1619 e 1622, constru\u00edu a Banqueting House (Casa de banquetes) no Palacio de Whitehall, como parte da modernizaci\u00f3n deste palacio londiniense, un dese\u00f1o derivado dos edificios de Scamozzi e Palladio e cun teito pintado por Peter Paul Rubens. A capela da Ra\u00ed\u00f1a, no Palacio San de James, foi constru\u00edda entre 1623 e 1627, por Carlos I para a s\u00faa esposa cat\u00f3lica, Henrietta Maria, feito que levantou as sospeitas do sector protestante da corte. Partes do dese\u00f1o orix\u00ednanse no Pante\u00f3n da antiga Roma e Jones, evidentemente aproveitou a igrexa para evocar o templo romano. Estes edificios amosan xa o traballo dun arquitecto maduro cunha confiada comprensi\u00f3n dos principios cl\u00e1sicos e unha comprensi\u00f3n intelectual da forma de levalas \u00e1 pr\u00e1ctica.\nO outro gran proxecto no que Jones participou foi o dese\u00f1o da praza de Covent Garden. Foi encargado polo IV conde de Bedford para constru\u00edr unha praza residencial, o que fixo seguindo as li\u00f1as das \"piazzas\" italianas, en especial a de Livorno.\nO arist\u00f3crata sentiuse obrigado a inclu\u00edr na praza dunha igrexa e advirtiu a Jones que quer\u00eda economizar. Pediulle que simplemente erixise un \"almac\u00e9n\" e a resposta moi citada de Jones foi que a s\u00faa se\u00f1or\u00eda ter\u00eda \"o mellor almac\u00e9n de Europa\" (\"the finest barn in Europe\"). No dese\u00f1o de San Paulo, Jones adheriuse fielmente ao dese\u00f1o de Vitruvio dun templo da Toscana e foi a primeira igrexa constru\u00edda totalmente en estilo autenticamente cl\u00e1sico en Inglaterra. O interior de St Paul's, Covent Garden, Covent Garden foi destru\u00eddo por un incendio en 1795, pero o exterior mantense como Jones o dese\u00f1ou e domina o lado oeste da praza.\nOutro gran proxecto que emprendeu Jones foi a reparaci\u00f3n e remodelaci\u00f3n da catedral de San Paulo. Entre os anos de 1634 e 1642, Jones loitou co goticismo en ru\u00ednas da antiga catedral de San Paulo, envolv\u00e9ndoa en cachotar\u00eda cl\u00e1sica e redese\u00f1ando totalmente a fachada oeste. Jones incorporou os rolos xigantes de Vignola e della Porta da igrexa do Ges\u00f9 cun p\u00f3rtico corintio xigante, o m\u00e1is grande do seu tipo ao norte dos Alpes, pero foi destru\u00edda no grande incendio de 1666. Tam\u00e9n nesta \u00e9poca, arredor de 1638, Jones ideou debuxos para redese\u00f1ar por completo o Palacio de Whitehall.\nAtrib\u00faense a Jones m\u00e1is de 1000 edificios, mais s\u00f3 un pequeno n\u00famero \u00e9 obra s\u00faa sen d\u00fabida. Na d\u00e9cada de 1630, Jones estivo moi solicitado e, como agrimensor real, os seus servizos s\u00f3 estaban dispo\u00f1ibles para un c\u00edrculo moi limitado de persoas, polo que habitualmente os proxectos foron encargados a outros membros das Obras. O parque Stoke Bruerne en Northamptonshire foi constru\u00eddo por sir Francis Crane, recibindo a asistencia de Inigo Jones, entre 1629 e 1635. Tam\u00e9n se cre que Jones participou noutra casa de campo, esta vez en Wiltshire. Wilton House foi renovada dende arredor de 1630, \u00e1s veces traballando segundo a direcci\u00f3n de Jones, a continuaci\u00f3n, transmitida a Isaac de Caus cando Jones estaba demasiado ocupado con clientes reais.\n\u00daltimos anos.\nA s\u00faa plena dedicaci\u00f3n rematou co inicio da Guerra Civil Inglesa en 1642 e a toma do Palacio Real e incautaci\u00f3n das casas do rei en 1643. A s\u00faa propiedade foille devolta arredor de 1646, mais Jones acabou os seus d\u00edas, solteiro, vivindo en Somerset House. Estivo estreitamente involucrado no dese\u00f1o de Coleshill, en Berkshire, para a familia Pratt, que visitou co aprendiz de arquitecto Roger Pratt, para fixar un novo sitio para a mansi\u00f3n proposta. Faleceu o 21 de xu\u00f1o de 1652 e posteriormente foi enterrado cos seus pais en St Benet Paul's Wharf, a igrexa galesa da cidade de Londres. John Denham e despois Christopher Wren suced\u00e9rono no cargo de agrimensor de obras do rei. Un monumento dedicado a el foi destru\u00eddo no grande incendio de 1666.\nLegado.\nExerceu unha destacada influencia nunha serie de arquitectos do s\u00e9culo XVIII, especialmente en Lord Burlington e William Kent. Inigo Jones Road est\u00e1 situada en Charlton, ao sueste de Londres (SE7). Unha ponte en Llanrwst, Gales do Norte, chamada \"Pont Fawr\" tam\u00e9n se co\u00f1ece localmente como \"Pont Inigo Jones\". Tam\u00e9n se di que \u00e9 responsable do documento mas\u00f3nico chamado \"The Inigo Jones Manuscript\" [\"O manuscrito Inigo Jones], de arredor de 1607, un documento dos Antigos Cargos da Francmasonar\u00eda."}
{"id": "412061", "revid": "47401", "url": "https://gl.wikipedia.org/wiki?curid=412061", "title": "\u00cd\u00f1igo Jones", "text": ""}
{"id": "412062", "revid": "98629", "url": "https://gl.wikipedia.org/wiki?curid=412062", "title": "Junta Democr\u00e1tica de Espa\u00f1a", "text": "A Junta Democr\u00e1tica de Espa\u00f1a (Xunta Democr\u00e1tica de Espa\u00f1a, en galego) foi unha organizaci\u00f3n pol\u00edtica de oposici\u00f3n ao franquismo que, creada polo Partido Comunista de Espa\u00f1a e personalidades independentes vencelladas a don Juan De Borb\u00f3n -encabezadas por Rafael Calvo Serer-, pretend\u00eda agrupar a outras forzas pol\u00edticas, sindicais e sociais tam\u00e9n opositoras. Foi presentada oficialmente o 29 de xullo de 1974 en Par\u00eds por Santiago Carrillo e Calvo Serer e, posteriormente, conseguiron que se incorporaran o Partido do Traballo de Espa\u00f1a (PTE), o Partido Carlista liderado por Carlos Hugo de Borb\u00f3n, o Partido Socialista Popular (PSP) de Enrique Tierno Galv\u00e1n e Ra\u00fal Morodo, a Alianza Socialista de Andaluc\u00eda, o sindicato Comisi\u00f3ns Obreiras (CCOO), a asociaci\u00f3n de xuristas Xustiza Democr\u00e1tica e un feixe de persoeiros independentes, como o intelectual Jos\u00e9 Vidal Beneyto e o arist\u00f3crata Jos\u00e9 Lu\u00eds de Vilallonga.\nHistoria e caracter\u00edsticas.\nCreaci\u00f3n.\nA Xunta Democr\u00e1tica de Espa\u00f1a foi a primeira grande organizaci\u00f3n que, cun programa pol\u00edtico centrado na \u00abruptura democr\u00e1tica\u00bb, conseguiu mobilizar unitariamente a toda a oposici\u00f3n antifranquista. A s\u00faa creaci\u00f3n f\u00edxose posible grazas aos contactos que o avogado republicano Antonio Garc\u00eda-Trevijano estableceu cos l\u00edderes de diversos partidos pol\u00edticos clandestinos, sindicalistas, profesionais, asociaci\u00f3ns de veci\u00f1os, intelectuais independentes, etc., todos eles contrarios \u00e1 ditadura franquista, aos que convenceu para se uniren nun bloque unitario de oposici\u00f3n antifranquista e a prol da democracia.\nA presentaci\u00f3n p\u00fablica da Xunta Democr\u00e1tica de Espa\u00f1a realizouse simultaneamente o 29 de xullo de 1974, en Par\u00eds e Madrid, nun contexto de crise do r\u00e9xime franquista, marcado pola tromboflebite de Franco, por mor da cal atop\u00e1base hospitalizado desde o d\u00eda 9 de xullo, asumindo a Xefatura do Estado interina o sucesor do ditador, Juan Carlos de Borb\u00f3n.\nNa presentaci\u00f3n realizada en Par\u00eds apareceron xuntos Rafael Calvo Serer e Santiago Carrillo, axuntando as\u00ed tanto a oposici\u00f3n antifranquista do interior como a do exilio. A integraci\u00f3n do Partido Carlista tivo lugar en setembro de 1974, un\u00edndose posteriormente o PCE (i), despois de cambiar as s\u00faas siglas polas de PTE, en febreiro de 1975.\nOs 12 puntos do Manifesto constitu\u00ednte.\nOs doce puntos do programa da Xunta Democr\u00e1tica de Espa\u00f1a, redactados por Antonio Garc\u00eda-Trevijano, eran os seguintes:\nDesenvolvemento.\nA Xunta Democr\u00e1tica de Espa\u00f1a conseguiu moi pronto un importante apoio popular, como se puxo de manifesto a trav\u00e9s das mobilizaci\u00f3ns que levaron a cabo en diversas poboaci\u00f3ns espa\u00f1olas, como as xornadas do 3, 4 e 5 de xu\u00f1o de 1975 en Madrid. A caracter\u00edstica da JDE \u00e9 a s\u00faa articulaci\u00f3n organizativa en Xuntas Democr\u00e1ticas locais e sectoriais, que persegu\u00edan converter a este organismo nun n\u00facleo capaz de mobilizar de masas, con acci\u00f3ns de protesta, conferencias, etc.\nA actividade da Xunta Democr\u00e1tica de Espa\u00f1a dirix\u00edase, por unha banda, \u00e1 sociedade civil, e por outra, aos poderes f\u00e1cticos, establecendo contactos con empresarios, militares e autoridades eclesi\u00e1sticas, a fin de sumar apoios. Tampouco se esquec\u00eda a dimensi\u00f3n internacional da organizaci\u00f3n, mantendo relaci\u00f3ns coas autoridades da Comunidade Econ\u00f3mica Europea, co embaixador dos Estados Unidos en Madrid ou cos presidentes de Alxeria, M\u00e9xico, Roman\u00eda e Venezuela.\nO 11 de xu\u00f1o de 1975 creouse a Plataforma de Converxencia Democr\u00e1tica, encabezada polo Partido Socialista Obreiro Espa\u00f1ol (PSOE), a pesar de que tanto desde a Xunta Democr\u00e1tica como desde o PCE lev\u00e1ronse a cabo conversaci\u00f3ns co PSOE e con Izquierda Democr\u00e1tica, grupo democristi\u00e1n liderado por Ruiz-Gim\u00e9nez para lograr a s\u00faa adhesi\u00f3n \u00e1 Xunta Democr\u00e1tica para manter a esta como unha fronte unitaria da oposici\u00f3n. Na devandita Plataforma figuraban xunto ao PSOE, a xa citada Izquierda Democr\u00e1tica que formaba parte do Equipo Dem\u00f3crata Cristi\u00e1n do Estado Espa\u00f1ol, o Movemento Comunista, a Organizaci\u00f3n Revolucionaria de Traballadores (ORT) e a Uni\u00f3n Socialdem\u00f3crata Espa\u00f1ola. Pouco despois ingresou o Partido Carlista e marchou a ORT.\nA Comisi\u00f3n Coordinadora de Forzas Pol\u00edticas de Catalu\u00f1a decidira non incorporarse a ningunha organizaci\u00f3n unitaria de car\u00e1cter estatal, e manti\u00f1a relaci\u00f3ns tanto coa Xunta como coa Plataforma. O Partido Nacionalista Vasco (PNV) conversaba con todos e non se un\u00eda a ningu\u00e9n, nin sequera no Pa\u00eds Vasco.\nXunta e Plataforma constitu\u00edron en marzo de 1976 Coordinaci\u00f3n Democr\u00e1tica (CD), m\u00e1is co\u00f1ecida como \"Platajunta.\" O 23 de outubro formouse a Plataforma de Organizaci\u00f3ns Democr\u00e1ticas (POD) que inclu\u00eda ademais a forzas nacionalistas e estaba constitu\u00edda por CD e a Assemblea de Catalunya, a Assemblees Democr\u00e0tiques de les Illes Balears, a Coordinadora de Forzas Democr\u00e1ticas das Canarias, a T\u00e1boa Democr\u00e1tica de Galicia e a Taula de Forces Politiques i Sindicals do Pa\u00efs Valenci\u00e0."}
{"id": "412064", "revid": "66123", "url": "https://gl.wikipedia.org/wiki?curid=412064", "title": "Cervexa de pl\u00e1tano", "text": ""}
{"id": "412070", "revid": "1131", "url": "https://gl.wikipedia.org/wiki?curid=412070", "title": "Percy", "text": "O top\u00f3nimo Percy pode referirse a:"}
{"id": "412071", "revid": "12452", "url": "https://gl.wikipedia.org/wiki?curid=412071", "title": "Iberostar Estadi", "text": ""}
{"id": "412078", "revid": "1888", "url": "https://gl.wikipedia.org/wiki?curid=412078", "title": "As I Walked Out One Midsummer Morning", "text": ""}
{"id": "412079", "revid": "23204", "url": "https://gl.wikipedia.org/wiki?curid=412079", "title": "Plan de retirada unilateral israel\u00ed", "text": "O Plan de retirada unilateral israel\u00ed ou Plan de desconexi\u00f3n (en hebreo: \u05ea\u05d5\u05db\u05e0\u05d9\u05ea \u05d4\u05d4\u05ea\u05e0\u05ea\u05e7\u05d5\u05ea; Tojnit Haitnatkut) foi un plan proposto a principios de 2004 polo ent\u00f3n primeiro ministro de Israel Ariel Shar\u00f3n, adoptado polo Goberno e aprobado mediante lei do Parlamento (Knesset), que foi levado a cabo durante a segunda quincena de agosto de 2005. O plan propuxo eliminar toda presenza permanente civil israel\u00ed da Franxa de Gaza, as\u00ed como eliminar catro asentamentos de p\u00e1rtea norte de Cisxordania, administradas por Israel desde a Guerra dos Seis D\u00edas.\nA pesar da retirada israel\u00ed, a Franxa de Gaza segue consider\u00e1ndose polas Naci\u00f3ns Unidas, as organizaci\u00f3ns internacionais de dereitos humanos e moitos estudosos, como parte dos territorios ocupados militarmente por Israel, o cal discute este pa\u00eds e outros estudos legais. Trala retirada, Israel continuou mantendo o control directo externo sobre Gaza e indirecto sobre a vida al\u00ed: controla o espazo a\u00e9reo e mar\u00edtimo, e seis dos sete postos fronteirizos. Israel tam\u00e9n mantivo o control sobre o rexistro de poboaci\u00f3n e a subministraci\u00f3n de auga, electricidade, telecomunicaci\u00f3ns e outras necesidades.\nDescrici\u00f3n do plan.\nDurante a retirada israel\u00ed da Franxa de Gaza, foron desmantelados 21 asentamentos israel\u00eds civ\u00eds, en tanto do norte de Cisxordania foron evacuados catro:\nNa Franxa de Gaza: (todos os 21 asentamentos):\nNorte de Cisxordania (4 asentamentos):"}
{"id": "412080", "revid": "89787", "url": "https://gl.wikipedia.org/wiki?curid=412080", "title": "Marti\u00f1o Xos\u00e9 V\u00e1zquez", "text": "Marti\u00f1o Xos\u00e9 V\u00e1zquez Mato, nado en Ourense o 22 de decembro de 1983, \u00e9 un arque\u00f3logo e pol\u00edtico galego.\nTraxectoria.\nLicenciouse en historia pola Universidade de Vigo en 2007 e al\u00ed integra o grupo estudos de arqueolox\u00eda, antig\u00fcidade e territorio e tam\u00e9n \u00e9 socio fundador de Xeitura: Xesti\u00f3n Integral do Patrimonio Cultural. Entrou na corporaci\u00f3n municipal en 2015 nas listas de Ourense en Com\u00fan, e resultou elixido cabeza de lista por Ourense para as elecci\u00f3ns municipais de 2019 ."}
{"id": "412083", "revid": "7802", "url": "https://gl.wikipedia.org/wiki?curid=412083", "title": "Sancha I de Le\u00f3n", "text": ""}
{"id": "412084", "revid": "1888", "url": "https://gl.wikipedia.org/wiki?curid=412084", "title": "Miguel Mosqueira", "text": "Miguel Mosquera Foci\u00f1os, co\u00f1ecido como Miguel Mosqueira, nado en Lal\u00edn en 1982, \u00e9 un fil\u00f3logo, profesor e m\u00fasico galego.\nTraxectoria.\nLicenciado en Filolox\u00eda Galega pola Universidade de Santiago de Compostela, \u00e9 profesor de Lingua e literatura galega no ensino medio. Foi un dos fundadores e \u00e9 guitarrista do grupo Ataque Escampe. En 2007 ga\u00f1ou a terceira edici\u00f3n do Premio a artigos xornal\u00edsticos normalizadores do Concello de Carballo polo artigo \"Obreiras, tolos, escolares, poetas. A lingua galega nas cidades\"."}
{"id": "412085", "revid": "1888", "url": "https://gl.wikipedia.org/wiki?curid=412085", "title": "Miguel Mosquera Foci\u00f1os", "text": ""}
{"id": "412087", "revid": "1131", "url": "https://gl.wikipedia.org/wiki?curid=412087", "title": "Kurikka", "text": "Kurikka \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 21.294 habitantes. A superficie do termo municipal \u00e9 de 1.743,86 km2, dos cales 7,79 km2 son auga. O concello ten unha densidade de poboaci\u00f3n de 23,51 hab./km\u00b2.\nLimita cos municipios de Ilmajoki, Kauhajoki, Sein\u00e4joki e Teuva dentro da s\u00faa mesma rexi\u00f3n, Karvia (Satakunta) Laihia, Maalahti, N\u00e4rpi\u00f6 na rexi\u00f3n de Ostrobotnia, e Kihni\u00f6 e Parkano na rexi\u00f3n de Pirkanmaa.\nO concello \u00e9 uniling\u00fce en fin\u00e9s."}
{"id": "412089", "revid": "89787", "url": "https://gl.wikipedia.org/wiki?curid=412089", "title": "Richard Neutra", "text": "Richard Neutra, nado en Viena o 8 de abril de 1892 e finado en Wuppertal (Alema\u00f1a) o 16 de abril de 1970, foi un arquitecto austr\u00edaco, nacionalizado estadounidense, considerado un dos arquitectos m\u00e1is importantes do movemento moderno.\nTraxectoria.\nRichard Josef Neutra naceu en Viena o 8 de abril de 1892. Estudou arquitectura na Universidade T\u00e9cnica de Viena e asistiu tam\u00e9n a clases na escola de construci\u00f3n de Adolf Loos, un dos arquitectos que m\u00e1is respectaba. En 1912 co\u00f1eceu a Rudolf Schindler, un arquitecto co que trabou amizade, ata que se produciu un conflito entre eles. Participou como oficial de artiller\u00eda do ex\u00e9rcito austr\u00edaco, durante a primeira guerra mundial. Finalizada a guerra, Neutra ingresou nun sanatorio pr\u00f3ximo a Z\u00faric para recuperarse dunha malaria e de s\u00edntomas de tuberculose. Terminada a s\u00faa formaci\u00f3n, Neutra traballou en Z\u00faric, no despacho do xardineiro paisaxista Gustav Ammann. En Z\u00faric co\u00f1eceu a Dione, filla do arquitecto Alfred Niedermann. Logo marchou a Berl\u00edn, onde ga\u00f1ou a vida un tempo traballando nun teatro e como debuxante publicitario, antes de incorporarse \u00e1 oficina municipal de obras p\u00fablicas e urbanismo de Luckenwalde, unha localidade ao sur de Berl\u00edn, no distrito de Branderburgo. Al\u00ed co\u00f1eceu ao arquitecto Erich Mendelsohn, do que se converteu en asistente no seu estudio de Berl\u00edn.\nEn 1922 contraeu matrimonio con Dione Niedermann e en 1923 emigrou aos Estados Unidos. Pasou un tempo en Nova York e Chicago, onde traballou nun estudio de arquitectura. Neutra tivo a oportunidade de co\u00f1ecer a Louis Sullivan antes da s\u00faa morte. Cando faleceu, co\u00f1eceu conoci\u00f3 a Frank Lloyd Wright no funeral de Sullivan, no cemiterio de Graceland. Neutra admiraba a Wright e o respecto que ti\u00f1a polo arquitecto estadounidense levouno a chamar ao seu primeiro fillo Frank Lloyd. Tras aquel primeiro encontro, Wright levouno ao seu estudio de Taliesin, Wisconsin, onde traballou nalg\u00fans proxectos.\nArredor de 1925 Neutra mudouse a California, para traballar no estudio de Schindler. Instalouse definitivamente nos \u00c1nxeles, onde abriu o seu propio despacho en 1926. Comezou a dese\u00f1ar uns proxectos que incorporaban criterios novidosos, como a estrutura de formig\u00f3n armado e reforzos met\u00e1licos nas xanelas. Tam\u00e9n dese\u00f1ou vivendas prefabricadas que denominou \"One Plus Two\" (un m\u00e1is dous) e traballou nun proxecto de cidade de futuro. En 1927 publicou o seu libro \"Wie baut Amerika?\", que se publicou en Stuttgart o ano seguinte, e que chamou a atenci\u00f3n no sector. Recibiu o encargo da casa de Sa\u00fade Lovell. Para esta obra dese\u00f1ou un esqueleto de aceiro que requir\u00eda unha montaxe en moi pouco tempo.\nA casa Lovell ti\u00f1a unha importancia comparable \u00e1 dos edificios de aceiro e de cristal da arquitectura europea naquela \u00e9poca, polo que a trav\u00e9s desta casa se co\u00f1eceu en Europa a arquitectura dos \u00c1nxeles. Orixinariamente, a casa Lovell \u00eda ser dese\u00f1ada por Schindler, mentres que Neutra se encargar\u00eda do axardinamento, mais por un conflito, Lovell decidiu traspasar o proxecto a Neutra, o que distanciou os dous amigos durante varios anos. Volv\u00e9ronse atopar en 1953 cando lles asignaron camas adxacentes nun hospital.\nNos anos seguintes, Neutra foi fundador e profesor da Academia de Artes Modernas nos \u00c1nxeles. Ademais, traballou en numerosos proxectos e foi experimentando en todos eles con novos materiais e novas estruturas. Durante a segunda guerra mundial, cando non se pod\u00edan conseguir materiais de construci\u00f3n especiais, Neutra empregou nalgunhas obras madeira de pi\u00f1eiro, ladrillos e vidro.\nA partir de 1949 estableceu unha colaboraci\u00f3n con Robert E. Alexander, que durou dez anos. Xuntos proxectaron tam\u00e9n edificios m\u00e1is importantes e de car\u00e1cter p\u00fablico, como igrexas, colexios, cl\u00ednicas e edificios de oficinas. En 1954 escribiu un novo libro, \"Survival through Design\", en que expuxo as s\u00faas ideas sobre unha arquitectura que ten en conta o factor humano nos seus dese\u00f1os.\nEn 1955, o Departamento de Estado dos Estados Unidos encargou a Neutra o dese\u00f1o dunha nova embaixada en Karachi. O nomeamento de Neutra formou parte dun ambicioso programa de comisi\u00f3ns arquitect\u00f3nicas a arquitectos c\u00e9lebre, que inclu\u00edron embaixadas de Walter Gropius en Atenas, Edward Durell Stone en Nova Delhi, Marcel Breuer na Haia, Josep Llu\u00eds Sert en Bagdad e Eero Saarinen en Londres.\nEn 1965 Neutra formou unha sociedade co seu fillo Dion, tam\u00e9n arquitecto, e durante os seus \u00faltimos anos cedeulle gradualmente o control do seu estudio. Entre 1960 e 1970, Neutra proxectou e constru\u00edu oito \"villas\" en Europa, catro en Su\u00edza, tres en Alema\u00f1a e unha en Francia. Entre os clientes m\u00e1is destacados neste per\u00edodo at\u00f3panse Gerd Bucerius, editor de \"Die Zeit\", as\u00ed como figuras do comercio e da ciencia.\nNeutra faleceu en Wuppertal, Alema\u00f1a, o 16 de abril de 1970, aos 78 anos, durante unha xira de conferencias.\nEstilo arquitect\u00f3nico.\nFoi c\u00e9lebre pola atenci\u00f3n que prestou \u00e1 definici\u00f3n das necesidades reais dos seus clientes, independentemente do tama\u00f1o do proxecto, en contraste con outros arquitectos desexosos de impo\u00f1er a s\u00faa visi\u00f3n art\u00edstica a un cliente. Neutra empregaba \u00e1s veces cuestionarios detallados para descubrir as necesidades do seu cliente. A s\u00faa arquitectura dom\u00e9stica era unha mestura de arte, paisaxe e comodidade pr\u00e1ctica.\nNun artigo publicado en 1947 por The Hills, \"The Changing House\", Neutra d\u00e1 \u00e9nfase ao plan \"listo para calquera cousa\", enfatizando un plan aberto e multifuncional para espazos de vida flexibles, adaptables e doadamente modificables para calquera tipo de vida ou acontecemento.\nNeutra ti\u00f1a unha aguda sensaci\u00f3n de iron\u00eda. Na s\u00faa autobiograf\u00eda \"Life and Shape\", inclu\u00edu unha an\u00e9cdota l\u00fadica sobre un produtor-cliente an\u00f3nimo de cinema que electrificou o foso arredor da casa que Neutra dese\u00f1ou para el. Este era un relato moi embelecido dun cliente real, Josef von Sternberg, que de feito ti\u00f1a unha casa con foso, pero non electrificado. A novelista e fil\u00f3sofa Ayn Rand, que tratara sobre a arquitectura na s\u00faa novela \"The Fountainhead\", foi a segunda propietaria da casa Von Sternberg no val de San Fernando (agora destru\u00edda). F\u00edxose famosa unha foto de Julius Shulman de Neutra e Rand.\nAs primeiras acuarelas e debuxos de Neutra, a maior\u00eda dos lugares aos que viaxou (particularmente as s\u00faas viaxes aos Balc\u00e1ns na primeira guerra mundial) e os esbozos de retratos, mostraron influencia de artistas como Gustav Klimt ou Egon Schiele. Eles son unha mostra do desenvolvemento da inclinaci\u00f3n de Neutra cara ao debuxo.\nLegado.\nO fillo de Neutra, Dion, mantivo as oficinas de Silver Lake dese\u00f1adas e constru\u00eddas polo seu pai como \"Richard &amp; Dion Neutra Architecture\" nos \u00c1nxeles. O edificio figura no Rexistro Nacional de Lugares Hist\u00f3ricos.\nEn 1980, a vi\u00fava de Neutra doou a Casa Van der Leeuw (Casa de Investigaci\u00f3n VDL), valorada en 207\u00a0500 d\u00f3lares, \u00e1 Universidade Polit\u00e9cnica do Estado de California, Pomona para ser empregada pola Facultade de Dese\u00f1o Ambiental da universidade. En 2011, a Casa Kronish dese\u00f1ada por Neutra (1954) no 9439 Sunset Boulevard en Beverly Hills vendeuse por 12,8 mill\u00f3ns de d\u00f3lares.\nEn 2009, a exposici\u00f3n \"Richard Neutra, Architect: Sketches and Drawings\" na Biblioteca Central dos \u00c1nxeles ofreceu unha selecci\u00f3n de esbozos das viaxes de Neutra, debuxos de figuras e representaci\u00f3ns de edificios. Unha exposici\u00f3n sobre o traballo do arquitecto en Europa entre 1960 e 1979 foi montada polo MARTa en Herford, Alema\u00f1a.\nO renacemento de finais da d\u00e9cada de 1990 do modernismo arquitect\u00f3nico californiano de mediados de s\u00e9culo deu nova vida ao seu traballo, como as casas e estruturas p\u00fablicas constru\u00eddas polos arquitectos John Lautner e Rudolf Schindler. A casa do deserto de Kaufmann foi restaurada por Marmol Radziner+Associates a mediados desa d\u00e9cada.\nA tipograf\u00eda Neutraface, dese\u00f1ada por Christian Schwartz para House Industries, baseouse nos principios de arquitectura e dese\u00f1o de Richard Neutra.\nObras.\nObras perdidas.\nUnha das estruturas m\u00e1is famosas e fotografiadas das dese\u00f1adas por Neutra foi a Casa Maslon de Rancho Mirage, California en 1962, que foi demolida en 2002.\nO edificio Cyclorama de Neutra en Gettysburg foi demolido polo servizo do parque nacional entre o 8 e o 9 de marzo de 2013."}
{"id": "412095", "revid": "1131", "url": "https://gl.wikipedia.org/wiki?curid=412095", "title": "Voo 73 de Pan Am", "text": "O voo 73 de Pan Am era un voo entre o aeroporto internacional Sahar de Bombai cara o aeroporto de Frankfurt con escala no aeroporto internacional Jinnah en Karachi, Paquist\u00e1n.\nO 5 de setembro de 1986 o Boeing 747-121 que operaba o voo, foi secuestrado por catro homes palestinos do grupo Fatah mentres estaba en terra en Karachi. O avi\u00f3n, con 360 pasaxeiros a bordo, acababa de chegar de Bombai. En xu\u00f1o de 2001 un gran xurado conclu\u00edu que os militantes estaban planeando usar o avi\u00f3n secuestrado para recoller prisioneiros palestinos tanto en Chipre como en Israel.\n43 dos pasaxeiros morreron durante o secuestro; eran cidad\u00e1ns da India, Estados Unidos, Paquist\u00e1n e M\u00e9xico. Todos os secuestradores foron arrestados e sentenciados a morte en Paquist\u00e1n; por\u00e9n, as sentenzas foron conmutadas posteriormente a cadea perpetua. Neerja Bhanot, asistenta principal no voo, recibiu o maior premio da India en tempo de paz, o premio Ashok Chakra, pola s\u00faa valent\u00eda e esforzos por salvar as vidas dos pasaxeiros durante o secuestro."}
{"id": "412096", "revid": "23204", "url": "https://gl.wikipedia.org/wiki?curid=412096", "title": "Premios Fouci\u00f1o", "text": "Os Premios Fouci\u00f1o, organizados polo Concello de Zas, premian curtametraxes en lingua galega. En 2018 chegaron \u00e1 s\u00faa terceira edici\u00f3n.\nSon obxectivos do premio incentivar a creaci\u00f3n audiovisual e incrementar a presenza da lingua galega na rede.\nTe\u00f1en d\u00faas categor\u00edas, unha para os centros de ensino e outra, aberta."}
{"id": "412097", "revid": "98629", "url": "https://gl.wikipedia.org/wiki?curid=412097", "title": "Air Burkina", "text": "Air Burkina SA \u00e9 a aeroli\u00f1a nacional de Burkina Faso. Opera voos regulares dende a s\u00faa principal base no aeroporto de Uagadug\u00fa cara a un \u00fanico destino dom\u00e9stico, o aeroporto de Bobo Dioulasso, ademais de servizos rexionais a Togo, Ben\u00edn, Mal\u00ed, o N\u00edxer, Costa do Marfil, o Senegal e Ghana. Dende 2001 ata 2017 a compa\u00f1\u00e1i foi propiedade na do consorcio AKFED/IPS, pero no presente est\u00e1n novamente en mans do goberno, con informes de que se est\u00e1 a buscar un novo investidor para a aeroli\u00f1a.\nHistoria.\nA aeroli\u00f1a fundouse o 17 de marzo de 1967 co nome de Air Volta. Oriximalmente era propiedade en parte do goberno de Burkina Faso e en parte de Air France, quedando o resto en mans privadas. No ano 1978 mercou o seu primeiro avi\u00f3n, un Embraer EMB-110 Bandeirante, e o segundo, un Fokker F28, chegou en 1983.\nCo paso doa anos a compa\u00f1\u00eda tivo serios problemas de d\u00e9bedas, chegando a ter un d\u00e9ficit dun bill\u00f3n de francos CFA en 1992 (ao redor dun mill\u00f3n e medio de d\u00f3lares). En parte debido a estes problemas, o goberno privatizou a aeroli\u00f1a o 21 de febreiro de 2001, transferindo o 56% das s\u00faas acci\u00f3ns ao consorcio AKFED/IPS, parte da Aga Khan Development Network. O goberno retivo o 14% das acci\u00f3ns. Tras a privatizaci\u00f3n e a liquidaci\u00f3n de Air Afrique en 2001 a d\u00e9beda da aeroli\u00f1a aliviuse quedando as previsi\u00f3ns nuns ingresos anuais de 3,5 bill\u00f3ns de francos CFA.\nEn agosto de 2013 informes de prensa anunciaron que o goberno falar\u00eda co principal accionista, AKFED &amp; IPS, tras o recente Consello de Ministros para discutir do estado financeiro da aeroli\u00f1a. Segundo o Ministro de Infraestruturas e Transportes, un informe presentado ao goberno afirmaba que Air Burkina \"encaraba unha situaci\u00f3n financieira dif\u00edcil\". En maio de 2017 anunciouse que o goberno far\u00edase cargo da xesti\u00f3n da aeroli\u00f1a tras a sinatura dun contrato de cesamento de xesti\u00f3n con AKFED, que vendeu as s\u00faas acci\u00f3n ao simb\u00f3lico prezo dun franco.\nFrota.\nEn maio de 2018 a frota de Air Burkina estaba formada polos seguintes avi\u00f3ns:"}
{"id": "412117", "revid": "98629", "url": "https://gl.wikipedia.org/wiki?curid=412117", "title": "Reuven Rivlin", "text": "Reuven \u00abRubi\u00bb Rivlin (), nado en\u00a0 Xerusal\u00e9n o 9 de setembro de 1939, \u00e9 un avogado e pol\u00edtico israel\u00ed, e presidente de Israel desde o 24 de xullo de 2014 ata o 9 de xullo de 2021. Forma parte do partido pol\u00edtico conservador Likud.\nTraxectoria.\nReuven Rivlin naceu en Xerusal\u00e9n no ano 1939. \u00c9 descendente de Gaon de Vilna. Rivlin pertence a unha extensa familia que chegou \u00e1 Palestina otom\u00e1 a principios do s\u00e9culo XIX, e cuxos membros ocupan, dous s\u00e9culos despois, varios estratos das elites israel\u00eds. \nDesde moi novo estivo identificado co movemento xuvenil Beitar e coa ideolox\u00eda de Zeev Jabotinsky e de Menachem Beguin representada polo partido pol\u00edtico Likud.\nEn 1957, logo de rematar a educaci\u00f3n media, ingresou nas Forzas de Defensa de Israel sendo oficial de intelixencia. Foi mobilizado tam\u00e9n na Guerra dos Seis D\u00edas, en 1967. Licenciouse en dereito pola Universidade Hebrea de Xerusal\u00e9n, comezou posteriormente unha carreira profesional como avogado do Beitar, o equipo de f\u00fatbol m\u00e1is importante de Xerusal\u00e9n, e na compa\u00f1\u00eda de aviaci\u00f3n El Al.\nEntrou na pol\u00edtica en 1978 como concelleiro de Xerusal\u00e9n, en 1988 foi escollido deputado do Likud na Knesset, onde centrou a s\u00faa actividade p\u00fablica ata 1993. Ao Parlamento entrou por primeira vez na d\u00e9cimo segunda lexislatura (1988-1992) e coa \u00fanica excepci\u00f3n do per\u00edodo comprendido entre 1992 e 1996, sendo deputado at\u00e9 o ano 2014.\nTam\u00e9n ocupou o cargo de ministro de Comunicaci\u00f3n (2001-2003) e, en d\u00faas ocasi\u00f3ns, o de presidente do poder lexislativo; a primeira de 2003 a 2006 e a segunda entre 2009 e 2013, na que se converteu en presidente da Knesset con 90 votos sobre 120. Dende esa tribuna consolidou a s\u00faa imaxe de dem\u00f3crata sen concesi\u00f3ns, en contraste coa s\u00faa forte ideolox\u00eda nacionalista. Durante os seus dous mandatos como presidente do Parlamento, Rivlin ga\u00f1ouse moito aliados pero tam\u00e9n inimigos, sobre todo, porque non dubidou en enfrontarse \u00e1 coalici\u00f3n de Netanyahu e ao sector m\u00e1is nacionalista do Likud e Israel Beitenu.\nNo 2007 foi candidato \u00e1 presidencia do pa\u00eds; con todo, retirouse na primeira rolda de votaci\u00f3ns debido ao inminente triunfo do seu rival Shimon Peres.\nNo 2014, postulouse de novo \u00e1 presidencia. A\u00ednda que inicialmente aparec\u00eda como o principal candidato a suceder a Shimon Peres, a aposta de Rivlin pola presidencia complicouse pola rivalidade persoal e que mant\u00e9n con Netanyahu, cuxos denodados esforzos para buscar outro candidato foron amplamente relatados pola prensa. S\u00f3 no \u00faltimo momento, cando os seus esforzos fracasaran, Netanyahu ofreceu de mala gana o seu apoio a Rivlin. Tras as elecci\u00f3ns presidenciais de Israel, ning\u00fan do cinco candidatos iniciais obtivo a maior\u00eda absoluta na primeira votaci\u00f3n, na que Rivlin, do partido Likud, terminou en primeiro lugar, con 44 votos, mentres que Sheetrit, do HaTnuha, obtivo o apoio de 31 dos 120 deputados da Knesset.\nEn segunda volta, Rivlin imp\u00faxose con 63 votos ao seu rival, o centrista Meir Sheetrit, quen recibiu o apoio de 53 dos 120 deputados do Parlamento.\nPresidente de Israel.\nPol\u00edtica interior.\nSucedeu a Shimon Peres o 24 de xullo de 2014 e dende o comezo os analistas confiaron en que a s\u00faa xeira se centrar\u00eda en asuntos de pol\u00edtica interior, logo do exercicio de Peres, premio Nobel e reco\u00f1ecido internacionalmente. O seu rol como mediador da pol\u00edtica nacional ga\u00f1ou peso debido \u00e1 crise pol\u00edtica na que entrou Israel dende 2019. As sospeitas pol\u00edticas e xornal\u00edsticas sobre a corrupci\u00f3n do primeiro ministro Netanyahu concret\u00e1ronse nunha acusaci\u00f3n da fiscal\u00eda en decembro de 2018, malia as manobras para adiar o xu\u00edzo este comezou en 2021. A acusaci\u00f3n contra o Benjamin Netanyahu e a s\u00faa familia fixo que moitos sectores pol\u00edticos se distanciasen del e que a sociedade israel\u00ed se fose polarizando. Os resultados das elecci\u00f3ns de 9 de abril de 2019 foron moi igualados, a\u00ednda que Netanyahu conseguiu quedar por diante do antigo xeneral Benny Gantz en votos, ambos quedaron empatados con 35 deputados. Netanyahu fracasou \u00e1 hora de poder conformar unha coalici\u00f3n parlamentaria que respaldase o seu goberno polo que a Knesset se disolveu, volv\u00e9ndose a convocar elecci\u00f3ns anticipadas. A situaci\u00f3n de bloqueo pol\u00edtico volveuse a producir en setembro de 2019, escoitados aos partidos, Rivlin encomendou a Netanyahu a exploraci\u00f3n dunha maior\u00eda, sen \u00e9xito, polo que Rivlin delegou a tarefa en Gantz, quen tampouco foi quen. Esta situaci\u00f3n obrigou a repetici\u00f3n das elecci\u00f3ns lexislativas, agora o 2 de marzo de 2020. A resistencia de Netanyahu a abandonar o cargo de primeiro ministro foi interpretada por manter as salvagardas xudiciais que leva asociado o cargo, quen non ten obriga de dimitir ata que haxa sentenza firme do Tribunal Supremo. As elecci\u00f3ns de 2020 devolv\u00e9ronlle ao Likud de Netanyahu a posici\u00f3n de forza m\u00e1is votada, a\u00ednda que Rivlin encargou a Gantz intentar conformar unha maior\u00eda por contar con m\u00e1is respaldo parlamentario. Novamente sen resultaados, Rivlin encargou \u00e1 propia Knesset a procura dun candidato antes de 21 d\u00edas para evitar unhas novas elecci\u00f3ns. A situaci\u00f3n ocasionada pola pandemia de covid-19 facilitou que finalmente Netanyahu e Gantz formaran un goberno de coalici\u00f3n. Mais, poucos meses despois, o executivo non contou con apoio parlamentario para aprobar os orzamentos, raz\u00f3n pola que a Knesset se disolveu e fix\u00e1ronse elecci\u00f3ns para marzo de 2021. O resultado , novamente axustado fixo que Rivlin optase primeiro por Netanyahu para fomar un goberno, de novo sen \u00e9xito, polo que delegou en Yair Lapid, pol\u00edtico progresista que conseguira a segunda posici\u00f3n, a exploraci\u00f3n dunha coalici\u00f3n. Lapid logrou un pacto que incorporar\u00e1 ao goberno a unha coalici\u00f3n heterox\u00e9nea de partidos (dende a extrema dereita xud\u00eda ata representantes da minor\u00eda \u00e1rabe) e que far\u00e1 que o cargo de Primeiro Ministro rote entre Bennett, l\u00edder do partido dereitista Yamina, e el mesmo. Durante eses meses, Rivlin instou repetidas veces a superar o bloqueo e alertou das consecuencias do mesmo como a perda de confianza cidad\u00e1 no sistema pol\u00edtico. \nRivlin \u00e9 contrario \u00e1 existencia dun Estado palestino independente e \u00e9 defensor da soluci\u00f3n dun \u00fanico estado para o conflito con Palestina. Con todo, ten sona de tolerante e destacouse como un defensor das minor\u00edas de Israel, especialmente dos \u00e1rabes. Deste xeito, fixo p\u00fablica a s\u00faa reticencia \u00e1 chamada lei do Estado-Naci\u00f3n de 2018 que define a Israel como o estado naci\u00f3n dos xudeus. Durante a tramitaci\u00f3n parlamentaria reuniuse con representantes das distintas minor\u00edas para co\u00f1ecer as s\u00faas preocupaci\u00f3ns sobre o contido da futura lei e expresou o seu temor a que dese orixe a desigualdades. As\u00ed, nunha carta aberta aos membros da Knesset, Rivlin afirmou que consideraba alg\u00fans dos artigos do proxecto de lei como discriminatorios, citando como exemplo a posibilidade de reservar determinadas localidades s\u00f3 para xudeus. Unha vez a lei superou o voto da Knesset, e a\u00ednda que alg\u00fans puntos foron suavizados, Rivlin mostrou a s\u00faa disconformidade con ela asin\u00e1ndoa en \u00e1rabe, lingua que perdeu o status de oficial con esa lei. En maio de 2021, no contexto dunha nova crise entre Israel e Gaza, produc\u00edronse enfrontamentos entre xudeus e \u00e1rabes israel\u00eds, ent\u00f3n Rivlin amosou a s\u00faa inquietude por esta situaci\u00f3n e alertou do risco de guerra civil.\nDado que o seu mandato remata o 9 de xullo de 2021, a Knesset escolleu como sucesor ao laborista Isaac Herzog o 2 de xu\u00f1o dese ano.\nPol\u00edtica exterior.\nA\u00ednda que como Presidente da Knesset procurou que Israel reco\u00f1ecese a existencia do xenocidio armenio, como xefe do Estado moderou as s\u00faas declaraci\u00f3ns sobre esta cuesti\u00f3n para evitar controversias con Turqu\u00eda. \nRivlin e a s\u00faa dona visitaron Espa\u00f1a en novembro de 2017, naquela altura, apenas un mes despois do referendo de independencia de Catalu\u00f1a, o goberno de Mariano Rajoy interpretaba como equidistante a posici\u00f3n da diplomacia israel\u00ed. Mais no brinde na cea de gala ofrecida polo rei Filipe VI, Rivlin reafirmou o apoio israel\u00ed \u00e1 unidade de Espa\u00f1a. A prensa espa\u00f1ola destacou que esas declaraci\u00f3ns foron por insistencia do propio Rivlin, fronte a posici\u00f3n, menos categ\u00f3rica, defendida por Netanyahu. \nO goberno de Netanyahu procurou cultivar relaci\u00f3ns cordiais con gobernos europeos de talante populista, mais, en 2018, nunha entrevista na CNN, Rivlin alertou do pulo recente das ideolox\u00edas antisemitas en Europa Pouco despois, alegando problemas de axenda non recibiu o italiano Matteo Salvini, l\u00edder da Liga Norte e naquela altura ministro do Interior. Analistas e xornalistas contrastaron o xesto de Rivlen coa cordialidade amosada por Netanyahu ao italiano. \nTam\u00e9n, en 2018 o goberno polon\u00e9s propuxo unha lei que declaraba ilegal suxerir a responsabilidade polonesa no Holocausto, o que xerou unha forte controversia entre as comunidades xud\u00edas e en Israel. Neste asunto, Rivlin interpelou persoalmente o seu hom\u00f3logo polon\u00e9s, Andrzej Duda, record\u00e1ndolle que houbo poloneses que participaron no Holocausto. \nNos d\u00edas previos a rematar o seu exercicio numerosos l\u00edderes internacionais agradec\u00e9ronlle o seu traballo como Barack Obama, o pr\u00edncipe de Gales, Carlos, Filipe VI de Espa\u00f1a ou Filipe dos Belgas. Tam\u00e9n mantivo unha conversa telef\u00f3nica con Mahmoud Abbas de despedida. \nVida persoal.\nReuven Rivlin casou en 1971 con Nechama Rivlin, bi\u00f3loga que traballou na Universidade Hebrea de Xerusal\u00e9n, e \u00e9 pai de catro fillos. Quedou vi\u00favo logo do falecemento da s\u00faa dona, doente de fibrose pulmonar e sometida a un transplante de pulm\u00f3n, o 4 de xu\u00f1o de 2019. \u00c9 vexetanariano dende a d\u00e9cada de 1960 e \u00e9 seareiro do Beitar de Xerusal\u00e9n do que foi directivo. \nTam\u00e9n \u00e9 co\u00f1ecido polo seu humor e austeridade. Sendo xefe do Estado de Israel usou transportes p\u00fablicos para desprazarse s\u00faas viaxes o estranxeiro. O rematar o seu mandato, o servizo de seguridade interior, Shin Bet, deu a co\u00f1ecer que se proced\u00eda a disfrazar a Reuven Rivlen para dotalo de anonimato nalgunhas desas ocasi\u00f3ns. "}
{"id": "412119", "revid": "1131", "url": "https://gl.wikipedia.org/wiki?curid=412119", "title": "Voo 114 de Thai Airways International", "text": "O voo 114 de Thai Airways International foi un accidente de aviaci\u00f3n ocorrido o 3 de marzo de 2001 cando un Boeing 737-400, con destino ao aeroporto internacional Don Mueang en Bangkok, quedou esnaquizado por un estoupido no tanque de combustible central dunha \u00e1 debido \u00e1 ignici\u00f3n da mestura inflamable de combustible e aire mentres o aparello estaba estacionado antes do embarque.\nOficialmente a fonte da enerx\u00eda de ignici\u00f3n para o estoupido non puido ser determinada con certeza, pero a causa m\u00e1is probable puido ser un estoupido orixinado na bomba do tanque de combustible como resultado da utilizaci\u00f3n da bomba en presenza de lascas met\u00e1licas e unha mestura de combustible e aire. Un membro da tripulaci\u00f3n de cabina morreu no accidente.\nEntre os pasaxeiros que deber\u00edan embarcar no avi\u00f3n atop\u00e1banse varios membros dos goberno do pa\u00eds, entre eles o primeiro ministro Thaksin Shinawatra e o seu fillo Panthongtae.\nTeor\u00eda do asasinato.\nUnha teor\u00eda \u00e9 que o accidente tratouse dun intento de asasinato frustrado, xa que o estoupido ocorreu antes de que se acendesen os motores, e orixinouse baixo os asentos que ti\u00f1an que ser ocupados polo primeiro ministro. Entre os restos do aparello atop\u00e1ronse restos de Semtex, TNT, f\u00f3sforo branco, PETN e RDX."}
{"id": "412120", "revid": "7802", "url": "https://gl.wikipedia.org/wiki?curid=412120", "title": "Yitzhak Ben-Zvi", "text": ""}
{"id": "412121", "revid": "7802", "url": "https://gl.wikipedia.org/wiki?curid=412121", "title": "Judith Welf", "text": ""}
{"id": "412123", "revid": "98629", "url": "https://gl.wikipedia.org/wiki?curid=412123", "title": "Ermentruda de Orle\u00e1ns", "text": "Ermentruda de Orl\u00e9ans, nada o 27 de setembro de 823 e finada o 6 de outubro 869, foi ra\u00ed\u00f1a dos Francos polo seu matrimonio de Carlos o Calvo, o emperador e rei do Oeste de Francia. Foi filla de Odo, Conde de Orl\u00e9ans e a s\u00faa esposa Engeltruda.\nCasou en 842 con Carlos, e do seu matrimonio naceron:\nErmentruda ti\u00f1a un don para a borda e un interese en fundaci\u00f3ns relixiosas. O seu marido lle deu a Abad\u00eda de Chelles. O matrimonio separouse logo de que seu marido executara ao seu rebelde irm\u00e1n William, en 866 e retirouse para a vida nun convento de monxas. Ermentruda foi enterrada na Bas\u00edlica de Saint-Denis, Par\u00eds, Francia."}
{"id": "412125", "revid": "88215", "url": "https://gl.wikipedia.org/wiki?curid=412125", "title": "Francisco T\u00e1rrega", "text": "Francisco de As\u00eds T\u00e1rrega Eixea, nado en\u00a0Vila-real, Castell\u00f3\u00a0o\u00a021 de novembro de 1852, e finado en Barcelona o\u00a015 de decembro de 1909,\u00a0foi un compositor e guitarrista espa\u00f1ol.\nTraxectoria.\nUn accidente marcou a s\u00faa nenez cando, \u00f3 parecer, caeu a unha cal nun descoido da s\u00faa coidadora, e a s\u00faa vista quedou danada. O seu pai, por medo a que quedase cego, trasladouse a Castell\u00f3 de la Plana\u00a0para que asistise a clases de m\u00fasica e puidese ga\u00f1arse a vida como m\u00fasico.\nEntrou no Conservatorio de Madrid en 1874, onde estudou composici\u00f3n con Emilio Arrieta. A finais de 1870 ensinaba guitarra (Emilio Pujol e Miguel Llobet foron alumnos seus) e daba concertos con regularidade. Virtuoso do seu instrumento, era co\u00f1ecido como o \"Sarasate da guitarra.\" En 1880 deu recitais en Par\u00eds e Londres.\nDurante o inverno de 1880, substitu\u00edu o seu amigo e guitarrista Luis de Soria nun concerto en Novelda (Alacant), cidade onde co\u00f1eceu a s\u00faa futura esposa, Mar\u00eda Rizo.\nXiras e concertos.\nEn 1881, despois dun concerto en Li\u00f3n, chegou a Par\u00eds, onde co\u00f1eceu os personaxes m\u00e1is importantes da \u00e9poca. Actuou en varios teatros, e foi convidado a tocar para a ra\u00ed\u00f1a Isabel II de Espa\u00f1a. Logo de tocar en Londres, volveu a Novelda para contraer matrimonio coa s\u00faa prometida Mar\u00eda Rizo.\nRealizou frecuentes xiras: Perpi\u00f1\u00e1n (Francia), C\u00e1diz (Espa\u00f1a), Niza (Francia), Mallorca (Espa\u00f1a), Par\u00eds, Valencia e m\u00e1is. En Valencia co\u00f1eceu a Conxa Mart\u00ednez, rica vi\u00fava que o tomou baixo a s\u00faa protecci\u00f3n art\u00edstica e que lle ofreceu a el e \u00e1 s\u00faa familia unha casa en Barcelona. Al\u00ed \u00e9 onde compuxo a maior parte das s\u00faas m\u00e1is famosas obras.\nDe volta dunha viaxe a Granada escribiu o tr\u00e9molo \"Recuerdos de la Alhambra\", e en Alxeria chegoulle a inspiraci\u00f3n para compo\u00f1er \"Danza mora\". Al\u00ed co\u00f1eceu a Camille Saint-Sa\u00ebns e m\u00e1is tarde, en Sevilla, escribiu a maior parte dos seus \"Estudios\".\u00a0\u00d3\u00a0seu querido amigo e compositor Tom\u00e1s Bret\u00f3n dedicoulle o\u00a0\"Capricho \u00e1rabe\".\nInstalouse en 1885 en Barcelona, e al\u00ed morreu o 15 de decembro de 1909."}
{"id": "412126", "revid": "23204", "url": "https://gl.wikipedia.org/wiki?curid=412126", "title": "Francisco de As\u00eds T\u00e1rrega Eixea", "text": ""}
{"id": "412127", "revid": "22570", "url": "https://gl.wikipedia.org/wiki?curid=412127", "title": "Dicionario de pronuncia da lingua galega", "text": "O Dicionario de pronuncia da lingua galega \u00e9 unha ferramenta que fornece un modelo de pronuncia para as palabras da lingua galega. Foi presentado en 2010 polo Instituto da Lingua Galega e a Real Academia Galega.\nEst\u00e1 coordinado por Xos\u00e9 Lu\u00eds Regueira a partir do proxecto \"Dicionario fon\u00e9tico galego\". Lu\u00eds Iglesia Besteiro, Bel\u00e9n Regueira e Noemi Basanta fixeron a locuci\u00f3n."}
{"id": "412128", "revid": "96002", "url": "https://gl.wikipedia.org/wiki?curid=412128", "title": "Primeira onda do feminismo", "text": "A primeira onda do feminismo ref\u00edrese a un per\u00edodo de actividade feminista durante o s\u00e9culo XIX e comezos do s\u00e9culo XX en todo o mundo, en particular en pa\u00edses como Francia, o\u00a0Reino Unido, o\u00a0Canad\u00e1, os\u00a0Pa\u00edses Baixos e os\u00a0Estados Unidos. Este movemento inclinouse sobre cuesti\u00f3ns xur\u00eddicas, principalmente na conquista do dereito \u00f3\u00a0voto feminino (o dereito de voto).\nO feminismo ten s\u00faa orixe o s\u00e9culo XVIII, especificamente na\u00a0Ilustraci\u00f3n, xa que neste movemento cultural e filos\u00f3fico houbo unha controversia sobre a igualdade e as diferenzas de x\u00e9nero. Na \u00e9poca xurdiu un novo discurso cr\u00edtico que utilizou as categor\u00edas universais desta filosof\u00eda pol\u00edtica. O movemento da Ilustraci\u00f3n, por tanto, non era feminista nas s\u00faas ra\u00edces.\nAs orixes pol\u00edticas do feminismo prove\u00f1en da Revoluci\u00f3n Francesa (1789). Este evento elevou a igualdade xur\u00eddica, as liberdades e os dereitos pol\u00edticos como seus obxectivos centrais, mais axi\u00f1a veu a gran contradici\u00f3n que marcou a loita adiantada do feminismo: as liberdades, os dereitos e a igualdade legal que foron as grandes conquistas das revoluci\u00f3ns liberais non afectaron \u00e1s mulleres. A teor\u00eda pol\u00edtica de Rousseau proxectou a exclusi\u00f3n das mulleres dos eidos da propiedade e dos dereitos. As\u00ed, na Revoluci\u00f3n Francesa, a voz das mulleres comezou a se expresar colectivamente.\nO termo \"primeira onda\" foi cu\u00f1ado en marzo de 1968 por Marsha Lear \u00f3 escribir en\u00a0\"The New York Times Magazine\", que \u00f3 mesmo tempo tam\u00e9n usou o termo \"segunda onda do feminismo\". Na \u00e9poca, o movemento de mulleres loitaba contra as desigualdades afrontadas \"de facto\" polas mulleres, unha forma de distinguirse dos obxectivos das feministas anteriores."}
{"id": "412129", "revid": "96002", "url": "https://gl.wikipedia.org/wiki?curid=412129", "title": "Segunda onda do feminismo", "text": "A segunda onda do feminismo \u00e9 un per\u00edodo de actividade feminista que comezou na d\u00e9cada de 1960 nos Estados Unidos e que se espallou por todo o mundo occidental. Nos Estados Unidos, o movemento durou at\u00e9 comezos da d\u00e9cada de 1980. M\u00e1is tarde, tornouse nun movemento mundial moi forte na Europa e en partes da Asia, como Turqu\u00eda e Israel, onde comezou na d\u00e9cada de 1980. O movemento comezou outras veces noutros pa\u00edses.\nMentres a primeira onda do feminismo estaba enfocada principalmente no sufraxio e na derruba de obst\u00e1culos legais \u00e1 igualdade de x\u00e9nero (ou sexa, dereito \u00f3 voto, dereitos de propiedade, etc), a segunda onda do feminismo ampliou o debate para unha ampla gama de cuesti\u00f3ns: sexualidade, familia, mercado de traballo, dereitos reprodutivos, desigualdades \"de facto\" e desigualdades \"de iure\". Nunha \u00e9poca na que as mulleres alcanzaron grandes adiantos nas profesi\u00f3ns, nos estamentos militares, nos medios de comunicaci\u00f3n e nos deportes, en gran parte por conta do activismo da segunda onda feminista, este movemento tam\u00e9n chamaba a atenci\u00f3n para a violencia dom\u00e9stica e problemas de violaci\u00f3n conxugal, al\u00e9n de loitar pola creaci\u00f3n de protecci\u00f3ns para mulleres maltratadas e por mudanzas nas leis de custodia e divorcio.\nA denominaci\u00f3n foi cu\u00f1ada en marzo de 1968 por Marsha Lear \u00f3 escribir en \"The New York Times Magazine\", que \u00f3 mesmo tempo tam\u00e9n usou \"primeira onda do feminismo\". Moitas historiadoras ven o fin da segunda onda feminista nos Estados Unidos no inicio dos anos 1980, coas disputas no seo do feminismo sobre temas como sexualidade e pornograf\u00eda, que inaugurou a era da terceira onda do feminismo, no inicio da d\u00e9cada de 1990."}
{"id": "412130", "revid": "23204", "url": "https://gl.wikipedia.org/wiki?curid=412130", "title": "Segunda onda feminista", "text": ""}
{"id": "412131", "revid": "89787", "url": "https://gl.wikipedia.org/wiki?curid=412131", "title": "Terceira onda do feminismo", "text": "A terceira onda do feminismo comezou no inicio da d\u00e9cada de 1990, como unha resposta \u00e1s supostas eivas da segunda onda, e tam\u00e9n como unha resposta a iniciativas e movementos creados pola segunda onda. O feminismo da terceira onda quere desafiar ou evitar aquilo que ve como as definici\u00f3ns esencialistas da feminidade feitas pola segunda onda, que colocar\u00eda demasiada \u00e9nfase nas experiencias das mulleres brancas de clase media e alta, e en cambio fomentando a percepci\u00f3n de que as mulleres son de \"moitas cores, etnias, nacionalidades, relixi\u00f3ns e orixes culturais \".\nUnha interpretaci\u00f3n posestruturalista do x\u00e9nero e da sexualidade \u00e9 central \u00e1 maior parte da ideolox\u00eda da terceira onda. As feministas da terceira onda frecuentemente enfatizan a \"micropol\u00edtica\", e desaf\u00edan os paradigmas da segunda onda sobre o que \u00e9 e o que non \u00e9 bo para as mulleres. A terceira onda tivo a s\u00faa orixe no medio da d\u00e9cada de 1980; l\u00edderes feministas con ra\u00edces na segunda onda, como Gloria Anzald\u00faa, bell hooks, Cherr\u00ede Moraga, Audre Lorde, Maxine Hong Kingston e diversas outras feministas negras, procuraron negociar un espazo dentro da esfera feminista para a consideraci\u00f3n de subxectividades relacionadas \u00e1 raza.\nEsta onda do feminismo expande os temas feministas para inclu\u00edr un grupo diversificado de mulleres cun conxunto de identidades variadas. Rebecca Walker cu\u00f1ou o termo \"terceira onda do feminismo\" nun ensaio de 1992. Prop\u00faxose que Walker se convertese nun s\u00edmbolo do foco da terceira na onda no queer e mulleres non brancas.\u00a0As feministas da terceira onda ampliaron os seus obxectivos, con foco en ideas como a teor\u00eda queer e na abolici\u00f3n de expectativas e estereotipos baseados en x\u00e9neros.\u00a0\u00d3\u00a0contrario da posici\u00f3n determinada polas feministas da segunda onda sobre as mulleres na pornograf\u00eda, o traballo sexual e prostituci\u00f3n, as feministas da terceira onda son bastante ambiguas e est\u00e1n divididas sobre estes temas (guerras sexuais feministas). Outro debate \u00e9 causado polo chamado feminismo da diferenza, cuxo importante expo\u00f1ente \u00e9 a psic\u00f3loga Carol Gilligan, que defende que hai importantes diferenzas entre os sexos, mentres outras vertentes cren que non hai diferenzas inherentes entre homes e mulleres e que defenden que os papeis atribu\u00eddos a cada x\u00e9nero instauran socialmente a diferenza.. A esta corrente lle seguir\u00eda a cuarta onda do feminismo, xa no s\u00e9culo XIX."}
{"id": "412132", "revid": "23204", "url": "https://gl.wikipedia.org/wiki?curid=412132", "title": "Xeograf\u00eda feminista", "text": "A xeograf\u00eda feminista ou xeograf\u00eda do x\u00e9nero \u00e9 a corrente da xeograf\u00eda humana que se localiza en teor\u00edas, m\u00e9todos e cr\u00edticas do feminismo\u00a0\u00f3 estudo do espazo xeogr\u00e1fico, humano e social.\nTam\u00e9n \u00e9 a encargada de examinar as formas en que os procesos socioecon\u00f3micos, pol\u00edticos e ambientais crean, reproducen e transforman non s\u00f3 os lugares onde vivimos sen\u00f3n tam\u00e9n as relaci\u00f3ns sociais entre os homes e as mulleres que al\u00ed viven e, tam\u00e9n, \u00e1 s\u00faa vez como as relaci\u00f3ns de x\u00e9nero te\u00f1en un impacto en devandito procesos e nas s\u00faas manifestaci\u00f3ns no espazo e a contorna.\nObxectivo.\nA xeograf\u00eda feminista ten por obxectivo fundamental completar a suposta parcialidade dos enfoques tradicionais, e analizar as variaci\u00f3ns territoriais nas relaci\u00f3ns de x\u00e9nero, definir os patr\u00f3ns rexionais, desvelar en definitiva as interacci\u00f3ns entre x\u00e9nero e territorio, salientando \u00f3 mesmo tempo a importancia b\u00e1sica de nivel socioecon\u00f3mico.\nEidos de estudo.\nM\u00e1is que unha subdisciplina espec\u00edfica da xeograf\u00eda, adoita considerarse parte dunha aproximaci\u00f3n posmoderna m\u00e1is ampla, a partir das teor\u00edas de Michel Foucault, Jacques Derrida ou Judith Butler entre outros.\nOutras influencias m\u00e1is recentes incl\u00faen cr\u00edticas de te\u00f3ricos postocolonialistas. As xe\u00f3grafas feministas intercambian experiencias vividas con experiencias de grupos a nivel local m\u00e1is que desenvolver teor\u00edas sen traballo emp\u00edrico.\nMoitas xe\u00f3grafas feministas estudan os mesmos temas, pero sempre dende a \u00f3ptica das divisi\u00f3ns de x\u00e9nero. Este concepto ampl\u00edase ademais con outros temas como son o x\u00e9nero, a familia, a sexualidade, etc."}
{"id": "412133", "revid": "23204", "url": "https://gl.wikipedia.org/wiki?curid=412133", "title": "Xeograf\u00eda do x\u00e9nero", "text": ""}
{"id": "412134", "revid": "23204", "url": "https://gl.wikipedia.org/wiki?curid=412134", "title": "Feminismo de terceira onda", "text": ""}
{"id": "412135", "revid": "23204", "url": "https://gl.wikipedia.org/wiki?curid=412135", "title": "Feminismo de segunda onda", "text": ""}
{"id": "412136", "revid": "23204", "url": "https://gl.wikipedia.org/wiki?curid=412136", "title": "Feminismo de primeira onda", "text": ""}
{"id": "412137", "revid": "1131", "url": "https://gl.wikipedia.org/wiki?curid=412137", "title": "Rostov Arena", "text": "O Rostov Arena \u00e9 un estadio de f\u00fatbol ruso da cidade de Rostov do Don, no \u00f3blast de Rostov. O novo estadio, constru\u00eddo de acordo con todas as esixencias da FIFA, albergar\u00e1 cinco partidos do Mundial de F\u00fatbol Rusia 2018. A s\u00faa capacidade de p\u00fablico \u00e9 de 45.000 persoas para o Mundial, pero ser\u00e1 reducido a 37.868 tras o remate do mesmo.\nAdemais \u00e9 a casa do FC Rostov da Liga Premier de Rusia, substitu\u00edndo ao Estadio Olimp-2."}
{"id": "412138", "revid": "54334", "url": "https://gl.wikipedia.org/wiki?curid=412138", "title": "Violencia dom\u00e9stica", "text": "A violencia dom\u00e9stica \u00e9 un padr\u00f3n de comportamento que implica\u00a0violencia ou outro tipo de abuso por parte dunha persoa contra outra nun contexto dom\u00e9stico, como no caso dun matrimonio ou uni\u00f3n de feito, ou contra nenos ou anci\u00e1ns. Cando \u00e9 perpetrada por un c\u00f3nxuxe ou parella nunha relaci\u00f3n \u00edntima contra o outro c\u00f3nxuxe ou parella denom\u00ednase violencia conxugal, podendo ocorrer tanto entre relaci\u00f3ns heterosexuais como homosexuais, ou a\u00ednda entre antigas parellas ou c\u00f3nxuxes. A violencia dom\u00e9stica pode asumir diversos tipos, inclu\u00edndo abusos f\u00edsicos, verbais, emocionais, econ\u00f3micos, relixiosos, reprodutivos e sexuais. Estes abusos poden asumir dende formas sut\u00eds e coercivas at\u00e9 violaci\u00f3n conxugal e abusos f\u00edsicos violentos como asfixias, malleiras, mutilaci\u00f3n xenital feminina e ataques con \u00e1cido que provoquen desfiguraci\u00f3n ou morte. Os homicidios dom\u00e9sticos incl\u00faen a lapidaci\u00f3n, inmolaci\u00f3n de noivas, morte por dote e crimes de honra.\nEn todo o mundo, a esmagadora maior\u00eda das v\u00edtimas de violencia dom\u00e9stica son mulleres, sendo tam\u00e9n as mulleres as v\u00edtimas das formas m\u00e1is agresivas de violencia. Nalg\u00fans pa\u00edses, a violencia dom\u00e9stica \u00e9 moitas veces vista como xustific\u00e1bel, especialmente en casos de ocorrencia ou sospeita de infidelidade por parte da muller, en que est\u00e1 legalmente permitida. A investigaci\u00f3n ten confirmado que existe unha correlaci\u00f3n\u00a0directa e significativa entre o nivel de igualdade de x\u00e9nero dun pa\u00eds e a prevalencia de violencia dom\u00e9stica. A violencia dom\u00e9stica \u00e9 un dos crimes que menos se declara en todo o mundo, tanto no caso das mulleres como dos homes. Debido \u00f3 estigma social asociado \u00e1 vitimizaci\u00f3n masculina, hai maior probabilidade de que as v\u00edtimas masculinas sexan obviadas polos servizos de atenci\u00f3n.\nA violencia dom\u00e9stica ocorre cando o abusador cre que o seu abuso \u00e9 acept\u00e1bel, xustificado ou improb\u00e1bel de ser reportado. A violencia dom\u00e9stica pode dar orixe a ciclos de abuso interxeracionais, creando a imaxe en nenos e outros membros da familia de que o abuso \u00e9 acept\u00e1bel. Moi poucas persoas nese contexto son quen de se reco\u00f1ecer no papel de abusadores ou v\u00edtimas, unha vez que a violencia \u00e9 considerada unha disputa familiar que simplemente se descontrolou."}
{"id": "412139", "revid": "23204", "url": "https://gl.wikipedia.org/wiki?curid=412139", "title": "Saransk", "text": "Saransk (ruso: \"\u0421\u0430\u0440\u0430\u0301\u043d\u0441\u043a\") \u00e9 unha cidade de Rusia, capital da rep\u00fablica de Mordovia, as\u00ed como o seu centro financeiro e econ\u00f3mico. Situada na conca do Volga onde se atopan os r\u00edos Saransk e Insar, a uns 644,2 quil\u00f3metros ao leste de Moscova A s\u00faa poboaci\u00f3n no ano 2017 era duns 314 789 habitantes.\nNo ver\u00e1n de 2018 a cidade de Saransk albergou varios xogos do Campionato Mundial de F\u00fatbol.\nHistoria.\nO forte ruso Atemar, fundado en 1641, tomou o seu nome dunha cidade pr\u00f3xima de Mordvin, nese momento a fortaleza estaba na fronteira sueste do Tsarato de Rusia. O nome actual, \"Saransk\", ref\u00edrese \u00e1 situaci\u00f3n da cidade no r\u00edo Saransk. Pouco despois da fundaci\u00f3n, a cidade converteuse nun importante centro comercial para os veci\u00f1os de Erzya. Despois de 1708, Saransk foi outorgado \u00e1 provincia de Azov e m\u00e1is tarde ao gobernador de Kazan. En 1780, os asentamentos humanos foron reco\u00f1ecidos como cidade e transferiuse novamente, esta vez ao goberno de Penza, en 1928 Saransk converteuse no centro administrativo do recentemente creado Okrug Nacional Mordervino, que se converteu na rexi\u00f3n aut\u00f3noma de Mordovia en 1930. Os planificadores sovi\u00e9ticos reconstru\u00edron o antigo centro nos anos 60 e 70. Engadindo amplas r\u00faas e plane\u00e1ronse a construci\u00f3n masiva de \u00e1reas residenciais.\nClima.\nSaransk ten unha versi\u00f3n relativamente fr\u00eda do clima continental h\u00famido con c\u00e1lidos ver\u00e1ns e invernos fr\u00edos."}
{"id": "412141", "revid": "89787", "url": "https://gl.wikipedia.org/wiki?curid=412141", "title": "Rol de x\u00e9nero", "text": "Os roles de x\u00e9nero son crenzas, ideas preconcibidas e prexu\u00edzos que foron constru\u00eddos e pasaron\u00a0culturalmente en sociedades\u00a0\u00f3 longo do tempo, e que reparten os atributos das\u00a0persoas entre homes e mulleres, limitando as s\u00faas respectivas expectativas de vida e posibilidades de desenvolvemento persoal.\nA sociolox\u00eda estuda os\u00a0roles sociais de x\u00e9nero no comportamento de homes e mulleres, as\u00ed como as importantes diferenzas que existen na divisi\u00f3n de roles entre ambos sexos, que dependen de cada sociedade, cultura, lugar e tempo determinados. Est\u00e1n moi presentes na nosa sociedade: nos medios de comunicaci\u00f3n, na publicidade, na linguaxe, na asignaci\u00f3n de responsabilidades e obrigas no eido familiar e no desenvolvemento das relaci\u00f3ns emocionais. Por exemplo, no mundo occidental, un dos roles asignados tradicionalmente a homes \u00e9 o de ser responsable das actividades produtivas e as actividades de representaci\u00f3n pol\u00edtica, mentres que un dos roles asignados tradicionalmente para as\u00a0mulleres \u00e9 a de ser responsable das relaci\u00f3ns afectivas e coidar da familia e das persoas dependentes.\nNa d\u00e9cada de 1970 comezouse a falar do x\u00e9nero dunha persoa referido \u00e1 construci\u00f3n dos diferentes roles que a sociedade asocia \u00f3 sexo, macho ou femia, home ou muller, basicamente substitu\u00edndo a verba \"sexo\" por \"x\u00e9nero\", o cal asum\u00eda implicitamente que muller equival\u00eda a feminidade e home a masculinidade. A partir dos anos 90, o posmodernismo fixo que este xeito de entender a sexualidade e a sociedade, dual cos conceptos masculino e feminino, era case sempre propio dunha sociedade androc\u00e9ntrica e patriarcal, que ademais consideraba inferior o feminino. En troques, outros modelos consideran que ningunha persoa \u00e9 soamente feminina ou masculina e que estes conceptos son \"construci\u00f3ns te\u00f3ricas de contido incerto\" e po\u00f1en en cuesti\u00f3n os diferentes roles de x\u00e9nero, atribu\u00edndolles s\u00f3 funci\u00f3ns limitantes, condicionantes e reducionistas na construci\u00f3n da propia identidade e da liberdade persoal."}
{"id": "412142", "revid": "23204", "url": "https://gl.wikipedia.org/wiki?curid=412142", "title": "Papel de x\u00e9nero", "text": ""}
{"id": "412162", "revid": "89787", "url": "https://gl.wikipedia.org/wiki?curid=412162", "title": "Barrio cristi\u00e1n de Xerusal\u00e9n", "text": "O barrio cristi\u00e1n (en , Ha'Rova Ha'Notzr\u00ed, , \u0627\u0644\u0646\u0635\u0627\u0631\u0649Harat al-Nasar\u00ed) \u00e9 un do catro barrios da cidade antiga de Xerusal\u00e9n. O barrio cristi\u00e1n est\u00e1 situado p\u00e1rtea noroeste da cidade vella, estend\u00e9ndose desde a Porta Nova, ao norte, ao longo do muro oeste at\u00e9 a Porta de Iafa - Muro das Lamentaci\u00f3ns no sur, bordeando os barrios xudeus e armenios, as\u00ed como a Porta de Damasco no Leste, onde bordea co Barrio Musulm\u00e1n. Cont\u00e9n aproximadamente 40 sitios sacros do Cristianismo, entre eles a Igrexa do Santo Sepulcro, un dos lugares m\u00e1is sagrados para os cristi\u00e1ns.\nCaracter\u00edsticas.\nO barrio cristi\u00e1n creouse ao redor da Igrexa do Santo Sepulcro, que se atopa situada no coraz\u00f3n do mesmo. Ao redor da igrexa p\u00f3dense atopar m\u00e1is edificios relixiosos. O barrio non conta con moitas casas, e as que est\u00e1n concentradas en p\u00e1rtea sueste, preto da Porta de Xeric\u00f3. No seu lugar hai gran cantidade de edificios relixiosos e educativos para os visitantes, tales como a Escola Luterana e a Escola de St. Pierre.\nOs edificios cristi\u00e1ns est\u00e1n repartidos ao longo do barrio. Ademais da Igrexa do Santo Sepulcro, que ocupa a maior superficie no barrio, destacan pola s\u00faa superficie o Patriarcado da Igrexa Ortodoxa de Grecia, o mosteiro Franciscano, San Salvador e o Patriarcado Latino de Xerusal\u00e9n.\nO barrio tam\u00e9n ten tendas de recordos, cafetar\u00edas, restaurantes e hoteis. Todas est\u00e1n concentradas na s\u00faa maior\u00eda na r\u00faa do mercado, r\u00faa de David, e xunto ao Cami\u00f1o Cristi\u00e1n. Alg\u00fans dos hoteis (como a Casa Nova e o hotel Cat\u00f3lico Grego) foron constru\u00eddos polas igrexas para aloxar aos visitantes, a\u00ednda que tam\u00e9n hai hoteis privados.\nTam\u00e9n hai pequenos museos como o do Patriarcado Grego Ortodoxo. En p\u00e1rtea suroeste do barrio hai unha piscina chamada \"piscina de Hezkiyahuy\" que se utilizou para depositar auga para o abastecer \u00e1 \u00e1rea."}
{"id": "412168", "revid": "54336", "url": "https://gl.wikipedia.org/wiki?curid=412168", "title": "Sabela de Hungr\u00eda", "text": "Santa Sabela de Hungr\u00eda ou Isabel de Hungr\u00eda (en h\u00fangaro: \"Szent Erzs\u00e9bet\", en alem\u00e1n: \"Elisabeth von Th\u00fcringen\"), nada en Pozsony, Reino de Hungr\u00eda o 7 de xullo de 1207 e finada en Marburgo, Landgraviato de Turinxia o 17 de novembro, 1231, foi filla do rei Andr\u00e9 II \"o Hierosolimitano\" (1175\u20131235) e a s\u00faa muller Xertrude de Andechs-Merania (asasinada en 1213). Isabel quedou vi\u00fava sendo a\u00ednda nova, dedicou a s\u00faa riqueza aos pobres, constru\u00edu hospitais e al\u00ed atendeu persoalmente aos necesitados. A partir da s\u00faa canonizaci\u00f3n en 1236 converteuse nun s\u00edmbolo de caridade cristi\u00e1 para toda Europa, estend\u00e9ndose o seu culto moi rapidamente e profundamente desde os territorios xerm\u00e1nicos, polacos, h\u00fangaros, checos, at\u00e9 os italianos, ib\u00e9ricos e franceses.\nTraxectoria.\nIsabel naceu en 1207, froito do matrimonio entre o rei Andr\u00e9 II de Hungr\u00eda e a s\u00faa esposa Xertrude de Merania. A s\u00faa nai era irm\u00e1 da relixiosa que posteriormente ser\u00e1 co\u00f1ecida como santa Eduviges de Silesia. Isabel creceu na corte h\u00fangara xunto aos seus irm\u00e1ns os pr\u00edncipes B\u00e9la, Colom\u00e1n e Andr\u00e9. En 1215 o seu pai tomou unha nova esposa dous anos despois do asasinato da s\u00faa nai, e naceu unha \u00fanica filla, Violante de Hungr\u00eda (a posterior esposa do rei Xaime I de Arag\u00f3n). En 1221 Isabel casou co landgrave Lu\u00eds de Turinxia-Hesse e segundo os rexistros e lendas, o matrimonio estivo caracterizado por un amor correspondido e felicidade. A Lu\u00eds non lle preocupaba demasiado a repartici\u00f3n da s\u00faa riqueza entre os pobres que Isabel adoitaba levar a cabo, xa que cr\u00eda que o labor caritativa da s\u00faa esposa traer\u00edalle unha recompensa eterna; ven\u00e9ralla en Turinxia como santa. Lu\u00eds foi un aliado pr\u00f3ximo e defensor ac\u00e9rrimo dos Hohenstaufen, e en particular do emperador xerm\u00e1nico Frederico II, polo cal na primavera de 1226, cando Turinxia viuse arrasada por inundaci\u00f3ns, fame e unha praga, Lu\u00eds representou a Frederico II na Dieta de Cremona. Nesta ocasi\u00f3n, Isabel asumiu o control dos seus asuntos e repartiu esmolas por todo o seu territorio, incluso dando vestidos e adornos da corte aos pobres. Debaixo do castelo de Wartburgo, fixo constru\u00edr un hospital con 28 camas, e visitaba todos os d\u00edas aos enfermos para atendelos. Nesa mesma \u00e9poca, o inquisidor Konrad von Marburg converteuse no seu director espiritual.\nA vida de Isabel cambiou radicalmente cando Lu\u00eds morreu por mor da praga o 11 de setembro, 1227, en Otranto, Italia cando se dirix\u00eda a unirse \u00e1 Sexta Cruzada conducida por Frederico II. Poucos d\u00edas despois, o 29 de setembro, Santa Isabel deu a luz \u00e1 s\u00faa filla, a beata Xertrude de Altenberg, a cal foi enviada a un claustro das monxas Premonstratenses xunto a Wetzlar, onde foi criada como relixiosa e morreu a unha idade avanzada como abadesa en 1300.\nIsabel morreu en Marburgo, ben debido a esgotamento f\u00edsico ou a unha enfermidade, cando contaba s\u00f3 24 anos de idade. Foi canonizada polo papa Gregorio IX en 1235, ach\u00e1ndose presente na cerimonia o propio emperador Frederico II Hohenstaufen. A s\u00faa carta papal pode verse no \"Schatzkammer\" da Deutschordenskirche en Viena, Austria. O d\u00eda de Pentecost\u00e9s (28 de maio) do ano 1235, durante a cerimonia de canonizaci\u00f3n, chamoulla \"a muller m\u00e1is grande da Idade Media alem\u00e1\". O seu corpo colocouse sobre un magn\u00edfico altar dourado \u2014 que hoxe a\u00ednda pode visitarse \u2014 na \"Elisabethkirche\" (Igrexa de Santa Isabel, en alem\u00e1n) en Marburgo. Agora \u00e9 unha igrexa protestante, pero conta con espazos reservados \u00e1 fe cat\u00f3lica. Marburgo converteuse no centro da Orde Teut\u00f3nica, que adoptou a Santa Isabel como a s\u00faa segunda patroa. A Orde permaneceu en Marburgo ata que Napole\u00f3n I de Francia disolveuna en 1803.\nNa cultura.\nExpansi\u00f3n do seu culto.\nO culto a santa Isabel estendeuse moi rapidamente xusto despois da s\u00faa canonizaci\u00f3n, adopt\u00e1ndose en territorios xerm\u00e1nicos, h\u00fangaros, polacos e checos. O nome de Isabel cobrou enorme popularidade tras isto e nos territorios ib\u00e9ricos. Tras o matrimonio de Violante de Hungr\u00eda e Xaime I de Arag\u00f3n, converteuse nun dos nomes espa\u00f1ois m\u00e1is tradicionais entre a monarqu\u00eda e a xente com\u00fan por igual.\nLogo do matrimonio da princesa Mar\u00eda (a filla do rei Estevo V de Hungr\u00eda) con Carlos II de N\u00e1poles e Sicilia en 1270, o culto de Santa Isabel estendeuse igualmente con gran forza aos territorios italianos, quedando numerosos frescos sobre o seu ciclo de lendas como o do domo de Santa Maria Donna Regina Nuova.\nCase inmediatamente despois da s\u00faa morte, Santa Isabel pasou a ser unha santa patroa da Orde dos Cabaleiros Teut\u00f3nicos xunto \u00e1 Virxe Mar\u00eda e San Xurxo.\nTam\u00e9n \u00e9 patroa da Orde Franciscana Segrar (antigamente co\u00f1ecida como Terceira Orde Franciscana ou Venerable Orde Terceira de San Francisco) xunto con San Lu\u00eds, Rei de Francia. Santa Isabel mantivo durante anos frecuente trato cos irm\u00e1ns franciscanos da zona e, unha vez abandonada a vida da Corte, chegou a profesar a Regra franciscana e institu\u00edr unha fraternidade xunto con catro compa\u00f1eiras, anteriormente as s\u00faas serventas.\nA capela m\u00e1is pequena do mundo (de 1,96 metros cadrados) est\u00e1 dedicada a Santa Isabel de Hungr\u00eda e at\u00f3pase no monumento Castelo de Colomares de Benalm\u00e1dena, provincia de M\u00e1laga, Espa\u00f1a.\nSanta Isabel de Hungr\u00eda \u00e9 a Santa Patroa da cidade de Bogot\u00e1, capital da Rep\u00fablica de Colombia.\n\u00c9 a patroa das enfermeiras en Espa\u00f1a. Cel\u00e9brase a s\u00faa festa e D\u00eda das Enfermeiras en Espa\u00f1a o 17 de novembro.\nRepresentaci\u00f3ns.\nSanta Isabel ad\u00f3itase representar comunmente como unha dama vestida con roupaxes reais e coroa cargando un cesto cheo de rosas. Isto \u00e9 unha alegor\u00eda ao milagre das rosas que ocorreu cando estaba a obsequiar pan aos pobres e foi sorprendida polo seu cu\u00f1ado Conrado de Turinxia. Para que non tivese que mentir, ou fose castigada polo nobre xerm\u00e1nico, segundo a lenda Deus fixo converter o contido do cesto en rosas.\nIgualmente \u00e9 com\u00fan achar representaci\u00f3ns de Santa Isabel, onde est\u00e1 rodeada de xente pobre ou enferma, a\u00ednda que case como motivo fixo \u00e1chase o cesto cheo de rosas ou de hogazas de pan."}
{"id": "412169", "revid": "4817", "url": "https://gl.wikipedia.org/wiki?curid=412169", "title": "Proxecto de probas Apollo-Soiuz", "text": "O proxecto de Probas Apolo-Soyuz (\"Apollo-Soyuz Test Project\") foi a primeira misi\u00f3n espacial tripulada internacional, levada a cabo pola Uni\u00f3n Sovi\u00e9tica e os Estados Unidos, e durante a cal a Soiuz 19 e a Apolo 111 permaneceron unidas en \u00f3rbita.\nCaracter\u00edsticas.\nA misi\u00f3n, que tivo lugar despois de que os Estados Unidos ga\u00f1aran a carreira cara a L\u00faa, serviu para achegar politicamente \u00e1s d\u00faas superpotencias. Previamente descartouse unha misi\u00f3n na que estivesen implicadas as estaci\u00f3ns espaciais Skylab ou Saliut. Para o acoplamento entre as d\u00faas naves constru\u00eduse un adaptador especial que pretend\u00eda funcionar como sistema de axuda entre naves en caso de que unha misi\u00f3n de calquera dos dous pa\u00edses estivera en perigo no espazo.\nOs primeiros contactos para o que ser\u00eda o xerme da misi\u00f3n tiveron lugar en 1969 e en outubro de 1970 estableceuse un grupo de traballo que conseguir\u00eda que en maio de 1972 se firmase un acordo para que a misi\u00f3n tivera lugar en 1975.\nO 15 de xullo despegou a nave Soiuz 19 con Leonov e Valeri Kubasov a bordo, e unhas horas despois a Apolo 111, con Vance Brand, Deke Slayton e Thomas Stafford a bordo. Durante o d\u00eda seguinte as naves manobraron nas s\u00faas respectivas \u00f3rbitas para ir acheg\u00e1ndose, ata que \u00e1s 11:10 GMT do 17 de xullo as d\u00faas naves acopl\u00e1ronse. Stafford pasou 7 horas e 10 minutos na Soiuz, e Brande e Slayton 6 horas 30 minutos e 1 hora e 35 minutos respectivamente, mentres que Leonov pasou na nave Apolo 5 horas e 43 minutos e Kubasov 4 horas e 57 minutos.\nTras case 44 horas unidas as naves desacopl\u00e1ronse para facer un experimento no que a Apolo alonxouse uns 50 metros e tapou o Sol desde o punto de vista da Soiuz para que esta puidese fotografar a coroa solar, despois do cal as naves volv\u00e9ronse a acoplar. Tres horas despois desacopl\u00e1ronse definitivamente, mant\u00e9ndose un rato a 40 m de distancia entre elas para facer un experimento de observaci\u00f3n no ultravioleta. A partir de ent\u00f3n cada nave seguiu a s\u00faa misi\u00f3n por separado, facendo diversos experimentos.\nA nave Soiuz 19 tomou terra o 21 de xullo de 1975 \u00e1s 10:51 GMT sen novedade a 87 km de Arkalyk.\nA nave Apolo amarou o 24 de xullo de 1975 \u00e1s 21:18 GMT a 7,3 km do buque New Orleans. Debido a un fallo da c\u00e1psula, unha vez na atmosfera, o interior veuse inundado de gases procedentes dos condutos de propelente, case afogando \u00e1 tripulaci\u00f3n, que unha vez no mar conseguiu ventilar a cabina e que lles custou un par de semanas de ingreso hospitalario."}
{"id": "412170", "revid": "12452", "url": "https://gl.wikipedia.org/wiki?curid=412170", "title": "Proxecto de Probas Apolo-Soyuz", "text": ""}
{"id": "412171", "revid": "27155", "url": "https://gl.wikipedia.org/wiki?curid=412171", "title": "Distribuci\u00f3n de Weibull", "text": ""}
{"id": "412173", "revid": "1888", "url": "https://gl.wikipedia.org/wiki?curid=412173", "title": "Francisco Pego Pita", "text": "Francisco Pego Pita, nado en Ortigueira o 22 de febreiro de 1868 e finado na Habana o 13 de novembro de 1940, foi un tabaqueiro galego-cubano.\nTraxectoria.\nEmigrou \u00e1 illa de Cuba en 1882 e entrou a traballar na f\u00e1brica tabaqueira Partag\u00e1s, convert\u00e9ndose no seu xerente en 1906 e incorpor\u00e1ndose como socio en 1914 compartindo propiedade con Ram\u00f3n Cifuentes, denomin\u00e1ndose a empresa Cifuentes, Pego y Compa\u00f1\u00eda, a\u00ednda que mantivo Partag\u00e1s como a marca dos seus produtos. \u00c1 s\u00faa fronte mellorou a calidade dos seus produtos e da s\u00faa fabricaci\u00f3n, aumentando o prestixio da compa\u00f1\u00eda e dos seus produtos, as\u00ed como as exportaci\u00f3ns aos mercados norteamericano, europeo e asi\u00e1tico. Foi presidente do Centro Gallego de La Habana en diversas ocasi\u00f3ns (1925, 1929 e 1931) e tam\u00e9n da Uni\u00f3n de Fabricantes de Tabaco e Cigarros."}
{"id": "412174", "revid": "12452", "url": "https://gl.wikipedia.org/wiki?curid=412174", "title": "ASTP", "text": ""}
{"id": "412178", "revid": "98629", "url": "https://gl.wikipedia.org/wiki?curid=412178", "title": "Andr\u00e9s \u00c1lvarez", "text": "Andr\u00e9s \u00c1lvarez Hern\u00e1ndez, nado en Goi\u00e1n (Tomi\u00f1o) en 1983, \u00e9 un trompetista, director e compositor musical galego, cunha ampla traxectoria no panorama band\u00edstico.\nTraxectoria.\nRealizou os estudos de interpretaci\u00f3n na especialidade de trompeta no Conservatorio Superior de M\u00fasica de Vigo e a continuaci\u00f3n a carreira de composici\u00f3n neste mesmo centro de estudos, baixo as ensinanzas de mestres como Juan Eiras, Carlos Cambeiro, Pablo Beltr\u00e1n ou Fernando Buide entre outros. Especial\u00edzase en composici\u00f3n para banda e o medio audiovisual, con mestres como \u00c1ngel Montes, Bart Picqueur, \u00d3scar Navarro ou Ferrer Ferr\u00e1n. No campo audiovisual realizou traballos de publicidade para Adolfo Dom\u00ednguez, Don Flamenco e Felicia Much. Tam\u00e9n realizou diversas curtametraxes e documentais; a banda sonora da longametraxe \"Sue\u00f1os de Sal\", a banda sonora de \"La Muda\", colaborando neles o reco\u00f1ecido \u00d3scar Navarro, ou na gravaci\u00f3n da m\u00fasica orixinal da serie \"Seis Hermanas\", con m\u00fasica orixinal de Sergio Moure, emitida por RTVE.\nImpartiu numerosos cursos de composici\u00f3n e instrumentaci\u00f3n por toda a xeograf\u00eda espa\u00f1ola e portuguesa, \u00e1 par que formou parte de diferentes xurados, destacando o Certame internacional de banda Flicorno D\u2019oro en Italia.\nTam\u00e9n colaborou co compositor \u00d3scar Navarro como asistente e orquestrador en diferentes traballos, coma a reduci\u00f3n para clarinete e piano do seu \"I Concerto para clarinete e orquestra\", a banda sonora de \"Indiana Jones y la b\u00fasqueda del \u00eddolo perdido\" do director Fran Casanovas, a da longametraxe \"Sue\u00f1os de Sal\" ou a orquestraci\u00f3n da suite para banda e orquestra da banda sonora de \"La Mula\".\nDesde xaneiro do 2015, \u00e9 director art\u00edstico da Banda de m\u00fasica de Chapela."}
{"id": "412179", "revid": "63181", "url": "https://gl.wikipedia.org/wiki?curid=412179", "title": "Kauhajoki", "text": "Kauhajoki \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 13.678 habitantes. A superficie do termo municipal \u00e9 de 1.315,54 km2, dos cales 16,46 km2 son auga. O concello ten unha densidade de poboaci\u00f3n de 10,53 hab./km\u00b2.\nLimita cos municipios de Isojoki, Karijoki, Kurikka e Teuva na s\u00faa mesma rexi\u00f3n, e Honkajoki e Karvia na rexi\u00f3n de Satakunta.\nO concello \u00e9 uniling\u00fce en fin\u00e9s.\nEn 2008 foi escenario dun masacre escolar no instituto local, en que un mozo de 22 anos matou 11 persoas."}
{"id": "412180", "revid": "98629", "url": "https://gl.wikipedia.org/wiki?curid=412180", "title": "Lipoprote\u00edna lipase", "text": "A lipoprote\u00edna lipase (LPL) () \u00e9 un membro da familia x\u00e9nica da lipase, na que se incl\u00faen a lipase pancre\u00e1tica, lipase hep\u00e1tica e lipase endotelial. \u00c9 un encima hidrosoluble que hidroliza triglic\u00e9ridos en lipoprote\u00ednas, como as que se encontran nos quilomicrons e lipoprote\u00ednas de moi baixa densidade (VLDL), orixinando dous \u00e1cidos graxos libres e unha mol\u00e9cula de monoacilglicerol. Tam\u00e9n est\u00e1 implicada na promoci\u00f3n da captaci\u00f3n celular de restos de quilomicrons, lipoprote\u00ednas ricas en colesterol, e \u00e1cidos graxos libres. A LPL require a ApoC-II como cofactor.\nA principal secuencia de reacci\u00f3ns deste encima \u00e9: triglic\u00e9rido -&gt; 1,2-diglic\u00e9rido -&gt; 2-monoglic\u00e9rido. A reacci\u00f3n comeza as\u00ed:\nA LPL est\u00e1 unida \u00e1 superficie luminal das c\u00e9lulas endoteliais en capilares pola prote\u00edna 1 de uni\u00f3n \u00e1 HDL ancorada a glicosilfosfatidilinositol (GPIHBP1) e polos proteoglicanos con hepar\u00e1n sulfato. Est\u00e1 distribu\u00eddo principalmente nos tecidos adiposo, card\u00edaco e m\u00fasculo esquel\u00e9tico, e tam\u00e9n nas gl\u00e1ndulas mamarias lactantes.\nS\u00edntese.\nA LPL segr\u00e9gana as c\u00e9lulas parenquim\u00e1ticas como un homod\u00edmero glicosilado, despois do cal \u00e9 trasladada a trav\u00e9s da matriz extracelular e das c\u00e9lulas endoteliais ata o lume capilar. Despois da traduci\u00f3n, a prote\u00edna acabada de sintetizar \u00e9 glicosilada no ret\u00edculo endoplasm\u00e1tico. Os sitios de glicosilaci\u00f3n da LPL son a Asn-43, a Asn-257 e a Asn-359. Despois, as glicosidases eliminan os residuos de glicosa terminais; antes pens\u00e1base que esta eliminaci\u00f3n de residuos de glicosa era responsable do cambio conformacional neceario para que a LPL forme homod\u00edmeros e se faga cataliticamente activa. No aparato de Golgi, os oligosac\u00e1ridos sofren maiores alteraci\u00f3ns dando lugar ou ben a d\u00faas cadeas complexas ou ben a dous complexos e unha cadea rica en manosa. Na prote\u00edna final, os carbohidratos supo\u00f1en un 12% da masa molecular (55-58 kDa).\nA homodimerizaci\u00f3n \u00e9 necesaria para que as c\u00e9lulas poidan segregar a LPL. Despois da secreci\u00f3n, a LPL \u00e9 transportada a trav\u00e9s das c\u00e9lulas endoteliais e presentda no lume capilar pola prote\u00edna 1 de uni\u00f3n \u00e1 HDL ancorada a glicosilfosfatidilinositol.\nEstrutura.\nA estrutura cristalina da LPL non se co\u00f1ece; por\u00e9n, hai evidencias experimentais substanciais e homolox\u00eda estrutural entre membros da familia da lipase que permiten predicir a probable estrutura e rexi\u00f3ns funcionais deste encima. A LPL est\u00e1 composta por d\u00faas rexi\u00f3ns diferentes: un dominio N-terminal m\u00e1is grande que cont\u00e9n o sitio activo lipol\u00edtico e un dominio C-terminal m\u00e1is pequeno. Estas d\u00faas rexi\u00f3ns est\u00e1n unidas por un p\u00e9ptido de uni\u00f3n. O dominio N-terminal ten un pregamento de \u03b1/\u03b2 hidrolase, que \u00e9 unha estrutura globular que cont\u00e9n unha folla \u03b2 central rodeada de h\u00e1lices \u03b1. O dominio C-terminal \u00e9 un s\u00e1ndwich \u03b2 formado por d\u00faas capas de folla \u03b2, e a s\u00faa forma lembra a dun cilindro alongado.\nMecanismo.\nO sitio activo da LPL est\u00e1 composto dos dominios conservados da tr\u00edade Ser-132, Asp-156 e His-241. Outras rexi\u00f3ns importantes do dominio N-terminal para a cat\u00e1lise incl\u00faen un burato de oxiani\u00f3n (Trp-55, Leu-133), unha rexi\u00f3n tapa (residuos 216 a 239), e un bucle \u03b25 (residuos 54 a 64). O sitio de uni\u00f3n da ApoC-II actualmente non se co\u00f1ece, pero predise que c\u00f3mpren tanto residuos do dominio C-terminal coma do N-terminal para que se produza esta interacci\u00f3n. O dominio C-terminal parece conferir a especificidade de substrato \u00e1 LPL; ten maior afinidade polas grandes lipoprote\u00edns ricas en triglic\u00e9ridos que polas ricas e colesterol. O dominio C-terminal \u00e9 tam\u00e9n importante par a uni\u00f3n a receptores de LDL. Tanto o dominio N-terminal coma o C-terminal conte\u00f1en sitios de uni\u00f3n da heparina en posici\u00f3n distal con respecto aos sitios de uni\u00f3n de l\u00edpidos; por tanto, a LPL serve como ponte entre a superficie celular e as lipoprote\u00ednas. Un feito importante \u00e9 que a uni\u00f3n da LPL \u00e1 superficie celular ou a receptores non \u00e9 dependente da s\u00faa actividade catal\u00edtica.\nO homod\u00edmero non covalente da LPL ten unha disposici\u00f3n cabeza-cola dos mon\u00f3meros. A tr\u00edade Ser/Asp/His est\u00e1 contida nunha fenda hidrof\u00f3bica que est\u00e1 bloqueada do contacto co solvente pola rexi\u00f3n tapa. Despois da uni\u00f3n da ApoC-II e o l\u00edpido na lipoprote\u00edna, o dominio C-terminal presenta o substrato lip\u00eddico \u00e1 rexi\u00f3n tapa. O l\u00edpido interacciona tanto coa rexi\u00f3n tapa coma na fenda hidrof\u00f3bica no sitio activo; isto causa que se mova a tapa, proporcion\u00e1ndolle acceso ao sitio activo. O bucle \u03b25 d\u00f3brase cara a atr\u00e1s na parte central da prote\u00edna, e isto coloca un dos electr\u00f3filos do burato oxiani\u00f3n na posici\u00f3n axeitada para a lip\u00f3lise. O esqueleto de glicerol do l\u00edpido pode ent\u00f3n entrar no sitio activo e \u00e9 hidrolizado.\nAo d\u00edmero LPL poden unirse d\u00faas mol\u00e9culas de ApoC-II. Est\u00edmase que ata corenta d\u00edmeros LPL poden actuar simultaneamente nunha soa lipoprote\u00edna. En canto \u00e1 cin\u00e9tica, crese que a liberaci\u00f3n do produto na circulaci\u00f3n \u00e9 o paso limitante da reacci\u00f3n.\nFunci\u00f3n.\nA LPL codifica a lipoprote\u00edna lipase, que se expresa en c\u00e9lulas endoteliais do coraz\u00f3n, m\u00fasculo, e tecido adiposo. A LPL funciona como un homod\u00edmero, e ten a funci\u00f3n dual de triglic\u00e9rido hidrolase e ligando/factor de ponteo para a captaci\u00f3n de lipoprote\u00edna mediada por receptor. Por cat\u00e1lise, a VLDL conv\u00e9rtese en IDL e despois en LDL. Certas graves mutaci\u00f3ns que causan deficiencia de LPL te\u00f1en como resultado a hiperlipoproteinemia de tipo I, mentres que mutaci\u00f3ns menos extremas na LPL est\u00e1n ligadas a moitos trastornos do metabolismo de lipoprote\u00ednas.\nRegulaci\u00f3n.\nA LPL \u00e9 controlada transcricionalmente e postranscricionalmente. O reloxo circadiano pode ser importante no control dos niveis de ARNm \"Lpl\" en tecidos perif\u00e9ricos.\nOs isocimas LPL son regulados de forma diferente dependendo do tecido. Por exemplo, a insulina activa a LPL nos adipocitos e a s\u00faa posici\u00f3n no endotelio capilar. Ao contrario, a insulina dimin\u00fae a expresi\u00f3n de LPL no m\u00fasculo. A LPL de m\u00fasculo e miocardio \u00e9 activada polo glicag\u00f3n e adrenalina. Isto axuda a explicar por que durante o xex\u00fan a actividade de LPL sse incrementa no tecido muscular e dimin\u00fae en tecdio adiposo, mentres que despois dunha comida, ocorre o oposto.\nEn concordancia con isto, os macronutrientes da dieta afectan diferencialmente \u00e1 actividade da LPL do m\u00fasculo e tecido adiposo. Despois de estar 16 d\u00edas tomando unha dieta alta en carbohidratos ou unha dieta alta en graxas, a actividade LPL increment\u00e1base significativamente en ambos os tecidos 6 horas despois dunha comida de ambas as composici\u00f3ns, pero hab\u00eda un aumento significativamente maior de LPL no tecido adiposo en resposta \u00e1 dieta alta en carbofidratos comparada dunha dieta alta en graxas. Non hab\u00eda diferenza entre os efectos das d\u00faas dietas na sensibilidade \u00e1 insulina ou na actividade de LPL no xex\u00fan en ambos os tecidos.\nA concentraci\u00f3n de LPL exhibida na superficie da c\u00e9lula endotelial non pode ser regulada polas c\u00e9lulas endoteliais, xa que nin sintetizan nin degradan LPL. En vez diso, esta regulaci\u00f3n ocorre controlando o fluxo de LPL que chega ao sitio lipol\u00edtico e regulando a actividade da LPL presente no endotelio. Unha prote\u00edna clave que interv\u00e9n no control da actividade da LPL \u00e9 ANGPTL4, que serve como inhibidor local da LPL. A induci\u00f3n de ANGPTL4 explica a inhibici\u00f3n da actividade da LPL no tecido adiposo branco durante o xex\u00fan. Hai crecentes probas que implican a ANGPTL4 na regulaci\u00f3n fisiol\u00f3xica da actividade da LPL en diversos tecidos.\nProp\u00faxose un modelo de ANGPTL3-4-8 para explicar as variaci\u00f3ns de actividade da LPL durante o ciclo de alimentaci\u00f3n-xex\u00fan. Especificamente, a alimentaci\u00f3n induce a ANGPTL8, activando a v\u00eda ANGPTL8\u2013ANGPTL3, que inhibe a LPL en m\u00fasculos card\u00edacos e esquel\u00e9ticos, facendo as\u00ed que os triglic\u00e9ridos circulantes queden dispo\u00f1ibles para a captaci\u00f3n polo tecido adiposo branco, no cal a actividade de LPL \u00e9 elevada debido a unha diminuci\u00f3n da ANGPTL4; o inverso \u00e9 certo durante o xex\u00fan, o cal suprime a ANGPTL8 pero induce a ANGPTL4, e as\u00ed dirixe os triglic\u00e9ridos cara aos m\u00fasculos. O modelo suxire un marco xeral para explicar a regulaci\u00f3n do tr\u00e1fico de triglic\u00e9ridos.\nImportancia cl\u00ednica.\nA deficiencia de lipoprote\u00edna lipase orixina hipertrigliceridemia (niveis elevados de triglic\u00e9ridos no torrente sangu\u00edneo). En ratos, a sobreexpresi\u00f3n de LPL causa a resistencia \u00e1 insulina, e promove a obesidade.\nUnha alta resposta de LPL no tecido adiposo ante unha dieta alta en carbohidratos pode predispo\u00f1er \u00e1 acumulaci\u00f3n de graxas. Un estudo informou que os suxeitos aumentaban a s\u00faa graxa corporal en catro anos se, despois de seguir unha dieta rica en carbohidratos e participar dunha comida alta en carbohidratos, respond\u00edan cun incremento na actividade de LPL no tecido adiposo por adipocito, ou cunha diminuci\u00f3n no m\u00fasculo esquel\u00e9tico da actividade de LPL por gramo de tecido.\nInteracci\u00f3ns.\nA lipoprote\u00edna lipase presenta interacci\u00f3ns coa LRP1. Tam\u00e9n \u00e9 un ligando para a \u03b12M, a GP330 e os receptores de VLDL. A LPL \u00e9 un ligando para a LRP2, pero con afinidade m\u00e1is baixa que para outros receptores; por\u00e9n, a maior\u00eda da degradaci\u00f3n da VLDL dependente de LPL pode ser atribu\u00edda \u00e1 v\u00eda LRP2. En cada caso, a LPL serve como unha ponte entre o receptor e a lipoprote\u00edna.\nMentres que a LPL \u00e9 activada pola ApoC-II, \u00e9 inhibida pola ApoCIII.\nNoutros organismos.\nO xene da LPL est\u00e1 altamente conservado nos vertebrados. A lipoprote\u00edna lipase est\u00e1 implicada no transporte de l\u00edpidos nas placentas de lagartos que paren cr\u00edas vivas da especie \"Pseudemoia entrecasteauxii\"."}
{"id": "412182", "revid": "72012", "url": "https://gl.wikipedia.org/wiki?curid=412182", "title": "Arcon", "text": ""}
{"id": "412185", "revid": "1131", "url": "https://gl.wikipedia.org/wiki?curid=412185", "title": "Pasar por Nida", "text": "Pasar por Nida \u00e9 unha obra de teatro escrita e dirixida por Roberto Salgueiro. Foi estreada o 30 de novembro de 2017 pola Aula de Teatro da Universidade de Santiago de Compostela no Teatro Principal de Santiago de Compostela.\nA obra conta a historia dunha muller que traballa como restauradora nun pa\u00eds do norte de Europa e realiza unha viaxe para ver o mar B\u00e1ltico.\n\u00abEmpezamos cun proceso de traballo a partir da m\u00fasica, de espazos sonoros e de improvisaci\u00f3ns. Segundo iamos avanzando, eu \u00eda escribindo o texto para as actrices\u00bb, explica o director da Aula de Teatro da Universidade, Roberto Salgueiro.\nA compa\u00f1\u00eda levou a obra por diferentes puntos de Galicia pero tam\u00e9n a outros pa\u00edses, como Portugal ou Lituania.\nO elenco de actores estivo formado por Lara Pouso, Carmen Tom\u00e1s, Ic\u00eda Rodr\u00edguez, Mar P\u00e9rez e Noa Fern\u00e1ndez."}
{"id": "412186", "revid": "89787", "url": "https://gl.wikipedia.org/wiki?curid=412186", "title": "Basilikon", "text": "O basilikon (en grego: \"\u03b2\u03b1\u03c3\u03b9\u03bb\u03b9\u03ba\u03cc\u03bd [\u03bd\u03cc\u03bc\u03b9\u03c3\u03bc\u03b1], basilik\u00f3n\"), co\u00f1ecido tam\u00e9n como doukaton (\"\u03b4\u03bf\u03c5\u03ba\u03ac\u03c4\u03bf\u03bd\"), foi unha moeda bizantina de prata de ampla circulaci\u00f3n, propia da primeira metade do s\u00e9culo XIV. A s\u00faa introduci\u00f3n supuxo a volta \u00e1 cu\u00f1axe a grande escala da moeda arx\u00e9ntea durante o Imperio Bizantino e, asemade, o abandono total das moedas de ouro a mediados dese s\u00e9culo.\nHistoria.\nO basilikon foi introducido no sistema monetario cara a 1304 ou 1307 polo emperador Andr\u00f3nico II Pale\u00f3logo (1282-1328), como unha imitaci\u00f3n directa do ducado veneciano de prata (ou \"grosso\") principalmente para o pagamento aos mercenarios da Compa\u00f1\u00eda Catal\u00e1 nas campa\u00f1as contra os turcos. Esta nova moeda seguiu estritamente a iconograf\u00eda do modelo veneciano, con Cristo sedente nos seus anversos e as d\u00faas figuras en p\u00e9 de Andr\u00f3nico II e do seu fillo e coemperador Miguel IX (1294-1320), en substituci\u00f3n de San Marcos e o Dux de Venecia, nos reversos. A semellanza foi a\u00ednda reforzada polo uso habitual da palabra \"ducado\" para designar ambas as moedas, malia ser basilikon (\"a moeda do emperador\") a denominaci\u00f3n oficial da bizantina.\nMorrisson apunta a posibilidade de que tal denominaci\u00f3n faga menci\u00f3n \u00e1 vocaci\u00f3n de uso non coti\u00e1n desta moeda, en oposici\u00f3n ao politikon (\"\u03c0\u03bf\u03bb\u03b9\u03c4\u03b9\u03ba\u03bf\u03bd\": \"da cidade; c\u00edvico\"), cu\u00f1ado en bill\u00f3n e destinado \u00e1s transacci\u00f3ns m\u00e1is ordinarias.\nO basilikon era de prata de gran pureza (920 mil\u00e9simas), cu\u00f1ado nun disco plano e non c\u00f3ncavo (\"scyphate\"), como no caso doutras moedas bizantinas. O seu peso oficial era de 2,2\u00a0gramos e o seu valor era o da doceava parte do hyperpyron de ouro, moeda que funcionaba como padr\u00f3n para as equivalencias de todas as moedas de prata bizantinas, desde o hexagrama ao miliaresion. No entanto, a equivalencia real no mercado era inferior e flutuou en funci\u00f3n da variaci\u00f3n do prezo da prata (entre 12 e 15 pezas por cada hyperpyron).\nCo\u00f1\u00e9cese tam\u00e9n a cu\u00f1axe de moedas de medio basilikon.\nNas d\u00e9cadas dos 1330 e de 1340, con todo, o peso do basilikon reduciuse moi considerablemente, por mor dunha escaseza de prata que afectou a toda Europa e o Mediterr\u00e1neo, e chegou a caer ata 1,25\u00a0gramos. O basilikon deixou de emitirse na d\u00e9cada de 1350. A redor de 1367 foi substitu\u00eddo por unha nova moeda de m\u00e1is peso chamada stavraton."}
{"id": "412188", "revid": "65337", "url": "https://gl.wikipedia.org/wiki?curid=412188", "title": "Basilic\u00f3n", "text": ""}
{"id": "412189", "revid": "54334", "url": "https://gl.wikipedia.org/wiki?curid=412189", "title": "Igrexa de Eskelhem", "text": "A igrexa de Eskelhem (sueco: \"Eskelhems kyrka\") \u00e9 unha igrexa medieval luterana en Eskelhem, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Eskelhem estivo precedida por unha igrexa de madeira da cal non se conserva nada. Ao redor do ano 1200 foi substitu\u00edda por un edificio de pedra. As paredes da nave da igrexa actual son todo o que queda dese primeiro edificio de pedra. Posteriormente a igrexa foi ampliada e reconstru\u00edda ata recibir a s\u00faa presente forma a mediados do s\u00e9culo XIV. Internamente a igrexa est\u00e1 decorada con diferentes conxuntos de frescos. Un dos conxuntos \u00e9 de finais do s\u00e9culo XIII e o outro, realizado polo artista co\u00f1ecido como Passionsm\u00e4staren, do s\u00e9culo XV. Entre o mobiliario da igrexa destaca a p\u00eda bautismal do s\u00e9culo XII, probablemnete realizada por Master Byzantios, e a cruz triunfal de ao redor do ano 1250.the triumphal cross, made around 1250 both deserve mention."}
{"id": "412190", "revid": "23204", "url": "https://gl.wikipedia.org/wiki?curid=412190", "title": "French Bee", "text": "French Bee, anteriormente French Blue,[3] \u00e9 unha aeroli\u00f1a de baixo custo francesa baseada no aeroporto de Par\u00eds-Orly. Opera unha rede de rutas de longo alcance entre Par\u00eds e Punta Cana, San Francisco, Papeete e Reuni\u00f3n. A s\u00faa sede at\u00f3pase na comuna de Belleville-sur-Vie, no departamento de Vend\u00e9e.\nHistoria.\nA aeroli\u00f1a fundouse no ano 2016 como French Blue, creada polo Groupe Dubreuil. Groupe Dubreuil tam\u00e9n \u00e9 o propietario de Air Cara\u00efbes. O primeiro voo a Punta Cana foi o d\u00eda 10 de setembro dese mesmo ano. French Blue tam\u00e9n opera alg\u00fans voos no nome de Air Cara\u00efbes dende o 1 de xullo de 2016.\nEn novembro de 2017 a compa\u00f1\u00eda foi renomeada como French SAS. Para evitar problemas legais coa aeroli\u00f1a estadounidense JetBlue o 30 de xaneiro de 2018 anunciouse que pasar\u00eda a chamarse French Bee.\nFrota.\nEn abril de 2018 a frota de French Bee estaba formada polos seguintes avi\u00f3ns:"}
{"id": "412191", "revid": "98629", "url": "https://gl.wikipedia.org/wiki?curid=412191", "title": "Saab Group", "text": "Saab Group (orixinalmente Svenska Aeroplan AB e posteriormente SAAB e Saab AB) \u00e9 unha compa\u00f1\u00eda de defensa e aviaci\u00f3n sueca fundada no ano 1937. Dende 1947 ata 1990 foi a compa\u00f1\u00eda matriz do fabricante de coches Saab Automobile. Entre 1968 e 1995 a compa\u00f1\u00eda estivo fusionada con Scania-Vabis, sendo co\u00f1ecida como Saab-Scania. As d\u00faas empresas separ\u00e1ronse coa chegada do novo dono de Saab, Investor AB. A pesar da separaci\u00f3n, tanto Saab como Scania comparten o dereito de usar o logotipo do grif\u00f3n, que procede do escudo de armas da rexi\u00f3n sueca de Escania.\nHistoria.\nSvenska Aeroplan AB (SAAB) fundouse no ano 1937 en Trollh\u00e4ttan. Coa fusi\u00f3n de Svenska Aero AB (SAAB) e a compa\u00f1\u00eda baseada en Link\u00f6ping ASJA no ano 1939, a sede trasladouse a esta cidade.\nOrixinalmente a compa\u00f1\u00eda dedicouse \u00e1 fabricaci\u00f3n de avi\u00f3ns pero comezou a diversificar os seus negocios. A finais dos anos 40 Saab empezou a fabricar coches coa s\u00faa divisi\u00f3n Saab Automobile, baseada en Trollh\u00e4ttan. O seu primeiro coche foi o Saab 92 que comezou a fabricarse a grande escala o 12 de decembro de 1949 baseado no prototipo Ursaab.\nA finais dos ano 50 Saab aventurouse no mercado dos ordenadores con Datasaab. A compa\u00f1\u00eda foi parcialmente resultado da necesidade de fabricar un ordenador o suficientemente pequeno como para ser montado nun avi\u00f3n como equipo de navegaci\u00f3n. Durante os anos 60 desenvolveu varios ordenadores que foron vendidos a pa\u00edses europeos para usos como a banca. O ordenador de aviaci\u00f3n CK 37 foi utilizado en 1971 no Viggen. A compa\u00f1\u00eds foi vendida en 1975 a Sperry UNIVAC, mentres que Saab retivo os seus desenvolvementos en ordenadores de voo.\nEn maio de 1965 o nome da compa\u00f1\u00eda cambiou a Saab AB para reflectir o seu amplo rango de actividades. En 1968 Saab AB fusionouse co fabricante sueco de cami\u00f3ns, autobuses e motores Scania-Vabis, convert\u00e9ndose en Saab-Scania AB.\nEn 1990 General Motors mercou o 51% de Saab Automobile, e f\u00edxose co resto da divisi\u00f3n de coches unha d\u00e9cada despois. En 1991 Investor AB completou unha compra apalancada de Saab-Scania AB fac\u00e9ndose con todas as s\u00faas acci\u00f3ns en circulaci\u00f3npor uns 21 000 mill\u00f3ns de coroas suecas. Saab-Scania converteuse nunha subsidiaria de Investor AB e a compa\u00f1\u00eda foi eliminada do rexistro.\nEn 1995 Saab-Scania foi dividida por Investor AB en d\u00faas compa\u00f1\u00eda independente, eliminando a fusi\u00f3n entre Scania AB e Saab AB. A intenci\u00f3n da compa\u00f1\u00eda matriz era ampliar posteriormente a propiedade nas d\u00faas empresas. Tras a venda do 50% de Saab Automobile AB a General Motors, a principal raz\u00f3n tras a fusi\u00f3n con Scania-Vabis en 1968 desaparecera.\nSaab Military Aircraft e British Aerospace (agora BAE Systems) formaron en 1995 a empresa conxunta Saab-BAe Gripen AB para fabricar, comercializar e apoiar internacionalmente ao Gripen. Esta cooperaci\u00f3n ampliouse en 2001 coa creaci\u00f3n de Gripen International para o mesmo prop\u00f3sito.\nDende 1998 ata 2005 o maior accionista en Saab foi BAE Systems, despois de que o seu predecesor, mercase un 35% das acci\u00f3ns a Investor AB. En xaneiro de 2005 BAE Systems reduc\u00edu a s\u00faa participaci\u00f3n ao 20%, mentres Investor AB manti\u00f1a outro 20%.\nO 16 de novembro de 1999 Saab anunciou a s\u00faa intenci\u00f3n de mercar Celsius AB. finalizando a s\u00faa adquisici\u00f3n a principios de marzo do ano seguinte.\nEn decembro de 2005 Saab uniuse ao proxecto do veh\u00edculo a\u00e9reo no tripulado furtivo Dassault nEUROn como un dos socios principais.\nEn 2010 a compa\u00f1\u00eda reestruturouse, pasando de quince unidades de negocio a cinco: aeron\u00e1utica, din\u00e1mica, sistemas de defensa electr\u00f3nica, soluci\u00f3ns de seguridade e defensa, e apoio e servizos. Segundo Saab, a reestruturaci\u00f3n levouse a cabo para orientarse mellor cara o mercado e os clientes.\nEn marzo de 2010 BAE Systems vendeu a metade do seu 20% das acci\u00f3ns na compa\u00f1\u00eda a Investor AB, que ent\u00f3n se converteu no principal accionista. En xu\u00f1o de 2011 a compa\u00f1\u00eda brit\u00e1nica vendeu o resto das s\u00faas acci\u00f3ns chegando ao final de 16 anos de relaci\u00f3n con Saab."}
{"id": "412192", "revid": "865", "url": "https://gl.wikipedia.org/wiki?curid=412192", "title": "Saab", "text": ""}
{"id": "412193", "revid": "75439", "url": "https://gl.wikipedia.org/wiki?curid=412193", "title": ".bak", "text": "En inform\u00e1tica, .bak \u00e9 unha extensi\u00f3n de arquivo que xeralmente adoita sinalar unha copia de seguridade dun ficheiro.\nCando un programa est\u00e1 a punto de sobrescribir un ficheiro existente (por exemplo, cando o usuario garda un documento no que est\u00e1 traballando), o programa primeiro pode facer unha copia do ficheiro existente anexando .bak \u00f3 nome do ficheiro. Este esquema com\u00fan de nomes .bak permite recuperar contidos orixinais do arquivo se houbese alg\u00fan problema. Un usuario pode facer a man unha copia do arquivo antes do cambio e po\u00f1er .bak \u00f3 final do nome do arquivo.\nEst\u00e1n xeneralizados tam\u00e9n outros esquemas de nomenclatura para este traballo: ficheiro~, ficheiro.orig, ficheiro.old, entre outros.\nAplicaci\u00f3ns de base de datos como FoxPro e SQL Server usan ficheiros .bak para facer unha copia de seguridade das s\u00faas bases de datos e outras aplicaci\u00f3ns. XML shell tam\u00e9n crea ficheiros .bak no seu proceso de autogardado. Non son automaticamente eliminados, polo que esta tarefa debe ser feita manualmente ap\u00f3s o proceso que os utiliza \u00e9 detido, en caso de desexalo.\nProgramas que utilizan .bak.\nIsto \u00e9 unha lista parcial de aplicaci\u00f3ns que xeran .bak (nalg\u00fans casos \u00e9 unha configuraci\u00f3n opcional):"}
{"id": "412194", "revid": "23204", "url": "https://gl.wikipedia.org/wiki?curid=412194", "title": "Paedocypris progenetica", "text": "Paedocypris progenetica \u00e9 unha especie de carpa end\u00e9mica de Sumatra e Bintan (Indonesia) onde se atopa na\u00a0turba\u00a0e en r\u00edos de augas negras. \u00c9 o peixe co\u00f1ecido m\u00e1is pequeno no mundo, alcanzando as femias un tama\u00f1o m\u00e1ximo de 10,3\u00a0mm, os machos 9,8\u00a0mm e o esp\u00e9cime maduro m\u00e1is pequeno co\u00f1ecido, unha femia de 7,9\u00a0mm. Foi o vertebrado m\u00e1is pequeno at\u00e9 o descubrimento da ra \"Paedophryne amauensis\" que foi oficialmente descrita en xaneiro do 2012."}
{"id": "412196", "revid": "23204", "url": "https://gl.wikipedia.org/wiki?curid=412196", "title": "Loris Karius", "text": "Loris Sven Karius, nado en\u00a0Biberach an der Riss, Alema\u00f1a\u00a0o\u00a022 de xu\u00f1o de 1993,\u00a0\u00e9 un futbolista alem\u00e1n que xoga como porteiro. O seu club dende 2018 \u00e9 o Be\u015fikta\u015f JK, onde xoga cedido polo Liverpool FC da Premier League.\nTraxectoria.\nKarius comezou a xogar \u00f3 f\u00fatbol na SG Mettenberg\u00a0e uniuse en 2001 \u00e1s categor\u00edas inferiores do SSV Ulm 1846 Fu\u00dfball. En xullo de 2005 trasladouse \u00e1 canteira do VfB Stuttgart. En xullo de 2009 sa\u00edu da Sub-17 de VfB e trasladouse a Inglaterra para a Sub-18 do Manchester City Football Club.\nKarius xogou o seu primeiro partido con reserva do Manchester City, contra a reserva do Wigan Athletic, o 13 de abril de 2010.\nMainz 05.\nEn agosto de 2011 Loris foi cedido polo 1. FSV Mainz 05. o\u00a022 de xaneiro de 2012 Karius foi nomeado por primeira vez no partido do xuvenil, contra o Bayer 04 Leverkusen, pero non entrou \u00f3 campo de xogo.\nNa tempada 2012/13 foi segundo porteiro despois da perda por lesi\u00f3n de Heinz M\u00fcller, detr\u00e1s de Christian Wetklo. Despois da expulsi\u00f3n de Wetklo o 1 de decembro de 2012, no partido contra o Hannover 96 (2-1) Karius entrou dende o banco no minuto 52 e debutou na portar\u00eda do primeiro equipo do Mainz. Nos anos seguintes foi o porteiro titular.\nO contrato de Loris con Mainz 05 estendeuse at\u00e9 2018.\nLiverpool F.C..\nO 24 de maio de 2016, foi presentado como novo reforzo para a portar\u00eda do Liverpool Football Club. Foi titular no equipo que xogou a final da Champions League 2018 celebrada en K\u00ediv, onde encaixou 3 goles na derrota do Liverpool contra o Real Madrid.\nSelecci\u00f3n nacional.\nO seu debut na selecci\u00f3n nacional sub-16 o 16 de setembro nun partido amigable contra B\u00e9lxica (5-0). Xogou ademais outros dous partidos. Coa selecci\u00f3n sub-17 Karius participou no Torneo de Catro Naci\u00f3ns en 2009, onde xogou contra Serbia (1-0).\nDende ent\u00f3n, Loris xogou partidos nas selecci\u00f3ns sub-18, sub-19 e sub-20."}
{"id": "412197", "revid": "23204", "url": "https://gl.wikipedia.org/wiki?curid=412197", "title": "Loris Sven Karius", "text": ""}
{"id": "412198", "revid": "89787", "url": "https://gl.wikipedia.org/wiki?curid=412198", "title": "Miliaresion", "text": "O miliaresion (en grego: \"\u03bc\u03b9\u03bb\u03b9\u03b1\u03c1\u03ae\u03c3\u03b9\u03bf\u03bd\"; en lat\u00edn: \"miliarensis\"), foi a denominaci\u00f3n dada a diversas moedas bizantinas de prata. Nun sentido m\u00e1is espec\u00edfico, o termo ref\u00edrese \u00e1 emitida entre os s\u00e9culos VIII e XI, co valor da doceava parte do s\u00f3lido de ouro.\nHistoria.\nMiliaresion foi orixinariamente a denominaci\u00f3n que nas \u00e1reas de influencia cultural grega se lle deu \u00e1 moeda romana de prata co\u00f1ecida como miliarense, emitida no s\u00e9culo IV co valor de 1.000 nummi e o peso de 72 pezas en libra. Desde ent\u00f3n, os bizantinos non volveron utilizar moedas de prata ata o s\u00e9culo VII, e nese momento o termo miliaresion pasou a aplioc\u00e1rselles \u00e1s moedas do tipo do hexagrama. Non foi ata arredor de 720 cando apareceu un novo tipo de moeda de prata, m\u00e1is grande e m\u00e1is delgada que o hexagrama, que foi introducido no sistema monetario bizantino por Le\u00f3n III (717-741), co valor da doceava parte do s\u00f3lido de ouro. Esta \u00e9 a moeda \u00e1 que actualmente, no \u00e1mbito numism\u00e1tico, se lle atrib\u00fae en exclusividade a denominaci\u00f3n de miliaresion.\nO peso te\u00f3rico co que se institu\u00edu esta moeda era o de 144 pezas por libra (arredor de 2,27 gramos), e no per\u00edodo da dinast\u00eda Macedonia no Imperio Bizantino (s\u00e9culos IX e X) aumentou ata os 3,03 gramos (108 moedas por libra). No primeiro s\u00e9culo de cu\u00f1axe desta moeda o seu uso debeuse limitar ao conmemorativo e cerimonial, con motivo do nomeamento o coemperador, e non foi ata o reinado de Te\u00f3filo (829-842) cando as s\u00faas emisi\u00f3ns adquiriron a condici\u00f3n de regulares. \nO modelo no que se inspirou esta nova moeda foi o d\u00edrham do mundo \u00e1rabe, desa mesma \u00e9poca e tam\u00e9n de prata, co que compart\u00eda inicialmente a peculiaridade de carecer de representaci\u00f3ns humanas, xa que se limitaba a exhibir a cruz no seu anverso, e lendas co nome e os t\u00edtulos do emperador no reverso. Xa no s\u00e9culo X, o emperador Alexandre III (912-913) introduciu o busto de Cristo no anverso, ao que Romano I (920-944) lle engadiu un busto imperial no centro da cruz. Esta uniformidade conclu\u00edu no s\u00e9culo XI, cando empezaron a proliferar nestas moedas as imaxes dos emperadores, de Cristo e da Virxe Mar\u00eda.\nNo s\u00e9culo XI, a penosa situaci\u00f3n financeira e militar provocou unha diminuci\u00f3n da calidade do miliaresion (particularmente nas d\u00e9cadas de 1070 e de 1080) e emit\u00edronse tam\u00e9n franci\u00f3ns de dous terzos e dun terzo. Despois de 1092, a s\u00faa produci\u00f3n foi moi descontinua, a\u00ednda que se mantivo como unidade de conta co valor da doceava parte do nomisma\",\" e baixo os Comneno substitu\u00eduse por unha moeda de bill\u00f3n con pouca proporci\u00f3n de prata, o aspron, inicialmente co valor dun terzo de miliaresion, a\u00ednda que axi\u00f1a sufriu grandes desvalorizaci\u00f3ns. Dalgunha maneira, p\u00f3dese dicir que o miliaresion foi revivido en forma de basilikon, unha moeda do mesmo valor e similares caracter\u00edsticas m\u00e9tricas que se emitiu a partir de 1300.\nO nome deu orixe nas linguas europeas occidentais \u00e1 denominaci\u00f3n de millar\u00e9s, utilizada inicialmente para aplicar a diversos tipos de moedas de prata do mundo \u00e1rabe e, posteriormente, \u00e1s s\u00faas imitaci\u00f3ns en Occitania, Catalu\u00f1a e Italia, entre os s\u00e9culos XIII e XIV."}
{"id": "412199", "revid": "20975", "url": "https://gl.wikipedia.org/wiki?curid=412199", "title": "RAC 1", "text": ""}
{"id": "412200", "revid": "98629", "url": "https://gl.wikipedia.org/wiki?curid=412200", "title": "Isabel de Gloucester", "text": "Isabel de Gloucester, nada cara o 1173 e finada o 14 de outubro de 1217, foi unha nobre inglesa que casou co pr\u00edncipe Xo\u00e1n de Inglaterra antes do seu ascenso ao trono.\nLi\u00f1axe.\nIsabel era filla de William Fitz Robert, e a s\u00faa esposa Hawise. O seu av\u00f3 paterno, Robert, 1\u00ba Conde de Gloucester, era o fillo ilex\u00edtimo do rei Henrique I. O seu pai morreu en 1183, momento en que ela se tornou Condesa de Gloucester \"suo jure\".\nMatrimonio e anulaci\u00f3n.\nO 28 de setembro de 1176, o rei Henrique II noiva a Isabel co seu fillo m\u00e1is novo, Xo\u00e1n sen Terra. Xo\u00e1n e Isabel eran medio curm\u00e1ns segundos por ser bisnetos de Henrique I, e por tanto a s\u00faa uni\u00f3n estaba prohibida por mor dos graos de consanguinidade. No acordo da voda, o rei accedeu a atopar o mellor home posible para Isabel se o papa se negaba a conceder unha dispensa para o matrimonio. Henrique tam\u00e9n declarou a Isabel a \u00fanico herdeira de Gloucester, desherdando as s\u00faas d\u00faas irm\u00e1s.\nO 29 de agosto de 1189, Xo\u00e1n e Isabel casaron no castelo de Marlborough,\u00a0en Wiltshire, e Xo\u00e1n asumiu o t\u00edtulo de Xo\u00e1n de Gloucester de pleno dereito. Baldu\u00edno o arcebispo de Canterbury, declarou o matrimonio nulo por raz\u00f3n de consanguinidade e puxo as s\u00faas terras baixo interdito. O interdito quedou levantado polo papa Clemente III, quen concedeu \u00e1 parella unha dispensa para casar, pero prohibiulles manter relaci\u00f3ns sexuais.\nPouco despois de que Xo\u00e1n subira ao trono en 1199, e antes de finais de agosto, obtivo unha anulaci\u00f3n do matrimonio. A anulaci\u00f3n foi concedida en raz\u00f3n do consanguinidade, polos bispos de Lisieux, Bayeux, e Avranches, sentado en Normand\u00eda. Xo\u00e1n, con todo mantivo as s\u00faas terras, e Isabel non contestou \u00e1 anulaci\u00f3n.\nCondado de Gloucester.\nTrala anulaci\u00f3n, Xo\u00e1n concedeu o t\u00edtulo de conde de Gloucester ao sobri\u00f1o de Isabel, Amaury.\u00a0 Isto compensou a Amaury pola perda dos seus t\u00edtulos franceses, que perdeu polo\u00a0Tratado de Le Goulet. Trala s\u00faa morte sen descendentes en 1213, Isabel, recuperou o t\u00edtulo de Condesa de Gloucester.\nOutros matrimonios.\nIsabel casou con Geoffrey FitzGeoffrey de Mandeville, o 20 de xaneiro de 1214. El morreu en 1216. Un ano despois Isabel casou Hubert de Burgh, m\u00e1is tarde nomeado \"justiciar\" de Inglaterra, en setembro de 1217.\nMorte e enterro.\nIsabel morreu s\u00f3 un mes despois de que o seu terceiro matrimonio, probablemente na abad\u00eda de Keynsham en Somerset, que foi fundada polo seu pai, e foi soterrada na Catedral de Canterbury."}
{"id": "412203", "revid": "1131", "url": "https://gl.wikipedia.org/wiki?curid=412203", "title": "Isabel de Angulema", "text": "Isabel de Angulema, nada entre 1186/1188 e finada na abad\u00eda de Fontevrault o 31 de maio de 1246, foi unha nobre francesa, \u00fanica filla de Aymar III de Angulema, conde de Angulema, e de Alicia de Courtenay, filla \u00e1 s\u00faa vez de Pedro I, se\u00f1or de Courtenay, fillo do rei Lu\u00eds VI de Francia.\nTraxectoria.\nSecuestro polo rei Xo\u00e1n.\nO mesmo d\u00eda da s\u00faa voda con Hugo X de Lusignan, herdeiro do condado da M\u00e1rche, foi raptada polo rei Xo\u00e1n I de Inglaterra, co que casou na cidade de Angulema o 24 de agosto de 1200. Contaba ent\u00f3n con 12 anos de idade.\nEn 1189, Xo\u00e1n casara con Isabel de Gloucester, filla e herdeira de Guillerme FitzRobert, segundo conde de Gloucester. Non tiveron fillos e Xo\u00e1n pediu a anulaci\u00f3n do seu matrimonio alegando consanguinidade -o av\u00f3 de Isabel era Robert Fitzroy, fillo ilex\u00edtimo do rei Henrique I de Inglaterra-, pouco despois da s\u00faa ascensi\u00f3n ao trono, que tivo lugar o 6 de abril de 1199.\nIsabel tivo co rei cinco fillos, inclu\u00edndo a dous homes:\nDous anos m\u00e1is tarde da s\u00faa voda (1202), a morte do seu pai conv\u00e9rtea en condesa de Angulema.\nSegundo matrimonio.\nTrala morte do rei Xo\u00e1n o 18 de novembro de 1216, Isabel regresou inmediatamente ao seu condado de Angulema en Francia, deixando en Inglaterra os cinco fillos habidos do seu matrimonio.\nO 10 de marzo de 1220, Isabel casou co que fora o seu antigo prometido, agora Hugo X de Lusignan, conde de La Marche desde novembro do ano anterior. Deste matrimonio naceron nove fillos.\n\u00daltimos anos.\nAcusada de conspirar contra o rei de Francia en 1244, refuxiouse na abad\u00eda de Fontevrault, onde morreu o 31 de maio de 1246, aos 57 anos de idade, sendo sepulta, por propio desexo, no cemiterio da abad\u00eda."}
{"id": "412204", "revid": "88215", "url": "https://gl.wikipedia.org/wiki?curid=412204", "title": "Inaxio Kortabarria", "text": "Inaxio Kortabarria Abarrategi, nado en Arrasate (Guip\u00fascoa) o 31 de xullo de 1950, \u00e9 un ex futbolista vasco. Xogaba de defensa central e foi capit\u00e1n da Real Sociedad na d\u00e9cada de 1970 e comezos dos anos 1980.\nTraxectoria.\nXogador formado na canteira da Real Sociedad, debutou no primeiro equipo en 1971, tras xogar os anos anteriores no filial, o San Sebasti\u00e1n Cf. Kortabarria mant\u00edvose 14 tempadas no primeiro equipo do club donostiarra, nos que disputou 355 partidos de Liga e anotou 16 goles. En total disputou 442 partidos oficiais e marcou 22 goles coa Real.\nCoa Real Sociedade viviu a consolidaci\u00f3n do club na Primeira divisi\u00f3n espa\u00f1ola e posteriormente os anos dourados deste club. Logrou o subcampionato de Liga de 1979-80, no ano no que a Real bateu unha marca de imbatibilidade a\u00ednda vixente na competici\u00f3n dom\u00e9stica espa\u00f1ola. Logrou os t\u00edtulos de Liga de 1980-81 e 1981-82. Tam\u00e9n ga\u00f1ou a Supercopa de Espa\u00f1a de 1982, primeira edici\u00f3n dese torneo, e alcanzou as semifinais da Copa de Europa en 1983.\nFoi autor do primeiro gol da Real Sociedade no hist\u00f3rico empate a 2 de 1981 contra o Sporting de Xix\u00f3n que supuxo o primeiro t\u00edtulo de Liga da Real Sociedade. Tam\u00e9n \u00e9 lembrado por sa\u00edr o 5 de decembro de 1976 durante os proleg\u00f3menos dun derbi vasco xunto \u00f3 capit\u00e1n do Athletic Club, Jos\u00e9 \u00c1ngel Iribar, \u00f3 c\u00e9spede do Estadio de Atotxa portando unha Ikurri\u00f1a. Daquela, esta bandeira era a\u00ednda ilegal e a foto de ambos os capit\u00e1ns portando a insignia vasca converteuse nunha importante icona da transici\u00f3n no Pa\u00eds Vasco e un importante fito no proceso de legalizaci\u00f3n e aceptaci\u00f3n dese s\u00edmbolo.\nA s\u00faa retirada produciuse en 1985, a piques de cumprir os 35 anos de idade. O seu posto na defensa realista vi\u00f1a sendo ocupado dende 1983 de forma habitual por Agust\u00edn Gajate.\nSelecci\u00f3n nacional.\nFoi internacional coa Selecci\u00f3n de f\u00fatbol de Espa\u00f1a en 4 ocasi\u00f3ns, sen marcar ning\u00fan gol.\nMalia ser un dos mellores defensas espa\u00f1ois da \u00e9poca, Kortabarria non volveu xogar coa selecci\u00f3n espa\u00f1ola despois de 1977. Esa ausencia debeuse \u00e1 renuncia do propio xogador \u00e1 selecci\u00f3n. Kortabarria \u00e9 o \u00fanico futbolista vasco que renunciou p\u00fablica e abertamente a xogar coa selecci\u00f3n espa\u00f1ola por mor das s\u00faas ideas independentistas.\nTam\u00e9n disputou 2 partidos amigables coa selecci\u00f3n de f\u00fatbol do Pa\u00eds Vasco."}
{"id": "412205", "revid": "23204", "url": "https://gl.wikipedia.org/wiki?curid=412205", "title": "Inaxio Kortabarria Abarrategi", "text": ""}
{"id": "412206", "revid": "89787", "url": "https://gl.wikipedia.org/wiki?curid=412206", "title": "Recursos Integrados da Lingua Galega", "text": "O Portal RILG (Recursos Integrados da Lingua Galega) \u00e9 unha plataforma que ofrece os seus servizos de consulta desde 2006, tendo como obxectivo a integraci\u00f3n, explotaci\u00f3n conxunta e difusi\u00f3n dos recursos textuais e l\u00e9xicos de tecnolox\u00eda ling\u00fc\u00edstica da lingua galega xerados en distintos proxectos realizados polo Instituto da Lingua Galega (ILG) da Universidade de Santiago de Compostela e polo Seminario de Ling\u00fc\u00edstica Inform\u00e1tica (SLI) e o Grupo TALG (Tecnolox\u00edas e Aplicaci\u00f3ns da Lingua Galega) da Universidade de Vigo.\nDesde 2018, o Portal RILG incl\u00fae o banco de terminolox\u00eda multiling\u00fce do bUSCatermos grazas \u00e1 colaboraci\u00f3n do Servizo de Normalizaci\u00f3n Ling\u00fc\u00edstica da Universidade de Santiago de Compostela."}
{"id": "412207", "revid": "65337", "url": "https://gl.wikipedia.org/wiki?curid=412207", "title": "Hexagrama", "text": "O termo hexagrama, do grego \u03b5\u03be\u03b1 (\"hexa\", seis) e \u03b3\u03c1\u03b1\u03bc\u03bc\u03b1 (\"gramma\", \"trazo\"), pode referirse a:"}
{"id": "412208", "revid": "83328", "url": "https://gl.wikipedia.org/wiki?curid=412208", "title": "Permiso por maternidade", "text": "O permiso por maternidade \u00e9 un beneficio laboral dispo\u00f1ible en case todas as naci\u00f3ns. que prev\u00e9 a ausencia remunerada do emprego para poder coidar dun neno ou para realizar tarefas que proporcionen benestar \u00f3 neno. O \"permiso por paternidade\" normalmente incl\u00fae excedencia laboral por maternidade, paternidade e adopci\u00f3n. En 2014, a Organizaci\u00f3n Internacional do Traballo revisou as pol\u00edticas de permiso de maternidade en 185 pa\u00edses e territorios, conclu\u00edndo que t\u00f3dolos pa\u00edses, ag\u00e1s os Estados Unidos e Pap\u00faa Nova Guinea, pos\u00faen leis que protexen o permiso por maternidade. Estas leis diferen ligeiramente entre si, dependendo de se a remuneraci\u00f3n \u00e9 pagada pola entidade empregadora ou pola seguridade social.\nNalgunhas xurisdici\u00f3ns, a excedencia laboral familiar est\u00e9ndese \u00e1s situaci\u00f3ns de familiares doentes. A mi\u00fado, os requisitos de elixibilidade son estabelecidos pola lei."}
{"id": "412209", "revid": "23204", "url": "https://gl.wikipedia.org/wiki?curid=412209", "title": "Permiso por paternidade", "text": ""}
{"id": "412210", "revid": "98629", "url": "https://gl.wikipedia.org/wiki?curid=412210", "title": "Leonor de Castela (ra\u00ed\u00f1a de Arag\u00f3n)", "text": "Leonor de Castela, nada c. 1191 e finada en 1244 no Mosteiro de Santa Mar\u00eda a Real de las Huelgas, foi unha infanta de Castela, filla do rei Afonso VIII e a ra\u00ed\u00f1a Leonor Plantagenet as\u00ed como ra\u00ed\u00f1a consorte de Arag\u00f3n polo seu matrimonio co rei Xaime I de Arag\u00f3n.\nLi\u00f1axe.\nFilla de Afonso VIII de Castela e da s\u00faa esposa, a ra\u00ed\u00f1a Leonor Plantagenet, os av\u00f3s paternos de Leonor foron os reis Sancho III de Castela e a s\u00faa esposa Branca Garc\u00e9s de Pamplona, e os maternos o rei Henrique II de Inglaterra e Leonor de Aquitania. Tivo varios irm\u00e1ns, entre eles, o Henrique I de Castela e a ra\u00ed\u00f1a Berenguela.\nTraxectoria.\nOs seus pais, o rei Afonso VIII e a ra\u00ed\u00f1a Leonor de Plantagenet finaron en 1214. Leonor permaneceu en Castela at\u00e9 a morte do seu irm\u00e1n Henrique I en 1217. Por consello da s\u00faa irm\u00e1 a ra\u00ed\u00f1a Berenguela de Castela, contraeu matrimonio o 6 de febreiro de 1221 co rei aragon\u00e9s Xaime I \"o Conquistador\", no municipio soriano de \u00c1greda.\nNesas datas, o rei Xaime I ti\u00f1a tan s\u00f3 14 anos de idade. Recibiu do seu esposo en dote varias propiedades, inclu\u00edndo as localidades de Daroca, \u00c9pila, Uncastillo, Barbastro, e tras a celebraci\u00f3n dos esponsais rexios dirix\u00edronse \u00e1 cidade aragonesa de Tarazona, na actual provincia de Zaragoza, onde Xaime I o Conquistador foi armado cabaleiro na catedral de Santa Mar\u00eda de la Vega de Tarazona.\nO matrimonio foi anulado polo Papa Gregorio IX en 1229 a petici\u00f3n do seu esposo, que alegou impedimento de parentesco. En 1234, nunha entrevista mantida no Mosteiro de Santa Mar\u00eda de Huerta na fronteira entre os reinos de Castela e Arag\u00f3n, entre Fernando III o Santo, sobri\u00f1o da ra\u00ed\u00f1a Leonor, e o rei Xaime I, acordouse que a ra\u00ed\u00f1a Leonor, mentres non se desposase de novo, recibir\u00eda a vila e castelo de Ariza e que manter\u00eda todas as tenencias e usufruto que lle correspond\u00edan como dote que recibira no reino de Arag\u00f3n. O rei aragon\u00e9s tam\u00e9n se compromet\u00eda a non separala do seu fillo, o infante Afonso, que se achaba xunto a ela.\nTras a anulaci\u00f3n do seu matrimonio co rei de Arag\u00f3n, a ra\u00ed\u00f1a Leonor retirouse ao reino de Castela, onde faleceu no Mosteiro das Folgas de Burgos en 1244.\nSepultura.\nDespois da s\u00faa defunci\u00f3n, o cad\u00e1ver da ra\u00ed\u00f1a Leonor de Castela recibiu sepultura no Mosteiro de las Huelgas de Burgos. Os seus restos mortais foron depositados nun sepulcro que na actualidade at\u00f3pase colocado na Nave de Santa Catalina ou do Evanxeo, e \u00e1chase situado entre os que conte\u00f1en os restos do infante Filipe de Castela, fillo de Sancho IV de Castela e da ra\u00ed\u00f1a Mar\u00eda de Molina, que se atopa colocado \u00e1 s\u00faa dereita, e o que cont\u00e9n os restos do infante Pedro de Castela, irm\u00e1n do anterior, que faleceu o 25 de xu\u00f1o de 1319 no Desastre da Veiga de Granada.\nDurante a exploraci\u00f3n do Mosteiro de las Huelgas levada a cabo a mediados do s\u00e9culo XX comprobouse que os restos mortais da ra\u00ed\u00f1a Leonor, momificados e en bo estado de conservaci\u00f3n, xac\u00edan no seu sepulcro de pedra calcaria con cuberta a d\u00faas vertentes e liso, a\u00ednda que no pasado estivo policromado.\nO cadaleito no que se achaban os seus restos, cuxa momia med\u00eda 1\u00b460 metros de estatura e ach\u00e1base coas mans cruzadas sobre o peito, era de madeira e carec\u00eda de tapa, a\u00ednda que quedaban restos do seu forro exterior e dunha cruz realizada con gal\u00f3n de ouro craveteado, as\u00ed como da indumentaria coa que foi inhumada a ra\u00ed\u00f1a, entre as que destacaban tres pezas de brocado \u00e1rabe, son similares \u00e1s que se acharon no sepulcro do infante Felipe de Castela, fillo de Fernando III o Santo, que foi sepultado na igrexa de Santa Mar\u00eda a Branca de Villalc\u00e1zar de Sirga.\nMatrimonio e descendencia.\nDo seu matrimonio naceu soamente un fillo, Afonso de Arag\u00f3n (1222-1260), o fillo primox\u00e9nito de Xaime I \"o Conquistador\" e o seu herdeiro que premorreu ao seu pai."}
{"id": "412211", "revid": "89787", "url": "https://gl.wikipedia.org/wiki?curid=412211", "title": "Acoso sexual", "text": "O\u00a0acoso sexual incl\u00fae unha serie de ataques que van dende molestias at\u00e9 o abuso grave que pode chegar a involucrar actividade sexual. Consid\u00e9rase que o acoso sexual \u00e9 unha forma de discriminaci\u00f3n ilegal e \u00e9 unha forma de\u00a0abuso sexual\u00a0e psicol\u00f3xico.\nPara que exista o delito\u00a0contra a liberdade sexual \u00e9 preciso que o comportamento do acosador faga que a v\u00edtima dunha situaci\u00f3n moi intimidatoria, hostil ou humillante.\nIsto ocorre normalmente no lugar de traballo ou noutros eidos, como o ensino ou servizos habituais nos que po\u00f1er obxecci\u00f3ns ou rexeitar o acoso pode ter consecuencias negativas. Na lei de ocupaci\u00f3n dos Estados Unidos, est\u00e1 definido como calquera interese ou comportamento sexual inadecuado no lugar de traballo, tendo o efecto de facer que o lugar de traballo sexa intimidatorio ou hostil. Alg\u00fans psic\u00f3logos e traballadores sociais cren que o acoso sexual grave ou cr\u00f3nico poden ter os mesmos efectos psicol\u00f3xicos sobre as v\u00edtimas que a\u00a0violaci\u00f3n\u00a0ou a\u00a0agresi\u00f3n sexual. A reacci\u00f3n violenta e as represalias por denunciar o acoso sexual pode agravar a\u00ednda m\u00e1is os efectos. Por exemplo, en 1995, Judith Coflin suicidouse tras unha acoso sexual continuado por parte dos seus xefes e compa\u00f1eiros (a s\u00faa familia foi indemnizada con m\u00e1is de 6 mill\u00f3ns de d\u00f3lares)."}
{"id": "412212", "revid": "51526", "url": "https://gl.wikipedia.org/wiki?curid=412212", "title": "Leonor de Castela", "text": "Leonor de Castela pode referirse \u00e1s seguintes persoas:"}
{"id": "412213", "revid": "1131", "url": "https://gl.wikipedia.org/wiki?curid=412213", "title": "Leonor de Castela (1191-1244)", "text": ""}
{"id": "412214", "revid": "1131", "url": "https://gl.wikipedia.org/wiki?curid=412214", "title": "RILG", "text": ""}
{"id": "412215", "revid": "23204", "url": "https://gl.wikipedia.org/wiki?curid=412215", "title": "Poscolonialismo", "text": "O poscolonialismo, tam\u00e9n co\u00f1ecido como teor\u00eda poscolonial, trata dun conxunto de teor\u00edas que lidan co legado da colonizaci\u00f3n espa\u00f1ola e portuguesa dende o s\u00e9culo XVI at\u00e9 o XIX, ou coa brit\u00e1nica e francesa durante o s\u00e9culo XIX. Como teor\u00eda literaria, ou postura cr\u00edtica, trata a literatura producida en pa\u00edses que foron ou son a\u00ednda colonias doutros pa\u00edses. Tam\u00e9n analiza os efectos do co\u00f1ecemento producido nos pa\u00edses colonizadores sobre os pa\u00edses colonizados, ou os seus habitantes. A teor\u00eda poscolonial formou parte das ferramentas cr\u00edticas dos anos 1980. Esta trata moitos aspectos das sociedades que sufriron o colonialismo: o dilema de constitu\u00edr unha identidade nacional\u00a0\u00f3 espertar do xugo colonial, a maneira na que os escritores de pa\u00edses colonizados tentan articularse e mesmo celebrar as s\u00faas identidades culturais e reclamalas \u00f3s colonizadores, os xeitos en que o co\u00f1ecemento dos pa\u00edses colonizadores axudaron a elaborar unha determinada subxectividad nos colonizadores (a perpetuaci\u00f3n das imaxes dos colonizados como seres inferiores), pero tam\u00e9n o xeito en que ese co\u00f1ecemento xerou tam\u00e9n revoltas anticoloniais.\nCaracterizaci\u00f3n.\nDende o punto de vista da s\u00faa recepci\u00f3n acad\u00e9mica, o termo poscolonialismo foi utilizado de tres formas diferentes, a\u00ednda que estreitamente relacionadas, durante as \u00faltimas d\u00faas d\u00e9cadas do s\u00e9culo XX. Na s\u00faa acepci\u00f3n temporal, aparece como un per\u00edodo hist\u00f3rico iniciado en 1947 coa descolonizaci\u00f3n de \u00c1frica e Asia, unha vez rematada a segunda guerra mundial, cando se quebrantaron os fundamentos xeopol\u00edticos da orde colonialista estabelecidos por Europa dende o s\u00e9culo XVI. Os procesos emancipatorios en Asia e en \u00c1frica, a aparici\u00f3n dos nacionalismos do \u201cTerceiro Mundo\" e a s\u00faa inscrici\u00f3n ambigua nas zonas de influencia definidas pola Guerra fr\u00eda. Na s\u00faa acepci\u00f3n discursiva, o poscolonialismo fai referencia \u00e1s literaturas producidas nos territorios ocupados durante a etapa colonialista."}
{"id": "412216", "revid": "23204", "url": "https://gl.wikipedia.org/wiki?curid=412216", "title": "Teor\u00eda poscolonial", "text": ""}
{"id": "412217", "revid": "89787", "url": "https://gl.wikipedia.org/wiki?curid=412217", "title": "Historia do feminismo", "text": "A historia do feminismo implica a historia do movemento feminista e de pensadoras feministas. De acordo coa data, cultura e pa\u00eds, feministas \u00f3 redor do mundo tiveron, por veces, distintas causas e obxectivos. A maior\u00eda das historiadoras feministas occidentais defenden que todos os movementos que traballan pola obtenci\u00f3n dos dereitos da muller deben ser considerados movementos feministas, a\u00ednda que non usen o termo para identificarse. Outros historiadores defenden que o termo deba ser restrinxido \u00f3s movementos feministas modernos e os seus descendentes. Estes historiadores utilizan o termo protofeminismo para describir movementos m\u00e1is antigos.\nA historia dos movementos feministas modernos en occidente est\u00e1 dividida en tres \u201condas\u201d. Cada unha \u00e9 descrita como preocupada con distintos aspectos dos mesmos temas feministas. A primeira onda ref\u00edrese \u00f3 movemento dende o s\u00e9culo XIX at\u00e9 o comezo do s\u00e9culo XX, que lidou maioritariamente co sufraxio das mulleres, dereitos laboristas e educativos para mulleres e nenas. A segunda onda (d\u00e9cada de 60-80) lidaba coa desigualdade das leis, ben como as desigualdades culturais, e co papel da muller na sociedade. A terceira onda (finais da d\u00e9cada de 1980-comezos da d\u00e9cada de 2000) \u00e9 vista tanto como unha continuaci\u00f3n da segunda onda e como unha resposta \u00e1s eivas nela entendidas."}
{"id": "412220", "revid": "22570", "url": "https://gl.wikipedia.org/wiki?curid=412220", "title": "La madre (telenovela)", "text": "La madre\u00a0\u00e9 unha telenovela colombiana, creada por Cenpro Televisi\u00f3n con Coestrellas e producida polo RCN Televisi\u00f3n, idea orixinal de M\u00f3nica Agudelo. Est\u00e1 protagonizada por Margarita Rosa de Francisco que fai o papel dunha muller que debe dedicarse a coidar dos seus fillos nun dos momentos m\u00e1is dif\u00edciles da s\u00faa vida, a separaci\u00f3n co seu esposo. Tr\u00e1tase da primeira telenovela da Canle RCN, como canle privada."}
{"id": "412221", "revid": "1888", "url": "https://gl.wikipedia.org/wiki?curid=412221", "title": "Xos\u00e9 Bieito Abraira", "text": ""}
{"id": "412222", "revid": "85894", "url": "https://gl.wikipedia.org/wiki?curid=412222", "title": "Antonio Gunt\u00edn Rodr\u00edguez", "text": "Antonio Gunt\u00edn Rodr\u00edguez, finado en Pontevedra o 1 de agosto de 1886, foi un xornalista e escritor galego.\nTraxectoria.\nFoi redactor de \"La Rep\u00fablica\". Foi secretario da Sociedad Juegos Florales de Pontevedra. Ga\u00f1ou o premio de \"La Ilustraci\u00f3n Gallega y Asturiana\" no certame literario e musical celebrado en Pontevedra en agosto de 1880 coa obra \"Cartilla agraria para Galicia\", que foi publicada polo mesmo peri\u00f3dico en 1881. Finou en Pontevedra con 38 anos."}
{"id": "412223", "revid": "1888", "url": "https://gl.wikipedia.org/wiki?curid=412223", "title": "Antonio Gunt\u00edn", "text": "Co nome de Antonio Gunt\u00edn podemos referirnos a:"}
{"id": "412225", "revid": "5312", "url": "https://gl.wikipedia.org/wiki?curid=412225", "title": "SEAT Arosa", "text": "O SEAT Arosa \u00e9 un modelo de coche do segmento A fabricado por SEAT entre 1997 e 2004. \u00c9 un coche con carrozar\u00eda hatchback de tres portas sucesor do SEAT Marbella e antecesor do SEAT Mii.\nA Mesa pola Normalizaci\u00f3n Ling\u00fc\u00edstica solicitou o cambio do nome a SEAT Arousa, mais a empresa non accedeu."}
{"id": "412226", "revid": "1131", "url": "https://gl.wikipedia.org/wiki?curid=412226", "title": "Cr\u00f3nica de Pontevedra", "text": "Cr\u00f3nica de Pontevedra foi un xornal editado en Pontevedra entre 1886 e 1889.\nHistoria e caracter\u00edsticas.\nLogo do banquete celebrado na Caeira o 15 de agosto de 1885 no que se celebrou a fusi\u00f3n das d\u00faas facci\u00f3ns do Partido Liberal, a fusionista e a esquerdista, co pacto entre os seus xefes, o marqu\u00e9s de la Vega de Armijo e Montero R\u00edos, estableceuse a necesidade dun peri\u00f3dico que defendese este partido. Subtitulado \"Diario pol\u00edtico\", apareceu o 1 de maio de 1886. Na s\u00faa Carta-programa aparecida no n\u00famero un, proclam\u00e1base \u00f3rgano do Partido Liberal din\u00e1stico da provincia de Pontevedra. Esta orientaci\u00f3n mant\u00edvose at\u00e9 xullo de 1887, cando se pasou ao Partido Liberal-Reformista. Peri\u00f3dico diario, s\u00f3 deixaba de publicarse os domingos e festivos. Estaba dirixido por Jos\u00e9 Mar\u00eda Mill\u00e1n. Entre os seus redactores figuraron Emilio \u00c1lvarez Gim\u00e9nez, Torcuato Ulloa, \u00c1ngel Limeses Castro, Antonio Alonso, \u00c1ngel Cobi\u00e1n Areal, Ramiro Vieira e Anciles. A partir do n\u00famero 281 aparecido o 15 de abril de 1887 cambiou o seu subt\u00edtulo por \"Peri\u00f3dico diario\". Publicou como follet\u00edns \"Biogr\u00e1f\u00eda del ilustre marino Excmo. Se\u00f1or D. Casto M\u00e9ndez N\u00fa\u00f1ez\" de Ramiro Vieira Dur\u00e1n e \"Vocabulario espa\u00f1ol de las voces m\u00e1s usuales\" de Ricardo Barros Pintos (1888). O \u00faltimo n\u00famero do que se ten constancia \u00e9 do 26 de agosto de 1889."}
{"id": "412227", "revid": "54334", "url": "https://gl.wikipedia.org/wiki?curid=412227", "title": "Gonzalo P\u00e9rez J\u00e1come", "text": "Gonzalo P\u00e9rez J\u00e1come, nado en Ourense o 2 de agosto de 1969, \u00e9 un empresario e pol\u00edtico galego, l\u00edder de Democracia Ourensana e alcalde de Ourense dende o 15 de xu\u00f1o de 2019.\nTraxectoria.\n\u00c9 fillo de Rosa J\u00e1come Bert\u00f3lez e de Jos\u00e9 Luis P\u00e9rez, fundadores de Jolper m\u00fasica. \nEstudou son en Nova York e traballou no negocio familiar de venda de instrumentos musicais. En 2002 participou na cl\u00e1sica suba ao Empire State.\nFoi un dos fundadores de Democracia Ourensana en 2001 e liderou a candidatura do partido na cidade Ourense nas elecci\u00f3ns municipais de 2003 e 2007 sen chegar a lograr representaci\u00f3n. En 2010 fundou a canle de televisi\u00f3n Auria TV, que puxo ao servizo do seu partido, e en 2011 entrou na corporaci\u00f3n municipal ao lograr a s\u00faa forza dous concelleiros. Nas elecci\u00f3ns 2015 repetiu a acta, xunto con outros sete membros do partido, e entrou a formar parte da Deputaci\u00f3n de Ourense como deputado.\nAlcalde.\nO 15 de xu\u00f1o de 2019 foi investido alcalde de Ourense cos apoios do PPdeG, partido que criticara durante a campa\u00f1a moi duramente. En troques, Democracia Ourensana apoiou a Jos\u00e9 Manuel Baltar como presidente da Deputaci\u00f3n de Ourense. O seu partido non se presentou \u00e1s elecci\u00f3ns ao Parlamento de Galicia de 2020 e J\u00e1come declarou que votar\u00eda ao PP nelas.\nEn agosto de 2020 foi acusado de corrupci\u00f3n por parte dos seus compa\u00f1eiros de partido (entre eles 5 dos 7 ed\u00eds de DO), ante o cal o PPdeG abandonou o goberno local. En outubro o PSdeG presentou unha moci\u00f3n de censura que precisaba do apoio dos ed\u00eds populares para sa\u00edr adiante. Estes rexeitaron a candidatura do socialista Rafael Rodr\u00edguez Villarino e pediron o abandono de t\u00f3dolos seus cargos p\u00fablicos para poder apoiar unha moci\u00f3n socialista. Desta forma J\u00e1come gobernou con tan s\u00f3 3 concelleiros de 27 (el e outros 2 compa\u00f1eiros, grazas \u00e1 dimisi\u00f3n dun dos ed\u00eds cr\u00edticos). En xu\u00f1o de 2021 o PPdeG reincorporouse \u00f3 goberno local.\nPol\u00e9micas.\nEn 2021 pechou a Universidade Popular de Ourense, unha instituci\u00f3n popular \u00fanica en Europa que levaba m\u00e1is de 111 anos impartindo cursos.. Na UPO impartiron clases persoeiros como Otero Pedrayo e Vicente Risco, entre outros. Nese ano tam\u00e9n pechou o museo municipal e mudou o nome da conceller\u00eda de Cultura por conceller\u00eda de Artes e Festexos. Por estas actuaci\u00f3ns foi acusado de gobernar en contra da cultura popular.\nVarios antigos concelleiros de DO acusaron o alcalde de cobrar case 300 mil euros en 2020 a trav\u00e9s de pagamentos do concello \u00e1 s\u00faa televisi\u00f3n privada, AuriaTV. A fiscal\u00eda acusou a J\u00e1come de malversaci\u00f3n.\nDurante a carreira do San Marti\u00f1o de 2021 foi gravado insultando a parella do atleta Nuno Costa, segundo clasificado. Tras ser preguntado polo incidente en sede municipal non considerou preciso desculparse. \nEn decembro do 2021, durante unha folga do servizo de limpeza do concello, J\u00e1come ameazou os traballadores con \"solicitar a intervenci\u00f3n do ex\u00e9rcito\" se prolongaren a folga. \nNo 2021, tras o equipo de sanitarios recibir a Medalla Galicia polo seu labor durante a pandemia por coronavirus, J\u00e1come cuestionou esa entrega xa que, segundo o alcalde \"p\u00f3r unha vacina non require dunha pericia particular\". O alcalde engadiu que \"(os enfermeiros) s\u00f3 pican a agulla no brazo\" e que \"ademais cobran horas extra\". Este desprezo foi considerado un insulto pola meirande parte do colexio de enfermar\u00eda de Galiza e de Espa\u00f1a, que pediron unha rectificaci\u00f3n do alcalde. J\u00e1come insistiu en que os sanitarios \"simplemente po\u00f1en a inxecci\u00f3n, cando ese \u00e9 o seu traballo e xa est\u00e1 remunerado\". \nEn 2022, foi gravado empurrando unha sindicalista durante unha mobilizaci\u00f3n de protesta diante da casa do concello. "}
{"id": "412231", "revid": "1131", "url": "https://gl.wikipedia.org/wiki?curid=412231", "title": "SEAT Arousa", "text": ""}
{"id": "412232", "revid": "23204", "url": "https://gl.wikipedia.org/wiki?curid=412232", "title": "Giancarlo Esposito", "text": "Giancarlo Giuseppe Alessandro Esposito, nado en Copenhague o 26 de abril de 1958 \u00e9 un actor e director de cine e televisi\u00f3n dan\u00e9s-estadounidense, principalmente co\u00f1ecido polo seu papel como Gustavo \"Gus\" Fring nas series \"Breaking Bad\" e \"Better Call Saul\".\nTraxectoria.\nEsposito naceu en Copenhague, Dinamarca, de pai italiano e nai estadounidense. A s\u00faa nai era unha cantante de \u00f3pera e bares de Alabama. O seu pai era orixinario de N\u00e1poles e traballaba como operario de tremoia e carpinteiro. Viviu en Europa, Nova York e Cleveland ata que a familia se estableceu en Manhattan cando ti\u00f1a seis anos de idade.\nA familia mudause mais tarde a Elmsford, ao norte da cidade de Nova York, onde Esposito viviu entre un barrio de afroamericanos e italianos.\nPos\u00fae residencias en Red Hook, Nova York e Ridgefield, Connecticut. Ten tres fillas e est\u00e1 separado da s\u00faa muller, Joy McManigal.\nCarreira.\nDebutou en Broadway en 1966 aos oito anos interpretando a un mozo escravo xunto a Shirley Jones no musical Maggie Flynn. Por aquela non se sentiu ofendido polo racial da obra.\nNa d\u00e9cada dos 80, Esposito interpretou pequenos papeis en pel\u00edculas como \"Maximum Overdrive\", \"King of New York\" e \"Trading Places\", e en series de televisi\u00f3n como \"Miami Vice\" e \"Spenser: For Hire\". Interpretou o cadete J.C. Pierce na pel\u00edcula \"Taps\" (1981). En 1988, tivo un papel clave na s\u00faa carreira interpretando a un estudiante universitario en \"School Daze\" de Spike Lee. Durante os seguintes catro anos, Esposito ter\u00eda un papel en \"The Usual Suspects\" (1995) e traballar\u00eda en tres pel\u00edculas mais de Lee: \"Do the Right Thing\", \"Mo' Better Blues\" e \"Malcolm X\". No ano 2004 traballar\u00eda na serie Cinco d\u00edas para morir, junto con Timothy Hutton e Randy Quaid.\nInterpretou o importante papel de Gustavo Fring, na serie \"Breaking Bad\", da AMC.\nNo ano 2016, Giancarlo Esposito interpreta o pai de \"Mylene\" na serie de Netflix \"The get down\", volver\u00e1 a traballar coa plataforma cun papel importante na pel\u00edcula \"Okja\", no 2017. Tam\u00e9n no 2016 traballa na pel\u00edcula de Jodie Foster \"Money Monster\", interpretando ao Capit\u00e1n da Polic\u00eda Powell."}
{"id": "412233", "revid": "27155", "url": "https://gl.wikipedia.org/wiki?curid=412233", "title": "LPL", "text": ""}
{"id": "412234", "revid": "63181", "url": "https://gl.wikipedia.org/wiki?curid=412234", "title": "Isojoki", "text": "Isojoki (en sueco \"Stor\u00e5\") \u00e9 un municipio de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 2.051 habitantes. A superficie do termo municipal \u00e9 de 647,43 km2, dos cales 5,05 km2 son auga. O concello ten unha densidade de poboaci\u00f3n de 3,19 hab./km\u00b2.\nLimita cos municipios de Karijoki e Kauhajoki, pertencentes \u00e1 s\u00faa mesma rexi\u00f3n, Kristinestad na rexi\u00f3n de Ostrobotnia, e Honkajoki, Merikarvia e Siikainen na rexi\u00f3n de Satakunta.\nO concello \u00e9 uniling\u00fce en fin\u00e9s."}
{"id": "412235", "revid": "27155", "url": "https://gl.wikipedia.org/wiki?curid=412235", "title": "Lipase endotelial", "text": "A lipase endotelial \u00e9 unha forma de lipase segregada polas c\u00e9lulas do endotelio vascular en tecidos con altas taxas metab\u00f3licas e gran vascularizaci\u00f3n, como o f\u00edgado, pulm\u00f3ns, riles e gl\u00e1ndula tiroide. A diferenza das lipases que hidrolizan triglic\u00e9ridos (como, por exemplo, a lipoprote\u00edna lipase), a lipase endotelial hidroliza primariamente fosfol\u00edpidos, mentres que a s\u00faa actividade sobre os triglic\u00e9ridos \u00e9 menor.\nFoi caracterizada en 1999. Ten unha rexi\u00f3n tapa de s\u00f3 19 residuos. A s\u00faa sobreexpresi\u00f3n en ratos reduc\u00eda as concentraci\u00f3ns plasm\u00e1ticas de colesterol HDL e a apolipoprote\u00edna A1."}
{"id": "412237", "revid": "5863", "url": "https://gl.wikipedia.org/wiki?curid=412237", "title": "Lawrence de Arabia", "text": ""}
{"id": "412238", "revid": "5863", "url": "https://gl.wikipedia.org/wiki?curid=412238", "title": "Lawrence of Arabia (filme)", "text": ""}
{"id": "412239", "revid": "23204", "url": "https://gl.wikipedia.org/wiki?curid=412239", "title": "Philippe \u00c9tancelin", "text": "Philippe \u00c9tancelin nado o 28 de decembro de 1896 e finado o 13 de outubro de 1981 foi un piloto de automobilismo do Grand Prix franc\u00e9s que se uniu ao novo circu\u00edto de F\u00f3rmula Un nos seus inicios.\nBiograf\u00eda.\nNado en Rouen, Seine-Maritime, en Normand\u00eda, traballaba como comerciante no inverno e compet\u00eda nas carreiras de autom\u00f3biles durante o ver\u00e1n.\nA s\u00faa esposa, Suzanne, serviu como s\u00faa xefe de equipo. Os seus tres fillos quedaban nunha escola en Rouen mentres viaxaba co seu marido a carreiras de todo o mundo. Ela comunic\u00e1base con \u00c9tancelin a trav\u00e9s da lingua de signos francesa mentres corr\u00eda ao redor da pista. Suzanne d\u00edxolle a un xornalista que \u00c9tancelin comprou un coche de carreiras para celebrar o nacemento da s\u00faa segunda filla, Jeanne Alice. Non ti\u00f1a intenci\u00f3n de competir co coche sen\u00f3n simplemente usalo polo pracer de conducir polo campo. A parella unha vez levouna a unha velocidade de 201\u00a0km/h. Logo de dous anos de automobilismo recreativo, \u00c9tancelin decidiu participar nunha carreira. By this time he had won the Marne Grand Prix three times.&lt;/ref&gt;\nEmpezou a competir cun Bugatti privado en 1926, eparticipando en carreiras e subidas. A s\u00faa primeira vitoria foi no Gran Premio de Marne en Reims en 1927, o mesmo ano logrou un terceiro posto na \"Coppa Florio\" en Saint-Brieuc. Repetiu a s\u00faa vitoria en Reims en 1929, por diante de Zenelli e do seu amigo Marcel Lehoux, facendo un pleno de Bugatti no podio. \u00c9tancelin conseguiu unha vitoria no \"Grand Prix de la Baule\" e no \"Prix de Conseil General\" en Antibes.\nApodado \"Phi Phi\", \u00c9tancelin tam\u00e9n logrou unha vitoria para Bugatti no Gran Premio de Alxeria de 1930, seguido de Lehoux. No Gran Premio de Francia, derrotou ao Bentley de Henry Birkin e ga\u00f1ou en Grenoble o \"Circu\u00edto de Dauphine\", e un terceiro posto en Li\u00f3n.\nComezou a tempada de 1931 nun Bugatti, quedando detr\u00e1s de Czaykowski no Gran Premio de Casablanca en Anfa. Ga\u00f1ou no \"Circuit d'Esterel Plage\" en Saint-Rapha\u00ebl. Nas carreiras importantes, corr\u00edan coas regras da \"F\u00f3rmula Libre\" a unha duraci\u00f3n de 10 horas, compart\u00eda unidade con Lehoux. Abandonaron no Gran Premio de Italia de 1931 e no Gran Premio de Francia de 1931. Logo de que \u00c9tancelin cambiase a Alfa Romeo ao final do ano, quedou cuarto no Gran Premio de Marne e ga\u00f1ou o Dieppe Grand Prix de catro horas, por diante do Bugatti de Czaykowski e o Delage de Earl Howe. Engadiu vitorias en Grenoble e no Comminges Grand Prix en St. Gaudens.\nA\u00ednda que \u00c9tancelin era un piloto privado destacado, foi derrotado constantemente polos equipos oficiais en 1932, logrando s\u00f3 unha vitoria, o Picardie Grand Prix en Peronne.\nEn 1933, o Alfa de \u00c9tancelin perdeu por pouco o d\u00e9cimo quinto premio anual do \"Grand Prix\" franc\u00e9s (organizado polo Autom\u00f3bil Club Franc\u00e9s no Montlhery Autodrome preto de Par\u00eds) tras unha carreira \"furiosa\" co Maserati de Giuseppe Campari, perdendo o liderado na \u00faltima volta da carreira de 500\u00a0km. Con todo, \u00c9tancelin ga\u00f1ou o segundo \"Grand Prix\" de Picardy consecutivo, por diante dun \"formidable\" Raymond Sommer, e logrou un segundo lugar detr\u00e1s dun igualmente formidable Tazio Nuvolari no Gran Premio de N\u00eemes, e unha vitoria sobre Jean-Pierre Wimille no Gran Premio de Marne.\nA nova f\u00f3rmula de 750 quilogramos trouxo as Silver Arrows de Mercedes e Auto Union. \u00c9tancelin cambiou a un Maserati 8CM, logrando segundos lugares en Casablanca, Montreux e Niza, cun Dieppe. Compartiu un Alfa con Luigi Chinetti para ga\u00f1ar en Le Mans.\nA tempada 1935 de \u00c9tancelin non foi mellor, con s\u00f3 un terceiro posto en Tunisia. Foi unha dura competencia para o Mercedes de Rudolf Caracciola no Gran Premio de M\u00f3naco no pequeno Maserati de 3.7 litros, pero sufriu un fallo nos freos e chegou cuarto. Pilotando un Maserati para o equipo Subalpina, tivo un espectacular accidente no Gran Premio de Su\u00edza en Berna, e o seu coche quedou envolto en chamas, pero non sufriu lesi\u00f3ns.\nParticipou cun dos novos Maseratis de 4\u00b44 litros en 1936, foi superado polos participantes alem\u00e1ns, sufrindo retiradas en case todas as carreiras. Ga\u00f1ou s\u00f3 o \"Gran Premio de Pau\", e foi \"contra uns modestos rivais\". Negociou as 100 voltas en 3 horas e 21 minutos e 22 segundos. En outubro, \u00c9tancelin clasificou no sexto lugar na copa Vanderbilt, que correuse sobre 480\u00a0km preto de Westbury, Nova York. Nesta \u00e9poca ga\u00f1ou o Grand Prix de Marne tres veces.\nMant\u00edvose f\u00f3ra das carreiras en 1937, e regresou en 1938 para compartir nun novo Talbot con Chinetti en Le Mans, pero non conseguiu ningunha vitoria. Para 1939, colocou o seu Talbot terceiro en Pau, tras Hermann Lang e Manfred von Brauchitsch. Tam\u00e9n logrou un cuarto lugar no Gran Premio de Francia.\n\u00c9tancelin participou na primeira carreira automobil\u00edsticade celebrada en Francia na posguerra, e non terminou no Bois de Boulogne nun Alfa. Non conseguiu obter un dos poucos coches novos ata 1948, cando comprou un Talbot de 4\u00bd litros e colocouno segundo no Albi Grand Prix, detr\u00e1s de Luigi Villoresi nun Maserati. A s\u00faa tempada de 1949 viuno no segundo lugar no Gran Premio de Marsella (tras Fangio), no Gran Premio de Europa no Aut\u00f3dromo Nazionale Monza (tras Alberto Ascari) e no Gran Premio de Checoslovaquia en Brno (tras Peter Whitehead) nun Ferrari. Ademais, ga\u00f1ou o Gran Premio de Par\u00eds en Montlh\u00e9ry.\n\u00c9tancelin participou en doce Grandes Premios do Mundial de F\u00f3rmula Un, debutando o 13 de maio de 1950. Logrou un total de tres puntos de campionato. O seu quinto lugar no Gran Premio de Italia de 1950 converteuno no piloto m\u00e1is vello en conseguir puntos de campionato.\nEn 1953, logo de ser terceiro no Grand Prix de Rouen e nas 12 Horas de Casablanca, decidiu retirarse. O goberno de Francia outorgoulle a Lexi\u00f3n de Honra en reco\u00f1ecemento pola s\u00faa contribuci\u00f3n ao deporte das carreiras automobil\u00edsticas que se estendeu durante catro d\u00e9cadas. \u00c8tancel\u00edn mantivo o seu interese polas carreiras, facendo aparici\u00f3ns ocasionais no automobilismo hist\u00f3rico ata 1974.\nMorreu en Neuilly-sur-Seine en 1981.\nPrincipais vitorias profesionais:\nResultados completos no Campionato de Europa.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412240", "revid": "5863", "url": "https://gl.wikipedia.org/wiki?curid=412240", "title": "TE Lawrence", "text": ""}
{"id": "412241", "revid": "5863", "url": "https://gl.wikipedia.org/wiki?curid=412241", "title": "T.E. Lawrence", "text": ""}
{"id": "412242", "revid": "5863", "url": "https://gl.wikipedia.org/wiki?curid=412242", "title": "T. Lawrence", "text": ""}
{"id": "412243", "revid": "5863", "url": "https://gl.wikipedia.org/wiki?curid=412243", "title": "T Lawrence", "text": ""}
{"id": "412245", "revid": "74806", "url": "https://gl.wikipedia.org/wiki?curid=412245", "title": "Bak file", "text": ""}
{"id": "412247", "revid": "89787", "url": "https://gl.wikipedia.org/wiki?curid=412247", "title": "Lista de municipios de Finlandia nos que o fin\u00e9s non \u00e9 a \u00fanica lingua oficial", "text": "Hai 53 municipios en Finlandia nos que o fin\u00e9s non \u00e9 a \u00fanica lingua oficial. En Finlandia, en decembro de 2013, o 89,3\u00a0% da poboaci\u00f3n falaba fin\u00e9s, o 5,3\u00a0% sueco, e o 0,04\u00a0% linguas saamis. Tanto o fin\u00e9s como o sueco son linguas oficiais de Finlandia. Oficialmente, un municipio \u00e9 biling\u00fce se a poboaci\u00f3n que fala a lingua minoritaria \u00e9 canto menos o 8\u00a0% da poboaci\u00f3n total, ou ten canto menos 3\u00a0000 falantes. Un municipio previamente biling\u00fce mantense co status se a proporci\u00f3n da lingua minoritaria descende por baixo do 8\u00a0%, ata o 6\u00a0%. Se cae por debaixo do 6\u00a0%, \u00e9 posible que o municipio se mante\u00f1a biling\u00fce por decreto gobernamental, por recomendaci\u00f3n do consello municipal, durante dez anos m\u00e1is. Entre os municipios que fan uso da regra dos 3\u00a0000 falantes incl\u00faense a capital Helsinqui e o centro cultural da comunidade sueca finlandesa, Turku. No arquip\u00e9lago das \u00c5land, onde s\u00f3 o sueco \u00e9 oficial, nunca se aplicou a lei ling\u00fc\u00edstica de 1922 e segundo indica o artigo 7 da nova lei de 2003 a rexi\u00f3n queda f\u00f3ra do seu \u00e1mbito. No continente, a maior proporci\u00f3n de falantes de lingua sueca enc\u00f3ntrase na costa occidental, en Ostrobotnia.\nDos 317 municipios de Finlandia, 16 son uniling\u00fces en lingua sueca. 33 municipios son biling\u00fces en fin\u00e9s e sueco; e deles, 15 te\u00f1en como lingua maioritaria o sueco e en 18 \u00e9 o fin\u00e9s a lingua maioritaria. Catro municipios, todos localizados en Laponia, te\u00f1en como lingua maioritaria o fin\u00e9s e algunha lingua saami como lingua minoritaria: Enonteki\u00f6, Inari, Sodankyl\u00e4 e Utsjoki. Inicialmente, s\u00f3 a lingua sueca recibiu o biling\u00fcismo oficial, a trav\u00e9s da lei ling\u00fc\u00edstica de 1922; disposici\u00f3ns similares estend\u00e9ronse \u00e1s linguas saamis a trav\u00e9s dunha lei de 1991. A lei de 1922 foi substitu\u00edda por unha nova mais en boa parte similar en 2003."}
{"id": "412255", "revid": "89787", "url": "https://gl.wikipedia.org/wiki?curid=412255", "title": "Paedophryne amauensis", "text": "Paedophryne amauensis\u00a0\u00e9 unha especie de\u00a0ra\u00a0orixinaria de\u00a0Pap\u00faa Nova Guinea\u00a0que foi descuberta en agosto de 2009 e foi formalmente descrita en xaneiro de 2012. Con\u00a07,7mm de lonxitude, \u00e9 considerado o vertebrado m\u00e1is pequeno do mundo."}
{"id": "412258", "revid": "98629", "url": "https://gl.wikipedia.org/wiki?curid=412258", "title": "Air Madagascar", "text": "Soci\u00e9t\u00e9 Nationale Malgache de Transports A\u00e9riens, Soci\u00e9t\u00e9 Anonyme,[1] operando como Air Madagascar, \u00e9 a aeroli\u00f1a nacional de Madagascar con sede en Antananarivo. Opera servizos cara Europa, Asia e \u00c1frica dende a s\u00faa base principal no aeroporto internacional Ivato en Antananarivo. A compa\u00f1\u00eda tam\u00e9n opera unha extensa rede dom\u00e9stica.\nA aeroli\u00f1a naceu no ano 1947 para alimentar voos de Transports A\u00e9riens Intercontinentaux e Air France, e tras a independencia de Madagascar converteuse na aeroli\u00f1a de bandeira do pa\u00eds. Inicialmente operaba servizos dom\u00e9sticos, pero a compa\u00f1\u00eda expandiuse a finais dos 60 cando comezou a operar rutas internacionais a destinos como Francia e Sur\u00e1frica.\nNos \u00faltimos anos intentrouse privatizar a compa\u00f1\u00eda sen \u00e9xito. O proceso de privatizaci\u00f3n at\u00f3pase parado e a aeroli\u00f1a pertence na s\u00faa maior parte ao goberno de Madagascar.\nEn outubro de 2021, Air Madagascar, colocada baixo control, fusionarase coa s\u00faa filial Tsaradia para relanzar e converterse en Madagascar Airlines.\nFrota.\nEn maio de 2018 a frota de Air Madagascar estaba formada polos seguintes avi\u00f3ns:"}
{"id": "412260", "revid": "54334", "url": "https://gl.wikipedia.org/wiki?curid=412260", "title": "Igrexa de Fardhem", "text": "A igrexa de Fardhem (sueco: \"Fardhems kyrka\") \u00e9 unha igrexa medieval luterana en Fardhem, na illa sueca de Gotland, pertencente \u00e1 diocese de Visby.\nHistoria.\nSegundo a Gutasaga, unha das primeiras igrexas de Gotland foi constru\u00edda en Fardhem. De ser as\u00ed esta ser\u00eda unha igrexa de madeira da que non queda nada. Tumbas atopadas na zona indican que poder\u00eda ter existido esa igrexa de madeira no lugar antes da construci\u00f3n do edificio actual.\nA igrexa \u00e9 un edificio rom\u00e1nico levantado en distintas fases dende finais do s\u00e9culo XII ata o segundo cuarto do s\u00e9culo XIII. S\u00f3 a sancrist\u00eda \u00e9 posterior, engadida en 1871-72 e dese\u00f1ada por Axel Herman H\u00e4gg.\nExternamente a igrexa ten unha aparencia rom\u00e1nica uniforme. Est\u00e1 considerada unha das igrexas rom\u00e1nicas mellor conservadas de Gotland (polo menos externamente). Destaca especialmente o portal do coro. Est\u00e1 decorado con alg\u00fans elementos esculpidos bastante primitivos dif\u00edciles de interpretar. O traballo foi atribu\u00eddo ao escultor local co\u00f1ecido como Hegvald&lt;ref&gt;"}
{"id": "412262", "revid": "89787", "url": "https://gl.wikipedia.org/wiki?curid=412262", "title": "Hexagrama (moeda)", "text": "O hexagrama (en grego: \"\u1f11\u03be\u03ac\u03b3\u03c1\u03b1\u03bc\u03bc\u03b1, hexagramma\") foi unha moeda bizantina de prata creada por Heraclio en 615, co valor dun doceavo de s\u00f3lido, que circulou no s\u00e9culo VII no Imperio Bizantino.\nHistoria.\nBardante algunhas emisi\u00f3ns cerimoniais do s\u00e9culo VI, o sistema monetario das \u00faltimas \u00e9pocas do Imperio Romano e dos inicios da \u00e9poca bizantina carec\u00eda de moedas de prata, principalmente por mor da gran flutuaci\u00f3n do seu prezo en relaci\u00f3n ao ouro.\nNon foi ata 615, baixo o emperador Heraclio (610-641), cando se retomou a cu\u00f1axe de moeda de prata, para cubrir as necesidades da guerra contra os persas. A materia prima para estas emisi\u00f3ns vi\u00f1a principalmente da confiscaci\u00f3n de obxectos de prata da Igrexa. Polo seu peso, estas novas moedas foron bautizadas como hexagrama, xa que pesaban seis \"grammata\" (6,84 gramos), en tanto que o seu valor era equivalente \u00e1 doceava parte do s\u00f3lido de ouro.\nA \u00fanica lenda que caracterizaba o hexagramma era \"Deus adiuta Romanis\" (\"Deus axude aos romanos\"), o que se entende como unha manifestaci\u00f3n da desesperaci\u00f3n do imperio neste tempo.\nA moeda mantivo o seu uso regular baixo o sucesor de Heraclio, Constante II (641-668) e continuou m\u00e1is esporadicamente en tempos de Constantino IV (668-685). A partir de a\u00ed, s\u00f3 se cu\u00f1ou ocasionalmente con car\u00e1cter cerimonial ata Teodosio III (715-717). En 720, o emperador Le\u00f3n III (717-741) substitu\u00edu esta moeda de prata por outra nova, denominada miliaresion."}
{"id": "412263", "revid": "1131", "url": "https://gl.wikipedia.org/wiki?curid=412263", "title": "Aeroporto de Bra\u010d", "text": "O aeroporto de Bra\u010d \u00e9 un aeroporto na illa croata de Bra\u010d, preto da cidade de Bol. \u00c9 un dos tres aeroportos de Croacia en illas usados para voos comerciais de pasaxeiros, principalmente voos ch\u00e1rter procedentes de Europa durante a estaci\u00f3n de ver\u00e1n."}
{"id": "412266", "revid": "6337637", "url": "https://gl.wikipedia.org/wiki?curid=412266", "title": "Nastasia Z\u00fcrcher", "text": "Nastasia Z\u00fcrcher Losada, nada en Xenebra o 26 de xu\u00f1o de 1988, \u00e9 unha artista, vocalista e compositora galego-su\u00edza. Afincada en Galicia (terra dos seus av\u00f3s maternos) dende o ano 2000, medrou en Xenebra ate os 12 anos. Viviu tam\u00e9n en Madrid 2 anos (2012-2014) nos que se graduou en Canto, Interpretaci\u00f3n e T\u00e9cnicas de Escenario na Escuela Internacional de Artistas. Estudou canto moderno con diferentes docentes e t\u00e9cnicas ao longo da s\u00faa formaci\u00f3n, como o Diploma Profesional de Canto en Jazz e M\u00fasica Moderna de Estudio, Escola de M\u00fasica (Santiago de Compostela, centro no que imparte clases de canto e t\u00e9cnica vocal dende o ano 2011) e, entre outras, a formaci\u00f3n Voice Craft (Estill Voice Training). Publicou tres discos de autor\u00eda propia (m\u00fasica e letras), nos que canta en galego, ingl\u00e9s, castel\u00e1n e franc\u00e9s. A s\u00faa obra bebe do neo soul, o pop folk de autora e as sonoridades das m\u00fasicas do mundo, sendo unha das vocalistas m\u00e1is vers\u00e1tiles do panorama musical actual. \nTraxectoria.\nFormou parte do afamado coro compostel\u00e1 Coro da Ra durante varios anos sendo unhas das s\u00faas solitas m\u00e1is novas. Foi a vocalista do grupo de m\u00fasicas do mundo Rastrexos Project, chegando a tocar no Festival de Ortigueira e Su\u00edza as\u00ed como en varios ciclos e festivais de percusi\u00f3n e mestizaxe de Galicia.\nEn 2015 publicou o seu \u00e1lbum debut \"My Flight\". En 2016 obtivo con el o Premio Mart\u00edn Codax da M\u00fasica na categor\u00eda Blues/Funk/Soul. No 2017 publicou o seu segundo \u00e1lbum de estudio, \"Beat\", composto unha vez m\u00e1is por temas propios e baixo a produci\u00f3n do compositor e arranxador galego Adri\u00e1n Saavedra. No 2018 foi novamente finalista nos Premios Mart\u00edn Codax na categor\u00eda de M\u00fasicas do Mundo facendo honor a variedade de estilos que confl\u00faen nas s\u00faas obras.\nEn 2018 representou Galicia no festival Liet Internacional en Holanda co seu tema \"Espertos\", co que ga\u00f1ou o premio dos m\u00fasicos e quedou no segundo posto da clasificaci\u00f3n xeral. Participou en diferentes festivais cos seus diferentes formatos para directo adaptados a cada disco, como o Beat Tr\u00edo con Adri\u00e1n Saavedra e Narci Rodriguez ao beatbox, ou o seu quinteto no segundo disco con reco\u00f1ecidos artistas da escena jazz como LAR Legido \u00e1 bater\u00eda ou Javi GDJazz a trompeta.\nEn 2021 publicou d\u00faas colaboraci\u00f3ns musicais: o tema \"Flamante\" co rapeiro galego Garc\u00eda MC, e a canci\u00f3n \"Conexi\u00f3n\" co compositor e vocalista brasileiro Gustavo Almeida.\nNo 2022 publicou o seu terceiro \u00e1lbum \"But Life Is Beauty Full\" co que levou dous galard\u00f3ns nos premios da m\u00fasica de Galicia ese ano, os Premios Mart\u00edn C\u00f3dax da M\u00fasica (\"Artista do Ano\" e \"Blues, Funk e Soul\"). Actualmente de xira co seu novo formato para directos, un sexteto formado por m\u00fasicos destacados da escena galega: o seu produtor Adri\u00e1n Saavedra ao baixo, Carmen Rey ao teclado e coros, Bruno Couceiro \u00e1 bater\u00eda, Mon Orencio \u00e1 guitarra e coros, e F\u00e9lix Rodriguez \u00e1 percusi\u00f3n.\nFoi membro da Xunta Directiva da asociaci\u00f3n profesional de m\u00fasicos de Galicia, a Asociaci\u00f3n M\u00fasicas Ao Vivo (MAV), como secretaria e tesoureira do 2018 ao 2022."}
{"id": "412269", "revid": "89787", "url": "https://gl.wikipedia.org/wiki?curid=412269", "title": "Protofeminismo", "text": "O termo protofeminismo \u00e9, \u00e1s veces, aplicado a unha persoa que defend\u00eda valores semellantes \u00f3s actuais valores feministas nunha \u00e9poca na que o termo \"feminista\" a\u00ednda era desco\u00f1ecido, ou sexa, antes do s\u00e9culo XX. Por\u00e9n, a utilidade do termo\u00a0protofeminista\u00a0\u00e9 rexeitada por alg\u00fans estudosos modernos.\nHistoria.\nGrecia Antiga.\nO libro cinco de\u00a0\"A Rep\u00fablica\"\u00a0de Plat\u00f3n discute o papel da muller. Na Rep\u00fablica, o estado ideal para as mulleres segundo Plat\u00f3n, ser\u00eda traballar a car\u00f3n dos homes, recibir a mesma educaci\u00f3n, e igualdade en todos os aspectos do estado. A \u00fanica excepci\u00f3n envolvendo as mulleres, era traballar en profesi\u00f3ns que esix\u00edan m\u00e1is forza f\u00edsica.\nOriente Medio.\nEn Oriente Medio durante a Idade Media, un dos primeiros esforzos para mellorar o estatuto das mulleres ocorreu durante o inicio de reformas do islam, que concedeu, \u00e1s mulleres, dereitos no casamento, divorcio e herdanza. \u00c1s mulleres, non era concedido estatuto legal noutras culturas, inclu\u00edndo o Occidente, at\u00e9 s\u00e9culos m\u00e1is tarde. \"O Dicionario Oxford do Islam\" afirma que a mellor\u00eda xeral no estado das mulleres\u00a0\u00e1rabes inclu\u00eda a prohibici\u00f3n do infanticidio feminino e o reco\u00f1ecemento da humanidade das mulleres. \"O dote, anteriormente considerado como o prezo da noiva pagado para o pai, tornouse un presente nupcial mantido pola esposa, como parte de s\u00faa propiedade persoal.\"\u00a0Baixo\u00a0a lei isl\u00e1mica, o casamento xa non era m\u00e1is visto como un \"estado\", mais si como un \"contrato\", en que o consentimento da muller era imperativo. \"As mulleres recibiron o dereito de herdanza dunha sociedade patriarcal que ti\u00f1a anteriormente restrinxidos a herdanza de parentes do sexo masculino.\" Annemarie Schimmel afirma que \"en comparanza coa posici\u00f3n das mulleres preisl\u00e1mica, a lexislaci\u00f3n isl\u00e1mica significou un enorme progreso; as mulleres ti\u00f1an dereitos, polo menos de acordo coa letra da lei, para administrar a riqueza que ela trouxera para a familia ou ga\u00f1ara polo seu propio traballo.\"\nIdade Media.\nProtofeministas da Idade Media reco\u00f1ecidas como importantes participantes no desenvolvemento do feminismo incl\u00faen a\u00a0Mar\u00eda de Francia, Leonor de Aquitania, Bettisia Gozzadini, Nicola de la Haye, Cristina de Piz\u00e1n, Edviges de Polonia, Laura Cereta\u00a0e\u00a0Malinche."}
{"id": "412270", "revid": "1131", "url": "https://gl.wikipedia.org/wiki?curid=412270", "title": "Oxford English Dictionary", "text": "O Oxford English Dictionary (abreviado OED) \u00e9 un dicionario publicado pola editorial Oxford University Press, considerado o m\u00e1is erudito e completo dicionario da lingua inglesa, as\u00ed como o principal punto de referencia para o seu estudo etimol\u00f3xico, as\u00ed como a unha completa e definida explicaci\u00f3n da s\u00faa sintaxe e a s\u00faa gram\u00e1tica.\nCaracter\u00edsticas.\nO 30 de novembro de 2005 inclu\u00eda unhas 301\u00a0000 entradas principais, a trav\u00e9s de 350 mill\u00f3ns de caracteres. Ademais das entradas principais, cont\u00e9n 157\u00a0000 combinaci\u00f3ns e derivados en letra grosa, e 169\u00a0000 frases e combinaci\u00f3ns en letra grosa cursiva, at\u00e9 un total de 616\u00a0500 expresi\u00f3ns. Hai 137\u00a0000 pronuncias, 249\u00a0000 etimolox\u00edas, 577\u00a0000 referencias cruzadas, e 2\u00a0412\u00a0400 citas ilustrativas.\nA intenci\u00f3n da obra \u00e9 recoller todos os usos e variantes co\u00f1ecidos de cada palabra en todas as variedades do ingl\u00e9s de todo o mundo, pasadas e presentes, as\u00ed como as s\u00faas etimolox\u00edas, historia, pronuncia, etc. \u00c9 o punto de partida de moitos estudos sobre a lingua inglesa, e a orde no que se listan al\u00ed as distintas graf\u00edas das palabras ten moita influencia sobre o ingl\u00e9s escrito de moitos pa\u00edses.\nA realizaci\u00f3n de tal obra d\u00e9bese \u00e1 tradici\u00f3n enciclopedista do s\u00e9culo XIX, que conseguiu axuntar os esforzos de multitude de lectores baixo a coordinaci\u00f3n de James Murray, o editor orixinal do dicionario."}
{"id": "412271", "revid": "23204", "url": "https://gl.wikipedia.org/wiki?curid=412271", "title": "Andr\u00e9 Rieu", "text": "Andr\u00e9 Rieu, nado en Maastricht o 1 de outubro de 1949, \u00e9 un violinista, director de orquestra e compositor neerland\u00e9s.\nTraxectoria.\nIniciou a s\u00faa carreira musical sendo neno e pertenceu a diversas orquestras ata que en 1987 fundou a propia, co nome neerland\u00e9s de \"Johann Strauss Orkest\". A partir do ano seguinte empezou a s\u00faa carreira por todo o mundo, comezando pola s\u00faa propia patria, e convert\u00e9ndose nunha das grandes estrelas da m\u00fasica ao nivel dos m\u00e1is prestixiosos artistas de pop ou de rock, \u00e1 vez que ga\u00f1ou multitude de adeptos e afeccionados \u00e1 s\u00faa m\u00fasica.\nCo seu caracter\u00edstico estilo de difundir a m\u00fasica cl\u00e1sica, que anteriormente parec\u00eda reservada \u00e1s clases de elite ou acomodadas, Andr\u00e9 Rieu decidiu pola ao servizo dun p\u00fablico novo e naqueles lugares que devanditos mozos adoitan frecuentar, ben sexan de lecer ou culturais, tales como prazas p\u00fablicas e estadios deportivos. E conseguiuno con grande \u00e9xito, pois ga\u00f1ou diversos premios como o Top 10 ou o Top 100, este \u00faltimo ostentando un n\u00famero un.\nO viol\u00edn que utiliza na actualidade \u00e9 un Stradivarius, constru\u00eddo en 1667 polo luthier do mesmo nome.\nA Orquestra Johann Strauss.\nA Orquestra comezou en 1987 con 12 membros, dando o seu primeiro concerto o 1 de xaneiro de 1988. Ao longo dos anos expandiuse extraordinariamente, actuando actualmente con entre 80 e 150 m\u00fasicos.\nRieu e a s\u00faa orquestra present\u00e1ronse en toda Europa, Am\u00e9rica do Norte e do Sur, Xap\u00f3n e Australia.\nO tama\u00f1o e os ingresos dos seus percorridos s\u00f3 rivalizan cos maiores actos de m\u00fasica pop e rock. En 2008, a extravagante xira de Rieu inclu\u00edu unha reproduci\u00f3n en tama\u00f1o completo do Castelo da Emperatriz Sisi, o maior escenario da historia.\nRieu grava o seu repertorio tanto en DVD como en CD nos seus propios estudos en Maastricht, nunha ampla gama de m\u00fasica cl\u00e1sica, popular e folcl\u00f3rica, as\u00ed como m\u00fasica tem\u00e1tica de bandas sonoras co\u00f1ecidas e teatro musical. As s\u00faas animadas presentaci\u00f3ns orquestrais, en t\u00e1ndem cunha mercadotecnia eficaz, atraeron a audiencias de todo o mundo a este subx\u00e9nero emerxente de m\u00fasica cl\u00e1sica.\nAdemais de dous premios da m\u00fasica do mundo, as gravaci\u00f3ns de Rieu ga\u00f1aron discos de ouro e platino en moitos pa\u00edses, destacando nos Pa\u00edses Baixos, onde obtivo 8 veces o disco de platino.\nA televisi\u00f3n \u00e9 tam\u00e9n un punto importante para Rieu e a s\u00faa orquestra. Os seus concertos anuais de Ano Novo de Viena convert\u00e9ronse nunha tradici\u00f3n de vacaci\u00f3ns nas estaci\u00f3ns de radiodifusi\u00f3n p\u00fablicas. Durante d\u00faas semanas en 2013, un das canles do grupo BSkyB, Sky Arts 2 no Reino Unido, foi renomeado como \"Sky Arts Rieu\". Entre o 30 de marzo e o 14 de abril de 2013 Sky Arts Rieu retransmitiu concertos e documentais de Rieu 24 horas ao d\u00eda."}
{"id": "412272", "revid": "27155", "url": "https://gl.wikipedia.org/wiki?curid=412272", "title": "Ambre\u00edna", "text": "A ambre\u00edna (termo de acordo co Vocabulario Cient\u00edfico Internacional), ou ambarina (forma aconsellada pola RAG), \u00e9 un alcohol triterp\u00e9nico que \u00e9 o principal constitu\u00ednte do \u00e1mbar gris, unha secreci\u00f3n do aparello dixestivo do cachalote.\nEtimolox\u00edas.\nAmbre\u00edna.\nA forma \"ambre\u00edna\", do VCI, procede da inglesa \"ambrein\", que a formou coa ra\u00edz \"amber-\" de \"ambergris\" (\"\u00e1mbar gris\"), que \u00e9 un calco do franc\u00e9s medieval \"ambre gris\", e este derivado do lat\u00edn \"ambra grisea\", coa adici\u00f3n do sufixo \"-in\" (en galego \"-ina\"), que se usaba no s\u00e9culo XIX para formar os nomes dos compostos org\u00e1nicos de f\u00f3rmula qu\u00edmica desco\u00f1ecida, e que entrou no ingl\u00e9s en 1828. (Actualmente \"-ina\" res\u00e9rvase para fomar os nomes das aminas).\nAmbarina.\n\"Ambarina\" est\u00e1 formada poa ra\u00edz \"ambar-\" (de \"\u00e1mbar gris\"), e o elemento \"-ina\".\nPropiedades e usos.\nComo afrodis\u00edaco.\nSuxeriuse que a ambre\u00edna ser\u00eda o pos\u00edbel compo\u00f1ente activo que producir\u00eda os supostos efectos afrodis\u00edacos do \u00e1mbar gris.\nO feito de que se demostrara que aumenta a actividade sexual nas ratas, subministra un certo apoio ao seu uso tradicional como afrodis\u00edaco.\nComo fixadora de perfumes.\nA ambre\u00edna \u00e9 capaz de fixar os aceites vol\u00e1tiles mediante evaporaci\u00f3n lenta. polo que foi utilizada como fixador de perfumes.\nA pesar de que ela mesma \u00e9 inodora, \u00e9 a precursora biol\u00f3xica dunha serie de derivados arom\u00e1ticos, como o ambroxano e o ambrinol.\nPor iso, historicamente, o principal uso comercial do \u00e1mbar gris foi a elaboraci\u00f3n de pefumes, a\u00ednda que tam\u00e9n se usou para fins medicinais e saborizantes.Por\u00e9n, debido a que \u00e9 dif\u00edcil lograr unha subministraci\u00f3n consistente e fi\u00e1bel de \u00e1mbar gris de alta calidade, a gran demanda deste e o seu elevado prezo, especialmente despois das restrici\u00f3ns \u00e1 caza do cachalote, a industria perfumista procurou o desenvolvemento de compostos substitutivos sint\u00e9ticos, especialmente o ambroxano.\nComo analx\u00e9sico.\nDemostrouse que a ambre\u00edna act\u00faa como analx\u00e9sico."}
{"id": "412274", "revid": "6939", "url": "https://gl.wikipedia.org/wiki?curid=412274", "title": "Falocentrismo", "text": "O falocentrismo \u00e9 a convicci\u00f3n baseada na idea de superioridade masculina, na cal o falo representa o valor significativo fundamental. Trata unha estrutura ou estilo de pensamento, linguaxe ou escrita (moitas veces considerada como t\u00edpica da filosof\u00eda, cultura ou literatura tradicionais do Occidente), desconstru\u00edda como expresi\u00f3n das actitudes masculinas e enfatizaci\u00f3n da superioridade masculina; en que o \"falocentrismo\" \u00e9 implicitamente comunicado por ou a trav\u00e9s da linguaxe.\nO falocentrismo consiste nunha visi\u00f3n ou forma de pensamento que defende a l\u00f3xica do patriarcado. Estabelece o sistema da divisi\u00f3n simb\u00f3lica do traballo entre os sexos, cuxa expresi\u00f3n \"entre os x\u00e9neros\" axuda a explicar. Neste sistema, o masculino e o feminino enc\u00f3ntranse nunha posici\u00f3n estruturalmente asim\u00e9trica: os homes, como os referentes emp\u00edricos do masculino, pos\u00faen o falo, ou sexa, a visi\u00f3n da virilidade abstracta. En oposici\u00f3n, a produci\u00f3n te\u00f3rica do concepto de \"feminidade\" ten vindo a ser traballada dunha forma que non estea estritamente vinculada ao falo, representando unha alternativa \u00e1 concepci\u00f3n faloc\u00e9ntrica, que trata a sexualidade feminina a trav\u00e9s dun paradigma universal. A partir deste paradigma, o modelo adoptado \u00e9 o da sexualidade masculina, e todo o que se afasta dese modelo \u00e9 tratado de forma negativizada. O concepto de feminidade acent\u00faa, en relaci\u00f3n co modelo faloc\u00e9ntrico, a valorizaci\u00f3n do que \u00e9 singular en oposici\u00f3n \u00f3 universal.\nEse imaxinario promoveu, \u00f3 longo da historia, unha asignaci\u00f3n social do poder \u00f3 home, que este recib\u00eda como algo que lle era propio, \"por natureza\" como posuidor dun pene, garant\u00eda do \"brillo f\u00e1lico\". En momentos en que os atributos de forza e valor f\u00edsico eran imprescind\u00edbeis para asegurar a posesi\u00f3n das terras, dos estados e das mulleres, a supremac\u00eda masculina era incontest\u00e1bel. Todo un aparello institucional estaba destinado a sustentar a l\u00f3xica que divid\u00eda a especie entre seres \u201ccompletos\u201d e \u201cincompletos\u201d. Dende a psican\u00e1lise, pensar o falocentrismo, que sustenta a distribuci\u00f3n de valores \u2013 e de poderes \u2013 na sociedade patriarcal, non xerou, mais reforzou o imaxinario \u201celes te\u00f1en \u2013 elas non\u201d que non \u00e9 m\u00e1is que a teor\u00eda infantil nacida da imposibilidade de inscribir a diferenza sexual nos primeiros anos de vida."}
{"id": "412275", "revid": "23204", "url": "https://gl.wikipedia.org/wiki?curid=412275", "title": "Marido", "text": ""}
{"id": "412276", "revid": "23204", "url": "https://gl.wikipedia.org/wiki?curid=412276", "title": "Suffragette", "text": "O termo suffragette designaba, a comezos do s\u00e9culo XX, a unha muller que reinvindicaba o dereito a voto das mulleres, e que mesmo estaba disposta a infrinxir a lei para conseguilo, nun contexto no cal as mulleres non ti\u00f1an m\u00e1is opci\u00f3n. De acordo co \"Oxford English Dictionary\", foi cu\u00f1ado polo \"Daily Mail\" en 1906, como forma despectiva de distinguir ente as \"suffragettes\" e as sufraxistas m\u00e1is moderadas, unha forma de dividir o movemento.\nNeste sentido ref\u00edrese m\u00e1is especificamente a unha militante da Uni\u00f3n Social e Pol\u00edtica das Mulleres (WSPU), unha organizaci\u00f3n fundada no Reino Unido en 1903 por Emmeline Pankhurst, partidaria da acci\u00f3n directa \u2014reuni\u00f3ns p\u00fablicas e marchas de protesta\u2014 que nace como escisi\u00f3n de, e en contraposici\u00f3n \u00f3, sector sufraxista brit\u00e1nico moderado \u2014formado tanto por mulleres como por homes\u2014, agrupado sobre todo na Uni\u00f3n Nacional de Sociedades de Sufraxio Feminino (NUWSS), creada en 1897 e liderada por Millicent Fawcett, dedicada \u00e1 convocatoria de campa\u00f1as e mitins dentro da m\u00e1is estrita legalidade.\nLogo de m\u00e1is de 50 anos tentando conseguir o voto para a muller, sen \u00e9xito, ante as instituci\u00f3ns \u2014por exemplo, o intento do deputado John Stuart Mill de introducir unha lei a prol do voto da muller en 1866 s\u00f3 conseguira 88 votos a favor\u2014, a falta de resultados reais levou \u00f3 activismo das \"suffragettes\", baseado na provocaci\u00f3n e a rebeld\u00eda, baixo a lema de Deeds, not Words! \u2014\u00abFeitos, non Palabras!\u00bb\u2014, rompendo as\u00ed coa delicadeza e a etiqueta que at\u00e9 ent\u00f3n dominaba no movemento sufraxista brit\u00e1nico, e xeneraliz\u00e1ronse os encarceramentos \u2014entre 1905 e 1913 encarcer\u00e1ronse a unhas 1100 \"suffragettes\" e creceron tanto a represi\u00f3n como as reacci\u00f3ns pol\u00edticas a esta represi\u00f3n. A partir de 1909, implantouse unha estratexia de folgas de fame entre as \"suffragettes\" encarceradas, \u00abobrigando\u00bb as\u00ed \u00f3 Goberno brit\u00e1nico a impor a moi controvertida pr\u00e1ctica da alimentaci\u00f3n forzada at\u00e9 aprobar en 1913 a Prisoners (Temporary Discharge for Ill Health) Act.\nArgumentouse que a extrema militancia das \"suffragettes\" atrasou en varios anos o dereito do voto da muller no Reino Unido, sobre todo entre os deputados m\u00e1is a favor do voto para as mulleres, como foron os do Partido Liberal e o Partido Laborista, xa que en 1911 a votaci\u00f3n que na C\u00e1mara dos Com\u00fans deu como resultado 255-88 a favor do sufraxio converteuse nunha votaci\u00f3n en contra de 222-208 en 1912.\nEn 1918, a Representation of the People Act concedeu o dereito a voto a todos os homes maiores de 21 anos de idade e as mulleres maiores de 30 anos que reunisen certas condici\u00f3ns, como ter propiedades por enriba de certo valor ou ser licenciadas univesitarias. A igualdade neste tema chegou dez anos m\u00e1is tarde, en 1928, cando as mulleres puideron votar dende os 21 anos de idade como pago \u00f3s servizos que prestaran durante a contenda da primeira guerra mundial."}
{"id": "412277", "revid": "23204", "url": "https://gl.wikipedia.org/wiki?curid=412277", "title": "Esencialismo", "text": "O esencialismo \u00e9 un termo que engloba as doutrinas ocupadas en describir a esencia \u2014o que fai que un ser sexa o que \u00e9\u2014 por oposici\u00f3n \u00e1s continxencias \u2014o que \u00e9 accidental, cuxa ausencia non cuestiona a natureza deste ser\u2014, a condici\u00f3n ou a identidade do obxecto ou individuo. O esencialismo foi controvertido dende os seus comezos. Tanto S\u00f3crates como Plat\u00f3n xa cuestionaron a noci\u00f3n \u00f3 suxerir, no Parm\u00e9nides, que se aceptamos a idea de que cada cousa ou acci\u00f3n participa dunha esencia, ent\u00f3n tam\u00e9n debemos aceptar a \"existencia de esencias separadas\" para os seus compo\u00f1entes. O papel e valor real do esencialismo na biolox\u00eda a\u00ednda \u00e9 un tema de debate. En sociolox\u00eda, o esencialismo serviu a mi\u00fado como base para lexitimar diferenzas discriminatorias entre os seres humanos alegando \u00e1 s\u00faa esencia, tales son os casos de homofobia, racismo, misoxinia, misandria e segregacionismo en xeral. En xeral, as diferentes teor\u00edas esencialistas definen a un grupo a trav\u00e9s dun pequeno set de propiedades fixas ignorando o resto de condici\u00f3ns baixo as cales emerxe a s\u00faa identidade.\nEsencialismo en biolox\u00eda.\nPara os bi\u00f3logos, o esencialismo \u00e9 unha concepci\u00f3n segundo a cal diversas especies animais e vexetais difiren entre si por esencia, o que implica o reco\u00f1ecemento de descontinuidades na natureza. Esta concepci\u00f3n oponse ao nominalismo, segundo o cal s\u00f3 os individuos e as poboaci\u00f3ns de individuos existen, considerando que as categor\u00edas son s\u00f3 unhas abstracci\u00f3ns constru\u00eddas polo ser humano no seo dun vasto continuum de formas na natureza."}
{"id": "412278", "revid": "197", "url": "https://gl.wikipedia.org/wiki?curid=412278", "title": "Posfeminismo", "text": "O feminismo posestruturalista\u00a0ou posfeminismo \u00e9 unha corrente de teor\u00eda feminista que fai unha revisi\u00f3n cr\u00edtica da segunda e terceira ondas do\u00a0feminismo\u00a0e, dende o marco dunha perspectiva posmoderna e da\u00a0globalizaci\u00f3n, m\u00e1rcase como obxectivo atender as s\u00faas contradici\u00f3ns e cubrir as ausencias: categor\u00edas de diferenza, tales como a idade e a posici\u00f3n social das mulleres, as\u00ed como grupo \u00e9tnico, est\u00e1n ligadas a correntes, tales como o feminismo poscolonial. At\u00f3pase dentro do marco da teor\u00eda \"queer\" e do movemento LGBT, engadindo todos os x\u00e9neros e preferencias sexuais, ademais de posicionarse contra o concepto binario de x\u00e9nero e dos\u00a0roles de x\u00e9nero. Alg\u00fans consideran que \u00e9 unha cuarta onda do feminismo, mentres que para outros a mesma palabra \"feminismo\" \u00e9 xinoc\u00e9ntrica e o posfeminismo xa non o \u00e9, teorizando (estudos de x\u00e9nero) e loitando para a igualdade de dereitos e oportunidades de persoas de calquera sexo."}
{"id": "412279", "revid": "23204", "url": "https://gl.wikipedia.org/wiki?curid=412279", "title": "Feminismo posestruturalista", "text": ""}
{"id": "412280", "revid": "72012", "url": "https://gl.wikipedia.org/wiki?curid=412280", "title": "Ambarina", "text": ""}
{"id": "412281", "revid": "54334", "url": "https://gl.wikipedia.org/wiki?curid=412281", "title": "Feminismo marxista", "text": "O feminismo marxista \u00e9 unha p\u00f3la do feminismo\u00a0enfocado en investigar e explicar as maneiras polas cales as mulleres son oprimidas por medio dos sistemas do capitalismo e da propiedade privada. De acordo coas feministas marxistas, a liberaci\u00f3n das mulleres s\u00f3 pode ser alcanzada a trav\u00e9s dunha reestruturaci\u00f3n radical da econom\u00eda capitalista actual, en que gran parte do traballo das mulleres \u00e9 desigual. Karl Marx chegou a citar a\u00a0Fran\u00e7ois Fourier que dic\u00eda que o progreso humano estar\u00eda asociado a emancipaci\u00f3n con relaci\u00f3n \u00f3\u00a0sexismo. O combate que Marx e Engels fac\u00edan \u00f3 sexismo era confirmado por contempor\u00e1neos como August Bebel que republicou os traballos do antrop\u00f3logo Lewis Henry Morgan sobre este tema. Marx tam\u00e9n argumentaba que o traballo extenuante tiraba o foco dos pais con relaci\u00f3n \u00f3 coidado da prole e defend\u00eda que a familia tradicional era unha maneira de preservar a propiedade privada. O autor tampouco descartou o papel da muller como grupo social na historia, desafiando o determinismo machista e darwinista da \u00e9poca, a pesar de afirmar que a emancipaci\u00f3n das mulleres ser\u00eda algo inevit\u00e1bel dende que haxa a superaci\u00f3n dos modos de produci\u00f3n. Os autores marxistas dos s\u00e9culos XIX e comezos do XX cr\u00edan que a resoluci\u00f3n do sexismo era unha das maiores cuesti\u00f3ns a seren afrontadas pola esquerda a nivel de xustiza social e equidade. A prostituci\u00f3n tam\u00e9n \u00e9 descrita polo pensador como algo suscet\u00edbel a toda clase traballadora e Karl defend\u00eda como ant\u00eddoto un concepto de nova familia en que cada membro fose considerado como irm\u00e1n. A pesar diso, alg\u00fans autores argumentan que Marx defend\u00eda unha reduci\u00f3n da xornada de traballo para que as mulleres ficasen na dependencia do lar."}
{"id": "412282", "revid": "89787", "url": "https://gl.wikipedia.org/wiki?curid=412282", "title": "Profeminismo", "text": "O profeminismo ref\u00edrese a apoiar a causa do feminismo sen implicar que o simpatizante sexa membro do movemento feminista. O termo \u00e9 m\u00e1is frecuentemente usado en referencia a homes que est\u00e1n activamente apoiando o feminismo e os seus esforzos para alcanzar a igualdade pol\u00edtica, econ\u00f3mica, cultural, persoal e social en relaci\u00f3n \u00f3s homes. Un certo n\u00famero de homes profeministas est\u00e1n implicados no activismo pol\u00edtico, m\u00e1is frecuentemente nas \u00e1reas da igualdade de x\u00e9nero, os dereitos das mulleres e a violencia contra as mulleres.\nComo a teor\u00eda feminista encontrou apoio entre varios homes que formaron grupos de concienciaci\u00f3n na d\u00e9cada de 1960, eses grupos foron diferenciados por preferencias para determinadas vertentes do feminismo e abordaxes pol\u00edticas. Por\u00e9n, a inclusi\u00f3n de voces masculinas como \"feministas\" foi visto como problem\u00e1tico por alg\u00fans. Para diferentes mulleres e homes, a palabra \"feminismo\" \u00e9 reservada para as mulleres, que son os suxeitos que proban a desigualdade e opresi\u00f3n que o feminismo tenta solucionar. En resposta a esta obxecci\u00f3n, outros termos como masculinismo, antisexismo e profeminismo foron cu\u00f1ados e defendido por varios grupos.\nNa maior\u00eda das naci\u00f3ns do mundo occidental hai grupos de homes profeministas. As actividades de grupos de homes profeministas incl\u00faen o traballo antiviolencia con nenos e rapaces nas escolas, ofrecendo talleres sobre acoso sexual nos locais de traballo, executando campa\u00f1as de educaci\u00f3n na comunidade, e aconsellando a homes perpetradores de violencia."}
{"id": "412283", "revid": "23204", "url": "https://gl.wikipedia.org/wiki?curid=412283", "title": "Construto social", "text": "Un construto social ou construci\u00f3n social \u00e9 calquera entidade institucionalizada ou artefacto nun sistema social desenvolvido pola relaci\u00f3n social de participantes nunha cultura ou sociedade particular, estabelecida pola organizaci\u00f3n e coerci\u00f3n. \u00c9 definida tam\u00e9n como produto do traballo desenvolvido a trav\u00e9s do ser humano, por tanto non inerente \u00e1 natureza. Un exemplo de construto social \u00e9 o status social.\nO construtivismo social \u00e9 unha escola de pensamento que lida coa detecci\u00f3n e an\u00e1lise de construci\u00f3ns sociais."}
{"id": "412284", "revid": "23204", "url": "https://gl.wikipedia.org/wiki?curid=412284", "title": "Construci\u00f3n social", "text": ""}
{"id": "412285", "revid": "89787", "url": "https://gl.wikipedia.org/wiki?curid=412285", "title": "Estudos da muller", "text": "Estudos da muller\u00a0ou estudos feministas, \u00e9 un campo interdisciplinar de estudo acad\u00e9mico que examina a cuesti\u00f3n de x\u00e9nero como unha\u00a0construci\u00f3n social e cultural, o estatuto social e as contribuci\u00f3ns das mulleres, e as relaci\u00f3ns entre poder e x\u00e9nero.\nMetodolox\u00edas populares dentro do campo de estudos sobre as mulleres incl\u00faen a\u00a0teor\u00eda do punto de vista,\u00a0a intersecionalidade,\u00a0multiculturalismo,\u00a0feminismo transnacional, e pr\u00e1cticas de lectura, asociadas \u00e1\u00a0teor\u00eda cr\u00edtica, \u00f3\u00a0posestruturalismo e\u00a0\u00e1 teor\u00eda queer.\u00a0O campo pescuda e critica normas sociais de\u00a0x\u00e9nero,\u00a0raza,\u00a0clase,\u00a0sexualidade, e outras\u00a0desigualdades sociais.\u00a0Est\u00e1 relacionado co m\u00e1is amplo campo dos\u00a0estudos de x\u00e9nero.\u00a0Estudos sobre as mulleres precederon os estudos de x\u00e9nero como unha campo de estudo estabelecido. Nos Estados Unidos, o primeiro doutoramento en estudos sobre as mulleres foi creado en 1990 e o primeiro doutoramento en estudos de x\u00e9nero, en 2005.\nHistoria.\nO primeiro curso de estudos acreditados sobre as mulleres foi realizado en 1969, na\u00a0Universidade Cornell. Despois dun ano intenso de organizaci\u00f3n,\u00a0o primeiro programa de estudo da muller nos Estados Unidos foi estabelecido en 1970, na Universidade Estatal de San Diego.\u00a0Xunto co\u00a0Movemento Nacional de Liberaci\u00f3n das Mulleres, estudantes e membros da comunidade crearon o Comit\u00e9 AD HOC para estudos sobre as mulleres.\u00a0En 1974 membros do corpo docente da San Diego State iniciaron unha campa\u00f1a nacional para a integraci\u00f3n do departamento.\u00a0No momento, esas acci\u00f3ns e o campo eran extremamente pol\u00edticos.\u00a0Debido a sens\u00edbel natureza pol\u00edtica do movemento e a dura reacci\u00f3n \u00f3 movemento feminista, a\u00ednda hai unha serie de incertezas sobre a creaci\u00f3n de estudos sobre as mulleres."}
{"id": "412286", "revid": "23204", "url": "https://gl.wikipedia.org/wiki?curid=412286", "title": "Estudos feministas", "text": ""}
{"id": "412287", "revid": "23204", "url": "https://gl.wikipedia.org/wiki?curid=412287", "title": "Estudos das mulleres", "text": ""}
{"id": "412288", "revid": "89787", "url": "https://gl.wikipedia.org/wiki?curid=412288", "title": "Feminismo isl\u00e1mico", "text": "O feminismo isl\u00e1mico \u00e9 unha vertente do feminismo preocupada polo papel das mulleres no islamismo. Esa ramificaci\u00f3n loita pola plena igualdade entre todos os musulm\u00e1ns, independentemente do sexo, na vida p\u00fablica e privada. As feministas isl\u00e1micas defenden os dereitos das mulleres, a igualdade de x\u00e9nero e a xustiza social fundamentadas nunha estrutura isl\u00e1mica. A pesar das s\u00faas ra\u00edces no islam, os pioneiros do movemento tam\u00e9n te\u00f1en utilizado discursos feministas seculares, occidentais ou doutras fontes non musulm\u00e1s e reco\u00f1eceron o papel do feminismo isl\u00e1mico como parte dun movemento feminista global e integrado.\nOs defensores do movemento procuran destacar as ensinanzas de igualdade profundamente enraizados na relixi\u00f3n e incentivar un cuestionamento da interpretaci\u00f3n patriarcal do ensino isl\u00e1mico a trav\u00e9s do Cor\u00e1n\u00a0(libro sagrado), do \"hadith\" (ditos de Mahoma) e da \"xaria\" (lei isl\u00e1mica) en direcci\u00f3n a creaci\u00f3n dunha sociedade m\u00e1is igualitaria e xusta. O islamismo nunca cuestionou a posibilidades das mulleres de daren asistencia \u00f3s homes na guerra e nin negou a elas o dereito de iren para o combate en caso de emerxencia. O islam ten unha longa tradici\u00f3n de participaci\u00f3n de mulleres na fe, sendo a muller de Mahoma,\u00a0Aisha, un dos primeiros te\u00f3logos da relixi\u00f3n.\nExisten pa\u00edses de maior\u00eda musulm\u00e1 con\u00a0xefas de Estado, primeiras-ministras e secretarias de estado, como Lala Shovkat do Acerbaix\u00e1n,\u00a0Benazir Bhutto do Paquist\u00e1n, Mame Madior Boye do\u00a0Senegal, Tansu \u00c7iller de\u00a0Turqu\u00eda, Kaqusha Jashari de Kosovo e Megawati Sukarnoputri de Indonesia. Bangladesh foi o segundo pa\u00eds do mundo en ter dous mandatos seguidos de mulleres (Khaleda Zia e Sheikh Hasina), que gobernan o pa\u00eds como primeiras-ministras dende 1991, o que pode facer de Bangladesh un exemplo \u00fanico na historia das rep\u00fablicas do mundo."}
{"id": "412289", "revid": "89787", "url": "https://gl.wikipedia.org/wiki?curid=412289", "title": "Feminismo ateo", "text": "Feminismo ateo\u00a0\u00e9 un movemento que defende o feminismo dentro do ate\u00edsmo. As ate\u00edstas feministas condenan a relixi\u00f3n como fonte principal de opresi\u00f3n das mulleres e desigualdade,\u00a0crendo que a maior\u00eda das relixi\u00f3ns son sexistas e opresivas para as mulleres.\nHistoria.\nErnestine Rose.\nA primeira feminista co\u00f1ecida como atea foi\u00a0Ernestine Rose, nada en\u00a0Polonia\u00a0o 13 de xaneiro de 1810. A s\u00faa confesi\u00f3n aberta de descrenza no xuda\u00edsmo, cando ela era unha adolescente, p\u00faxoa en conflito co seu pai (que era un rabino) e desenvolveu unha relaci\u00f3n desagrad\u00e1bel. A fin de forzala as obrigaci\u00f3ns da fe xudaica, o seu pai, sen o seu consentimento, buscoulle un prometido xudeu cando ti\u00f1a dezaseis anos. No canto de discutir o caso nun tribunal xudeu, foi a un tribunal secular, clamou polo seu caso e ga\u00f1ou. En 1829, foi a Inglaterra, e en 1835, foi unha das fundadores da \"Association of All Clases of All Nations\", asociaci\u00f3n atea brit\u00e1nica que avogaba polo \" dereitos humanos para todas as persoas, independentemente de sexo, clase, cor ou nacionalidade.\" Ensinou en\u00a0Inglaterra e nos Estados Unidos (mud\u00e1ndose al\u00ed en maio de 1836) e foi descrita por Samuel Putnam III como \"unha das mellores profesoras do seu tempo.\" El escribiu que \"ning\u00fan home ortodoxo (no sentido relixioso) poder\u00eda ga\u00f1arlle en debate\"."}
{"id": "412290", "revid": "138085", "url": "https://gl.wikipedia.org/wiki?curid=412290", "title": "Ayaan Hirsi Ali", "text": "Ayaan Hirsi Ali, nada como\u00a0Ayaan Hirsi Magan\u00a0en\u00a0Mogadixo\u00a0o\u00a013 de novembro de 1969, \u00e9 unha activista, escritora, pol\u00edtica e feminista atea somal\u00ed-holandesa-estadounidense, que \u00e9 co\u00f1ecida polos seus puntos de vista cr\u00edticos do islam e a\u00a0defensa dos dereitos e da autodeterminaci\u00f3n das mulleres musulm\u00e1s. Oponse activamente \u00f3s casamentos forzados, \u00f3s crimes de \"honra\", \u00f3s\u00a0casamentos infant\u00eds\u00a0e \u00e1\u00a0mutilaci\u00f3n xenital feminina. Filla do pol\u00edtico somal\u00ed e l\u00edder da oposici\u00f3n Hirsi Magan Isse, ela \u00e9 unha das fundadoras da organizaci\u00f3n de defensa dos dereitos das mulleres \"AHA Foundation\".\nTraxectoria.\nCando ti\u00f1a oito anos, a s\u00faa familia deixou Somalia e marchou cara a\u00a0Arabia Saudita, despois a\u00a0Etiop\u00eda, e acabaron por se instalar en\u00a0Kenya.\u00a0Pediu e obtivo asilo pol\u00edtico nos Pa\u00edses Baixos en 1992, en circunstancias que m\u00e1is tarde se tornaron o centro dunha controversia pol\u00edtica. En 2003 foi elixida membro da C\u00e1mara dos Representantes (c\u00e1mara baixa do parlamento holand\u00e9s), representando o Partido Popular para a Liberdade e Democracia (VVD). Unha crise pol\u00edtica en torno \u00e1 posible eliminaci\u00f3n da s\u00faa cidadan\u00eda holandesa levona a renunciar \u00f3 parlamento, e supuxo indirectamente a ca\u00edda do segundo despacho \"Balkenende\" en 2006.\nHirsi Ali era unha musulm\u00e1 devota que abandonou a s\u00faa fe e se converteu en atea cunha forte cr\u00edtica do islam. En 2004, colaborou, escribindo o gui\u00f3n dunha curtametraxe con Theo Van Gogh, titulado \"Submisi\u00f3n\", un filme que retrataba a opresi\u00f3n das mulleres baixo a lei isl\u00e1mica. O filme provocou moitas controversias e ameazas de morte. Van Gogh foi asasinado m\u00e1is tarde aquel ano por Mohammed Bouyeri, un terrorista isl\u00e1mico marroqu\u00ed-holand\u00e9s. Hirsi Ali mant\u00e9n que\u00a0 \"o islam \u00e9 parte relixi\u00f3n, e parte doutrina pol\u00edtico-militar, e a parte que \u00e9 unha doutrina pol\u00edtica cont\u00e9n unha visi\u00f3n de mundo, un sistema de leis e un c\u00f3digo moral que \u00e9 totalmente incompat\u00edbel coa nosa Constituci\u00f3n, as nosas leis, e o noso modo de vida.\" Tendo anteriormente argumentado que o islam estaba al\u00e9n da reforma, no seu m\u00e1is recente libro \"Heretic\" (2015), apela a unha reforma do islam derrotando os islamitas e apoiando os musulm\u00e1ns reformistas.\nEn 2005, ela foi nomeada pola revista \"Time\"\u00a0como unha das 100 persoas m\u00e1is influentes do mundo. Tam\u00e9n recibiu varios premios, inclusive un premio de liberdade de expresi\u00f3n do xornal dan\u00e9s \"Jyllands-Posten\", o Premio Democracia do Partido Liberal Sueco, e o Premio Coraxe Moral de compromiso coa resoluci\u00f3n de conflitos, \u00e9tica e cidadan\u00eda mundial.\nVida persoal.\nCasou co historiador brit\u00e1nico e comentarista p\u00fablico Niall Ferguson. Conseguiu a cidadan\u00eda dos Estados Unidos o 25 de abril de 2013."}
{"id": "412291", "revid": "23204", "url": "https://gl.wikipedia.org/wiki?curid=412291", "title": "Ayaan Hirsi Magan", "text": ""}
{"id": "412292", "revid": "89787", "url": "https://gl.wikipedia.org/wiki?curid=412292", "title": "Leonor de Guzm\u00e1n", "text": "Leonor de Guzm\u00e1n, nada en Sevilla no 1310 e finada en Talavera de la Reina no 1351, foi unha nobre castel\u00e1, amante do rei Afonso XI de Castela. Froito da relaci\u00f3n entre ambos naceu, entre outros, Henrique II de Castela, primeiro monarca da Casa de Trast\u00e1mara. A relaci\u00f3n entre Leonor de Guzm\u00e1n e o rei de Castela servir\u00eda de inspiraci\u00f3n para a \u00f3pera \"La Favorita\", de Gaetano Donizetti.\nLi\u00f1axe.\nEra filla de Pedro N\u00fa\u00f1ez de Guzm\u00e1n e de Juana Ponce de Le\u00f3n, neta por parte paterna de \u00c1lvar P\u00e9rez de Guzm\u00e1n e a s\u00faa esposa, Mar\u00eda Gonz\u00e1lez Gir\u00f3n e polo lado materno de Fern\u00e1n P\u00e9rez Ponce de Le\u00f3n,\u00a0 adiantado maior da fronteira de Andaluc\u00eda, e a s\u00faa esposa, Urraca Guti\u00e9rrez de Meneses. Era tataraneta do rei Afonso IX de Le\u00f3n por li\u00f1a materna, por ser bisneta de Aldonza Alfonso de Le\u00f3n, filla ilex\u00edtima que devandito rei tivo con Aldonza Mart\u00ednez de Silva.\nOs seus irm\u00e1ns foron Alonso Mel\u00e9ndez de Guzm\u00e1n, Mestre da Orde de Santiago, e Juana de Guzm\u00e1n, que contraeu matrimonio con Enrique Enr\u00edquez o Mozo, se\u00f1or de Villalba de los Barros e adiantado maior da fronteira de Andaluc\u00eda.\nTraxectoria.\nLeonor era unha nova vi\u00fava cando o rei Afonso XI namorouse da s\u00faa beleza. Contraera matrimonio previamente e enviuvado de Juan de Velasco e era pouco menos dun ano maior que Afonso.\nNa cr\u00f3nica do rei, descr\u00edbea as\u00ed: \nO rei, con todo, contraeu matrimonio en 1328 coa s\u00faa prima Mar\u00eda de Portugal. A ausencia inicial de fillos at\u00e9 ao redor de 1333 no matrimonio real resultou prexudicial para a ra\u00ed\u00f1a, que foi relegada e exclu\u00edda de ocupar un papel m\u00e1is activo. Nestas circunstancias Afonso co\u00f1eceu a Leonor e estableceu con ela unha relaci\u00f3n amorosa extramatrimonial que durar\u00eda at\u00e9 a morte do monarca. Cos anos foi convert\u00e9ndose na s\u00faa principal conselleira, polo que foi unha das mulleres m\u00e1is poderosas de Europa, chegando a desatar as iras do sogro de Afonso, o rei de Portugal, o que chegou a provocar serias fricci\u00f3ns entre ambos os reinos. Finalmente foron superadas e Afonso IV axudou ao seu xenro contra os benimerines.\nAo longo dos anos da relaci\u00f3n que mantivo co rei, Leonor foi reunindo un gran patrimonio, en boa medida grazas \u00e1s doaz\u00f3ns do monarca que adoitaba recompensala polo nacemento de cada un dos seus fillos con distintos se\u00f1or\u00edos, convert\u00e9ndose desta maneira nunha importante se\u00f1ora feudal, que permitir\u00eda que os seus fillos desempe\u00f1asen un papel importante nos conflitos da coroa.\nO historiador Jos\u00e9 Mar\u00eda de Mena conta desta forma a historia da Favorita, que en boa medida \u00e9 certa, salvo polos engadidos po\u00e9ticos:\nHoubo de convivir coa m\u00e1is asfixiante nobreza, fortalecida coas dous anteriores rexencias. Unha nobreza que crec\u00eda cada vez m\u00e1is cando Castela \u00eda a menos, como \u00e9 o exemplo de don Juan Manuel, o seu principal detractor, con quen Leonor coidouse de manter a paz. A pesar de non existir fillos do matrimonio rexio (Pedro I non nacer\u00eda at\u00e9 1334), Leonor acertou rexeitando sutilmente o consello envelenado do antigo rexente, de que a ra\u00ed\u00f1a fose repudiada e o rei casase con ela, sabendo que iso implicaba o descr\u00e9dito do rei, a guerra con Portugal e a sublevaci\u00f3n dunha nobreza encabezada por el mesmo. Leonor non picou o anzol do \u00e1vido magnate, e como conselleira ambiciosa de Afonso, tentou substitu\u00edr a esta nobreza por unha nova e m\u00e1is leal, os seus fillos.\nDesenvolveu tam\u00e9n importantes papeis nas relaci\u00f3ns da coroa con outras monarqu\u00edas. Entre os logros desta intelixente dama consta o matrimonio do futuro Henrique II con Xoana Manuel de Villena, herdeira do se\u00f1or\u00edo de Biscaia (1350) e filla do seu inimigo Juan Manuel, morto dous anos antes.\nEn 1350 faleceu no sitio de Xibraltar, por mor da peste negra ou bub\u00f3nica, o rei Afonso. Tras a s\u00faa morte, sucedeulle na coroa, sen a\u00ednda cumprir os dezaseis anos de idade, Pedro I de Castela, fillo do rei e Mar\u00eda de Portugal.\nLeonor foi feita prisioneira cando viaxaba a Sevilla no cortexo f\u00fanebre do rei, sendo encerrada nos calabozos do Palacio Real. A\u00ed puido recibir visitas, especialmente do seu fillo Henrique, quen, a instancias da s\u00faa nai, consumou o matrimonio con Xoana Manuel en 1350. Isto tivo consecuencias inmediatas, endurec\u00e9ndose as condici\u00f3ns de prisi\u00f3n. Foi trasladada a Carmona e m\u00e1is tarde pasou, baixo a tutela de Mar\u00eda de Portugal, a Talavera de la Reina, no castelo de Abderrahman III, onde foi executada en 1351 por orde da dita ra\u00ed\u00f1a nai.\nDescendencia.\nDa relaci\u00f3n que mantivo co rei Afonso XI naceron dez fillos:"}
{"id": "412293", "revid": "98629", "url": "https://gl.wikipedia.org/wiki?curid=412293", "title": "Sendeiros de gloria", "text": "Sendeiros de gloria (en ) \u00e9 un filme antib\u00e9lico estadounidense do ano 1957, cuxa acci\u00f3n se desenvolve durante a Primeira guerra mundial. Foi dirixido por Stanley Kubrick e protagonizado por Kirk Douglas. Bas\u00e9ase na novela do mesmo nome de Humphrey Cobb, publicada en 1935.\nEn 1992, o filme foi considerado \u00abcultural, hist\u00f3rica e esteticamente significativo\u00bb pola Biblioteca do Congreso dos Estados Unidos e seleccionada para a s\u00faa preservaci\u00f3n no National Film Registry.\nEstreouse en galego o 14 de abril de 2002 a trav\u00e9s da TVG.\nSinopse.\nA historia desenv\u00f3lvese en Francia, en 1916. O ataque suicida do Ex\u00e9rcito franc\u00e9s contra as posici\u00f3ns alem\u00e1ns no outeiro das formigas (Ant Hill), un punto estrat\u00e9xico de vital importancia para o desenvolvemento da Primeira guerra mundial, conv\u00e9rtese nun fracaso estrepitoso. Para escarmentar as tropas cun castigo exemplar, o xeneral Mireau (George Macready), un dos principais responsables do ataque e do seu fracaso, convoca un consello de guerra: tres soldados elixidos ao azar polos seus superiores son acusados falsamente de covard\u00eda ante o inimigo, e enfr\u00f3ntanse \u00e1 pena de morte por fusilamento."}
{"id": "412297", "revid": "43337", "url": "https://gl.wikipedia.org/wiki?curid=412297", "title": "Paths of Glory", "text": ""}
{"id": "412298", "revid": "98629", "url": "https://gl.wikipedia.org/wiki?curid=412298", "title": "\u00c1mbar gris", "text": "O \u00e1mbar gris \u00e9 unha secreci\u00f3n producida no intestino dos cachalotes.\n\u00c9 unha substancia inflam\u00e1bel de aparecencia cerosa e cor moura ou gris mate, con tonalidades variadas como a m\u00e1rmore. Ten un olor peculiar, doce e terroso, parecido ao do alcohol isoprop\u00edlico. Tr\u00e1tase dunha substancia resinosa que se forma no intestino dalg\u00fans exemplares, en forma de masas s\u00f3lidas, opacas. \nMarcial Valladares def\u00edneo como:\nEn efecto, segr\u00e9gase no intestino en cantidades moi vari\u00e1beis e elim\u00ednase coas feces. A s\u00faa funci\u00f3n, segundo moitos cient\u00edficos, \u00e9 a de envolver os bicos dos cefal\u00f3podos dos que se alimentan estes animais e evitar problemas intestinais, dun xeito semellante ao mecanismo das egagr\u00f3pilas das aves rapaces ou do contido intestinal doutros animais carn\u00edvoros. \nAlcanzou e tempos pasados un gran valor, e empreg\u00e1base en cosm\u00e9tica como fixador de perfumes e outras esencias, pero hoxe foi substitu\u00eddo por fixadores sint\u00e9ticos, a\u00ednda que ocasionalmente segue us\u00e1ndose na industria da perfumar\u00eda. Utilizouse tam\u00e9n en farmacia como espasmol\u00edtico.\nEstanislao Fern\u00e1ndez de la Cigo\u00f1a cita que un quilogramo de \u00e1mbar gris chegaba a valer m\u00e1is de tres mill\u00f3ns de pesetas a principios do s\u00e9culo XX, en plena \u00e9poca da caza de baleas. \nOrixe.\nO \u00e1mbar gris \u00e9 unha secreci\u00f3n biliar do intestinos do cachalote, que \u00e1s veces se encontra flotando no mar ou varado na area da costa. A\u00ednda que normalmente non supera uns centos de gramos, o bloque de maior tama\u00f1o de \u00e1mbar gris rexistrado pesou 4,5 kg e provi\u00f1a dun cachalote cazado en 1912. Debido a que se acharon anacos de \u00e1mbar gris con bicos de luras xigantes incrustados, os cient\u00edficos propuxeron a teor\u00eda de que o intestino dos cachalotes produce esta substancia como medio para facilitar o tr\u00e1nsito de obxectos duros e afiados que o animal comera inadvertidamente.\nDe acordo con Philip Hoare, \nO \u00e1mbar gris pode encontrarse no oc\u00e9ano Atl\u00e1ntico, nas costas do Brasil e Madagascar, de \u00c1frica, no oc\u00e9ano Pac\u00edfico, nas Indias Orientais, a China continental, o Xap\u00f3n, a India, Australia, Nova Zelandia e as Illas Molucas. De acordo con certos autores, a maior cantidade desta materia prov\u00e9n do oc\u00e9ano \u00cdndico. Por\u00e9n, a maior\u00eda do que se comercializa procede das Bahamas e Nova Providencia, no mar Caribe. Tam\u00e9n se acha \u00e1s veces no abdome dos cachalotes varados.\nPropiedades f\u00edsicas.\nO \u00e1mbar gris \u00e1chase en anacos de variadas formas e tama\u00f1os, pesando desde uns 15\u00a0g ata uns 4,5\u00a0kg. Cando acaba de ser expulsado ou extra\u00eddo do cachalote, o precursor graxo do \u00e1mbar gris \u00e9 de cor branca p\u00e1lida (\u00e1s veces con manchas negras), de consistencia branda e cun forte olor fecal. Tras pasar meses e incluso anos de fotodegradaci\u00f3n e oxidaci\u00f3n no oc\u00e9ano, este precursor endurece gradualmente, volv\u00e9ndose de cor gris escura ou negra, textura fr\u00e1xil e cerosa e olor peculiar, que \u00e9 a un tempo doce, terroso, mari\u00f1o e animal. O seu cheiro foi descrito como unha versi\u00f3n m\u00e1is agrad\u00e1be e suave do isopropanol, sen a s\u00faa punzante aspereza.\nO \u00e1mbar gris ten unha densidade relativa de entre 0,780 e 0,926. Funde a uns 62\u00a0\u00b0C nun l\u00edquido resinoso amarelo e graxo, e a 100\u00a0\u00b0C volatil\u00edzase nun vapor branco. \u00c9 sol\u00fabel en \u00e9ter et\u00edlico e en aceites vol\u00e1tiles e fixos. O \u00e1mbar gris \u00e9 relativamente non reactivo ao \u00e1cido. Poden separarse del cristais brancos dunha substancia chamada ambre\u00edna, moi parecida ao colesterol, quentando o \u00e1mbar gris cru en alcohol e deixando arrefriar a soluci\u00f3n resultante.\nComposici\u00f3n qu\u00edmica.\nO elemento activo do \u00e1mbar gris \u00e9 a ambre\u00edna, un alcohol triterp\u00e9nico graxo e cristalino, capaz de fixar os aceites vol\u00e1tiles mediante evaporaci\u00f3n lenta.\nEconom\u00eda e compostos substitutivos.\nHistoricamente, o principal uso comercial do \u00e1mbar gris foi a elaboraci\u00f3n de perfumes, a\u00ednda que tam\u00e9n se usoou para fins medicinais e saborizantes. Debido a que \u00e9 dif\u00edcil lograr unha subministraci\u00f3n consistente e fi\u00e1bel de \u00e1mbar gris de alta calidade, a gran demanda deste e o seu elevado prezo, a industria perfumista procurou o desenvolvemento de compostos substitutivos sint\u00e9ticos. O m\u00e1is importante deles \u00e9 o ambroxano, que o substitu\u00edu en maior medida e \u00e9 m\u00e1is amplamente usado como odorizante na elaboraci\u00f3n de perfumes. A s\u00edntese de ambroxano m\u00e1is antiga e importante comercialmente obtense a partir do esclareol (extra\u00eddo principalmente da salvia romana), a\u00ednda que se idearon s\u00ednteses a partir dunha variedade doutros produtos naturais, inclu\u00edndo o cis-abienol e a tuiona. Tam\u00e9n se desenvolveron procedemientos para a produci\u00f3n microbiana de ambroxano.\nO \u00e1mbar gris en bruto alcanza aproximadamente 10\u00a0USD por gramo (en 2006), sendo pos\u00edbeis prezos moito maiores para mostras de calidade particularmente alta. Nos Estados Unidos comprar ou vender \u00e1mbar gris (inclu\u00edndo o que se recupera das praias) \u00e9 unha violaci\u00f3n da Lei de Especies en Perigo de Extinci\u00f3n de 1978.\nNa cultura.\nO \u00e1mbar gris menci\u00f3nase nas \"Mil e unha noites\", nas historias de \"Simbad o mari\u00f1o\".\nOs antigos chineses co\u00f1ec\u00edan esta substancia como \"lung sien hiang\" ou \"aroma de baba de drag\u00f3n\". Era utilizada para especiar o vi\u00f1o. Durante as epidemias, anacos de \u00e1mbar gris us\u00e1banse como amuletos de prevenci\u00f3n.\nNo \"Para\u00edso recobrado\", John Milton fai que Satan\u00e1s tente a Cristo con \"gris\u00e1mbar fervido\".\nO \u00e1mbar gris era unha das substancias coas que se fregaba a cabeza dun soberano brit\u00e1nico durante a parte m\u00e1is sagrada da cerimonia de coroaci\u00f3n, que transcorr\u00eda en segredo. Outras fragrancias coas que se preparaba o enigm\u00e1tico perfume eran xazm\u00edn, rosa, canela, almiiscre e civeta.\nHerman Melville, na s\u00faa novela \"Moby Dick\", describe nun cap\u00edtulo o episodio en que o nav\u00edo baleeiro \"Pequod\" encontra outro baleeiro que intenta extraer aceite de d\u00faas baleas mortas hai tempo. Ao intercambiar unhas palabras coa tripulaci\u00f3n do outro barco, a xente do \"Pequod\" se da de conta de que desco\u00f1ecen o \u00e1mbar gris, polo que mediante enganos quedan cunha das baleas, da que extraen a perfumada substancia. Nesta mesma novela, Ismael, o protagonista, di que os turcos introduciron esta substancia na Meca \"co mesmo prop\u00f3sito que o incenso foi levado at\u00e9 San Pedro en Roma\".\nNa novela \"A illa do fin do mundo\" (non confundir coa hom\u00f3nima de Xulio Verne), os exploradores marchan en busca dun xacemento de \u00e1mbar gris, na crencia de que existe un \"cemiterio das baleas\" similar ao m\u00edtico cemiterio dos elefantes. Este lugar estaba protexido por unha tribo de esquim\u00f3s host\u00eds e candorcas asasinas que atacaban a todo o que se acercara en canoas.\nNa novela \"Fight Club\" menci\u00f3nase no cap\u00edtulo 11 ao \u00e1mbar gris: \"Con voz alta e clara Tyler explica como se matan baleas para destilar un perfume que custa ao peso m\u00e1is que unha onza de ouro\". Cando Tyler engana \u00e1 dona de casa deixando unha nota que di: \"Vert\u00edn certa cantidade de urina en polo menos unha das s\u00faas moitas e elegantes fragrancias\".\nNo filme \"Hannibal\", tirado da novela hom\u00f3nima de Thomas Harris, a axente especial Clarice Starling recibe unha carta perfumada do protagonista Hannibal Lecter, fuxitivo por m\u00faltiples asasinatos. A carta non mostra ningunha proba de procedencia, nin polo seu papel nin pola tinta utilizada para a s\u00faa escritura, pero si que ten un efecto importante: o seu perfume. O \"gourmet\" olfactivo est\u00e1 composto, entre outras esencias, por \u00e1mbar gris, cuxa procedencia lim\u00edtase a contadas perfumar\u00edas e cuxo pa\u00eds mant\u00e9n legalizado o comercio do \u00e1mbar. Deste modo o \u00e1mbar gris serve para localizar a Lecter, quen resid\u00eda en Florencia no momento de mandar o correo a Starling.\nNa serie de debuxos animados \"Futurama\" (cap. 16 da cuarta temporada) o c\u00e1rabe \u00e9 vomitado polo cachalote Mushu, motivo polo que o extraterrestre Kif Kroker \u00e9 detido e encarcerado, ao pensarse que o roubara do acuario. Ao recobrar a liberdade, util\u00edzao para fabricar un perfume como regalo para a s\u00faa noiva Amy Wong."}
{"id": "412299", "revid": "89787", "url": "https://gl.wikipedia.org/wiki?curid=412299", "title": "Juan Luis Pintos", "text": "Juan Lu\u00eds Pintos de Cea-Naharro, nado en Santiago de Compostela o 19 de xu\u00f1o de 1939 e finado na mesma cidade o 30 de maio de 2018, foi un soci\u00f3logo galego.\nTraxectoria.\nLicenciado en Filosof\u00eda e Letras pola Universidade Complutense de Madrid (1967) e en Teolox\u00eda Cat\u00f3lica pola Hochschule Sankt Georgen de Frankfurt (1971). \u00c9 doutor en Filosof\u00eda e Letras pola Universidade Complutense de Madrid en 1977. Foi profesor titular de Sociolox\u00eda na Facultade de Ciencias Pol\u00edticas e Sociais da Universidade de Santiago de Compostela e director do Departamento de Sociolox\u00eda e Ciencia Pol\u00edtica da Administraci\u00f3n."}
{"id": "412300", "revid": "17467", "url": "https://gl.wikipedia.org/wiki?curid=412300", "title": "Juan Lu\u00eds Pintos de Cea-Naharro", "text": ""}
{"id": "412301", "revid": "17467", "url": "https://gl.wikipedia.org/wiki?curid=412301", "title": "Juan Luis Pintos de Cea-Naharro", "text": ""}
{"id": "412302", "revid": "17467", "url": "https://gl.wikipedia.org/wiki?curid=412302", "title": "Juan Lu\u00eds Pintos de Cea", "text": ""}
{"id": "412319", "revid": "22570", "url": "https://gl.wikipedia.org/wiki?curid=412319", "title": "Preformacionismo", "text": "Na historia da biolox\u00eda, o preformacionismo (ou preformismo) \u00e9 unha teor\u00eda cient\u00edfica que noutros tempos foi moi popular que di que os organismos se desenvolven a partir de versi\u00f3ns en miniatura deles mesmos. En vez de considerar que os seres vivos se desenvolv\u00edan pola ensamblaxe de distintas partes, os preformacionistas cr\u00edan que a forma das cousas vivas exist\u00eda xa de maneira real antes do seu desenvolvemento ontox\u00e9nico. A teor\u00eda preformacionista suxer\u00eda que todos os organismos foron creados ao mesmo tempo, e que as sucesivas xeraci\u00f3ns crec\u00edan a partir de hom\u00fanculos ou anim\u00e1lculos, que exist\u00edan desde o comezo da creaci\u00f3n.\nA teor\u00eda oposta \u00e9 a epix\u00e9nese (ou neoformismo), que, neste contexto, \u00e9 a negaci\u00f3n do preformacionismo. Contraria ao preformacionismo \"estrito\", esta teor\u00eda bas\u00e9ase na noci\u00f3n de que \"cada embri\u00f3n ou organismo prod\u00facese gradualmente a partir dunha masa indiferenciada por medio dunha serie de pasos e estadios durante os cales se van engadindo novas partes\" (Magner 2002, p.\u00a0154). Esta palabra a\u00ednda se usa, pero nun sentido m\u00e1is moderno, para indicar aqueles aspectos da xeraci\u00f3n da forma durante a ontoxenia que non son estritamente xen\u00e9ticos, ou, noutras palabras, que son \"epixen\u00e9ticos\".\nAdemais, \u00e1 parte destas distinci\u00f3ns (nas oposici\u00f3ns preformacionismo-epix\u00e9nese e xen\u00e9tica-epixen\u00e9tica), os termos desenvolvemento preformista, desenvolvemento epixen\u00e9tico e embriox\u00e9nese som\u00e1tica tam\u00e9n se utilizan noutro contexto: en relaci\u00f3n coa diferenciaci\u00f3n dunha li\u00f1a de c\u00e9lula xerminal. No desenvolvemento preformiista, a li\u00f1a xerminal est\u00e1 presente desde os inicios do desenvolvemento. No desenvolvemento epixen\u00e9tico, a li\u00f1a xerminal est\u00e1 presente tam\u00e9n, pero aparece m\u00e1is tarde. Na embiox\u00e9nese som\u00e1tica, non existe unha li\u00f1a xerminal distinguible. Alg\u00fans autores chaman desenvolvemento weismannista (ou preformista ou epixen\u00e9tico) a aquel no que hai unha li\u00f1a xerminal diferenciada.\nAs ideas hist\u00f3ricas do preformacionismo e epix\u00e9nese, e a rivalidade entre elas, son obviadas hoxe pola comprensi\u00f3n contempor\u00e1nea do c\u00f3digo xen\u00e9tico e as s\u00faas bases moleculares xunto coa biolox\u00eda do desenvolvemento e a epixen\u00e9tica.\nDesenvolvemento filos\u00f3fico.\nPi\u00e1goras foi un dos primeiros pensadores que expuxo ideas sobre a orixe da forma na produci\u00f3n biol\u00f3xica de descendencia. Dise que el orixinou o \"espermismo\", a doutrina de que os pais son os contrib\u00faen coas caracter\u00edsticas esenciais da s\u00faa descendencia, mentres que as nais s\u00f3 contrib\u00faen co substrato material. Arist\u00f3teles aceptou e elaborou esta idea, e os seus escritos son o vector que os transmitiu aos europeos posteriores. Arist\u00f3teles pretend\u00eda analizar a ontoxenia en termos das causas materiais, formais, eficientes e teleol\u00f3xicas (como se adoitan chamar en filosof\u00eda) unha visi\u00f3n que, a\u00ednda que \u00e9 m\u00e1is complexa que algunhas posteriores, \u00e9 esencialmente m\u00e1is epixen\u00e9tica que preformacionista. Posteriormente, os m\u00e9dicos europeos como Galeno, Realdo Colombo e Girolamo Fabrici construir\u00edan teor\u00edas a partir das de Arist\u00f3teles, que foron predominantes ata ben entrado o s\u00e9culo XVII.\nEn 1651, William Harvey publicou \"Exercitationes de Generatione Animalium\", un traballo pioneiro sobre embriolox\u00eda que contradic\u00eda moitas das ideas fundamentais de Arist\u00f3teles sobre a materia. Harvey fixo a famosa afirmaci\u00f3n de que \"ex ovo omnia\" (todos os animais proceden de ovos). Debido a esta afirmaci\u00f3n, adoita considerarse que Harvey \u00e9 o pai do preformacionismo ovista. Por\u00e9n, as ideas de Harvey sobre o proceso de desenvolvemento eran fundamentalemnte epixen\u00e9sicas. Como os gametos (o espermatozoide masculino e o \u00f3vulo feminino) eran demasiado pequenos para ser vistos incluso co maior dos aumentos posibles naquel tempo, a explicaci\u00f3n de Harvey da fertilizaci\u00f3n era m\u00e1is te\u00f3rica que descritiva. A\u00ednda que unha vez postulou que hab\u00eda unha \"substancia espirituosa\" que exerc\u00eda o seu efecto sobre o corpo da femia, el mesmo posteriormente rexeitou isto como algo superfluo e non cient\u00edfico. Imaxinaba que a fertilizaci\u00f3n ocorr\u00eda por medio dunha transferencia misteriosa por contacto ou contaxio.\nA epix\u00e9nese de Harvey, m\u00e1is mecanicista e menos vitalista que a versi\u00f3n aristot\u00e9lica, era m\u00e1is compatible coa filosof\u00eda natural daquela \u00e9poca. Por\u00e9n, a idea de que a materia non organizada pod\u00eda finalmente autoorganizarse orixinando vida desafiaba o marco mecanicista do cartesianismo, que se fixera dominante na Revoluci\u00f3n cient\u00edfica. Debido a limitaci\u00f3ns tecnol\u00f3xicas, non se dispo\u00f1\u00eda dunha explicaci\u00f3n mec\u00e1nica para a epix\u00e9nese. Era m\u00e1is simple e conveniente postular organismos en miniatura preformados que se expand\u00edan de acordo con leis mec\u00e1nicas. Tan convincente era esta explicaci\u00f3n que alg\u00fans naturalistas afirmaron que realmente viron animais en miniatura preformados (anim\u00e1lculos) en ovos, e plantas en miniatura nas sementes. No caso humano utiliz\u00e1base o termo hom\u00fanculo.\nElaboraci\u00f3n.\nDespois do descubrimento dos espermatozoides en 1677 polo microscopista holand\u00e9s Anton van Leeuwenhoek, a teor\u00eda epixen\u00e9tica demostrou ser m\u00e1is dif\u00edcil de defender: Como pod\u00edan os organismos complexos como os seres humanos desenvolverse a partir de organismos simples? Despois, Joseph de Aromatari e m\u00e1is tarde Marcello Malpighi e Jan Swammerdam fixeron observaci\u00f3ns usando microscopios a finais do s\u00e9culo XVII, e interpretaron os seus descubrimentos desenvolvendo a teor\u00eda preformacionista. Durante dous s\u00e9culos, ata o desenvolvemento da teor\u00eda celular, os preformacionistas opo\u00f1er\u00edanse aos epixenesistas, e, dentro do campo do preformacionismo, os espermistas (que consideraban que o hom\u00fanculo debe proceder do home) opo\u00f1\u00edanse aos ovistas, que localizaban o hom\u00fanculo no ovo.\nO microscopista Anton van Leeuwenhoek foi un dos primeiros en observar espermatozoides. Describiu os espermatozoides dunhas 30 especies, e pensaba que no seme vira \"todos os tipos de vasos grandes e pequenos, tan variados e numerosos que non dubido de que son nervios, arterias e veas...E cando os vin, quedei convencido de que, nun corpo completamente crecido, non hai ning\u00fan vaso que non se poida encontrar igualmente no seme.\" (Friedman 76-7)\nLeeuwenhoek descubriu que a orixe do seme eran os test\u00edculos e era un convencido preformacionista e espermista. Razoou que o movemento dos espermatozoides era a evidencia da vida animal, que supo\u00f1ia unha complexa estrutura e, para o esperma humano, unha alma. (Friedman 79)\nEn 1694, Nicolaas Hartsoeker, nos seus \"Essai de Dioptrique\" sobre cousas grandes e pequenas que pod\u00edan verse con lentes \u00f3pticas, obtivo unha imaxe dunha forma de home diminuto enroscado dentro do esperma, que el denominou en franc\u00e9s \"petit l'infant\" e \"le petit animal\". Esta imaxe, que mostraba o que os historiadores agora chaman o hom\u00fanculo, f\u00edxose ic\u00f3nica da teor\u00eda preformacionista, e aparece en case todos os libros sobre a historia da ciencia embriol\u00f3xica.\nO fil\u00f3sofo Nicolas Malebranche foi o primeiro en avanzar a hip\u00f3tese de que cada embri\u00f3n pod\u00eda conter incluso embri\u00f3ns m\u00e1is pequenos ata o infinito, como unha moneca Matryoshka. Segundo Malebranche, \"unha serie infinita de plantas e animais estaba contida na semente ou no ovo, mais s\u00f3 os naturalistas con suficiente destreza e experiencia detectan a s\u00faa presenza.\" (Magner 158-9) De feito, Malebranche alegou isto s\u00f3 observando que se os microscopios nos permit\u00edan ver animais e plantas moi diminutos, polo que pode ser que existan criaturas a\u00ednda m\u00e1is pequenas. Afirmou que non era irrazoable crer que \"hai \u00e1rbores infinitas nunha soa semente,\" xa que afirmaba que podiamos xa ver polos e ras nos ovos ou tulip\u00e1ns nos seus bulbos. A partir disto, hipotetizou que \"todos os corpos de humanos e animais,\" xa nacidos ou a\u00ednda por nacer, \"foron quizais producidos en canto se produciu a creaci\u00f3n do mundo.\" \nOs ovos co\u00f1ecidos dalgunhas especies e o seme pens\u00e1base que esporeaban o desenvolvemento do organismo preformado contidos neles. A teor\u00eda que localizaba o hom\u00fanculo nos ovos era denominado ovismo. Pero, cando se descubriron os espermatozoides, xurdiu o campo rival do espermismo, que consideraba que o hom\u00fanculo debe proceder do macho. O propio termo \"espermatozoon,\" acu\u00f1ado por Karl Ernst von Baer, significa \"animais semente.\"\nCo descubrimento do espermatozoide e o concepto do espermismo xurdiu un dilema relixioso. Por que ter\u00eda que ser desperdiciada tal cantidade de pequenos animais con cada exaculaci\u00f3n de seme? Pierre Lyonet dixo que este desperdicio probaba que os espermatozoides non pod\u00edan ser as sementes da vida. Leibniz sosti\u00f1a nunha teor\u00eda chamada panspermismo que os espermatozoides desperdiciados poder\u00edan en realidade ser dispersados (por exemplo, polo vento) e xerar vida al\u00ed onde atopasen un h\u00f3spede axeitado.\nLeibniz tam\u00e9n cr\u00eda que a \u201cmorte \u00e9 s\u00f3 unha transformaci\u00f3n envolta en diminuci\u00f3n,\u201d o que significa que non s\u00f3 os organismos existiron sempre na s\u00faa forma viva, sen\u00f3n que sempre existir\u00e1n, co corpo unido \u00e1 alma, incluso pasando pola aparente morte.\nNo s\u00e9culo XVIII, alg\u00fans animalculistas pensaban que o espermatozoide dun animal comport\u00e1base como o animal adulto, e rexistraron esas observaci\u00f3ns. Nesa \u00e9poca alg\u00fans preformacionistas, pero non todos, afirmaban ver organismos en miniatura dentro das c\u00e9lulas sexuais. Pero, nese mesmo per\u00edodo, os espermistas empezaron a usar argumentos m\u00e1is abstractos para soster as s\u00faas teor\u00edas.\nJean Astruc, facendo notar que os pais de ambos os sexos parec\u00edan influ\u00edr nas caracter\u00edsticas dos seus descendentes, suxer\u00edan que os anim\u00e1lculos proced\u00edan dos espermatozoides e tomaban forma despois cando entraban no ovo. Buffon e Pierre Louis Moreau tam\u00e9n avogaron por teor\u00edas que explicaban este fen\u00f3meno.\nO preformacionismo, especialmente o ovismo, era a teor\u00eda dominante da xeraci\u00f3n durante o s\u00e9culo XVIII. Compet\u00eda coa xeraci\u00f3n espont\u00e1nea e a epix\u00e9nese, pero esas d\u00faas teor\u00edas adoitaban ser rexeitadas porque a materia inerte non pod\u00eda producir vida sen a intervenci\u00f3n de Deus.\nAs capacidades rexenerativas dalg\u00fans animais desafiaban o preformacionismo, e os estudos de Abraham Trembley sobre a hidra convenceron varias autoridades a rexeitar estas antigas ideas.\nLazaro Spallanzani, sobri\u00f1o de Trembley, experimentou coa rexeneraci\u00f3n e o seme, pero non conseguiu discernir a importancia dos espermatozoides, aos que rebaixaba \u00e1 categor\u00eda de vermes parasitos, conclu\u00edndo que era a porci\u00f3n l\u00edquida do seme a que causaba que se desenvolvesen os organismos preformados no ovo.\nCr\u00edticas e teor\u00eda celular.\nCaspar Friedrich Wolff, un epixenesista do s\u00e9culo XVIII, que contribu\u00edu de forma determinante a acabar definitivamente coas ideas preformacionistas.\nMalia as coidadosas observaci\u00f3ns feitas de embri\u00f3ns en desenvolvemento, a epix\u00e9nese carec\u00eda dun mecanismo te\u00f3rico explicativo da xeraci\u00f3n. Wolff propuxo unha \"forza esencial\" como axente de cambio, e Immanuel Kant e Johann Friedrich Blumenbach propuxeron un \"impulsor do desenvolvemento\" ou \"\", un concepto relacionado coa autoorganizaci\u00f3n.\nOs naturalistas de finais do s\u00e9culo XIX abrazaron a filosof\u00eda de Wolff, pero principalmente porque rexeitaban a aplicaci\u00f3n do desenvolvemento mecanicista, como o da expansi\u00f3n de organismos en miniatura. Ata finais do s\u00e9culo XIX non se desbotou definitivamente o preformacionisto ante a teor\u00eda celular. Ent\u00f3n os cient\u00edficos \"decat\u00e1ronse de que non necesitaban tratar os organismos vivos como m\u00e1quinas, nin abandonar toda esperanza de poder algunha vez explicar os mecanismos que gobernan os seres vivos.\" (Magner 173)\nCando a teor\u00eda at\u00f3mica da materia de John Dalton desbancou a filosof\u00eda de Descartes da divisibilidade infinita ao principio do s\u00e9culo XIX, d\u00e9uselle ao preformacionismo un golpe definitivo. Non hab\u00eda espazo dabondo no fondo do espectro para acomodar anim\u00e1lculos amontoados acomodados infinitamente, sen chocaren coas partes constitu\u00edntes da materia (\u00e1tomos). (Gee 43)\nRoux e Driesch.\nPreto do final do s\u00e9culo XIX, os partidarios m\u00e1is salientables do preformacionismo e epix\u00e9nese eran Wilhelm Roux e Hans Driesch. Os experimentos de Driesch sobre o desenvolvemento embrionario do ourizo de mar consid\u00e9ranse que decidiron a confrontaci\u00f3n en favor da epix\u00e9nese."}
{"id": "412320", "revid": "27155", "url": "https://gl.wikipedia.org/wiki?curid=412320", "title": "Preformismo", "text": ""}
{"id": "412321", "revid": "1131", "url": "https://gl.wikipedia.org/wiki?curid=412321", "title": "Volgogrado Arena", "text": "O Volgogrado Arena \u00e9 un estadio de f\u00fatbol ruso da cidade de Volgogrado, no \u00f3blast de Volgogrado. O novo estadio, constru\u00eddo de acordo con todas as esixencias da FIFA, albergar\u00e1 catro partidos do Mundial de F\u00fatbol de 2018. A s\u00faa capacidade de p\u00fablico prevista \u00e9 de 45.568 persoas para o Mundial.\n\u00c9 a casa do FC Rotor Volgograd da segunda divisi\u00f3n rusa, e substitu\u00edu ao antigo Estadio Central, demolido en 2014."}
{"id": "412322", "revid": "1131", "url": "https://gl.wikipedia.org/wiki?curid=412322", "title": "Kaz\u00e1n Arena", "text": "O Kaz\u00e1n Arena \u00e9 un estadio de f\u00fatbol ruso da cidade de Kaz\u00e1n. Ten capacidade para 45.379 espectadores, e \u00e9 o fogar do FC Rub\u00edn Kaz\u00e1n da Liga Premier de Rusia. A pantalla exterior do estadio \u00e9 a m\u00e1is grande de Europa. En 2018, albergar\u00e1 seis partidos do Mundial de F\u00fatbol de 2018."}
{"id": "412326", "revid": "5749", "url": "https://gl.wikipedia.org/wiki?curid=412326", "title": "Xurxo Lobato S\u00e1nchez", "text": ""}
{"id": "412327", "revid": "88215", "url": "https://gl.wikipedia.org/wiki?curid=412327", "title": "US Open Cup", "text": "A Lamar Hunt U.S. Open Cup, tam\u00e9n co\u00f1ecida como U.S. Open Cup, \u00e9 unha competici\u00f3n de f\u00fatbol estadounidense organizada pola federaci\u00f3n de f\u00fatbol deste pa\u00eds, a USSF. A primeira edici\u00f3n desta competici\u00f3n xogouse en 1914, e \u00e9 polo tanto a competici\u00f3n de f\u00fatbol m\u00e1is antiga (en activo) dos Estados Unidos. Na s\u00faa cent\u00e9simo cuarta edici\u00f3n bateuse o r\u00e9cord de participantes, un total de 99 equipos. Nesta copa participan equipos tanto profesionais como afeccionados das seguintes ligas: Major League Soccer, North American Soccer League, United Soccer League, Premier Development League e National Premier Soccer League .\nO ga\u00f1ador da Lamar Hunt U.S. Open Cup clasif\u00edcase directamente para a Liga de Campi\u00f3ns da CONCACAF.\nHistoria.\nA primeira U.S. Open Cup, que nesa \u00e9poca se co\u00f1ec\u00eda como National Challenge Cup, xogouse no ano 1914 e foi ga\u00f1ada polo Brooklyn Field Club . Non foi ata o ano 1999 cando tivo lugar o cambio de nome en honor a Lamar Hunt, o propietario da MLS e pioneiro do f\u00fatbol nos Estados Unidos. Nas d\u00faas primeiras d\u00e9cadas esta competici\u00f3n foi totalmente dominada polos equipos industriais, onde cabe subli\u00f1ar o Bethlehem Steel FC que entre os anos 1914 e 1924 ga\u00f1ou cinco veces esta competici\u00f3n. E a\u00ednda conserva o t\u00edtulo de equipo m\u00e1is laureado da US Open Cup . Dentro da conxuntura deste pa\u00eds foi habitual ver participando nesta competici\u00f3n equipos totalmente formados por emigrantes europeos. Na d\u00e9cada dos setenta e a comezos dos oitenta, coincicindo coa era dourada da NASL con estrelas como Johan Cruyff, Franz Beckenbauer, George Best e Pel\u00e9, os equipos desta liga neg\u00e1ronse a participar nesta copa . Coa creaci\u00f3n da MLS, en 1996, os equipos estadounidenses desta liga comezaron a competir na Lamar Hunt U.S. Open Cup. E dende ese mesmo ano s\u00f3 un equipo que non formaba parte da MLS foi capaz de ga\u00f1ar esta competici\u00f3n, o Rochester Rhinos en 1999 .\nDende a primeira edici\u00f3n o trofeo que se entregaba \u00f3s ga\u00f1adores era a Copa Dewar, doada por Sir Thomas Dewar. No ano 1979 este trofeo foi retirado por mor dos estragos. Pero no ano 1997 volveuse a entregar a Copa Dewar, at\u00e9 2006 cando foi retirada definitivamente.\nNo ano 2017 cun total de 99 clubs participantes, que prove\u00f1en de 30 estados diferentes, bateuse o r\u00e9cord de participantes en toda a historia da Lamar Hunt U.S. Open Cup .\nFormato.\nAs tres primeiras roldas clasificatorias son xogadas polos equipos das divisi\u00f3ns inferiores \u00e1 USL, \u00e9 dicir a partir do cuarto nivel do f\u00fatbol estadounidense. As roldas son a partido \u00fanico. \u00c9 xa na cuarta rolda \u00e9 cando entran o resto de equipos a participar nesta competici\u00f3n . A partir desta rolda non entran novos equipos na competici\u00f3n. Todos os partidos, inclu\u00edndo a final, x\u00f3ganse a 90 minutos e en caso de empate ch\u00e9gase a unha pr\u00f3rroga de media hora e en caso de manterse o empate o partido decidirase nos penaltis.\nOs equipos filiais dos clubs profesionais non poden participar nesta competici\u00f3n dende o ano 2016."}
{"id": "412328", "revid": "57560", "url": "https://gl.wikipedia.org/wiki?curid=412328", "title": "U.S. Open Cup", "text": ""}
{"id": "412329", "revid": "57560", "url": "https://gl.wikipedia.org/wiki?curid=412329", "title": "Lamar Hunt U.S. Open Cup", "text": ""}
{"id": "412330", "revid": "22570", "url": "https://gl.wikipedia.org/wiki?curid=412330", "title": "Alavus", "text": "Alavus \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 11.746 habitantes. A superficie do termo municipal \u00e9 de 1.151,46 km2, dos cales 52,31 km2 son auga. O concello ten unha densidade de poboaci\u00f3n de 14,86 hab./km\u00b2.\nLimita cos municipios de Alaj\u00e4rvi, Kuortane, Sein\u00e4joki, \u00c4ht\u00e4ri e Virrat, este \u00faltimo na rexi\u00f3n veci\u00f1a de Pirkanmaa.\nO concello \u00e9 uniling\u00fce en fin\u00e9s."}
{"id": "412338", "revid": "89787", "url": "https://gl.wikipedia.org/wiki?curid=412338", "title": "Aspron", "text": "O aspron (en grego: \"\u1f04\u03c3\u03c0\u03c1\u03bf\u03bd\", do lat\u00edn \"asper\") foi a denominaci\u00f3n xen\u00e9rica de diversas moedas bizantinas de prata ou de aliaxes deste metal.\nHistoria.\nA palabra latina \"asper\" significaba orixinalmente \"\u00e1spero\", a\u00ednda que foi ampliando gradualmente o seu significado cara a \"fresco\", \"novo\" ou \"acabado de sa\u00edr\" (e, refer\u00edndose \u00e1 prata, \"branco\").\nFoi no s\u00e9culo XII cando esta designaci\u00f3n, na forma de aspron trachy, tomou o significado que hoxe mant\u00e9n no \u00e1mbito numism\u00e1tico. Tr\u00e1tase de senllas moedas, de electro e de bill\u00f3n, introducidas por Aleixo I (1081-1118), de forma c\u00f3ncava (\"scyphate\") e cu\u00f1adas ata o s\u00e9culo XIV.\nA denominaci\u00f3n de aspron reapareceu posteriormente nos s\u00e9culos XIV e XV para se referir novamente de xeito xen\u00e9rico \u00e1 moeda de prata da \u00e9poca, en casos como o stavraton bizantino ou do ak\u00e7e do Imperio Otom\u00e1n. No s\u00e9culo XV, o libro de contas do comerciante e Banco veneciano Giacomo Badoer fai menci\u00f3n de varias cidades e gobernos que cu\u00f1aban moedas con esta denominaci\u00f3n, como Trebizsonda, Caffa (en Crimea), Samsun e Rodas."}
{"id": "412339", "revid": "54334", "url": "https://gl.wikipedia.org/wiki?curid=412339", "title": "Igrexa de Hellvi", "text": "A igrexa de Hellvi (sueco: \"Hellvi kyrka\") \u00e9 unha igrexa medieval luterana en Hellvi, na illa sueca de Gotland, pertencente \u00e1 diocese de Visby.\nHistoria e arquitectura.\nO portal do coro da igrexa de Hellvi ten unha inscrici\u00f3n r\u00fanica que proclama que un home chamado Lafrans Botvidarson constru\u00edu o edificio. A parte m\u00e1is antiga da igrexa \u00e9 a torre. de estilo rom\u00e1nico. A s\u00faa parte superior colapsou tras unha treboada no ano 1534 e por iso ten esa forma tan pouco com\u00fan. A nave e o coro son de mediados do s\u00e9culo XIII e mostran unha primeira forma do estilo g\u00f3tico. A nave est\u00e1 dividida en d\u00faas partes por d\u00faas columnas centrais. O coro e cadrado e a igrexa carece de \u00e1bsida; o muro oriental ten un grupo de tres fiestras g\u00f3ticas.\nO retablo leva as iniciais do rei sueco Carlos XII e a data de 1726. O p\u00falpito \u00e9 m\u00e1is antigo, de 1633. Unha galer\u00eda que no presente se atopa situada na esquina noroeste do interior foi constru\u00edda en 1704 e pagada por 16 patr\u00f3ns de barco de S\u00f8nderborg, en Dinamarca, o que indica intensos contactos mar\u00edtimos. Est\u00e1 decorada con pinturas dos ap\u00f3stolos, Cristo e dous santos. A p\u00eda bautismal \u00e9 o s\u00e9culo XVII, pero ten un disco de cobre de 1704, que tam\u00e9n foi un regalo dun patr\u00f3n de S\u00f8nderborg.\nA igrexa foi restaurada no ano 1926."}
{"id": "412341", "revid": "42924", "url": "https://gl.wikipedia.org/wiki?curid=412341", "title": "Mistral Air", "text": "Mistral Air \u00e9 unha aeroli\u00f1a italiana con sede en Roma subsidiaria de Poste italiane. Opera voos regulares dom\u00e9sticos e servizos ch\u00e1rter internacionais, ademais de realizar servizos de carga. A compa\u00f1\u00eda ten bases no aeroporto de Roma-Fiumicino e no aeroporto de Bolo\u00f1a.\nHistoria.\nMistral Air foi fundada no ano 1981 polo actor e antigo nadador Bud Spencer e comezou a operar en 1984. A compa\u00f1\u00eda foi propiedade de TNT N.V. ata marzo de 2002 cando TNT vendeulle o 75% das acci\u00f3ns a Poste Italiane.\nA aeroli\u00f1a ten sido contratada pola Santa S\u00e9 do Vaticano para transportar peregrinos a lugares como Lourdes, F\u00e1tima, Santiago de Compostela, Medjugorje, Palestina, Polonia e M\u00e9xico. O primeiro voo de Roma a Lourdes foi o 27 de agosto de 2007 transportando ao vicario de Roma, o cardeal Camillo Ruini.\nFrota.\nEn maio de 2018 a frota de Mistral Air estaba formada polos seguintes avi\u00f3ns:"}
{"id": "412342", "revid": "1131", "url": "https://gl.wikipedia.org/wiki?curid=412342", "title": "Aeroporto de Kokkola-Pietarsaari", "text": "O aeroporto de Kokkola-Pietarsaari \u00e9 un aeroporto finland\u00e9s situado en Kronoby, a uns 19 quil\u00f3metros ao sur da cidade de Kokkola e a 30 ao nord\u00e9s de Pietarsaari."}
{"id": "412343", "revid": "88215", "url": "https://gl.wikipedia.org/wiki?curid=412343", "title": "Oleguer Presas", "text": "Oleguer Presas Renom, nado en\u00a0Sabadell\u00a0o\u00a02 de febreiro de 1980, \u00e9\u00a0un exfutbolista catal\u00e1n.\u00a0Xogou como defensa\u00a0no\u00a0F\u00fatbol Club Barcelona e no Ajax \u00c1msterdam.\nTraxectoria.\nComezos.\nComezou a s\u00faa carreira futbol\u00edstica xogando no Lepanto, un club da s\u00faa cidade natal, Sabadell. Posteriormente, fichou pola CE Sant Gabriel para incorporarse, na tempada 1997/98 \u00e1 UDA Gramanet \"B\". Na tempada 1998/99 debutou no primeiro equipo do conxunto de Santa Coloma de Gramanet, na Segunda divisi\u00f3n B espa\u00f1ola de f\u00fatbol. Foi, a pesar da s\u00faa mocidade, un dos l\u00edderes do equipo que, durante tres anos consecutivos loitou por ascender, sen \u00e9xito, \u00e1 Segunda Divisi\u00f3n do f\u00fatbol espa\u00f1ol. Ademais, \u00e9 licenciado en Ciencias Econ\u00f3micas pola Universidade Aut\u00f3noma de Barcelona.\nF\u00fatbol Club Barcelona.\nNa tempada 2001/02, con 21 anos, fichou polo FC Barcelona \"B\", onde estivo d\u00faas tempadas e media sendo titular nalgunhas ocasi\u00f3ns. Debutou como xogador do FC Barcelona da man do adestrador neerland\u00e9s Louis Van Gaal, o 24 de agosto de 2002, no partido correspondente \u00f3\u00a0Trofeo Joan Gamper entre o Barcelona e a Estrela Vermella de Belgrado que finalizou con vitoria local por un gol a cero. O seu debut en competici\u00f3n oficial tivo lugar o 13 de novembro de 2002 no Camp Nou, no partido de Liga de Campi\u00f3ns entre o Barcelona e o Galatasaray SK, que venceron os azulgrana por tres a un. En Primeira Divisi\u00f3n, debutou o 12 de xaneiro de 2003 ante o M\u00e1laga CF, nun encontro que terminou en empate a cero goles.\nDurante as tempadas 2002/03 e 2003/04 alternou as s\u00faas actuaci\u00f3ns no primeiro equipo con partidos co filial ata que, na tempada 2004/05, consolidouse no primeiro equipo como titular, participando en 36 partidos e contribu\u00edndo activamente ao campionato de Liga logrado polo club, que supuxo o seu primeiro t\u00edtulo persoal. Nesta tempada marcou o seu \u00fanico gol como xogador do Barcelona no Estadio La Rosaleda, nun partido contra o M\u00e1laga, onde debutara d\u00faas campa\u00f1as antes. Xa na tempada 2005/06, non s\u00f3 volveu ga\u00f1ar o t\u00edtulo de Primeira Divisi\u00f3n, sen\u00f3n que tam\u00e9n se proclamou campi\u00f3n a Champions League en Par\u00eds tras derrotar por 2-1 \u00f3\u00a0Arsenal FC xogando de titular.\nNa tempada 2006/07, Oleguer conseguiu o t\u00edtulo da Supercopa de Espa\u00f1a e unha Copa Catalu\u00f1a. Durante a s\u00faa \u00faltima campa\u00f1a como barcelonista, a 2007/08, participou en doce partidos de Liga.\nAjax de \u00c1msterdam.\nO 29 de xullo de 2008, Oleguer asinou un contrato de tres tempadas co club holand\u00e9s Ajax, que pagou 3.000.000 \u20ac, m\u00e1is 2,25 mill\u00f3ns de variables, inclu\u00edndo unha opci\u00f3n por un ano. Na s\u00faa presentaci\u00f3n en \u00c1msterdam asign\u00f3uselle o dorsal 3, tivo unha participaci\u00f3n moi activa co seu equipo debido \u00e1s lesi\u00f3ns dos seus compa\u00f1eiros xogando 27 partidos de liga dos cales 26 xogou de titular, o 18 de outubro dese ano marcou de cabeza o seu primeiro gol co Ajax contra o Groningen.\nNa tempada 2009/10 ten unha menor participaci\u00f3n xogando 13 partidos dos cales 8 xogou de titular, a\u00ednda que acabou ga\u00f1ando a Copa dos Pa\u00edses Baixos. Na tempada 2010/11 as\u00edgnaselle o dorsal 23 (o cal tivera sempre co FC Barcelona), \u00e9 a tempada que menos participaci\u00f3n ten co equipo, s\u00f3 xoga 9 partidos (3 en liga) e o equipo acaba ga\u00f1ando a liga holandesa. O 3 de abril de 2011 marca de cabeza o seu \u00faltimo gol co Ajax contra o Heracles Almelo, un partido que acabar\u00eda con vitoria do Ajax por 3 a 0.\nDebido a que o Ajax decide non renovar a Oleguer, abandona o equipo \u00f3 final da tempada."}
{"id": "412344", "revid": "23204", "url": "https://gl.wikipedia.org/wiki?curid=412344", "title": "Oleguer Presas Renom", "text": ""}
{"id": "412347", "revid": "865", "url": "https://gl.wikipedia.org/wiki?curid=412347", "title": "Aeroporto de Kokkola", "text": ""}
{"id": "412351", "revid": "65337", "url": "https://gl.wikipedia.org/wiki?curid=412351", "title": "Aspron trachy", "text": ""}
{"id": "412353", "revid": "65337", "url": "https://gl.wikipedia.org/wiki?curid=412353", "title": "Aspro", "text": ""}
{"id": "412361", "revid": "98629", "url": "https://gl.wikipedia.org/wiki?curid=412361", "title": "Mikel Aranburu", "text": "Mikel Aranburu Eizagirre, m\u00e1is co\u00f1ecido como Aranburu, nado en\u00a0Azpeitia\u00a0o\u00a018 de febreiro de 1979,\u00a0\u00e9 un exfutbolista vasco que foi un dos capit\u00e1ns m\u00e1is emblem\u00e1ticos da Real Sociedad. Xogaba de medio centro e xogou a totalidade da s\u00faa carreira na Real Sociedade desde 1997 at\u00e9 2012.\nMikel Aranburu foi peza importante da Real Sociedade que se proclamou subcampioa de Liga na tempada 2002-03. Con posterioridade viviu o descenso de categor\u00eda do club en 2007 e convertido xa no capit\u00e1n do equipo liderou \u00e1 Real Sociedad no seu regreso \u00e1 Primeira Divisi\u00f3n en 2010."}
{"id": "412362", "revid": "23204", "url": "https://gl.wikipedia.org/wiki?curid=412362", "title": "Mikel Aranburu Eizagirre", "text": ""}
{"id": "412379", "revid": "23204", "url": "https://gl.wikipedia.org/wiki?curid=412379", "title": "Iolanda de Valois", "text": "Iolanda de Valois (en ), nada en\u00a0Tours\u00a0o\u00a023 de setembro de 1434\u00a0e finada en\u00a0Chamb\u00e9ry\u00a0o\u00a023 de agosto de 1478,\u00a0foi duquesa consorte de Savoia. Era filla do rei Carlos VII de Francia, \"O Vitorioso\", e Mar\u00eda de Anjou.\u00a0Casou co duque Amadeu IX de Savoia en 1452. Levaba o nome da s\u00faa avoa, Iolanda de Arag\u00f3n. \u00c1s veces co\u00f1\u00e9cese como \"Iolanda de Francia.\"\u00a0Iolanda actuou como rexente de Savoia entre 1472 e 1478.\nTraxectoria.\nA epilepsia e o retiro do seu marido deixouna no control do Estado para loitar cos bar\u00f3ns de Savoia. Despois da morte deste en marzo de 1472, converteuse en rexente do seu fillo Filiberto at\u00e9 a s\u00faa propia morte. \nDo mesmo xeito que o seu irm\u00e1n Carlos, foi unha aliada de Carlos o Temerario, contra o seu propio irm\u00e1n Lu\u00eds XI de Francia. Despois da humillaci\u00f3n de Borgo\u00f1a na Batalla de Grandson en 1476, o duque acusouna de estar en liga con Lu\u00eds e encarcerouna. \nDespois da s\u00faa liberaci\u00f3n, fixo as paces co seu irm\u00e1n e quedou en bos termos con el at\u00e9 a s\u00faa morte.\nDescendencia.\nCasou en 1452 con Amadeu IX (1435-1472), duque de Savoia, conde de Aosta e pr\u00edncipe de Piemonte; fillo do duque Lu\u00eds de Savoia e da princesa Ana de Chipre. Desta uni\u00f3n naceron dez fillos:"}
{"id": "412388", "revid": "83328", "url": "https://gl.wikipedia.org/wiki?curid=412388", "title": "21 D\u00edas co Galego", "text": "21 D\u00edas co Galego \u00e9 unha campa\u00f1a de dinamizaci\u00f3n ling\u00fc\u00edstica que puxo en andamento o IES da Pobra do Carami\u00f1al no ano 2013. Os seus obxectivos son perfeccionar a competencia do alumnado e promover a reflexi\u00f3n individual sobre os propios usos ling\u00fc\u00edsticos.\nIniciouna a profesora Pilar Ponte Pati\u00f1o con alumnado da ESO e do Bacharelato. O alumnado que participa adquire o compromiso de vivir tres semanas usando a lingua galega en todos os \u00e1mbitos, reflexionando sobre o que esa pr\u00e1ctica significa. Ao rematar conta nun v\u00eddeo a s\u00faa experiencia nas \u00faltimas 24 horas. En 2015 recibiu o premio de innovaci\u00f3n educativa en normalizaci\u00f3n ling\u00fc\u00edstica convocado pola Conseller\u00eda de Educaci\u00f3n. \nEn 2016 sumouse o profesor Carlos Medrano con alumnado do colexio Fogar de Santa Margarida da Coru\u00f1a. Participan escritoras/es, artistas, m\u00fasicas/os como apoio. Entre elas/es Agust\u00edn Fern\u00e1ndez Paz, Mercedes Pe\u00f3n, Elena Gallego, Leil\u00eda e Roberto Vilar.\nEn 2019, co apoio da Secretar\u00eda Xeral de Pol\u00edtica Ling\u00fc\u00edstica e coordinado por Pilar Ponte, estendeuse ao IES Pontepedri\u00f1a de Santiago de Compostela, ao IES Davi\u00f1a Rei de Monforte de Lemos, ao IES Otero Pedrayo de Ourense e ao IES Ant\u00f3n Alonso R\u00edos de Tomi\u00f1o e cambiou o nome a \"21 d\u00edas co galego e m\u00e1is\" chegando en 2021 a 3738 participantes."}
{"id": "412390", "revid": "23204", "url": "https://gl.wikipedia.org/wiki?curid=412390", "title": "Contessina Bardi", "text": "Contessina Bardi, nada en\u00a0Florencia c. 1390\u00a0e finada\u00a0ib\u00eddem\u00a0en\u00a0outubro de 1473, foi filla de Alexandre de Bardi, pertencente \u00e1 prestixiosa familia Bardi. \u00c9 co\u00f1ecida principalmente por ser a esposa de Cosme de Medici \"O Vello\", e matriarca da Dinast\u00eda Medici.\nTraxectoria.\nFoi chamada Contessina na honra da Condesa Matilde de Canossa. A s\u00faa familia foi moi rica durante un tempo, pero coa quebra do banco \u00f3 redor do s\u00e9culo XIII diminu\u00edran moito a s\u00faa influencia.\nA pesar disto foron quen de manter unha boa posici\u00f3n investindo principalmente nos seus bens ra\u00edces: castelos, fortes e terras, das que eran se\u00f1ores en puntos estrat\u00e9xicos dos l\u00edmites setentrionais de Florencia. Por isto sempre gozaron de certa importancia como se\u00f1ores feudais e cabaleiros, o que seguramente pareceu moi interesante \u00f3s Medici. De feito, \u00e1 primeira oportunidade dispuxeron deste brazo armado para axudarse na estratexia de mantemento (\u00e1s veces forzado) do consenso do apoio popular, o que lles deu hexemon\u00eda pol\u00edtica na zona.\nFamilia.\nContessina casou con Cosme \"o Vello\" en 1416 e tiveron dous fillos:\nAdemais ocupouse do fillo ilex\u00edtimo do seu esposo, Carlos de Cosme de Medici, quen foi levado \u00f3 palacio familiar e criado como un m\u00e1is dos seus fillos."}
{"id": "412391", "revid": "23204", "url": "https://gl.wikipedia.org/wiki?curid=412391", "title": "Contessina de Bardi", "text": ""}
{"id": "412393", "revid": "23204", "url": "https://gl.wikipedia.org/wiki?curid=412393", "title": "Catarina de Borb\u00f3n", "text": "Catarina de Borb\u00f3n (en\u00a0), nada o\u00a07 de febreiro de 1559\u00a0e finada o\u00a013 de febreiro de 1604, por veces chamada de Catarina de Navarra, era filla da ra\u00ed\u00f1a Xoana III e do rei Ant\u00f3n de Navarra. Gobernou o Viscondado de B\u00e9arn en nome do seu irm\u00e1n, o rei Henrique IV (III de Navarra), de 1576 a 1596.\nTraxectoria.\nCatarina naceu o\u00a07 de febreiro de 1559, sendo filla de Xoana de Albret, ra\u00ed\u00f1a de Navarra e do seu consorte e co-governate, Ant\u00f3n de Borb\u00f3n. Foi bautizada en homenaxe \u00e1 s\u00faa madri\u00f1a, a ra\u00ed\u00f1a francesa Catarina de Medici.\nXoana convert\u00e9rase \u00f3\u00a0calvinismo un ano despois do nacemento de Catarina, declar\u00e1ndoa como relixi\u00f3n oficial do Reino de Navarra. Ant\u00f3n, pola s\u00faa banda, permaneceu cat\u00f3lico volv\u00e9ndose contra a muller e ameazando con divorciarse. Morreu loitando pola fe cat\u00f3lica en 17 de novembro de 1562. Catarina ficou coa nai e co irm\u00e1n m\u00e1is vello, Henrique, unha vez que tam\u00e9n abrazaran a causa protestante. A ra\u00ed\u00f1a morreu o\u00a09 de xu\u00f1o de 1572, e a custodia de Catarina foi confiada Catarina de Medici e Carlos IX. Durante o masacre da noite de San Bartolomeu, Catarina e o seu irm\u00e1n foron forzados a convert\u00e9rense \u00f3\u00a0catolicismo.\nVarios proxectos de casamento foron proxectados e, trala morte de Carlos IX en 1574, o novo rei, Henrique III, pensou en casar con Catarina. Posteriormente, case chega a casar con Xacobe VI de Escocia.\nEstadista.\nO irm\u00e1n de Catarina, que sucedeu \u00e1 nai, a ra\u00ed\u00f1a Xoana III, permanec\u00eda ausente en Francia. Trala s\u00faa fuga de catividade, en 1576, confiou a Catarina o goberno do Bearne, rexi\u00f3n da que ela foi rexente at\u00e9 1596. Entre outras responsabilidades, ela, unha protestante convicta, acolleu Antonio P\u00e9rez, famoso refuxiado cat\u00f3lico espa\u00f1ol fuxido polo rei Filipe II.\nTralo ascenso do seu irm\u00e1n \u00f3 trono franc\u00e9s, en 1589, foi nomeada\u00a0Duquesa de Albret e Condesa de Armagnac. En 1589 foi a\u00ednda nomeada polo irm\u00e1n para o Consello de Estado como representante dos intereses protestantes, persuadindo os hugonotes a concordaren co edito de Nantes.\nCasamento.\nComo parte do Tratado de Saint-Germain-en-Laye, entre o rei Henrique IV e o duque da Lorena Carlos III, quedou acordado que Catarina casase co fillo m\u00e1is vello de Carlos, Henrique (1563\u20131624). O acordo de casamento foi asinado en 13 de xullo de 1598. Por\u00e9n, Catarina era unha firme calvinista, rexeitando converterse \u00f3 catolicismo, mentres que o seu marido era un cat\u00f3lico devoto, e un antigo membro da Santa Liga.\nAs\u00ed, o Papa tivo que emitir unha dispensa para autorizar o casamento. Por\u00e9n, o\u00a029 de decembro de 1598, Clemente VIII declarou a s\u00faa oposici\u00f3n \u00f3 casamento. Descontento, Henrique IV intimidou o Arcebispo de Reims para que este emitise a autorizaci\u00f3n de casamento, o que este acabou por emitir a autorizaci\u00f3n en Saint-Germain-en-Laye o 31 de xaneiro de 1599. Por fin, Henrique obtivo o consentimento papal. At\u00e9 ao nacemento do seu sobri\u00f1o, o 27 de setembro de 1601, ela era herdeira presuntiva \u00e1 coroa de Navarra. Por\u00e9n, Catarina casara pouco antes da s\u00faa morte, sen descendencia. O seu marido volver\u00eda a casar con Margarida Gonzaga, unha sobri\u00f1a de Mar\u00eda de Medici (sogra de Henrique IV).\nObras literarias.\nCatarina de Borb\u00f3n era tam\u00e9n escritora. Os seus traballos consist\u00edan principalmente en sonetos e na s\u00faa interesante correspondencia."}
{"id": "412394", "revid": "23204", "url": "https://gl.wikipedia.org/wiki?curid=412394", "title": "Catherine de Bourbon", "text": ""}
{"id": "412395", "revid": "89787", "url": "https://gl.wikipedia.org/wiki?curid=412395", "title": "Reverso (moedas)", "text": "O reverso dunha moeda \u00e9 o lado oposto ao anverso, \u00e9 dicir, o lado considerado menos importante da moeda.\nA\u00ednda que xeralmente f\u00e1lase de anverso e reverso en numism\u00e1tica, por extensi\u00f3n apl\u00edcase a mesma terminolox\u00eda a todos os obxectos que te\u00f1en d\u00faas caras, como por exemplo as bandeiras, os cadros, os papeis e os sobres.\nNa macuquina coincid\u00eda xeralmente coa cara que era m\u00e1is propensa a usura e danos."}
{"id": "412396", "revid": "89787", "url": "https://gl.wikipedia.org/wiki?curid=412396", "title": "Nzinga de Ndongo e Matamba", "text": "Anna Nzinga, nada c. 1583 e finada o 17 de decembro de 1663, tam\u00e9n co\u00f1ecida como Njinga Mbande ou Ana de Sousa Nzinga Mbande, foi unha ra\u00ed\u00f1a africana do s\u00e9culo XVII (\"muchino a muhatu\") que reinou nos reinos de Ndongo e Matamba do mbundu da actual Angola. Ascendeu \u00f3 poder como unha embaixadora e conseguiu o control da fortaleza portuguesa de Ambaca. Asumiu o poder de Ndongo despois de que o seu irm\u00e1n se suicidase, polo que se converteu en rexente do seu fillo, Kaza. Nzinga loitou durante catro d\u00e9cadas (1620-1660) pola liberdade dos seus reinos contra o dominio portugu\u00e9s, que estaban a colonizar a \u00e1rea naquela \u00e9poca. Hoxe, \u00e9 lembrada en Angola pola s\u00faa perspicacia pol\u00edtica e diplom\u00e1tica, as\u00ed como unha brillante t\u00e1ctica militar. Unha r\u00faa principal de Luanda leva o seu nome, e colocouse unha estatua en Kinaxixi en 2002, dedicada polo presidente Santos para celebrar o 27 aniversario da independencia."}
{"id": "412397", "revid": "23204", "url": "https://gl.wikipedia.org/wiki?curid=412397", "title": "Njinga Mbande", "text": ""}
{"id": "412398", "revid": "23204", "url": "https://gl.wikipedia.org/wiki?curid=412398", "title": "Ana de Sousa Nzinga Mbande", "text": ""}
{"id": "412399", "revid": "65337", "url": "https://gl.wikipedia.org/wiki?curid=412399", "title": "Anverso", "text": "Anverso (do lat\u00edn \"anteversus\", composto de ante, diante, e versus, volto) \u00e9 a cara ou face que se considera principal nas moedas e medallas por levar o busto ou efixie do rei, pr\u00edncipe, persoa, divisa ou alegor\u00eda. \u00c9 o contrario de reverso.\nPor extensi\u00f3n, tam\u00e9n se chama anverso \u00e1 cara principal de por exemplo un sobre ou un papel notarial numerado, etc."}
{"id": "412400", "revid": "23204", "url": "https://gl.wikipedia.org/wiki?curid=412400", "title": "Ana de Sousa", "text": ""}
{"id": "412401", "revid": "7802", "url": "https://gl.wikipedia.org/wiki?curid=412401", "title": "Anverso (moedas)", "text": ""}
{"id": "412402", "revid": "23204", "url": "https://gl.wikipedia.org/wiki?curid=412402", "title": "Anna Nzinga", "text": ""}
{"id": "412403", "revid": "89787", "url": "https://gl.wikipedia.org/wiki?curid=412403", "title": "Tetarteron", "text": "O tetarteron (en grego: \"\u03bd\u03cc\u03bc\u03b9\u03c3\u03bc\u03b1 \u03c4\u03b5\u03c4\u03b1\u03c1\u03c4\u03b7\u03c1\u03cc\u03bd\", \"cuarto de moeda\") ou tetarteron nomisma \u00e9 a denominaci\u00f3n de d\u00faas moedas bizantinas, unha de ouro, que estivo en circulaci\u00f3n desde a d\u00e9cada de 960 ata 1092 en paralelo ao histamenon, e outra de cobre, en uso desde 1092 ata a segunda metade do s\u00e9culo XIII.\nHistoria.\nTetarteron de ouro.\nA partir dos tempos do emperador Constantino I (306-337), a moeda principal do sistema do Imperio Bizantino fora o s\u00f3lido ou nomisma, dun ouro de moi boa calidade, que se mantivera durante s\u00e9culos como padr\u00f3n de peso e de pureza do metal. O emperador Nic\u00e9foro II (963-969), no entanto, introduciu no sistema unha variante na moeda de ouro, denominada \"teterteron nomisma\", dous quilates m\u00e1is lixeira (\u00e9 dicir, 1\u204412) que o nomisma orixinal.\nO motivo da introduci\u00f3n desta variante do nomisma \u00e9 hoxe confuso. Segundo o historiador e te\u00f3logo Xo\u00e1n Zonaras (en grego: \"\u1f38\u03c9\u03ac\u03bd\u03bd\u03b7\u03c2 \u0396\u03c9\u03bd\u03b1\u03c1\u03ac\u03c2, Io\u00e1nnes Zonar\u00e1s\"), trat\u00e1base de aumentar os ingresos do Estado, xa que os impostos ti\u00f1an que aboarse utilizando o nomisma orixinal (denominado agora \"histamenon nomisma\", para os diferenciar), en tanto que os pagamentos do estado se pagaban co desvalorizado tetarteron (t\u00e9\u00f1ase en conta que o valor oficial de ambas as moedas era o mesmo, malia ser evidente a diferenza real no mercado). Investigadores m\u00e1is actuais suxiren a posibilidade de que o tetarteron fose creado como imitaci\u00f3n do dinar de ouro do mundo \u00e1rabe, para utilizar nas provincias orientais conquistadas pouco antes aos \u00e1rabes. Malia a coexistencia real do histamenon e do tetarteron, tam\u00e9n existe a posibilidade de que este \u00faltimo se crease co fin frustrado de substitu\u00edr o primeiro en todo o imperio. De calquera xeito, o certo \u00e9 que o tetarteron foi emitido s\u00f3 en pequenas cantidades durante o s\u00e9culo X, e s\u00f3 a partir de mediados do s\u00e9culo XI empezou a igualar a cantidade de cu\u00f1axes co histamenon.\nInicialmente, ambas as moedas eran dificilmente distinguibles, dada a proximidade do seu peso. Durante o final do reinado de Basilio II (976-1025), o tetarteron empezou a baterse sobre discos m\u00e1is grosos e m\u00e1is pequenos, en tanto que o histamenon se volveu m\u00e1is delgado e m\u00e1is ancho. Ademais desa clara diferenza visual, en tempos de Constantino VIII (1025-1028) engad\u00edronse tam\u00e9n variaci\u00f3ns na s\u00faa iconograf\u00eda. A mediados do s\u00e9culo XI, o tetarteron med\u00eda 18\u00a0mm de di\u00e1metro e ti\u00f1a un peso est\u00e1ndar de 3,98 gramos, e o histamenon (con 3 quilates m\u00e1is) ti\u00f1a un di\u00e1metro de\u00a0 25\u00a0mm en di\u00e1metro (contra os 20\u00a0mm do s\u00f3lido) e adquirira unha forma lixeiramente c\u00f3ncava (\"scyphate\"). Con todo, a partir do reinado de Miguel IV (1034-1041), que anteriormente fora prestamista, o seu contido de ouro empezou para ser cada vez menor e padeceu sucesivas desvalorizaci\u00f3ns. Despois dun per\u00edodo de relativa estabilidade entre 1055 e 1070, o contido de ouro diminu\u00edu drasticamente nas d\u00e9cadas de 1070 e de 1080, ata acabar por desaparecer durante os primeiros anos do reinado de Aleixo I Comneno (1081-1118), quen en 1092 fixo unha reforma profunda do sistema monetario bizantino, eliminando tanto o histamenon como o tetarteron (nesa \u00e9poca xa de electro), substitu\u00eddos ambos por unha nova moeda de ouro: o hyperpyron.\nTetarteron de cobre.\nA reforma monetaria de Aleixo I trouxo tam\u00e9n consigo unha nova denominaci\u00f3n de cobre (a\u00ednda que alg\u00fans dos primeiros exemplares foron cu\u00f1ados en chumbo) en substituci\u00f3n dos vellos follis, que tam\u00e9n recibiu o nome de tetarteron, quizais por mor da similitude das s\u00faas dimensi\u00f3ns e da s\u00faa textura con respecto \u00e1 xa caduca de ouro. Con todo, suxeriuse tam\u00e9n que a orixe da denominaci\u00f3n radica en que esta nova moeda de cobre val\u00eda a cuarta parte do follis no seu derradeiro per\u00edodo, logo de ser desvalorizado na d\u00e9cada de 1080. O tetarteron de cobre era plana e pesaba arredor de 4 gramos. O seu valor te\u00f3rico estableceuse inicialmente en 864 pezas por cada hyperpyron de ouro. Cu\u00f1ouse en grandes cantidades e cunha enorme variedade grande de dese\u00f1os, especialmente no s\u00e9culo XII. Co\u00f1\u00e9cese tam\u00e9n a emisi\u00f3n de pezas de medio tetarteron. Ambos os valores mantiveron relativamente estable o seu peso, a\u00ednda que comezaron a emitirse en menor cantidade coa chegada do s\u00e9culo XIII.\nXa no s\u00e9culo XIII, o tetarteron de cobre foi emitido en Tesal\u00f3nica polos gobernantes do Despotado de Epiro nas d\u00e9cadas de 1230 e 1240, as\u00ed como polo Imperio de Nicea (1204-1261). No reposto Imperio bizantino reposto, a partir de 1261, foi substitu\u00edda por un tipo novo de moedas de cobre denominadas \"assaria\", retomando o cl\u00e1sico \u00e1s da Antiga Roma."}
{"id": "412404", "revid": "54336", "url": "https://gl.wikipedia.org/wiki?curid=412404", "title": "Anunciaci\u00f3n", "text": "A Anunciaci\u00f3n (do lat\u00edn '), tam\u00e9n co\u00f1ecida como a Anunciaci\u00f3n para a benaventurada Virxe Mar\u00eda, a Anunciaci\u00f3n da Nosa Se\u00f1ora, ou a Anunciaci\u00f3n do Se\u00f1or\"', \u00e9 a celebraci\u00f3n cristi\u00e1 do anuncio do anxo Gabriel \u00e1 Virxe Mar\u00eda, en Nazaret, segundo a cal \u00eda concibir e ser a nai de Xes\u00fas, o Fillo de Deus, na s\u00faa Encarnaci\u00f3n. Gabriel dixo a Mar\u00eda que o nome do seu fillo ser\u00eda Yeshua, que significa \"YHWH \u00e9 a salvaci\u00f3n\".\nSegundo o Evanxeo de Lucas\u00a0 a Anunciaci\u00f3n ocorreu \"no sexto mes\" do embarazo de Isabel con Xo\u00e1n Bautista. Moitos cristi\u00e1ns observan este evento coa Festa da Anunciaci\u00f3n, o 25 de marzo.\nA Anunciaci\u00f3n \u00e9 un tema clave na arte cristi\u00e1 en xeral, particularmente durante a Idade Media e o Renacemento. Unha obra de arte que representa a Anunciaci\u00f3n \u00e9 \u00e1s veces chamada unha Anunciaci\u00f3n."}
{"id": "412406", "revid": "54334", "url": "https://gl.wikipedia.org/wiki?curid=412406", "title": "Isabel de Requesens e Enr\u00edquez de Velasco", "text": "Isabel de Requesens e Enr\u00edquez de Velasco, nada en 1495/1496, e finada en N\u00e1poles o 5 de marzo de 1532, tam\u00e9n co\u00f1ecida como Isabel de Cardona e de Requesens, foi condesa de Palam\u00f3s, de Trivento e Avellino e se\u00f1ora da Baron\u00eda de Calonge, por dereito propio e, por matrimonio, vicerra\u00ed\u00f1a de N\u00e1poles. \nTraxectoria.\nFoi filla do primeiro conde de Palam\u00f3s Galcer\u00e1n de Requesens i Joan de Soler e da dama castel\u00e1 Beatriz Enr\u00edquez de Velasco, curm\u00e1 do rei Fernando o Cat\u00f3lico. Quedou orfa o ano 1506 cunha gran fortuna e boa parte dos t\u00edtulos paternos.\nO condado de Palam\u00f3s herdouno o seu t\u00edo, Luis de Requesens \u00e1 morte do seu pai. Cando Luis morreu, Isabel disputou o condado \u00e1 s\u00faa curm\u00e1 Estefan\u00eda de Requesens e Ro\u00eds de Liori. A\u00ednda que esta ga\u00f1ou o litixio, cedeulle os t\u00edtulos a Isabel, que foi a terceira condesa de Palam\u00f3s. As\u00ed, en 1509, Isabel herdou os t\u00edtulos italianos dos condados de Trivento e Avellino, outorgados \u00f3 seu pai por combater xunto \u00f3 rei, as\u00ed como o condado de Palam\u00f3s, a baron\u00eda de Calonge, e o se\u00f1or\u00edo de Sant Feliu de Gu\u00edxols.\nSeguindo a pol\u00edtica de alianzas dese\u00f1ada polo seu pai, Isabel casou co seu curm\u00e1n irm\u00e1n Ram\u00f3n Folc de Cardona-Anglesola, duque de Somma, conde de Oliveto e bar\u00f3n de Bellpuig. O 11 de maio de 1506 Fernando o Cat\u00f3lico aprobou as s\u00faas capitulaci\u00f3ns\u00a0matrimoniais, que foran outorgadas en Salamanca o 16 de xaneiro. A finais dese mesmo ano, en N\u00e1poles, tiveron lugar as celebraci\u00f3ns, diante do propio rei.\nAlgunhas fontes sinalan que tiveron dous fillos (Fernando e Catarina), mentres que outras lle engaden un terceiro, Ant\u00f3n; finalmente, segundo Marino Sanuto, tiveron catro fillos, dous mozos e d\u00faas mozas:\nResidiu no palacio de Requesens en Barcelona, lugar que dende o ano 1917 \u00e9 sede da Real Academia das Boas Letras de Barcelona.\nO pintor Rafael Sanzio e o seu disc\u00edpulo Giulio Romano fixeron un retrato dela encargado o ano 1518 para o cardeal Bibbiena para regalarllo \u00f3 papa Le\u00f3n X na corte francesa e compracer as\u00ed \u00f3 rei Francisco I de Francia, home mullereiro e rival do marido de Isabel, Ram\u00f3n Folch de Cardona-Anglesola.\n\u00d3 morrer o seu marido en 1522, atrib\u00faeselle o encargo dun fastuoso mausoleo en Bellpuig\u00a0\u00f3 escultor italiano Giovanni da Nola. Esta obra renacentista realizada en m\u00e1rmore branco de Carrara, \u00e9 unha das m\u00e1is importantes do seu x\u00e9nero en Espa\u00f1a. Inicialmente o mausoleo situouse no convento de San Bartolomeu de Bellpuig, que ela fundou; no ano 1841-1842, despois da exclaustraci\u00f3n, o mausoleo foi trasladado \u00e1 igrexa parroquial de San Nicolao.\nEn vida, tivo fama pola s\u00faa beleza, fac\u00e9ndose copias do cadro que dela pintou Rafael, e dedic\u00e1ndoselle versos. Faleceu en N\u00e1poles\u00a0\u00f3s 36 anos de idade, o 5 de marzo de 1532 e foi sepultada nunha tumba na igrexa napolitana de Santa Anunziatta, nun sepulcro desaparecido nun incendio en 1757"}
{"id": "412407", "revid": "23204", "url": "https://gl.wikipedia.org/wiki?curid=412407", "title": "Smart Eye", "text": "Smart Eye \u00e9 unha empresa sueca do sector da automoci\u00f3n, como un provedor de sensores para o interior da cabina.\nA compa\u00f1\u00eda.\nSmart Eye est\u00e1 especializada en tecnolox\u00edas para o seguimento e a identificaci\u00f3n do ollo humano. As aplicaci\u00f3ns da s\u00faa tecnolox\u00eda poden reverter no sector da aviaci\u00f3n e especialmente no da automoci\u00f3n. Pola integraci\u00f3n de sensores pasivos ou de c\u00e1maras \"time of flight\" o condutor pode ser identificado e monitorizado na procura da prevenci\u00f3n de accidentes. Do mesmo xeito, este servizo axustar\u00eda a presentaci\u00f3n da informaci\u00f3n ao condutor e comunicar\u00eda ao sistema o seu estado de atenci\u00f3n no concepto proposto da conduci\u00f3n aut\u00f3noma.\nRecentemente, Smart Eye pasou a traballar no sector aeroespacial en colaboraci\u00f3n coa NASA para a instalaci\u00f3n das s\u00faas c\u00e1maras en simuladores: plan\u00e9ase instalar unha escolla de cinco c\u00e1maras miniaturizadas en cabina nos simuladores de voo, co obxectivo de analizar do estado e o comportamento do piloto durante o seu adestramento."}
{"id": "412409", "revid": "1888", "url": "https://gl.wikipedia.org/wiki?curid=412409", "title": "Mar\u00eda Mu\u00f1oz Portal", "text": ""}
{"id": "412410", "revid": "23204", "url": "https://gl.wikipedia.org/wiki?curid=412410", "title": "Guerra etolia", "text": "A Guerra Etolia (-191 a -189) foi un conflito librado entre a Rep\u00fablica Romana e os seus aliados de Macedonia e a liga Aquea contra a liga Etolia e o seu aliado do reino de Atamania. Os etolios convidaran a Ant\u00edoco III Megas a invadir Grecia, que tras a s\u00faa derrota na Batalla das Term\u00f3pilas, foi obrigado a abandonar o territorio hel\u00e9nico. Con Ant\u00edoco f\u00f3ra de Grecia, os romanos e os seus aliados pasaron a atacar aos etolios. Tras un ano de conflito, os etolios foron derrotados e forzados a pagar unha multa de 1.000 talentos de ouro.\nPreludio.\nTras a derrota do Reino de Macedonia na segunda guerra maced\u00f3nica, estalou unha disputa entre a liga Etolia e Roma debido \u00e1 repartici\u00f3n de terras. Roma ti\u00f1a o apoio dos demais membros da coalici\u00f3n antimacedonia, P\u00e9rgamo e Rodas e por tanto os etolios v\u00edronse obrigados a ceder. Con todo, os indignados etolios buscaron vinganza e enviaron ofertas co obxectivo de expulsar a Roma de Grecia a Nabis, rei de Esparta, a Filipo V, rei de Macedonia e a Ant\u00edoco III o Grande. Nabis, que se viu obrigado a aceptar uns denigrantes termos tras ser derrotado polos romanos e a liga Aquea aceptou, pero foi asasinado polos propios etolios. Filipo que fora derrotado na segunda guerra maced\u00f3nica e ti\u00f1a que pagar unha inxente cantidade de di\u00f1eiro como indemnizaci\u00f3n e que ti\u00f1a ao seu fillo como ref\u00e9n, declinou a oferta. Ant\u00edoco pola s\u00faa banda viu nesta oferta a oportunidade de expandir o seu territorio cara a Europa e aceptou a alianza embarc\u00e1ndose inmediatamente cara a Roma.\nAnt\u00edoco desembarcou en Demetrias ao mando dunha forza de 10.000 soldados de infantar\u00eda e 500 soldados de cabalar\u00eda e dedicouse a tentar ga\u00f1ar para a s\u00faa causa a algunhas naci\u00f3ns gregas. Os romanos, alarmados pola chegada de Ant\u00edoco, enviaron unha forza ao mando do c\u00f3nsul Manio Acilio Glabri\u00f3n para se enfrontar ao monarca oriental. Os dous ex\u00e9rcitos enfront\u00e1ronse na Batalla das Term\u00f3pilas e os romanos derrotaron a Ant\u00edoco de tal maneira que s\u00f3 500 dos seus homes sobreviviron. A maior\u00eda das tropas sobreviventes embarc\u00e1ronse de novo cara a Asia Menor.\nCampa\u00f1a en Tesalia.\nA fuxida de Ant\u00edoco deixou aos etolios sen aliados e o vitorioso ex\u00e9rcito romano avanzou sen oposici\u00f3n cara a Tesalia. A forza romana comandada por Glabri\u00f3n enviou unha embaixada \u00e1 cidade de Traquinia coa oferta de que se entregaban a poboaci\u00f3n, ser\u00edan perdoados. Os defensores non responderon e o ex\u00e9rcito romano decidiu tomar a cidade pola forza e iniciou as tarefas de circo.\nOs romanos comezaron o asedio lanzando ramas acesas por encima das murallas da cidade. Para contrarrestar esta estrataxema, os etolios decidiron facer varias sa\u00eddas co obxectivo de dispersar aos atacantes. O cerco resultou esgotador para os defensores en contraste cos romanos que grazas \u00e1 s\u00faa superioridade num\u00e9rica, cando as s\u00faas tropas se cansaban, pod\u00edan substitu\u00edlas por tropas de refresco. A inferioridade num\u00e9rica dos etolios imped\u00edalles utilizar esta estratexia.\nTras 24 d\u00edas de cerco, o c\u00f3nsul sab\u00eda do grao de cansazo dos etolios debido \u00e1 longa duraci\u00f3n do asedio, grazas aos informes dos desertores. Glabri\u00f3n, sab\u00e9ndose por tanto nunha posici\u00f3n de vantaxe, dese\u00f1ou un plan para tomar a cidade: a media noite, o c\u00f3nsul mandou a todos os seus soldados regresar ao campamento, que mantivo en inactividade at\u00e9 as tres da madrugada, momento no que ordenou renovar o cerco. Os etolios pola s\u00faa banda, pensando que os romanos abandonaran durante ese d\u00eda o cerco, deixaran o seu posto. Glabri\u00f3n, sabendo que o seu plan ter\u00eda efecto ordenou atacar a cidade por tres posici\u00f3ns e deu ordes a Tiberio Sempronio, que estaba ao cargo da terceira parte das s\u00faas tropas, esperar ordes e mobilizarse cando se ouvisen ru\u00eddos. Cando os durmidos etolios ouviron que os romanos se aproximaban, prepar\u00e1ronse para a batalla e trataron de se abriren cami\u00f1o loitando na escuridade. Os romanos pola s\u00faa banda empezaran a rubir polas murallas a trav\u00e9s de escalas ou de muros medio derru\u00eddos. Mentres todos os etolios aproxim\u00e1ronse ao lugar onde atacaba Glabri\u00f3n, Sempronio penetrou na cidade por outro punto. Cando os etolios viron a trampa na que caeran retir\u00e1ronse da cidade. Glabri\u00f3n ent\u00f3n permitiu aos seus soldados saquear a cidade.\nCando as tropas terminaron de saquear a cidade, Glabri\u00f3n ordenou separar ao seu ex\u00e9rcito en dous grupos. Un deles deb\u00eda situarse nun outeiro que estaba a igual altura da cidadela, desde onde pod\u00edan disparar proxect\u00eds. O outro grupo deb\u00eda situarse na parte dianteira. Ao ver as d\u00faas frontes de ataque, os etolios decidiron renderse. Entre os que se renderon destaca o l\u00edder etolio Damocrito.\nMentres os romanos atacaban Traquinia, Filipo e o seu ex\u00e9rcito ao que se uniu unha pequena forza romana iniciaron o asedio da cidade de Lamia. Entreg\u00e1ronse \u00e1 tarefa con tal \u00edmpeto que segundo Tito Livio parec\u00eda que estivesen a competir entre eles. En vista das escasas posibilidades de realizar progresos, Filipo temeu que se os romanos tomaban Heraclea, Lamia render\u00edase aos romanos. Os temores de Filipo fix\u00e9ronse realidade cando un mensaxeiro dos romanos ordenoulle abandonar o sitio.\nEtolia.\nOs etolios a\u00ednda manti\u00f1an a esperanza de que Ant\u00edoco volver\u00eda a Grecia cunha nova forza e envioulle unha embaixada. Os enviados dix\u00e9ronlle tam\u00e9n que se non pod\u00eda ceder tropas lles dese un pouco de di\u00f1eiro. Ant\u00edoco enviou di\u00f1eiro aos etolios para que puidesen manter a guerra e prometeulles o env\u00edo de reforzos.\nCon todo, a ca\u00edda de Traquinia esnaquizou o esp\u00edrito de loita dos etolios que enviaron unha delegaci\u00f3n aos romanos. O c\u00f3nsul Glabri\u00f3n estipulou unha tregua de dez d\u00edas e enviou ao seu legado, Lucio Valerio Flaco para que parlamentase cos etolios. Os romanos demandaron aos etolios a entrega de Dicearco, Monestas de Epiro e Aminandro de Atamania. Os etolios decidiron obedecer aos romanos e enviaron aos homes requiridos para que os condenasen. Con todo, uns poucos d\u00edas m\u00e1is tarde, Nicandro un dos enviados a Ant\u00edoco volveu con noticias da chegada do rei con reforzos. Os reforzos sel\u00e9ucidas animaron aos etolios a seguir resistindo.\nCando Acilio tivo noticias de que os etolios non cumpriran coas s\u00faas esixencias, marchou \u00e1 cabeza do seu ex\u00e9rcito e puxo baixo sitio a Naupacto. O cerco de Naupacto prolongouse dous meses ata que Tito Quincio Flaminio chegou \u00e1 cidade. Cando o consular paseaba ao longo das murallas, moitos dos cidad\u00e1ns reco\u00f1ec\u00e9rono e rog\u00e1ronlle auxilio. O l\u00edder da cidade accedeu a que Flaminio enviase a Roma unha delegaci\u00f3n presentando o caso da cidade. Tras isto, os romanos levantaron o sitio e dirix\u00edronse cara a F\u00f3cida.\nCando a embaixada que fora enviada a Roma regresou, comunicou aos dirixentes da liga Etolia que non hab\u00eda ningunha esperanza de paz. Os etolios tomaron ent\u00f3n o monte C\u00f3rax e bloquearon o paso. Os aqueos pola s\u00faa banda comezaron a arrasar a costa etolia enfronte do Peloponeso. Os etolios esperaban que os romanos renovasen o cerco de Naupacto, pero este decidiu lanzar un ataque sorpresa contra a cidade de Lamia. A pesar do ataque sorpresa, Lamia foi capaz de repeler un primeiro embate. Cando os romanos regresaron ao seu campamento, o xeneral comunicoulles que a pr\u00f3xima vez que regresasen ao campamento xa tomar\u00edan Lamia. Unhas horas despois, Lamia ca\u00eda.\nOs romanos, vendo que non pod\u00edan tomar Naupacto sen atacar Anfisa despregaron un exhaustivo cerco a esta rodeando a cidade por todos os segmentos da muralla. Cando os etolios tiveron noticias da chegada do c\u00f3nsul Lucio Cornelio Escipi\u00f3n Asi\u00e1tico xunto ao seu irm\u00e1n Escipi\u00f3n o Africano, fuxiron da cidade e encerr\u00e1ronse no interior da s\u00faa cidadela.\nAtenas pola s\u00faa banda enviou unha embaixada aos romanos pedindo que reconsiderasen a petici\u00f3n de paz dos etolios.\nConclusi\u00f3n e Tratado.\nAs\u00ed, tras un ano de conflito, os etolios foron derrotados e os romanos redactaron un tratado que converteu aos etolios nun estado monicreque de Roma. Agora, os etolios deb\u00edan de loitar en calquera guerra que estes levasen a cabo, ademais de contar cos mesmos aliados e inimigos que os romanos, ter que pagar unha multa de 1.000 talentos de ouro e intercambiarse os prisioneiros e ref\u00e9ns. "}
{"id": "412411", "revid": "1987", "url": "https://gl.wikipedia.org/wiki?curid=412411", "title": "Cal\u00edmaco", "text": "O antrop\u00f3nimo masculino grego Cal\u00edmaco (\u039a\u03b1\u03bb\u03bb\u03af\u03bc\u03b1\u03c7\u03bf\u03c2 \"Kall\u00edmakhos\") pode referirse a:"}
{"id": "412415", "revid": "98629", "url": "https://gl.wikipedia.org/wiki?curid=412415", "title": "Madalena Sibila de Saxonia", "text": "Madalena Sibila de Saxonia (en ), nada o\u00a023 de decembro de 1617 e finada o\u00a06 de xaneiro de 1668,\u00a0foi a princesa-electa da Dinamarca entre 1634 e 1647 e duquesa de Saxe-Altemburgo como esposa de Frederico Guillerme II de Saxonia-Altenburgo.\nFamilia.\nMadalena Sibila era a oitava filla do segundo casamento do pr\u00edncipe-elector Xo\u00e1n\u00a0Xurxo I de Saxonia coa duquesa Madalena Sibila de Prusia. Entre os seus irm\u00e1ns estaba a duquesa Sof\u00eda Leonor de Saxonia, esposa do conde Xurxo\u00a0II de Hesse-Darmstadt, o pr\u00edncipe-electo Xo\u00e1n Xurxo II de Saxonia e o duque Mauricio de Saxe-Zeitz. Os seus av\u00f3s paternos eran o pr\u00edncipe-elector Cristi\u00e1n I de Saxonia e a marquesa Sof\u00eda de Brandemburgo. Os seus av\u00f3s maternos eran o duque Alberte Frederico de Prusia e a duquesa Mar\u00eda Leonor de Cleves."}
{"id": "412416", "revid": "98629", "url": "https://gl.wikipedia.org/wiki?curid=412416", "title": "Ant\u00f3n de Borb\u00f3n", "text": "Ant\u00f3n de Borb\u00f3n (en ), nado en La\u00a0F\u00e8re\u00a0o\u00a022 de abril de 1518 e finado en Ru\u00e1n o\u00a010 de novembro de 1562, foi un pr\u00edncipe de sangue franc\u00e9s. Ostentou os t\u00edtulos de duque de Borb\u00f3n e de Vend\u00f4me, como xefe da Casa de Borb\u00f3n (1537-1562); por\u00e9n, \u00e9 m\u00e1is co\u00f1ecido por ser rei de Navarra por matrimonio (\"jure uxoris\") xunto \u00e1 s\u00faa esposa, Xoana Albret (1555-1562).\nTraxectoria.\nNaceu en Picard\u00eda, sendo o cuarto fillo, e o segundo home de Carlos IV, duque de Borb\u00f3n e de Vend\u00f4me, e doutra princesa de sangue, Francisca de Alen\u00e7on, da Casa de Valois. Foi o irm\u00e1n m\u00e1is vello de Lu\u00eds de Borb\u00f3n, pr\u00edncipe de Cond\u00e9.\nO 20 de outubro de 1548, contraeu matrimonio con Xoana de Albret, the daughter of Henrique II de Navarra e Margarida de Angoul\u00eame. Casou na cidade de Moulins, convert\u00e9ndose xunto a esta en rei de Navarra. Segundo os rexistros, Xoana estaba moi namorada del, pero as acci\u00f3ns deste amosaron a pouca lealdade que ti\u00f1a cara a ela. O reino atop\u00e1base na s\u00faa maior parte ocupado dende 1512 polas tropas castel\u00e1s de Fernando o Cat\u00f3lico, polo que Ant\u00f3n\u00a0fixo o posible por restablecelo, transform\u00e1ndose este no seu principal obxectivo.\nNo eido relixioso, a diferenza do seu irm\u00e1n e da s\u00faa propia muller, nunca foi un fervoroso protestante, de feito cambiou varias veces de relixi\u00f3n segundo as conveniencias pol\u00edticas que estas trouxesen, e cando a s\u00faa muller autorizou \u00f3s hugonotes a saquear as igrexas de Vend\u00f4me, tratou de repudiala e enviala a un convento, tendo esta que fuxir a Bearne. Tivo un romance con Louise de la B\u00e9raudi\u00e8re, \"la belle Rouet,\" con quen tivo un fillo, Carlos III de Borb\u00f3n (1554\u20131610) que se converter\u00eda en arcebispo de Ru\u00e1n.\nNon foi un home estable. A tolemia na casa de Borb\u00f3n foi com\u00fan e foi bastante manipulado polos sectores m\u00e1is cat\u00f3licos e pr\u00f3ximos \u00e1 rexente Catarina de Medici. Como tenente xeneral do Reino, comandou o asedio de Ru\u00e1n e foi mortalmente ferido o 13 de novembro de 1562. Morreu en Les Andelys, Eure.\nDescendencia.\nDo seu matrimonio naceron 5 fillos:"}
{"id": "412417", "revid": "23204", "url": "https://gl.wikipedia.org/wiki?curid=412417", "title": "Ant\u00f3n de Navarra", "text": ""}
{"id": "412418", "revid": "23204", "url": "https://gl.wikipedia.org/wiki?curid=412418", "title": "Antoine de Bourbon", "text": ""}
{"id": "412419", "revid": "23204", "url": "https://gl.wikipedia.org/wiki?curid=412419", "title": "Antonio de Borb\u00f3n", "text": ""}
{"id": "412420", "revid": "23204", "url": "https://gl.wikipedia.org/wiki?curid=412420", "title": "Frederico Guillerme II de Saxonia-Altenburgo", "text": "Frederico Guillerme II Posthumus de Wettin, nado en\u00a0Weimar\u00a0o\u00a012 de febreiro de 1603, e finado en\u00a0Altenburgo\u00a0o\u00a022 de abril de 1669, foi un nobre alem\u00e1n, duque de Saxonia-Altenburgo da p\u00f3la ernestina da Casa de Wettin.\nTraxectoria.\nFrederico Guillerme era o sexto fillo do segundo matrimonio do duque Frederico Guillerme I de Saxonia-Weimar coa condesa palatina Ana Mar\u00eda de Wittelsbach, filla primox\u00e9nita do duque Filipe Lu\u00eds do Palatinado-Neuburgo e de Ana de Cl\u00e9veris. Esta \u00faltima, filla do duque Guillerme V o Rico e da arquiduquesa austr\u00edaca Mar\u00eda de Habsburgo. Naceu p\u00f3stumo, pois o seu pai morreu antes do seu nacemento.\nO 18 de setembro de 1638, Frederico Guillerme II casou en Altenburgo con Sabela Sof\u00eda de Hohenzollern (1616-1650), filla do administrador protestante de Magdeburgo, Cristi\u00e1n Guillerme de Brandeburgo. O matrimonio mant\u00edvose sen fillos.\nO 11 de outubro de 1652, casou por segunda vez con Madalena Sibila de Saxonia (1617-1668), a filla m\u00e1is nova do elector Xo\u00e1n Xurxo I de Saxonia e da s\u00faa segunda esposa Madalena Sibila de Prusia, filla do duque Alberte Frederico de Prusia e de Mar\u00eda Leonor de Cl\u00e9veris. Madalena Sibila estivo casada anteriormente co pr\u00edncipe herdeiro dan\u00e9s Cristi\u00e1n.\nDo seu matrimonio con Madalena Sibila, tiveron os seguintes fillos:\nEn 1664, Frederico Guillerme II en Hummelshain, mandou constru\u00edr un pavill\u00f3n de caza. Do mesmo xeito que en 1665, quer\u00eda Frederico Guillerme II para a s\u00faa esposa Madalena Sibila tomar precauci\u00f3ns e constru\u00edu un fermoso sitio, con sede en Altenburgo, o Magdalenenstift.\nFrederico Guillerme II foi sucedido polo seu fillo Frederico Guillerme III baixo a rexencia do elector Xo\u00e1n Xurxo II de Saxonia e do duque Mauricio de Saxonia-Zeitz."}
{"id": "412421", "revid": "23204", "url": "https://gl.wikipedia.org/wiki?curid=412421", "title": "Xo\u00e1n Xurxo I de Saxonia", "text": "Xo\u00e1n Xurxo I (en ), elector de Saxonia, nado en\u00a0Dresden\u00a0o\u00a05 de marzo de 1585\u00a0e finado ib\u00eddem o\u00a08 de outubro de 1656,\u00a0foi un elector de Saxonia, conde palatino de Saxonia e Margrave de Meissen e Misnia en 1611, e membro da Casa de Wettin.\nXo\u00e1n Xurxo I foi fillo do elector de Saxonia Cristi\u00e1n I e de Sof\u00eda de Brandeburgo, sucesor do seu irm\u00e1n Cristi\u00e1n II.\nMatrimonios e fillos.\nContraeu matrimonio en Dresde, en 1604, con Sibila Sabela de Wurtemberg (1584-1606), filla do duque Federico; matrimonio do cal non houbo descendencia.\nLogo de enviuvar, casou o 19 de xullo de 1607 coa princesa Madalena Sibila de Prusia (K\u00f6nigsberg, 1587-1659), filla do duque Alberte de Prusia. Tiveron 9 fillos:"}
{"id": "412422", "revid": "1131", "url": "https://gl.wikipedia.org/wiki?curid=412422", "title": "Xo\u00e1n Carlos Rodr\u00edguez Ansia", "text": "Xo\u00e1n Carlos Ansia, nado no Polvor\u00edn (Ourense) o 8 de setembro de 1961, \u00e9 un xornalista e sindicalista galego.\nTraxectoria.\nMilitante do sindicalismo nacionalista dende o ano 1977. Fundador do Sindicato Galego de Traballadores da Administraci\u00f3n P\u00fablica (SGATP), integrado na Intersindical Nacional Galega. Foi membro do Comit\u00e9 Intercentros do Persoal Laboral da Xunta de Galicia. Como representante da ING asinou o 1\u00ba Convenio \u00danico de Persoal Laboral da Xunta de Galicia. Foi Secretario Nacional da Confederaci\u00f3n Intersindical Galega Administraci\u00f3n Auton\u00f3mica, dende o ano 1991 ata o 2005. Membro do Consello Confederal do sindicato nacionalista CIG e delegado sindical no Comit\u00e9 de Empresa de Pol\u00edtica Social da Coru\u00f1a, onde ocupou os cargos de secretario e presidente en distintas etapas.\nPertence \u00e1 1\u00ba Promoci\u00f3n de Xornalismo da Universidade de Santiago de Compostela. Colaborador do semanario \"A Nosa Terra\", cunha columna titulada \"San Caetano\". Colabora tam\u00e9n con \"O Bolet\u00edn\" voceiro da CIG dos servizos centrais da Xunta de Galicia. As\u00ed mesmo ten colaborado con \"Irmandade TV\", \"Novas da Galiza\", \"V\u00eda V\", \"O Xeiteiro\" e \"Luzes\".\nFoi membro fundador da Plataforma Cultura Si Mausoleo Non, na que exerceu como portavoz para denunciar a construci\u00f3n da Cidade da Cultura de Galicia."}
{"id": "412432", "revid": "89787", "url": "https://gl.wikipedia.org/wiki?curid=412432", "title": "Madam C. J. Walker", "text": "Sarah Breedlove, nada en Delta, Louisiana o 23 de decembro de 1867 e finada en Irvington-on-Hudson, Nova York o 25 de maio de 1919 foi unha empresaria, fil\u00e1ntropa e activista social e pol\u00edtica estadounidense co\u00f1ecida como C. J. Walker. Eloxiada como a primeira millonaria \u201cfeita a ela mesma\u201d nos Estados Unidos, converteuse nunha das m\u00e1is ricas mulleres emprendedoras do pa\u00eds, as\u00ed como a m\u00e1is rica muller afroamericana e unha das empresarias afroamericanas de maior \u00e9xito da historia.\nWalker fixo a s\u00faa fortuna desenvolvendo e vendendo unha li\u00f1a de produtos de beleza e para o cabelo destinados a mulleres de raza negra mediante a Madame C.J. Walker Manufacturing Company, empresa de \u00e9xito que ela fundou. Walker tam\u00e9n foi co\u00f1ecida pola s\u00faa filantrop\u00eda e activismo. Fixo doaz\u00f3ns a numerosas organizaci\u00f3ns e convereuse en mecenas das artes. Vila Lewaro, a luxosa facenda de Walker en Irvington-on-Hudson, Nova York, serviu como lugar de reuni\u00f3n social para a comunidade afroamericana.\nTraxectoria.\nInfancia.\nBreedlove nceu o 23 de decembro de 1867 preto de Delta, Louisiana, filla de Owen e Minerva (Anderson) Breedlove. Sarah foi unha dos seis fillos, e ti\u00f1a unha irm\u00e1 m\u00e1is vella, Louvenia, e catro irm\u00e1ns: Alexander, James, Solomon e Owen Jr. Os pais e os irm\u00e1ns m\u00e1is vellos foron escravos na plantaci\u00f3n Madison Parish, de Robert W. Burney, mais Sarah foi a primeira da familia nada en liberdade. A s\u00faa nai morreu, posiblemente de c\u00f3lera en 1872. O seu pai volveu casar, mais faleceu uns anos despois. Orfa \u00e1 idade de sete anos, Sarah mudouse a Vicksburg, Mississippi \u00e1 idade de dez anos e traballou como traballadora dom\u00e9stica. Antes do seu primeiro matrimonio, viviu coa s\u00faa irm\u00e1 m\u00e1is vella, Louvenia, e o seu cu\u00f1ado, Jesse Powell.\nMatrimonio e familia.\nEn 1882, aos catorce anos, Sarah casou con Moses McWilliams, posiblemente para fuxir do maltrato do seu cu\u00f1ado. Sarah e Moses tiveron unha filla, Lelia McWilliams, nada o 6 de xu\u00f1o de 1885. Cando Moses morreu en 1887, Sarah ti\u00f1a trinta anos e Lelia dous. Sarah volveu casar en 1894, pero deixou o seu segundo home, John Davis, arredor de 1903 e mudouse a Denver, Colorado, en 1905.\nEn xaneiro de 1906, Sarah casou con Charles Joseph Walker, vendedor de anuncios en xornais que co\u00f1ecera en Missouri. Por este matrimonio comezou a ser co\u00f1ecida como Madam C. J. Walker. A parella divorciouse en 1912 e Charles morreu en 1926. Lelia McWilliams adoptou o apelido do seu padrasto e foi co\u00f1ecida como A'Lelia Walker.\nCarreira.\nEn 1888 Sarah e a s\u00faa filla mud\u00e1ronse a St. Louis, Missouri, onde viv\u00edan tres dos seus irm\u00e1ns. Sarah atopou traballo como lavandeira, ga\u00f1ando apenas un d\u00f3lar ao d\u00eda, mais decidiu que ga\u00f1ar\u00eda cartos abondos para dar \u00e1 s\u00faa filla unha educaci\u00f3n formal. Durante a d\u00e9cada de 1880, Breedlove viviu nunha comunidade na que se desenvolveu o ragtime e ela cantou na St. Paul African Methodist Episcopal Church e comezou a arelar unha vida educada mentres v\u00eda as mulleres da igrexa. Como era com\u00fan entre as mulleres negras da s\u00faa \u00e9poca, Sarah padeceu caspa e outros problemas no coiro cabeludo, como calvicie debida a doenzas da pel e a aplicaci\u00f3n de produtos duros como lixivia que estaban incorporados nos xab\u00f3ns. Outros factores que contribu\u00edron \u00e1 s\u00faa perda de cabelo eran a dieta pobre, enfermidades, e aseo pouco habitual nunha \u00e9poca en que a maior\u00eda dos estadounidenses non dispu\u00f1an de tubaxes, calefacci\u00f3n e electricidade.\nInicialmente, Sarah aprendeu sobre o coidado do cabelo dos seus irm\u00e1ns, que eran barbeiros en Saint Louis. Arredor do tempo da Feira Mundial de Saint Louis de 1904, converteuse nunha axente a comisi\u00f3n que vend\u00eda produtos para Annie Turnbo Malone, empresaria do coidado do cabelo afroamericana e propietaria de Poro Company. Mentres traballaba para Malone, que logo se converter\u00eda na maior rival de Walker na industria, Sarah comezou a adaptar o seu co\u00f1ecemento sobre o cabelo para desenvolver a s\u00faa propia li\u00f1a de produtos.\nEn xullo de 1905, aos trinta e sete anos, Sarah e a s\u00faa filla marcharon a Denver, Colorado, onde continuou a vender produtos para Malone e desenvolver o seu propio negocio. Tralo matrimonio con Charles Walker en 1906, comezou a ser co\u00f1ecida como Madam C. J. Walker e converteuse nunha peiteadora e vendedora de cosm\u00e9ticos independente. Adoptou o apelativo \"Madam\" das pioneiras francesas da industria da beleza. O seu home, que era o seu socio no negocio, proporcionaba consello na publicidade e promoci\u00f3n; Sarah vend\u00eda os seus produtos de porta a porta, ensinando a outras mulleres negras a coidar e arranxar o seu cabelo.\nEn 1906 Walker colocou a s\u00faa filla ao cargo da operaci\u00f3n comercial en Denver mentres que ela e o seu home viaxaban a trav\u00e9s do sur e o leste dos Estados Unidos para expandir o negocio. En 1908 Walker e o seu home mud\u00e1ronse a Pittsburgh, Pensilvania, onde abriron un sal\u00f3n de beleza e estableceron o Lelia College para adestrar \"culturistas do cabelo\" (\u201chair culturists\u201d). Tras pechar o negocio en Denver en 1907, A'lelia encargouse das operaci\u00f3ns diarias en Pittsburgh, mentres que Walker establec\u00eda unha nova base en Indianapolis en 1910. A'lelia tam\u00e9n persuadiu a s\u00faa nai para establecer un despacho e un sal\u00f3n de beleza en Harlem (Nova York) en 1913.\nEn 1910 Walker moveu o seu negocio a Indianapolis, onde estableceu o cuartel xeral da Madame C. J. Walker Manufacturing Company. Inicialmente buscaba unha casa e unha f\u00e1brica en 640 North West Street. M\u00e1is tarde, constru\u00edu unha f\u00e1brica, un sal\u00f3n de peiteado, unha escola de beleza para adestrar as s\u00faas axentes de venda, e engadiu un laboratorio para axudar coa investigaci\u00f3n. Tam\u00e9n formou un equipo competente que inclu\u00eda a Freeman Ransom, Robert Lee Brokenburr, Alice Kelly e Marjorie Stewart Joyner, para axudar na direcci\u00f3n da crecente compa\u00f1\u00eda. Moitos dos empregados na s\u00faa compa\u00f1\u00eda, inclu\u00edndo postos clave e directivos, eran mulleres.\nPara incrementar as vendas da empresa, Walker adestrou outras mulleres para converterse en expertas en beleza usando \"The Walker System\", m\u00e9todo de coidado dese\u00f1ado para favorecer o crecemento do cabelo e acondicionar o coiro cabeludo mediante os seus produtos. O sistema inclu\u00eda un xamp\u00fa, unha pomada, cepillados vigorosos e aplicaci\u00f3n de peites de ferro no pelo. O m\u00e9todo aseguraba que volv\u00eda o pelo crispado e deslucido, suave e exuberante. A li\u00f1a de produtos de Walker ti\u00f1a varios competidores. Produtos semellantes se produc\u00edan en Europa e Norteam\u00e9rica, entre os que estaban as s\u00faas principais rivais, Annie Turnbo Malone's Poro System e m\u00e1is tarde, Sarah Spencer Washington's Apex System.\nEntre 1911 e 1919, no m\u00e1is alto da s\u00faa carreira, Walker e a s\u00faa compa\u00f1\u00eda empregaban varios miles de mulleres e axentes de vendas para os seus produtos. En 1917 a empresa afirmaba que adestrara preto de 20 000 mulleres. Vestida cun uniforme caracter\u00edstico formado por camisa branca e saia negra e levando carteiras negras, visitaban casas nos Estados Unidos e no Caribe ofrecendo a pomada capilar e outros produtos empaquetados en latas coa s\u00faa imaxe. Walker entendou o poder da publicidade e publicou moitos anuncios, especialmente en xornais e revistas afroamericanas, ademais de realizar numerosas viaxes para promocionar os seus produtos, o que a axudou a ser moi popular nos Estados Unidos. O nome de Walker f\u00edxose a\u00ednda m\u00e1is c\u00e9lebre na d\u00e9cada de 1920, trala s\u00faa morte, coa expansi\u00f3n do seu negocio a Cuba, Xamaica, Hait\u00ed, Panam\u00e1 e Costa Rica.\nAdemais de adestrar en vendas e coidado, Walker axudou outras mulleres negras a financiar e crear os seus propios negocios e animounas a ser independentes financeiramente. En 1917, inspirada polo modelo da National Association of Colored Women, comezou a organizar as s\u00faas axentes en clubs e locais. O resultado foi o establecemento da National Beauty Culturists and Benevolent Association of Madam C. J. Walker Agents (predecesora da the Madam C. J. Walker Beauty Culturists Union of America). Deu a s\u00faa primeira conferencia anual en Philadelphia no ver\u00e1n de 1917 con 200 asistentes. Consid\u00e9rase que a conferencia foi das primeiras reuni\u00f3ns nacionais de mulleres empresarias para discutir sobre negocios e comercio. Durante a convenci\u00f3n, Walker entregou premios \u00e1 mulleres que m\u00e1is produtos venderan e tam\u00e9n recompensou a aquelas que fixeran as maiores contribuci\u00f3ns \u00e1 caridade nas s\u00faas comunidades.\nActivismo e filantrop\u00eda.\nSegundo aumentaba a s\u00faa riqueza e fama, difundiu m\u00e1is os seus puntos de vista. En 1912 acudiu a unha reuni\u00f3n anual da National Negro Business League (NNBL) onde declarou dende o chan da planta baixa:\nO ano seguinte dirixiuse aos asistentes dende a palestra como voceira principal.\nAxudou a conseguir fondos para establecer unha secci\u00f3n da Young Men's Christian Association (YMCA) na comunidade negra de Indianapolis, doando mil d\u00f3lares para a construci\u00f3n do edificio. Tam\u00e9n doou cartos para bolsa \u00e1 Tuskegee Institute. Outros beneficiarios foron Indianapolis's Flanner House e Bethel African Methodist Episcopal Church; Mary McLeod Bethune's Daytona Education and Industrial School for Negro Girls (m\u00e1is tarde Bethune-Cookman University) en Daytona Beach, Florida; Palmer Memorial Institute en Carolina do Norte; e Haines Normal and Industrial Institute en Xeorxia. Walker foi tam\u00e9n patroa das artes.\nArredor de 1913, a filla de Walker, A'Lelia, mudouse \u00e1 un novo local en Harlem, e en 1916 Walker uniuse a ela en Nova York, deixando as operaci\u00f3ns coti\u00e1s da s\u00faa compa\u00f1\u00eda ao mando do seu equipo en Indianapolis. En 1917 Walker contratou a Vertner Tandy, primeiro arquitecto negro de Nova York e membro fundador da fraternidade Alpha Phi Alpha, para dese\u00f1ar a s\u00faa casa en Irvington-on-Hudson, Nova York. Walker intentou que Vila Lewaro, que custou 250 000 d\u00f3lares, se convertese nun lugar de reuni\u00f3n para os l\u00edderes da comunidade e que inspirase outros afroamericanos a perseguir os seus so\u00f1os. Mudouse \u00e1 casa en maio de 1918 e inaugurouna cun acto en honra de Emmett Jay Scott, nesa \u00e9poca Assistant Secretary for Negro Affairs do departamento de guerra dos Estados Unidos de Am\u00e9rica.\nWalker involucrouse m\u00e1is nos asuntos pol\u00edticos trala s\u00faa chegada a Nova York. Deu conferencias sobre temas pol\u00edticos, econ\u00f3micos e sociais en convenci\u00f3ns patrocinadas por instituci\u00f3ns negras. Entre os seus amigos e socios estaban Booker T. Washington, Mary McLeod Bethune e W. E. B. Du Bois. Durante a primeira guerra mundial Walker foi a l\u00edder de Circle For Negro War Relief e avogou polo establecemento de campos de adestramento para oficiais negros do ex\u00e9rcito. En 1917 uniuse ao comit\u00e9 executivo da secci\u00f3n de Nova York da National Association for the Advancement of Colored People (NAACP), que organizou a protesta silenciosa na Quinta Avenida da cidade. A manifestaci\u00f3n levou m\u00e1is de 8000 persoas a protestar contra uns disturbios en East Saint Louis nos que foron asasinados trinta e nove afroamericanos.\nOs beneficios do seu negocio influ\u00edron nas contribuci\u00f3ns de Walker aos seus intereses pol\u00edticos e filantr\u00f3picos. En 1918 a National Association of Colored Women's Clubs (NACWC) honrou a Walker por realizar a maior achega individual para axudar a preservar a casa de Frederick Douglass en Anacostia. Antes da s\u00faa morte en 1919, garantiu 5000 d\u00f3lares (equivalentes a 65 000 de 2012) ao fondo antilinchamento da NAACP. Nese momento foi a maior doaz\u00f3n individual que recibira a organizaci\u00f3n. Walker legou case cen mil d\u00f3lares a orfanatos, instituci\u00f3ns e persoas; o seu testamento indicaba que dous terzos da s\u00faa fortuna ir\u00eda \u00e1 caridade.\nMorte e legado.\nWalker faleceu o 25 de maio de 1919 dun fallo renal e complicaci\u00f3ns da hipertensi\u00f3n aos cincuente e un anos. Os seus restos est\u00e1n enterrados en Woodlawn Cemetery en The Bronx, Nova York.\nNo momento do seu pasamento, Walker era considerada a muller afroamericana m\u00e1is rica dos Estados Unidos. Foi reco\u00f1ecida como a primeira millonaria do pa\u00eds que se fixo a si mesma, a\u00ednda que a s\u00faa fortuna estaba estimada en 600 000 d\u00f3lares (equivalentes a 8 mill\u00f3ns de 2018). Segundo o obituario de \"New York Times\", \"ela d\u00edxose a si mesma dous anos antes [en 1917] que non era a\u00ednda unha millonaria, mais que esperaba selo alg\u00fan d\u00eda\". No tempo da morte de Walker, o salario medio anual dos estadounidenses era de 750 d\u00f3lares. A s\u00faa filla, A'Lelia Walker, converteuse na presidenta de Madame C. J. Walker Manufacturing Company.\nOs papeis persoais de Walker cons\u00e9rvanse na Indiana Historical Society de Indianapolis. O seu legado tam\u00e9n contin\u00faa con dous lugares inclu\u00eddos na listaxe de National Register of Historic Places: Vila Lewaro en Irvington, Nova York e Madame Walker Theatre Center en Indianapolis. Vila Lewaro vendeuse trala morte de A'Lelia Walker's a unha organizaci\u00f3n chamada Companions of the Forest in America en 1932 e ingresou na listaxe en 1979. O National Trust for Historic Preservation designouna National Treasure. O edificio da Walker Manufacturing Company en Indianapolis, renomeado Madame Walker Theatre Center, abriu en decembro de 1927; inclu\u00eda as oficinas da compa\u00f1\u00eda e a f\u00e1brica, ademais dun teatro, escola de beleza, sal\u00f3n de peiteado e barber\u00eda, restaurante, farmacia e sala de bailes para a comunidade. O edificio inclu\u00eduse no National Register of Historic Places en 1980.\nEn 2006, a dramaturga e directora Regina Taylor escribiu The \"Dreams of Sarah Breedlove\", que conta a historia da loita e o \u00e9xito de Walker. A obra estreouse no Goodman Theatre de Chicago. A actriz L. Scott Caldwell interpretou o papel de Walker.\nO 4 de marzo de 2016, a compa\u00f1\u00eda de beleza Sundial Brands lanzou unha colaboraci\u00f3n con Sephora na honra de Walker. Chamouna \"Madam C. J. Walker Beauty Culture\" e comprend\u00eda catro colecci\u00f3ns que se centraban no uso de ingredientes naturais para o coidado de tipos diferentes de cabelo. En 2017, a actriz Octavia Spencer foi escollida para interpretar a Walker nunha serie de televisi\u00f3n baseada na biograf\u00eda escrita por A'Lelia Bundles, descendente de Walker.\nTributos.\nNa s\u00faa honra denom\u00ednanse:\nWalker foi inclu\u00edda no National Women's Hall of Fame en Seneca, Nova York en 1993. En 1998 o U.S. Postal Service dedicou un selo conmemorativo a Madam Walker como parte da s\u00faa serie de herdanza negra."}
{"id": "412433", "revid": "47401", "url": "https://gl.wikipedia.org/wiki?curid=412433", "title": "Madam C.J. Walker", "text": ""}
{"id": "412438", "revid": "45576", "url": "https://gl.wikipedia.org/wiki?curid=412438", "title": "Guiseppe Farina", "text": ""}
{"id": "412439", "revid": "22570", "url": "https://gl.wikipedia.org/wiki?curid=412439", "title": "\u00c4ht\u00e4ri", "text": "\u00c4ht\u00e4ri \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 5.968 habitantes. A superficie do termo municipal \u00e9 de 910,87 km2, dos cales 105\u00a0km2 son auga. O concello ten unha densidade de poboaci\u00f3n de 7,41 hab./km\u00b2.\nLimita cos municipios de Alaj\u00e4rvi, Alavus e Soini na s\u00faa mesma rexi\u00f3n, Keuruu, Multia e Saarij\u00e4rvi na rexi\u00f3n de Finlandia Central, e Virrat na de Pirkanmaa.\nO concello \u00e9 uniling\u00fce en fin\u00e9s."}
{"id": "412440", "revid": "27155", "url": "https://gl.wikipedia.org/wiki?curid=412440", "title": "Citostoma", "text": "Un citostoma (de \"cyto-\", c\u00e9lula e \"stoma-\", boca) ou boca da c\u00e9lula \u00e9 unha parte dunha c\u00e9lula especializada na fagocitose, usualmente en forma dun funil ou fenda sostido por microt\u00fabulos. O alimento \u00e9 dirixido ao citostoma, introducido na c\u00e9lula e queda encerrado nun vac\u00faolo. \nS\u00f3 certos grupos de protozoos, como os ciliados e escavados, te\u00f1en citostomas. Un exemplo \u00e9 o ciliado \"Balantidium coli\". Noutros protozoos e en c\u00e9lulas de organismos multicelulares, a fagocitose ten lugar en calquera punto da c\u00e9lula ou a alimentaci\u00f3n ten lugar por absorci\u00f3n.\nEstrutura.\nO citostoma forma unha invaxinaci\u00f3n na superficie celular e est\u00e1 normalmente dirixido cara ao n\u00facleo da c\u00e9lula. O citostoma \u00e9 sinalado a mi\u00fado en ilustraci\u00f3ns como a invaxinaci\u00f3n completa, mais en realidade o citostoma \u00e9 s\u00f3 a abertura da invaxinaci\u00f3n na superficie da c\u00e9lula. O resto da invaxinaci\u00f3n \u00e9 clasificada como citofarinxe. A citofarinxe funciona en conxunci\u00f3n co citostoma para importar macromol\u00e9culas ao interior da c\u00e9lula. Esta forte asociaci\u00f3n entre o citostoma e a citofarinxe adoita denominarse complexo citostoma-citofarinxe ou aparato citofar\u00ednxeo. Por\u00e9n, nun pequeno n\u00famero de casos o citostoma funciona independentemente para importar macromol\u00e9culas. Nestes exemplos, o citostoma importa macromol\u00e9culas formando directamente ves\u00edculas que son importadas ao interior da c\u00e9lula.\nO citostoma est\u00e1 asociado cos microt\u00fabulos que funcionan no mantemento da s\u00faa forma. Un conxunto de microt\u00fabulos est\u00e1 disposto formando un triplete e est\u00e1 localizado debaixo da membrana do citostoma. Un segundo conxunto de microt\u00fabulos est\u00e1 posicionado directamente baixo a membrana do peto flaxelar e forma un cuarteto.\nCitofarinxe.\nIgualmente importante no funcionamento da endocitose \u00e9 a estrutura co\u00f1ecida como citofarinxe. A citofarinxe \u00e9 unha longa estrutura de forma tubular que forma a invaxinaci\u00f3n asociada co citostoma. Mentres que a forma da citofarinxe non \u00e9 constante, est\u00e1 dirixida tipicamente cara \u00e1 parte posterior da c\u00e9lula, a mi\u00fado enganch\u00e1ndose arredor do n\u00facleo central. A lonxitude da citofarinxe var\u00eda durante o ciclo celular, pero a s\u00faa lonxitude media \u00e9 de 8\u00a0\u00b5m. \nIgual que o citostoma, un conxunto de microt\u00fabulos forma unha asociaci\u00f3n coa citofarinxe. Dous conxuntos de mictrot\u00fabulos seguen a direcci\u00f3n da citofarinxe nas c\u00e9lulas. Estes conxuntos de microt\u00fabulos forma unha estrutura de tipo canle ou quenlla que rodea a citofarinxe. Un dos lados da citofarinxe non est\u00e1 asociado con estes microt\u00fabulos e \u00e9 denominado o \"lado espido\". Por\u00e9n, as ves\u00edculas as\u00f3cianse con este lado da citofarinxe.\nLocalizaci\u00f3n.\nA localizaci\u00f3n do citostoma na maior\u00eda dos protozoos flaxelados est\u00e1 fortemente conservado. O citostoma est\u00e1 localizado no extremo anterior da c\u00e9lula preto dunha estrutura co\u00f1ecida como peto flaxelar. O peto flaxelar \u00e9 tam\u00e9n unha invaxinaci\u00f3n na c\u00e9lula e tam\u00e9n serve como sitio de endocitose. A abertura do citostoma est\u00e1 aproximadamente ao mesmo nivel da abertura do peto flaxelar.\nOs Ciliophora son un filo de protozoos con citostomas apicais ou laterais.\nFunci\u00f3n.\nO complexo citostoma-citofarinxe funciona da maneira seguinte: as macromol\u00e9culas que van ser captadas pola c\u00e9lula entran no citostoma. Estas pasan despois ao lume da citofarinxe e son transportadas ao extremo posterior da c\u00e9lula, onde son introducidas en ves\u00edculas evaxinadas que son transportadas a outras partes da c\u00e9lula. A citofarinxe deste modo act\u00faa de modo parecido a unha palla que zuga macromol\u00e9culas ao extremo posterior da c\u00e9lula. O paso de macromol\u00e9culas desde a entrada do citostoma ao extremo posterior da citofarinxe tarda polo menos 2 minutos. O citostoma \u00e9 o sitio principal de endocitose en epimastigotes de \"Trypanosoma cruzi\".\nAsociaci\u00f3ns.\nO citostoma foi tam\u00e9n asociado co flaxelo de \"Trypanosoma cruzi\". Ata agora, este \u00e9 o \u00fanico exemplo co\u00f1ecido dun org\u00e1nulo endocit\u00f3tico que est\u00e1 asociado cun org\u00e1nulo locomotor.\nEstruturas relacionadas.\nComo se mencionou arriba, o peto flaxelar \u00e9 outro sitio de endocitose en protozoos flaxelados. O peto flaxelar \u00e9 unha invaxinaci\u00f3n que se forma arredor do flaxelo extracelular. O peto flaxelar \u00e9 un sitio tanto de endocitose coma de exocitose nas c\u00e9lulas.\nM\u00e9todos de visualizaci\u00f3n.\nUtiliz\u00e1ronse moitos m\u00e9todos para visualizar o citostoma. Eger et al. usaron mol\u00e9culas de transferrina etiquetadas con ouro en combinaci\u00f3n coa microscopia confocal para visualizar o citostoma. Este experimento mostraba que a etiquetaxe con part\u00edculas de ouro era evidente en d\u00faas localizaci\u00f3ns celulares; unha das localizaci\u00f3ns era o fondo da citofarinxe, e a outra localizaci\u00f3n eran os reservosomas da c\u00e9lula.\nOutro equipo utilizou microscopia electr\u00f3nica de varrido de feixe i\u00f3nico, tam\u00e9n co\u00f1ecida como FIB-SEM seguida da reconstruci\u00f3n tridimensional para crear un modelo en 3D do complexo citostoma-citofarinxe."}
{"id": "412442", "revid": "98629", "url": "https://gl.wikipedia.org/wiki?curid=412442", "title": "Volker Weidler", "text": "Volker Weidler, nado en Heidelberg o 18 de marzo de 1962, \u00e9 un expiloto automobilismo alem\u00e1n. Ga\u00f1ou as 24 Horas de Le Mans en 1991.\nTraxectoria.\nFormula racing.\nEn 1985, converteuse no campi\u00f3n de F\u00f3rmula 3 de Alema\u00f1a. Na tempada de F\u00f3rmula Un, Weidler presentouse en 10 Grandes Premios de F\u00f3rmula 1, competindo co equipo Rial, pero non conseguiu cualificar o coche en ningunha ocasi\u00f3n.\nLogo da F\u00f3rmula Un, trasl\u00e1dase ao Xap\u00f3n e participa no Campionato de F\u00f3rmula 3000 do Xap\u00f3n e no Campionato Mundial de Prototipos Deportivos do Xap\u00f3n. Moitas veces loitou polo t\u00edtulo con Kazuyoshi Hoshino, Ross Cheever e outros na F\u00f3rmula 3000 xaponesa e popularizouse no Xap\u00f3n.\nGT / Sportscars.\nEn 1991, Weidler asociouse con Johnny Herbert e Bertrand Gachot para ga\u00f1ar en Le Mans ao volante dun Mazda 787B con motor Wankel, logrando tam\u00e9n a primeira e \u00fanica vitoria da lendaria carreira francesa por parte dun fabricante e fornecedor de motores do Xap\u00f3n. Este coche con motor Wankel destacou por ser moi ruidoso.\nPosiblemente relacionado coas horas pasadas no ruidoso Mazda, Weidler comezou a sufrir problemas de o\u00eddo (P\u00e9rda de audici\u00f3n) que eventualmente obrigouno a retirarse prematuramente do Campionato de F\u00f3rmula 3000 do Xap\u00f3n durante a tempada, cando Weidler lideraba o campionato nese momento.\nCando Weidler deixou o equipo xapon\u00e9s, Nova Engineering, recomendou a Heinz-Harald Frentzen como sucesor.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos nas 24 Horas de Le Mans.\nGa\u00f1adores de clase en negra. Os coches non completaron o 70% da distancia do vencedor non clasificaron (NC)."}
{"id": "412443", "revid": "29398", "url": "https://gl.wikipedia.org/wiki?curid=412443", "title": "David Junc\u00e0", "text": "David Junc\u00e0 Re\u00f1e, nado o 16 de novembro de 1993 en Riumors, \u00e9 un futbolista espa\u00f1ol que xoga como lateral esquerdo para o Celta de Vigo da Liga Santander.\nTraxectoria.\nO 31 de maio de 2018 anunciouse a s\u00faa fichaxe polo Celta de Vigo."}
{"id": "412445", "revid": "7523", "url": "https://gl.wikipedia.org/wiki?curid=412445", "title": "David Junc\u00e0 Re\u00f1e", "text": ""}
{"id": "412451", "revid": "65337", "url": "https://gl.wikipedia.org/wiki?curid=412451", "title": "Tetarteron nomisma", "text": ""}
{"id": "412452", "revid": "89787", "url": "https://gl.wikipedia.org/wiki?curid=412452", "title": "Histamenon", "text": "O histamenon (en grego: \"\u03bd\u03cc\u03bc\u03b9\u03c3\u03bc\u03b1 \u1f31\u03c3\u03c4\u03ac\u03bc\u03b5\u03bd\u03bf\u03bd, n\u00f3misma ist\u00e1menon\"; \"moeda padr\u00f3n\") ou histamenon nomisma, foi a denominaci\u00f3n dada \u00e1 moeda bizantina de ouro co valor dun s\u00f3lido ou nomisma, a partir da aparici\u00f3n en 960 dunha variedade m\u00e1is lixeira en peso e lei, denominada tetarteron ou \"tetarteron nomisma\". Para distinguir ambas as variedades do nomisma, o histamenon mudou a s\u00faa aparencia orixinal e adoptou unha dimensi\u00f3n m\u00e1is ancha e m\u00e1is delgada, as\u00ed como unha forma c\u00f3ncava (\"scyphate\").\nHistoria.\nNacemento.\nDesde a s\u00faa introduci\u00f3n en 309 da man do emperador Constantino I (306-337), a moeda principal e base do sistema monetario do Imperio Bizantino fora o s\u00f3lido bizantino (co\u00f1ecido tam\u00e9n como nomisma), que mantivera a trav\u00e9s dos s\u00e9culos un peso invariable de 4,55 gramos e unha pureza do metal de 24 quilates. A situaci\u00f3n mudou en tempos de Nic\u00e9foro II (963-969), cando se introduciu no sistema unha variedade do nomisma, denominada tetarteron (\"un cuarto\") que era dous quilates m\u00e1is pobre que o nomisma orixinario.\nInicialmente, ambas as moedas eran dificilmente distinguibles, dada a proximidade do seu peso. Durante o final do reinado de Basilio II (976-1025), o tetarteron empezou a baterse sobre discos m\u00e1is grosos e m\u00e1is pequenos, en tanto que o histamenon se volveu m\u00e1is delgado e m\u00e1is ancho. Ademais desa clara diferenza visual, en tempos de Constantino VIII (1025-1028) engad\u00edronse tam\u00e9n variaci\u00f3ns na s\u00faa iconograf\u00eda. A mediados do s\u00e9culo XI, o tetarteron med\u00eda 18\u00a0mm de di\u00e1metro e ti\u00f1a un peso est\u00e1ndar de 3,98 gramos, e o histamenon (con 3 quilates m\u00e1is) ti\u00f1a un di\u00e1metro de 25\u00a0mm en di\u00e1metro (contra os 20\u00a0mm do s\u00f3lido) e adquirira unha forma lixeiramente c\u00f3ncava.\nDesvalorizaci\u00f3n e fin.\nCon todo, a partir do reinado de Miguel IV (1034-1041), que anteriormente fora prestamista, o seu contido de ouro empezou para ser cada vez menor e padeceu sucesivas desvalorizaci\u00f3ns. Despois dun per\u00edodo de relativa estabilidade entre 1055 e 1070, o contido de ouro diminu\u00edu drasticamente nas d\u00e9cadas de 1070 e de 1080, ata acabar por desaparecer durante os primeiros anos do reinado de Aleixo I Comneno (1081-1118), quen en 1092 fixo unha reforma profunda do sistema monetario bizantino, eliminando tanto o histamenon como o tetarteron (nesa \u00e9poca xa de electro), substitu\u00eddos ambos por unha nova moeda de ouro: o hyperpyron.\nA partir de ent\u00f3n e durante a vixencia do sistema monetario dos Comneno (s\u00e9culos XII e XIII), o termo histamenon (ou na variante \"stamenon, \u03c3\u03c4\u03ac\u03bc\u03b5\u03bd\u03bf\u03bd\") pasou a asociarse con calquera moeda de forma c\u00f3ncava (\"scyphate\"), tanto de bill\u00f3n como mesmo de cobre, emitida polo Imperio Bizantino."}
{"id": "412454", "revid": "23204", "url": "https://gl.wikipedia.org/wiki?curid=412454", "title": "Madalena Sibila de Prusia", "text": "Madalena Sibilla de Hohenzollern, nada en\u00a0K\u00f6nigsberg\u00a0o\u00a031 de decembro de 1586 e finada en\u00a0Dresden\u00a0o\u00a012 de febreiro de 1659,\u00a0foi unha nobre alem\u00e1 integrante da Casa de Hohenzollern e a trav\u00e9s do seu matrimonio princesa-electora de Saxonia. \nFoi a \u00faltima filla do duque Alberte Frederico de Prusia e da princesa Mar\u00eda Leonor de Cl\u00e9veris, filla do duque de Cl\u00e9veris, J\u00fclich e Berg, Guillerme V o Rico e da arquiduquesa austr\u00edaca Mar\u00eda de Habsburgo-Jagell\u00f3n. \nTraxectoria.\nO 19 de xullo de 1607 en Torgau casou co Elector Xo\u00e1n Xurxo I de Saxonia. Ela coidou \u00f3 seu marido que estaba moi enfermo, e durante a guerra dos Trinta Anos, despois do enfrontamento entre Gustavo II Adolfo de Suecia e o seu primo segundo, o emperador Fernando II de Habsburgo, mediou entre os dous belixerantes (Paz de Praga de 1635). Ademais, utilizou a prisioneiros de guerra suecos nos traballos da fortaleza de Dresde e tivo amizade coa ra\u00ed\u00f1a rexente sueca, a s\u00faa sobri\u00f1a Mar\u00eda Leonor (vi\u00fava de Gustavo Adolfo e nai da ra\u00ed\u00f1a nena Cristina de Suecia). Madalena Sibila promoveu a pintura e a poes\u00eda. O 8 de outubro de 1656, enviuvou. Viviu dende ent\u00f3n no \"Dresdner Frau Kurf\u00fcrstin-Haus\" e morreu en Dresde en 1659."}
{"id": "412455", "revid": "23204", "url": "https://gl.wikipedia.org/wiki?curid=412455", "title": "Madalena Sibilla de Hohenzollern", "text": ""}
{"id": "412456", "revid": "23204", "url": "https://gl.wikipedia.org/wiki?curid=412456", "title": "Xurxo II de Hesse-Darmstadt", "text": "Xurxo II de Hesse-Darmstadt (en ); nado en Darmstadt en marzo de 1605 e finado o 11 de xu\u00f1o de 1661, foi Landgrave de Hesse-Darmstadt dende 1626 at\u00e9 1661. Era fillo de Lois V de Hesse-Darmstadt e Madalena de Brandeburgo.\nTraxectoria.\nA\u00ednda novo, comezou o seu Grand Tour por Europa en compa\u00f1a do conde Xo\u00e1n Casimiro de Ermach, obtendo tam\u00e9n a tarefa de xestionar algunhas misi\u00f3ns diplom\u00e1ticas en nome do seu pai. Por\u00e9n, durante a Guerra dos Trinta Anos, o seu pai foi feito prisioneiro polo elector Frederico V do Palatinado e precisamente durante a celebraci\u00f3n do matrimonio entre Xurxo e a s\u00faa primeira esposa, en Dresden, decatouse da morte do seu pai e a s\u00faa sucesi\u00f3n \u00f3 trono de Hesse-Darmstadt.\nNo medio da Guerra dos Trinta Anos, malia que profesaba lealdade \u00e1 causa do emperador, Xurxo II resultou ser principalmente neutral at\u00e9 1629, cando decidiu inclinarse a prol de Suecia despois dos danos sufridos no seu pa\u00eds polo ex\u00e9rcito imperial que acampou al\u00ed. Por\u00e9n, xa en 1631, co Tratado de Hoechst, Xurxo II distanciouse de rei Gustavo II Adolfo e seguiu mantendo unha conduta neutral para o resto do conflito.\nDe 1645 a 1648 dirixiu a chamada Hessenkrieg contra a landgravina Amalia Sabela de Hanau-M\u00fcnzenberg sobre a herdade da extinta li\u00f1a de Hesse-Marburgo. Este conflito deu lugar \u00e1 perda de Hesse-Marburgo a Hesse-Kassel. Por\u00e9n, foi recompensado coa cifra de 60.000 ducados.\nMatrimonio e descendencia.\nCasou con Sof\u00eda Leonor de Saxonia, o 1 de abril de 1627. Do seu matrimonio tivo tres fillos e doce fillas:"}
{"id": "412472", "revid": "22570", "url": "https://gl.wikipedia.org/wiki?curid=412472", "title": "Ana Hyde", "text": "Ana Hyde (en ), nada en\u00a0Windsor\u00a0o\u00a012 de marzo de 1637 e finada en\u00a0Londres\u00a0o\u00a031 de marzo de 1671, foi a duquesa de York\u00a0e Albany como a primeira esposa do futuro rei Xacobe II. Filla de pai avogado, era orixinalmente unha anglicana. Ela casou con Xacobe en 1660 despois de quedar embarazada, mais tam\u00e9n se afirma que el prometera casar con ela un ano antes. Os dous co\u00f1ec\u00e9ronse por primeira vez nos Pa\u00edses Baixos mentres ela viv\u00eda no coidado de Ana, princesa real e irm\u00e1 do duque. A parella tivo oito fillos, por\u00e9n seis morreron sendo a\u00ednda nenos. As d\u00faas que sobreviviron foron Mar\u00eda, que sucedeu o pai como ra\u00ed\u00f1a despois dos eventos da Revoluci\u00f3n Gloriosa de 1688, e Ana, que sucedeu o seu cu\u00f1ado e se tornou a primeira monarca do Reino de Gran Breta\u00f1a.\nFilla do com\u00fan Eduardo Hyde, o casamento de Ana con Xacobe \u00e9 m\u00e1is co\u00f1ecido por xerar moitas pol\u00e9micas. Deu \u00e1 luz \u00f3 seu primeiro fillo dous meses tras o matrimonio, que obviamente f\u00f3ra concibido antes da uni\u00f3n. Moitos desaprobaban a decisi\u00f3n do duque de casar con Ana, pero non o seu irm\u00e1n o rei Carlos II. Outra causa de desaprobaci\u00f3n era o nivel de afecto p\u00fablico que Xacobe demostraba pola esposa, como bicala e abrazala, acci\u00f3ns consideradas como comportamentos pouco axeitados en p\u00fablico para os padr\u00f3ns do s\u00e9culo XVII."}
{"id": "412473", "revid": "23204", "url": "https://gl.wikipedia.org/wiki?curid=412473", "title": "Anne Hyde", "text": ""}
{"id": "412479", "revid": "5863", "url": "https://gl.wikipedia.org/wiki?curid=412479", "title": "Premio Lu\u00edsa Villalta a iniciativas normalizadoras", "text": "O Premio Lu\u00edsa Villalta a Iniciativas Normalizadoras premia ideas e campa\u00f1as para fomentar o uso do galego no \u00e1mbito universitario. Conv\u00f3cao o Servizo de Normalizaci\u00f3n Ling\u00fc\u00edstica da Universidade da Coru\u00f1a, o Servizo de Normalizaci\u00f3n Ling\u00fc\u00edstica da Universidade de Santiago de Compostela e a \u00c1rea de Normalizaci\u00f3n Ling\u00fc\u00edstica da Universidade de Vigo coa colaboraci\u00f3n da Secretar\u00eda Xeral de Pol\u00edtica Ling\u00fc\u00edstica.\nConta con d\u00faas modalidades: campa\u00f1a normalizadora e idea para a promoci\u00f3n do galego. En 2018 chegou \u00e1 s\u00faa XV edici\u00f3n."}
{"id": "412480", "revid": "89787", "url": "https://gl.wikipedia.org/wiki?curid=412480", "title": "Lola Dopico", "text": "Mar\u00eda Dolores Dopico Aneiros, nada no ano 1970 en Ferrol, \u00e9 unha artista, profesora e investigadora galega.\nTraxectoria.\nLicenciouse pola Universidade de Salamanca e doutorouse en Belas Artes na Universidade de Vigo, onde imparte aulas nas \u00e1reas de arte, dese\u00f1o e tecnolox\u00eda dende 1994. Tam\u00e9n \u00e9 directora da escola de moda Esdemga (Estudos Superiores de Dese\u00f1o T\u00e9xtil e Moda de Galicia).\nPol\u00edtica.\nFoi concelleira de Igualdade do concello de Pontevedra polo BNG, posto que ocupou entre 2007 e 2012 e que abandonou para centrarse na s\u00faa labor docente."}
{"id": "412481", "revid": "25871", "url": "https://gl.wikipedia.org/wiki?curid=412481", "title": "Mar\u00eda Dolores Dopico Aneiros", "text": ""}
{"id": "412483", "revid": "23204", "url": "https://gl.wikipedia.org/wiki?curid=412483", "title": "Henrique IV de Francia", "text": "Henrique de Borb\u00f3n, nado en\u00a0Pau\u00a0o\u00a013 de decembro de 1553 e finado en Par\u00eds o\u00a014 de maio de 1610, foi rei de Navarra co nome de Henrique III entre 1572 e 1610, e rei de Francia como Henrique IV entre 1589 e 1610, primeiro da casa de Borb\u00f3n neste pa\u00eds, co\u00f1ecido como Henrique o Grande (\"Henri le Grand\") ou o Bo Rei (\"Le bon roi Henri\") e copr\u00edncipe de Andorra (1572-1610).\nA mi\u00fado \u00e9 considerado polos franceses como o mellor monarca que gobernou o seu pa\u00eds, sempre tentando mellorar as condici\u00f3ns de vida dos seus s\u00fabditos. Atrib\u00faeselle a frase: \u00abUn pito nas potas de todos os campesi\u00f1os, todos os domingos\u00bb, que simplifica perfectamente a s\u00faa pol\u00edtica de facer feliz \u00f3 seu pobo, non s\u00f3 con poder e conquistas, sen\u00f3n tam\u00e9n con paz e prosperidade. \u00c9 o referente dos mon\u00e1rquicos franceses, os cales realizan todos os anos unha homenaxe fronte \u00e1 s\u00faa estatua do \"Pont Neuf\" (\"Ponte Nova\") de Par\u00eds o d\u00eda da s\u00faa entrada \u00e1 cidade.\nFoille dedicada a marcha \u00abVive Henri IV\u00bb (\u00abViva Henrique IV\u00bb), que chegou a ser o himno \"de facto\" do reino e o \"de iure\" durante a Restauraci\u00f3n, e \u00e9 co\u00f1ecida a\u00ednda hoxe d\u00eda polos franceses."}
{"id": "412484", "revid": "23204", "url": "https://gl.wikipedia.org/wiki?curid=412484", "title": "Henrique III de Navarra", "text": ""}
{"id": "412485", "revid": "98629", "url": "https://gl.wikipedia.org/wiki?curid=412485", "title": "Mar\u00eda Ana Vitoria de Baviera", "text": "Mar\u00eda Ana Vitoria de Baviera, nada en\u00a0M\u00fanic\u00a0o\u00a028 de novembro de 1660 e finada no\u00a0Palacio de Versalles\u00a0o\u00a020 de abril de 1690, foi delfina de Francia, tam\u00e9n co\u00f1ecida como \"Delfina Maria Ana Vitoria\" (\"Marie Anne Victoire\") polo seu nome completo que era Mar\u00eda Ana Cristina Vitoria von Bayern.\nTraxectoria.\nEra a filla m\u00e1is vella de Fernando Mar\u00eda de Baviera e de Henriqueta Adelaida de Savoia. Os seus av\u00f3s maternos eran V\u00edtor Amadeu I e Cristina Mar\u00eda de Francia, quen era a segunda filla de Henrique IV de Francia e Mar\u00eda de Medici. Os seus av\u00f3s paternos eran Maximiliano I, duque e elector de Baviera e Mar\u00eda Ana de Austria."}
{"id": "412486", "revid": "56817", "url": "https://gl.wikipedia.org/wiki?curid=412486", "title": "Presidente de Venezuela", "text": "O presidente da Rep\u00fablica Bolivariana de Venezuela \u00e9 ao mesmo tempo xefe de Estado e de Goberno, dirixe o poder executivo nacional de Venezuela e \u00e9 comandante xeral das Forzas Armadas Bolivianas. Do mesmo xeito, a posici\u00f3n corresponde \u00e1 maxistrada m\u00e1is alta do pa\u00eds e ao m\u00e1is alto funcionario p\u00fablico nacional.\nO actual mandato presidencial \u00e9 de seis anos, coa posibilidade garantida pola Constituci\u00f3n de celebrar un referendo de retiro popular en calquera momento durante os \u00faltimos tres anos de mandato presidencial. O 15 de febreiro de 2009, un referendo aprobado pola maior\u00eda dos votantes eliminou as restrici\u00f3ns anteriores que limitaron o mandato presidencial a dous mandatos consecutivos.\nO nomeamento de presidente incl\u00fae s\u00f3 as persoas que xuran as s\u00faas posici\u00f3ns como presidente de Venezuela. O primeiro presidente foi Crist\u00f3bal Mendoza, asumiu o cargo o 5 de marzo de 1811, por decisi\u00f3n do Congreso Nacional e foi oficial o 5 de xullo de 1811 coa Declaraci\u00f3n de Independencia da Coroa Espa\u00f1ola.\nDebido \u00e1 profunda axitaci\u00f3n polas guerras da independencia en Suram\u00e9rica, entre 1814 e 1818 Espa\u00f1a establece nuevamente o seu goberno co pa\u00eds en guerra, ata o Congreso de Angostura, chamado Sim\u00f3n Bol\u00edvar \u00abxefe supremo da Rep\u00fablica de Venezuela \u00bb(comandante supremo da Rep\u00fablica de Venezuela) de 1819 a 1821. Posteriormente o Libertador actuou como presidente da Gran Colombia (que un\u00eda a Venezuela, Colombia, Panam\u00e1 e Ecuador) entre 1821 e 1830. Logo de dividirse o Grande Colombia Sim\u00f3n Bol\u00edvar est\u00e1 exiliado da s\u00faa naciente rep\u00fablica, tomando posesi\u00f3n de Jos\u00e9 Antonio P\u00e1ez.\nA\u00ednda que o papel do presidente da rep\u00fablica e do seu significado sufriron cambios ao longo de 200 anos de historia, as\u00ed como a s\u00faa posici\u00f3n e relaci\u00f3ns cos outros actores da organizaci\u00f3n pol\u00edtica nacional, foi e \u00e9 unha das figuras pol\u00edticas m\u00e1is destacadas."}
{"id": "412492", "revid": "98629", "url": "https://gl.wikipedia.org/wiki?curid=412492", "title": "Catarina Paragua\u00e7u", "text": "Catarina \u00c1lvares Paragua\u00e7u, nada en Ba\u00eda en 1495 e finada en\u00a0ib\u00eddem\u00a0o\u00a026 de xaneiro de 1583,\u00a0foi unha ind\u00edxena\u00a0tupinamba, da rexi\u00f3n onde hoxe se atopa o estado da Ba\u00eda. Segundo a certificado do bautismo, realizado o\u00a030 de xullo de 1528 en Saint-Malo, en\u00a0Francia, e atopado no Canad\u00e1, o seu nome verdadeiro ser\u00eda \"Guaibimpar\u00e1\" e non \"Paragua\u00e7u\" (nome que significa \"mar grande\"), como rexistra frei Santa Rita Dur\u00e3o no seu poema \"Caramuru\".\nTraxectoria.\nFoi ofrecida como esposa polo seu pai, o cacique Taparica, \u00f3 n\u00e1ufrago portugu\u00e9s Diogo \u00c1lvares, o Caramuru, que gozaba de grande preminencia entre os tupinamb\u00e1s de Ba\u00eda. Adoptou o nome cristi\u00e1n de Catarina do Brasil. Catarina e Diogo Caramuru formaron a primeira familia cristi\u00e1 do Brasil. Al\u00e9n diso, eles formaron a primeira familia documentada do Brasil. \u00c9 considerada a nai simb\u00f3lica da naci\u00f3n brasileira. Faleceu en idade avanzada o ano de 1583 e elaborou testamento existente at\u00e9 hoxe no Mosteiro de San Bento da Ba\u00eda no cal deixa seus bens para os monxes beneditinos. Os seus restos mortais repousan na Igrexa e Abad\u00eda de Nosa Se\u00f1ora da Graza, en Salvador.\nUnha imaxe de Catarina Paragua\u00e7u se encontra aos p\u00e9s do Caboclo do dous de xullo, monumento localizado na praza do Campo Grande no centro de Salvador."}
{"id": "412493", "revid": "23204", "url": "https://gl.wikipedia.org/wiki?curid=412493", "title": "Catarina \u00c1lvares Paragua\u00e7u", "text": ""}
{"id": "412494", "revid": "23204", "url": "https://gl.wikipedia.org/wiki?curid=412494", "title": "Catarina do Brasil", "text": ""}
{"id": "412497", "revid": "89787", "url": "https://gl.wikipedia.org/wiki?curid=412497", "title": "Google Play", "text": "Google Play (anteriormente Android Market) \u00e9 unha plataforma de distribuci\u00f3n dixital de aplicaci\u00f3ns m\u00f3biles para os dispositivos con sistema operativo Android, as\u00ed como unha tenda en li\u00f1a desenvolvida e operada por Google. Esta plataforma perm\u00edtelles aos usuarios navegar e descargar aplicaci\u00f3ns (desenvolvidas mediante Android SDK), xogos, m\u00fasica, libros, revistas e pel\u00edculas. Tam\u00e9n se poden adquirir dispositivos m\u00f3biles como ordenadores Chromebook, tel\u00e9fonos intelixentes Nexus, Google Chromecast, entre outros.\nAs aplicaci\u00f3ns at\u00f3panse dispo\u00f1ibles de balde, as\u00ed como tam\u00e9n previo pago. Poden ser descargadas directamente dende un dispositivo con Android a trav\u00e9s da aplicaci\u00f3n m\u00f3bil Play Store. \u00c9 posible as\u00ed mesmo instalar as aplicaci\u00f3ns directamente e sen necesidade dunha computadora, en dispositivos con sistema operativo BlackBerry 10.\nEn marzo de 2012, coa fusi\u00f3n de Android Market con Google Music, o servizo foi renomeado como Google Play, como resultado da nova estratexia de distribuci\u00f3n dixital de Google. En xullo do 2013, anunciouse que Google Play excedera o mill\u00f3n de aplicaci\u00f3ns publicadas e que se contabilizaran m\u00e1is de 50 mil mill\u00f3ns de descargas.\nContidos.\nAplicaci\u00f3ns.\nOs usuarios te\u00f1en a posibilidade de instalaren aplicaci\u00f3ns a trav\u00e9s do sitio web do desenvolvedor ou mediante tendas de distribuci\u00f3n dixital alternativas. Estas poden ou ben ser actualizadas automaticamente se o usuario as\u00ed o establece, ou ben manualmente unha a unha.\nO 17 de marzo de 2009, arredor de 2 300 aplicaci\u00f3ns estaban dispo\u00f1ibles en Android Market, de acordo co director t\u00e9cnico de T-Mobile Cole Brodman. O 10 de maio de 2011, durante Google I/O, Google anunciou que en Android Market figuran 200 000 aplicaci\u00f3ns e que foron instaladas 4 500 000 000 veces.\nPlay Libros.\nPlay Libros \u00e9 unha aplicaci\u00f3n m\u00f3bil que permite ler libros electr\u00f3nicos. Foi desenvolvida por Google en febreiro de 2011 e ofrece m\u00e1is de catro mill\u00f3ns de t\u00edtulos que poden ser adquiridos a trav\u00e9s de Google Play. Os libros adquiridos son almacenados na nube, con acceso directo na aplicaci\u00f3n ou a trav\u00e9s da web. Os usuarios poden almacenar m\u00e1is de 1 000 ficheiros sen custo, sempre que cada ficheiro non supere os 50\u00a0MB de espazo.\nO 15 de maio de 2013 actualizouse Play Libros engadindo a posibilidade de que os usuarios poidan subir ficheiro en formato PDF e EPUB. Play Libros at\u00f3pase actualmente dispo\u00f1ible en 44 pa\u00edses.\nPlay Xogos.\nPlay Xogos \u00e9 un servizo e aplicaci\u00f3n desenvolvidos para Android, iOS e para web que engade a opci\u00f3n de multixogador en tempo real, logros, t\u00e1boa de posici\u00f3ns e de gardar informaci\u00f3n na nube dos xogos que sexan compatibles co servizo. Foi presentado no Google I/O de 2013, e a aplicaci\u00f3n foi lanzada o 24 de xullo dese mesmo ano no evento chamado \"Breakfast with Sundar Pichai\".\nPlay Newsstand.\nGoogle Play ofrece a posibilidade de subscribirse a revistas e diarios de noticias nalg\u00fans pa\u00edses, entre os que est\u00e1n os Estados Unidos, Australia, o Canad\u00e1 e o Reino Unido, isto a trav\u00e9s das aplicaci\u00f3ns Google Currents e Play Magazines. O 20 de novembro de 2013, Play Magazines e Google Currents fusion\u00e1ronse dando lugar a Play Newsstand, aplicaci\u00f3n que combina os servizos de ambas as aplicaci\u00f3ns nun s\u00f3 produto.\nPlay M\u00fasica.\nPlay M\u00fasica \u00e9 un servizo de almacenamento e sincronizaci\u00f3n de m\u00fasica na nube, as\u00ed como tam\u00e9n unha tenda musical en li\u00f1a lanzada en 2011, tras anunciala oficialmente durante a conferencia de desenvolvedores Google I/O do 10 de maio de 2011. O servizo permite o almacenamento gratu\u00edto de canci\u00f3ns propias ata un total de 50\u00a0000, que ao sincroniz\u00e1rense na nube ser\u00e1n accesibles desde calquera punto. Tam\u00e9n permite escoitar m\u00fasica a trav\u00e9s de \"streaming\", servizo que se ofrece mediante subscrici\u00f3n.\nO servizo \u00e9 accesible v\u00eda navegador, cliente de escritorio e smartphones con Android, a\u00ednda que tam\u00e9n se pode acceder desde outros sistemas operativos m\u00f3biles sempre e cando soporten Adobe Flash.\nAplicaci\u00f3n Play Store.\nHistoria.\nGoogle creou Android Market o 28 de agosto de 2008 e p\u00faxoo \u00e1 disposici\u00f3n dos usuarios o 22 de outubro de 2008. Introduciuse soporte para as aplicaci\u00f3ns de pago o 13 de febreiro de 2009 para os desenvolvedores dos Estados Unidos e do Reino Unido, coa axuda adicional de 29 pa\u00edses o 30 de setembro de 2010.\nO 6 de marzo de 2012, o servizo foi relanzado cunha nova aparencia, as\u00ed como cun novo nome, cham\u00e1ndose agora Google Play e contando nese momento con m\u00e1is de 450\u00a0000 aplicaci\u00f3ns dispo\u00f1ibles. A partir dese momento, os aparatos que non pudieran actualizar Android Market a Google Play deixaron de acceder \u00e1s novas aplicaci\u00f3ns.\nClasificaci\u00f3n de aplicaci\u00f3ns.\nGoogle Play, igual que o seu competidor App Store, ten un sistema de clasificaci\u00f3n por idades, a\u00ednda que desde o 8 de xu\u00f1o de 2015 as apps son clasificadas por sistemas de clasificaci\u00f3n por idades de diferentes rexi\u00f3ns e pa\u00edses, sempre e cando non colidan con normas como ESRB ou PEGI.\nTam\u00e9n existe a clasificaci\u00f3n que se lles d\u00e1 \u00e1s apps exentas de clasificaci\u00f3n, introducida en 2015.\nInterface.\nGoogle Play ten un acceso f\u00e1cil e r\u00e1pido \u00e1s s\u00faas aplicaci\u00f3ns. Estas son creadas por desenvolvedores de todo o mundo e posteriormente puntuadas polos usuarios de Android.\nO men\u00fa ten as seguintes opciones:\nAs categor\u00edas de xogos e aplicaci\u00f3ns do men\u00fa principal proporcionan submen\u00fas para que a busca sexa m\u00e1is sinxela. Os usuarios te\u00f1en a posibilidade de valorar as aplicaci\u00f3ns cunha escala de 1 a 5 estrelas; tam\u00e9n ofrece a posibilidade de po\u00f1er comentarios sobre a aplicaci\u00f3n. Os desenvolvedores que publiquen as s\u00faas aplicaci\u00f3ns poden engadir capturas de pantalla e v\u00eddeos.\nDesenvolvedores.\nA gran novidade que achega Google Play atangue aos desenvolvedores: estes ser\u00e1n capaces de facer o seu contido dispo\u00f1ible nun servizo aberto, o servizo de Google que ofrece unha retroalimentaci\u00f3n e un sistema de cualificaci\u00f3n similar a YouTube. Os desenvolvedores ter\u00e1n un contorno aberto e sen obst\u00e1culos para po\u00f1eren a disposici\u00f3n o seu contido; este pode subirse ao mercado en tres pasos: rexistrarse como comerciante, subir e describir o seu contido e publicalo. Para rexistrarse como desenvolvedor e subir aplicaci\u00f3ns hai que pagar unha cota de rexistro (US$ 25,00) con tarxeta de cr\u00e9dito (mediante Google Checkout).\nOs desenvolvedores das aplicaci\u00f3ns de pago reciben un 70\u00a0% do prezo total da aplicaci\u00f3n, mentres que o 30\u00a0% restante \u00e9 destinado \u00e1s empresas. O beneficio obtido de Google Play p\u00e1gaselles aos desenvolvedores a trav\u00e9s das su\u00e1s contas no sistema Google Checkout.\nDispo\u00f1ibilidade para desenvolvedores.\nNun primeiro momento s\u00f3 os desenvolvedores no Estados Unidos e Reino Unido ti\u00f1an soporte para publicar aplicaci\u00f3ns de pago. Actualmente Google aumentou esa lista con pa\u00edses como Austria, Francia, Alema\u00f1a, Italia, Espa\u00f1a e Pa\u00edses Baixos. Polo contrario, a lista de pa\u00edses con dispo\u00f1ibilidade de desenvolvedores que poden distribu\u00edr aplicaci\u00f3ns gratu\u00edtas \u00e9: Australia, Austria, Rep\u00fablica Checa, Rep\u00fablica Dominicana, Francia, Alema\u00f1a, Italia, Pa\u00edses Baixos, Polonia, Singapur, Espa\u00f1a, Reino Unido, Estados Unidos e Venezuela.\nCompetencia e aliados.\nAs d\u00faas principais plataformas de m\u00f3biles son App Store de Apple e Google Play de Google, pero tam\u00e9n hai outras como Samsung Apps de Samsung, AppGallery de Huawei, Nokia Store de Nokia, Market Place de Toshiba App, App World de Blackberry, Tenda Windows de Microsoft, App Store de Amazon, Palm App Catalog e SlideME.\nO desenvolvemento de aplicaci\u00f3ns para o iPhone non est\u00e1 sendo de f\u00e1cil acceso como consecuencia da pol\u00edtica de admisi\u00f3n de aplicaci\u00f3ns de Apple, que \u00e9 moi restritiva. En cambio, Google Play non fai tantas excepci\u00f3ns coas aplicaci\u00f3ns, aceptando todas, propias ou de desenvolvedores, grazas \u00e1 s\u00faa ferramenta Android SDK.\nPolo que se refire ao n\u00famero de descargas, Google Play superou a App Store en n\u00famero de descargas desde xu\u00f1o de 2013 e en 2014 conseguiu superar en n\u00famero de aplicaci\u00f3ns ofrecidas desde Google Play a App Store, a tenda de Apple. En Espa\u00f1a, a evoluci\u00f3n de Google Play parece ser mellor comparada co nivel mundial. Ademais, \u00e9 posible instalar aplicaci\u00f3ns directamente no dispositivo, e disponse do arquivo APK da aplicaci\u00f3n.\nSeguridade.\nGoogle reportou que no 2015 procedeu a escanear 6000 mill\u00f3ns de aplicaci\u00f3ns cada d\u00eda na busca de elementos potencialmente dani\u00f1os (Potential Harmful Apps), detectando 0,15\u00a0% de aplicaci\u00f3ns nesta categor\u00eda, as cales foron retiradas da tenda de aplicaci\u00f3ns. A porcentaxe aumentou ao 0,5\u00a0% cando se inclu\u00edron aplicaci\u00f3ns non instaladas a trav\u00e9s de Google Play. Estas porcentaxes foron relativamente estables ao longo dos anos. Entre as s\u00faas pol\u00edticas para promover a seguridade, Google incorporou a encriptaci\u00f3n de discos e a oferta de recompensas a quen atope fallos na distribuci\u00f3n das aplicaci\u00f3ns. Ademais, a constante actualizaci\u00f3n da propia aplicaci\u00f3n de Play Store retira os posibles \"bugs\" e fallos xerados nos novos terminais; desta forma, est\u00e1 en constante cambio para mellorar a seguridade da propia plataforma.\nProblemas de patentes.\nGoogle Play poder\u00eda estar patentado baixo a patente estadounidense 6857067. Os desenvolvedores que usan Google Play est\u00e1n sendo demandados."}
{"id": "412500", "revid": "98629", "url": "https://gl.wikipedia.org/wiki?curid=412500", "title": "Margarida de Austria, duquesa de Savoia", "text": "Margarida de Austria, nada en\u00a0Bruxelas, B\u00e9lxica o\u00a010 de xaneiro de 1480 e finada en Malinas, B\u00e9lxica\u00a0o\u00a01 de decembro de 1530,\u00a0foi arquiduquesa de Austria, princesa consorte de Asturias e de Xirona e duquesa consorte de Savoia.\nTraxectoria.\nFilla do arquiduque Maximiliano de Austria (daquela Maximiliano I do Sacro Imperio Romano Germ\u00e1nico) e de Mar\u00eda de Borgo\u00f1a, duquesa de Borgo\u00f1a.\nCasou con Xo\u00e1n de Arag\u00f3n e Castela, o fillo dos Reis Cat\u00f3licos, herdeiro \u00f3 trono de Castela e Arag\u00f3n co t\u00edtulo de Pr\u00edncipe de Asturias. Irm\u00e1 m\u00e1is nova do arquiduque Filipe o Fermoso, casado con Xoana I de Castela, tam\u00e9n filla dos Reis Cat\u00f3licos, e desta maneira t\u00eda paterna dos fillos destes: Carlos I de Espa\u00f1a e V do Sacro Imperio Romano Germ\u00e1nico, Fernando I de Habsburgo, que tam\u00e9n chegar\u00eda a ser emperador dos xermanos; Leonor de Austria, ra\u00ed\u00f1a de Portugal e logo de Francia; Sabela de Austria, ra\u00ed\u00f1a de Dinamarca; Mar\u00eda de Austria, ra\u00ed\u00f1a de Hungr\u00eda; e Catarina de Austria, ra\u00ed\u00f1a de Portugal."}
{"id": "412501", "revid": "23204", "url": "https://gl.wikipedia.org/wiki?curid=412501", "title": "Margarita de Austria (1480-1530)", "text": ""}
{"id": "412503", "revid": "22570", "url": "https://gl.wikipedia.org/wiki?curid=412503", "title": "Margarida Leijonhufvud", "text": "Margarida Leijonhufvud, nada en N\u00e4rke o\u00a01 de xaneiro de 1516 e finada en\u00a0S\u00f6dermanland\u00a0o\u00a026 de agosto de 1551, tam\u00e9n co\u00f1ecida como Margarida Eriksdotter foi a segunda esposa do rei Gustavo I e ra\u00ed\u00f1a consorte de Suecia at\u00e9 a s\u00faa morte. Era filla de \u00c9ric Abrahamsson Leijonhufvud e s\u00faa esposa Ebba Eriksdotter Vasa. Entre os seus fillos, est\u00e1n Xo\u00e1n III e Carlos IX."}
{"id": "412504", "revid": "23204", "url": "https://gl.wikipedia.org/wiki?curid=412504", "title": "Margarida Eriksdotter", "text": ""}
{"id": "412505", "revid": "98629", "url": "https://gl.wikipedia.org/wiki?curid=412505", "title": "Beatriz de N\u00e1poles", "text": "Beatriz de N\u00e1poles ou Beatriz de Arag\u00f3n e Chiaromonte (en ); nada en\u00a0N\u00e1poles\u00a0o\u00a014 de novembro de 1457 e finada ib\u00eddem o\u00a023 de setembro de 1508\u00a0foi ra\u00ed\u00f1a consorte de Hungr\u00eda, sendo desposada por dous reis h\u00fangaros diferentes.\nTraxectoria.\nNaceu o 14 de novembro de 1457 en N\u00e1poles como filla de Fernando I e de Sabela de Tarento. O 5 de setembro de 1474 foi prometida polo seu pai en matrimonio \u00f3s seus 17 anos de idade co rei h\u00fangaro. Logo de trasladarse \u00f3\u00a0Reino de Hungr\u00eda foi tomada como esposa polo rei Mat\u00edas Corvino de Hungr\u00eda o 22 de decembro de 1476, xunto \u00f3 cal gobernou como ra\u00ed\u00f1a consorte at\u00e9 a morte do monarca en 1490. Beatriz compartiu con Mat\u00edas os primeiros anos do Renacemento f\u00f3ra de Italia, o cal foi exportado a Hungr\u00eda pola parella real. Axi\u00f1a o renacemento h\u00fangaro alcanzou \u00f3 italiano e serviu de ponte para que este chegase \u00f3s demais pa\u00edses europeos, como o Sacro Imperio Romano Germ\u00e1nico ou Francia. Desta uni\u00f3n matrimonial non tivo descendencia.\nTrala morte de Mat\u00edas, posto que o rei non ti\u00f1a herdeiros (soamente o seu fillo ilex\u00edtimo oX\u00e1n Corvino, \u00f3 cal quer\u00eda converter no seu sucesor) Beatriz apoiou \u00f3 rei Ladislau Jagellon de Bohemia, o cal foi coroado coa condici\u00f3n de que desposase a Beatriz. Desta maneira celebrouse o matrimonio en 1490, convert\u00e9ndose novamente en ra\u00ed\u00f1a consorte de Hungr\u00eda ata que \u00f3 pouco tempo o matrimonio foi anulado polo papa trala petici\u00f3n do mesmo rei h\u00fangaro. Esta uni\u00f3n tampouco tivo descendencia."}
{"id": "412508", "revid": "111586", "url": "https://gl.wikipedia.org/wiki?curid=412508", "title": "Conexo por cami\u00f1os", "text": "Un espazo topol\u00f3xico dise conexo por cami\u00f1os\u00a0(ou conexo por arcos) se dados calquera dous puntos del existe un\u00a0cami\u00f1o\u00a0un\u00edndoos.\u00a0O concepto de conexidade por cami\u00f1os \u00e9 m\u00e1is forte que o de conexidade, ou sexa, calquera espazo topol\u00f3xico conexo por cami\u00f1os \u00e9 conexo. Do mesmo xeito, diremos que un espazo \u00e9 localmente conexo por cami\u00f1os se para cada punto del existe un aberto contendo dito punto que \u00e9 conexo por cami\u00f1os.\u00a0Ademais, un espazo conexo por cami\u00f1os non \u00e9, en xeral, localmente conexo por cami\u00f1os. Por outra banda, se un conxunto \u00e9 conexo e localmente conexo por cami\u00f1os, ent\u00f3n \u00e9 conexo por cami\u00f1os.\nAs seguintes son algunhas das relaci\u00f3ns m\u00e1is co\u00f1ecidas entre conexidade, conexidade por cami\u00f1os e conexidade local por cami\u00f1os:\nObservaci\u00f3n.\nExiste outra definici\u00f3n m\u00e1is forte de conexo por cami\u00f1os na que o cami\u00f1o debe ser un\u00a0\"homeomorfismo\" do intervalo pechado [0,1]. Un exemplo dun espazo conexo por cami\u00f1os\u00a0pola primeira definici\u00f3n que non \u00e9 conexo por cami\u00f1os por esta segunda \u00e9 o conxunto formula_10\u00a0dotado coa topolox\u00eda da orde\u00a0en relaci\u00f3n \u00e1\u00a0orde parcial formula_11 definida por formula_12 se e s\u00f3 se formula_13 e formula_14 ou formula_15 e formula_16. Neste conxunto existe un cami\u00f1o formula_17 entre 0 e 0', mais este cami\u00f1o non pode ser escollido de forma que sexa\u00a0inxectivo."}
{"id": "412511", "revid": "47401", "url": "https://gl.wikipedia.org/wiki?curid=412511", "title": "Espazo peite", "text": "En matem\u00e1ticas, particularmente en topolox\u00eda, un espazo peite\u00a0\u00e9 un subespazo de formula_1\u00a0que ten unha forma semellante \u00e1 dun peite.\u00a0O espazo peite\u00a0pos\u00fae certas propiedades que proporcionan alg\u00fans contraexemplos interesantes. A\u00a0curva formula_2 ten propiedades similares ao espazo peite.\u00a0\nDefinici\u00f3n formal.\nSexa formula_1 coa s\u00faa topolox\u00eda usual\u00a0e sexa formula_4 o conxunto definido por formula_5. O conxunto \"C\" definido por:\npensado como subespazo de formula_7 coa topolox\u00eda usual \u00e9 co\u00f1ecido como o espazo peite.\nPropiedades topol\u00f3xicas.\nO espazo peite \u00e9 un exemplo de espazo conexo por cami\u00f1os que non \u00e9 localmente conexo por cami\u00f1os."}
{"id": "412514", "revid": "22570", "url": "https://gl.wikipedia.org/wiki?curid=412514", "title": "Espazo localmente compacto", "text": "Definici\u00f3n formal.\nSexa formula_1 un espazo topol\u00f3xico. formula_1 dise localmente compacto se cada punto formula_3 de\u00a0ten unha veci\u00f1anza compacta, isto \u00e9, existe un conxunto aberto\u00a0 formula_4 \u00a0e un conxunto compacto formula_5, tal que formula_6.\nHai outras definici\u00f3ns com\u00fans que son\u00a0equivalente se formula_1 \u00e9 Hausdorff, mais que non o\u00a0son en xeral:\nA condici\u00f3n (1) \u00e9 moi empregada\u00a0xa que \u00e9 a menos restritiva. As outras son equivalentes a esta cando X \u00e9 Hausdorff. Esta equivalencia \u00e9 unha consecuencia de que os subconxuntos compactos dun espazo Hausdorff son pechados, e os pechado dos espazos compactos son compactos.\nExemplos e contraexemplos.\nEspazos Hausdorff compactos.\nTodo espazo Hausdorff compacto \u00e9 tam\u00e9n localmente compacto. P\u00f3dense ver varios exemplos na p\u00e1xina de espazos compactos. Alg\u00fans deles son:"}
{"id": "412515", "revid": "15490", "url": "https://gl.wikipedia.org/wiki?curid=412515", "title": "Ant\u00edoco VIII Grifo", "text": "Ant\u00edoco VIII Grifo da dinast\u00eda sel\u00e9ucida, foi rei de Siria entre -125 e -96.\nTraxectoria.\nFillo de Demetrio II Nic\u00e1tor, sucedeu ao seu irm\u00e1n Seleuco V Filom\u00e9tor sendo un adolescente, tras ser este asasinado pola nai de ambos, Cleopatra Thea. Apoiado por Ptolomeo VIII, con cuxa filla Trifena casou, desf\u00edxose do usurpador Alexandre II Zabinas e inmediatamente da s\u00faa propia nai, Cleopatra, que tentou envelenalo, pero Ant\u00edoco obrigouna a beber o seu propio veleno (-123). \nAo parecer, o mozo Ant\u00edoco estaba interesado na toxicolox\u00eda, e dise que chegou a escribir poemas acerca diso, dos cales alg\u00fans foron citados polo sonado m\u00e9dico Galeno.\nDurante varios anos reinou a calma en Siria, ata que en -116 o seu medio irm\u00e1n e primo Ant\u00edoco IX Eusebio retornou do seu exilio en C\u00edzico e reclamou o trono, inici\u00e1ndose unha nova guerra civil na que Ant\u00edoco Grif\u00f3n (nariz ganchuda), logrou relegar ao seu rival a algunhas prazas litorais (-108). A esposa de Ant\u00edoco IX, chamada Cleopatra IV, era unha media irm\u00e1 de Trifena, Ant\u00edoco non desexaba a s\u00faa morte, pero Trifena convenceuno pola contra, e ordenou asasinala no templo de Dafne, nos arredores de Antioqu\u00eda. Ant\u00edoco IX, en vinganza, asasinou \u00e1 s\u00faa vez a Trifena, tras torturala cruelmente. Finalmente, os dous Ant\u00edocos divid\u00edronse o reino e gobernaron conxuntamente ata que Grif\u00f3n foi asasinado polo seu ministro Heracle\u00f3n en -96, quedando Ant\u00edoco IX como \u00fanico rei, estando el, quizais, detr\u00e1s do asasinato deste. \nCon todo, cinco dos seus fillos chegaron a reinar posteriormente: Seleuco VI, Ant\u00edoco XI, Filipo I, Demetrio III e Ant\u00edoco XII.\nMalia a s\u00faa falta de habilidade pol\u00edtica, Grif\u00f3n foi un rei popular. A s\u00faa aparencia abotargada nas moedas (com\u00fan entre os \u00faltimos sel\u00e9ucidas), unida \u00e1s historias dos seus luxosos banquetes, fixo que a posteridade xulgase \u00e1 s\u00faa dinast\u00eda como completamente dexenerada e decadente. Existe unha an\u00e9cdota respecto diso segundo a cal o rei enviaba camelos para recoller aos seus invitados a luxosos banquetes, algo que creaba tensi\u00f3n entre o seu pobo, pois a tesourar\u00eda estaba completamente esgotada. Con todo, hai que precisar que se trataba dun motivo propagand\u00edstico deliberado, a idea de \"tryph\u00e9\" \u2014boa vida\u2014 que os \u00faltimos sel\u00e9ucidas quer\u00edan asociar \u00e1 s\u00faa imaxe, a pesar das guerras civ\u00eds e constantes conflitos que marcaron os seus reinados."}
{"id": "412517", "revid": "624", "url": "https://gl.wikipedia.org/wiki?curid=412517", "title": "Ant\u00edoco VIII Gripo", "text": " #REDIRECTAnt\u00edoco VIII Grifo"}
{"id": "412530", "revid": "23204", "url": "https://gl.wikipedia.org/wiki?curid=412530", "title": "Adivi\u00f1a veronesa", "text": "A adivi\u00f1a veronesa (\"indovinello veronese\" en italiano) \u00e9 un texto breve escrito nas marxes dun pergami\u00f1o, datado cara a finais do s\u00e9culo VIII ou principios do s\u00e9culo IX e que constit\u00fae, xunto cos Xuramentos de Estrasburgo e os Cartularios de Valpuesta, o primeiro texto co\u00f1ecido nunha lingua romance. Reza do seguinte modo: \nSignificado.\nTr\u00e1tase dun testemu\u00f1o autorreferencial: a descrici\u00f3n do acto de escribir feita polo propio amanuense. \u00c9 unha adivi\u00f1a frecuente na literatura tardolatina.\n\"Diante de si guiaba os bois, araba un lameiro branco, ti\u00f1a un arado branco e sementaba unha semente negra\".\nO significado \u00e9 a escritura. Os bois representan os dedos, partes de traballo do corpo; o lameiro branco era unha folla ou pergami\u00f1o; o arado branco, a pluma, que nese tempo adoitaban ser de ganso (brancas); e a semente negra, a escritura.\nOrixes.\nAtopado na Biblioteca Capitual de Verona en 1924, o c\u00f3dice procede de Espa\u00f1a, case con total seguridade de Toledo, desde onde puido ser trasladado a Cagliari e Pisa, antes de chegar definitivamente a Verona. Diversos trazos do dialecto veron\u00e9s detectados no texto (como \"versorio\" co sentido de \"arado\", as\u00ed como os imperfectos de indicativo en \"-eba\") permiten deducir que o autor foi un amanuense veron\u00e9s, probablemente da mesma Biblioteca Capitular."}
{"id": "412531", "revid": "98629", "url": "https://gl.wikipedia.org/wiki?curid=412531", "title": "Damir D\u017eumhur", "text": "Damir D\u017eumhur, nado en Saraxevo o 20 de maio de 1992, \u00e9 un tenista bosn\u00edaco, o n\u00famero un do seu pa\u00eds, forma parte do equipo de Copa Davis de Bosnia e Hercegovina dende 2010 e competiu nas olimp\u00edadas de 2016. \nTraxectoria.\nComo xuvenil, chegou a ser o n\u00famero tres do mundo e bronce nas olimp\u00edadas da xuventude de 2010. Foi o primeiro xogador bosn\u00edaco en participar nun torneo da ATP e mais tam\u00e9n o primeiro en chegar a unha final. Ao ga\u00f1ar o aberto de San Petersburgo de 2017 en individuais, converteuse o primeiro xogador do seu pa\u00eds en lograr un t\u00edtulo ATP e o primeiro a situarse no Top 50, xa que logo est\u00e1 reco\u00f1ecido como o mellor tenista bosn\u00edaco de todos os tempos."}
{"id": "412533", "revid": "22570", "url": "https://gl.wikipedia.org/wiki?curid=412533", "title": "Marat\u00f3n de Estocolmo", "text": "O marat\u00f3n de Estocolmo\u00a0(oficialmente Asics Stocklholm Marathon), tam\u00e9n co\u00f1ecido en sueco como\u00a0Stockholmsmaran, \u00e9 unha competici\u00f3n anual de\u00a0marat\u00f3n\u00a0que percorre o centro de Estocolmo. \u00c9 o principal marat\u00f3n de Suecia, tanto polo n\u00famero de asistentes como pola cantidade de corredores da elite mundial que participan. Principia en\u00a0Liding\u00f6v\u00e4gen e remata no interior do estadio ol\u00edmpico de Estocolmo. O seu percorrido cobre a distancia cl\u00e1sica de 42.195 metros. Dende 1982, a carreira \u00e9 tam\u00e9n o campionato sueco de marat\u00f3n.\nHistoria.\nO primeiro marat\u00f3n de Estocolmo celebrouse o 4 de agosto de 1979, inscrib\u00edronse 2155 corredores, tan s\u00f3 69 mulleres. Real\u00edzase habitualmente a primeiros de xu\u00f1o, mais \u00e1s veces acontece a finais do mes de maio. Conta con arredor de\u00a018000 inscritos cada ano, dos que participan uns 15000. Dende agosto de 2010 patroc\u00ednao\u00a0Asics\u00a0e pasou a levar o nome da empresa no\u00a0t\u00edtulo, a primeira vez que acontec\u00eda.\nEn 2014 inscrib\u00edronse 21942 corredores de 93 pa\u00edses diferentes, o que estableceu a mellor marca da competici\u00f3n, rematando 16736. No ano 2016 remataron 12855 corredores, o que lle supuxo ser o s\u00e9timo marat\u00f3n de\u00a0Europa e en 2017 complet\u00e1rono 12551 corredores."}
{"id": "412536", "revid": "5863", "url": "https://gl.wikipedia.org/wiki?curid=412536", "title": "Jos\u00e9 Luis B\u00e1rcenas Guti\u00e9rrez", "text": ""}
{"id": "412537", "revid": "5863", "url": "https://gl.wikipedia.org/wiki?curid=412537", "title": "Luis B\u00e1rcenas Guti\u00e9rrez", "text": ""}
{"id": "412538", "revid": "5863", "url": "https://gl.wikipedia.org/wiki?curid=412538", "title": "Pedro S\u00e1nchez P\u00e9rez", "text": ""}
{"id": "412539", "revid": "5863", "url": "https://gl.wikipedia.org/wiki?curid=412539", "title": "Pedro S\u00e1nchez P\u00e9rez Castej\u00f3n", "text": ""}
{"id": "412541", "revid": "72012", "url": "https://gl.wikipedia.org/wiki?curid=412541", "title": "Antiiinfamatorios non esteroideos", "text": ""}
{"id": "412543", "revid": "111586", "url": "https://gl.wikipedia.org/wiki?curid=412543", "title": "Extrusoma", "text": "Os extrusomas son org\u00e1nulos limitados por membranas que se encontran nas c\u00e9lulas dalg\u00fans organismos eucariotas e que, baixo certas condici\u00f3ns, xeralmente por est\u00edmulos de diferente tipo (por exemplo, mec\u00e1nico ou qu\u00edmico), descargan o seu contido f\u00f3ra da c\u00e9lula. Hai distintos tipos, probablemente non hom\u00f3logos, cuxas funci\u00f3ns son diversas. Entre eles incl\u00faense:"}
{"id": "412544", "revid": "27155", "url": "https://gl.wikipedia.org/wiki?curid=412544", "title": "Exectosoma", "text": "Un exectosoma \u00e9 un org\u00e1nulo celular responsable de exectar o seu contido f\u00f3ra da c\u00e9lula. Na literatura descib\u00edronse dous tipos moi diferentes de org\u00e1nulos co nome de exectosomas, que aparecen en d\u00faas clases de organismos non relacionados:\nOs exectosomas de criptom\u00f3nadas (cript\u00f3fitas) conte\u00f1en d\u00faas estruturas parecidas a fitas conectadas en espiral que mante\u00f1en en tensi\u00f3n. Se as c\u00e9lulas son irritadas por estreses mec\u00e1nicos, qu\u00edmicos e luminosos, desc\u00e1rganos, propulsando a c\u00e9lula en zig-zag lonxe da perturbaci\u00f3n. Hai grandes exectosomas, visibles ao microscopio \u00f3ptico, que est\u00e1n asociados co peto ou invaxinaci\u00f3n caracter\u00edstica destas c\u00e9lulas; outros m\u00e1is pequenos aparecen por toda a c\u00e9lula.\nAs micobacterias son expulsadas das c\u00e9lulas h\u00f3spede pola acci\u00f3n dun exectosoma baseado na actina. Este mecanismo de escape require un regulador do citoesqueleto do h\u00f3spede e mais un sistema de secreci\u00f3n ESX-1 micobacteriano intacto. Os exectosomas aparentemente exercen forza contr\u00e1ctil, formando un septo moi axustado arredor da bacteria. A execci\u00f3n da bacteria f\u00f3ra da c\u00e9lula ocorre sen que se produza a lise celular do h\u00f3spede."}
{"id": "412545", "revid": "25871", "url": "https://gl.wikipedia.org/wiki?curid=412545", "title": "Analx\u00e9sico", "text": "Un analx\u00e9sico \u00e9 un medicamento que produce analxesia, \u00e9 dicir, que se utiliza para eliminar ou calmar a dor, ben sexa de cabeza, muscular, artr\u00edtica ou outras. \nExisten diferentes tipos de analx\u00e9sicos e cada un deles ten as s\u00faas vantaxes e os seus riscos ou inconvenientes. \nA\u00ednda que o termo \"analx\u00e9sico\" p\u00f3dese usar para calquera substancia, \u00e9 dicir, para calquera medio que reduza a dor, xeralmente ref\u00edrese a un elemento dun conxunto de f\u00e1rmacos, de familias qu\u00edmicas diferentes, que eliminan ou calman a dor por diferentes mecanismos.\nEtimolox\u00eda.\nO termo \"analx\u00e9sico\", usado como adxectivo (\"relativo ou pertencente \u00e1 analxesia\", e \"que suprime ou dimin\u00fae a sensibilidade \u00e1 dor\"), e como substantivo (\"medicameento que suprime ou calma a dor\"), formouse, como \u00e9 habitual en galego para moitos adxectivos e susbtantivos derivados, a partir da ra\u00edz do substantivo \"analxesia\", coa adici\u00f3n do elemento \"\u00b4-ico\". \nEn canto a \"analxesia\" \u00e9 un termo que se adoptou contra 1700 no lat\u00edn| dos m\u00e9dicos, calco do grego antigo \u1f00\u03bd\u03b1\u03bb\u03b3\u03b7\u03c3\u03af\u03b1 \"analg\u0113sia\", \"insensibilidade\" (de \u1f00\u03bd- \"an-\", \"part\u00edcula privativa\", \"non\", e \u1f00\u03bb\u03b3\u03b5\u03af\u03bd \"alge\u00edn\" ou \u1f00\u03bb\u03b3\u03ad\u03c9 \"alge\u014d\", \"sentir dor\", \"ter dor\". \nClasificaci\u00f3n.\nAntiinflamatorios non esteroideos.\nOs antiinflamatorios non esteroideos (AINE) son un grupo heterox\u00e9neo de f\u00e1rmacos, cuxo representante m\u00e1is co\u00f1ecido \u00e9 o \u00e1cido acetilsalic\u00edlico (co\u00f1ecido co nome comercial rexistrado de aspirina\u00ae. \nEstes analx\u00e9sicos act\u00faan sobre todo inhibindo \u00e1s enzimas chamadas ciclooxixenases, cruciais para a produci\u00f3n de prostaglandinas, substancias mediadoras da dor. Corresponden ao chamado pola Organizaci\u00f3n Mundial da Sa\u00fade (OMS) \"primeiro chanzo analx\u00e9sico\", canda o paracetamol (AINE carente de efectos antiinflamatorios). \nAdemais da s\u00faas propiedades analx\u00e9sicas, os AINE son antipir\u00e9ticos, antiinflamatorios e, alg\u00fans, antiagregantes plaquetarios. \nPor\u00e9n, te\u00f1en o inconveniente de que non se pode superar unha dose de tolerancia ou teito terap\u00e9utico debido aos graves efectos adversos, como poden ser as hemorraxias.\nOpi\u00e1ceos menores.\nSon un grupo de substancias, a maior\u00eda sint\u00e9ticas, que imitan, con menor poder analx\u00e9sico, a acci\u00f3n dos opioides. Corresponden ao \"segundo chanzo analx\u00e9sico da OMS.\nOpi\u00e1ceos maiores.\nSon un grupo de f\u00e1rmacos, uns naturais (opi\u00e1ceos), como a morfina, e outros artificiais (opioides), como o fentanilo, que act\u00faan sobre os receptores opioides das neuronas do sistema nervioso, imitando o poder analx\u00e9sico dos opi\u00e1ceos end\u00f3xenos.\nSon os f\u00e1rmacos analx\u00e9sicos m\u00e1is potentes co\u00f1ecidos e corresponden ao \"terceiro chanzo analx\u00e9sico\" da OMS. P\u00f3dense asociar e potencian a s\u00faa acci\u00f3n cos AINE, pero non \u00e9 bioloxicamente correcto asocialos a opi\u00e1ceos menores.\nOs opi\u00e1ceos maiores non presentan teito terap\u00e9utico, polo que se pode aumentar a dose segundo a presenza de dor e a tolerancia do paciente. Presentan o inconveniente de que son substancias estupefacientes, e deprimen o sistema nervioso central nas primeiras doses.\nOutros.\nO ziconotide \u00e9 un f\u00e1rmaco que non \u00e9 nin opioide, nin un AINE, e tampuoco un anest\u00e9sico local. \u00dasase no tratamento das dores cr\u00f3nicas.\nF\u00e1rmacos coadxuvantes.\nSon f\u00e1rmacos que, a\u00ednda que non son analx\u00e9sicos cando se administran illadamente, potencian a acci\u00f3n de calquera analx\u00e9sico en asociaci\u00f3n. Entre os f\u00e1rmacos coadxuvantes analx\u00e9sicos enc\u00f3ntranse os:\nO efecto placebo.\nA\u00ednda que non se poden inclu\u00edr dentro do grupo dos analx\u00e9sicos, o placebo, \u00e9 dicir, o efecto placebo ou alivio da dor en ausencia dun tratamento co\u00f1ecido bioloxicamente como activo, \u00e9 capaz de activar \u00e1reas cerebrais implicadas no alivio da dor, provocando cambios f\u00edsicos na maneira na que o cerebro responde \u00e1 dor, vis\u00edbel en resonancia magn\u00e9tica funcional, polo que est\u00e1 demostrado que a confianza que deposita o doente nun tratamento, mellora os resultados do mesmo. Pese a todo, ningunha fase do tratamento da dor pasa pola utilizaci\u00f3n de placebos, porque non \u00e9 \u00e9tico.\nEfectos adversos.\nOs analx\u00e9sicos son medicamentos que poden causar dependencia f\u00edsica e mesmo poden, posibelmente, levar \u00e1 morte se son administrados en exceso. O seu uso abusivo tam\u00e9n pode provocar efectos colaterais, como hipertensi\u00f3n, gastrite e hepatite.\nNon \u00e9 recomendabel o uso destas drogas por conta propia (compo tampouco o \u00e9 a de calquera outro medicamento. Outras clases de drogas, que normalmente non son consideradas analx\u00e9sicos, \u00fasanse para tratar s\u00edndromes de dor neurop\u00e1ticas. Estas incl\u00faen antidepresivos tric\u00edclicos e anticonvulsantes.\nA aspirina pode inhibir a produci\u00f3n de prostaglandinas, substancias que protexen a mucosa g\u00e1strica (do est\u00f3mago) e os riles, favorecendo as\u00ed a produci\u00f3n de hemorraxias e \u00falceras g\u00e1stricas.\nO paracetamol en doses maiores de 10 g/d\u00eda pode causar hepatite medicamentosa.\nMoitos analx\u00e9sicos conte\u00f1en altas cantidades de cafe\u00edna. Por iso, a s\u00faa falta pode causar a \"cefalea de retirada\" e, as\u00ed, \u00e9 necesario o consello m\u00e9dico para a retirada desas drogas."}
{"id": "412548", "revid": "89787", "url": "https://gl.wikipedia.org/wiki?curid=412548", "title": "Tricociste", "text": "Un tricociste \u00e9 un org\u00e1nulo que se encontra en ciliados e dinoflaxelados.\n\u00c9 unha estrutura no c\u00f3rtex de certos protozoos ciliados e flaxelados que consiste nunha cavidade e filamentos longos e delgados que poden ser exectados en resposta a certos est\u00edmulos. Os tricocistes poden estar amplamente distribu\u00eddos por todo o microorganismo ou en certas \u00e1reas restrinxidas (por exemplo, en tent\u00e1culos, papilas, arredos da boca). Hai varios tipos. Os tricocistes mucoides son inclusi\u00f3ns alongadas que poden ser exectados como corpos visibles despois dunha estimulaci\u00f3n artificial. Os tricocistes filamentosos en \"Paramecium\" e outros ciliados son descargados como filamentos compostos por un talo con estriaci\u00f3ns cruzadas e unha punta. Os toxicistos (en \"Dileptus\" e certos protozoos carn\u00edvoros) tenden a estar localizados arredor da boca. Cando descarga un toxicisto, expulsa un longo filamento non estriado con extremo con forma de bast\u00f3n, que paraliza ou mata outros microorgnismos; este filamento util\u00edzase para capturar alimento e, presumiblemente, na defensa.\nA importancia funcional doutros tricocistes non est\u00e1 clara, a\u00ednda que os de \"Paramecium\" aparentemente poden ser extrudidos para ancorarse ao substrato durante a alimentaci\u00f3n."}
{"id": "412550", "revid": "1410", "url": "https://gl.wikipedia.org/wiki?curid=412550", "title": "Joe Kelly", "text": "Joe Kelly, nado en Dubl\u00edn o 13 de marzo de 1913 e finado en Neston (Inglaterra) o 28 de novembro de 1993, foi un piloto de automobilismo e comerciante de motores irland\u00e9s. Criouse na s\u00faa cidade natal, e despois trasladouse a Inglaterra.\nTraxectoria.\nPiloto de carreiras.\nPor profesi\u00f3n Kelly era comerciante de motores en Dubl\u00edn e usou os beneficios deste negocio para satisfacer o seu interese no automobilismo. Correu nun Maserati 6CM o 20 de agosto de 1949, durante o encontro do BRDC International Trophy de 1949 no Circu\u00edto de Silverstone. Foi a primeira carreira na que se utilizaron as v\u00edas perimetrais do antigo aer\u00f3dromo, en lugar das pistas principais. O evento realizouse ese d\u00eda sobre d\u00faas quendas de 20 voltas e unha final de 30 voltas ao circu\u00edto de Grand Prix. A final ga\u00f1ouna o italiano Alberto Ascari pilotando un Ferrari, Ascari ga\u00f1ar\u00eda o Campionato do Mundo de F\u00f3rmula 1 d\u00faas veces. A carreira viuse empanada pola morte de St. John Horsfall nun accidente durante a carreira final.\nEn 1950, Kelly empregando o seu propio coche Alta GP, o \u00faltimo constru\u00eddo. Participou nas roldas brit\u00e1nicas do Campionato do Mundo de F\u00f3rmula Un de 1950 e 1951. Non se clasificou para ningunha das carreiras, sen lograr puntos de campionato, e a s\u00faa mellor posici\u00f3n na grella foi o d\u00e9cimo oitavo lugar, pero a s\u00faa persistencia co Alta GP deu seus froitos en 1952 co terceiro lugar no Ulster Trophy en Dundrod. O seu Alta foi posteriormente modificado para acoller un motor Bristol de 6 cilindros en li\u00f1a de aspiraci\u00f3n atmosf\u00e9rica para converterse no \"Irish Racing Automobile\". Tam\u00e9n posu\u00eda e correu cun Jaguar C-Type deportivo co que correu en Irlanda en \"The Curragh\", co\u00f1ecido en todo o mundo como a casa das carreiras de cabalos irlandesas e presum\u00eda de non ter menos de dous circu\u00edtos de carreiras a finais dos anos 40 e principios dos anos cincuenta. Co\u00f1ecidos como o circu\u00edto \"Curto\" e o circu\u00edto \"Largo\", ambos acolleron grandes entradas e atraeron multitudes enormes. O circu\u00edto curto utilizouse por primeira vez en 1947 e acolleu tanto os eventos de autom\u00f3biles como de motocicletas. Foi usado ata finais dos anos cincuenta, mentres que o circu\u00edto \"largo\" foi a sede das famosas carreiras do International Wakefield Trophy que se celebraron anualmente entre 1949 e 1954. Nunha proba en xu\u00f1o, Kelly superou a marca de volta, esta vez pilotando un Maserati. Este foi o primeiro autom\u00f3bil de carreiras dese\u00f1ado especificamente para competir no Curragh. Ata ent\u00f3n, os participantes consist\u00edan principalmente en MG e \"specials\" constru\u00eddos na casa ou en garaxes. A multitude converteuse nunha grande admiradora de Kelly e seguramente deulles unha demostraci\u00f3n de carreiras a alta velocidade aquel d\u00eda. O rexistro que fixou ese d\u00eda permaneceu ininterrompido ata 1954, cando o destru\u00edu de novo por case 16\u00a0km/h, esta vez nun Ferrari deportivo.\nA s\u00faa propia andaina nas carreiras a tempo completo chegou ao final en 1955, tras un grave accidente no circu\u00edto de Oulton Park. A\u00ednda que, compitiu nalg\u00fans ascensos a outeiros pilotando Porsches e Ferraris, en Wicklow, en Irlanda. O seu Jaguar C-Type contin\u00faa participando en reuni\u00f3ns de coches hist\u00f3ricos en todo o mundo, as\u00ed como o seu Ferrari Monza.\nVida empresarial.\nKelly foi ante todo empresario, as carreiras ocuparon o segundo lugar en facer cartos. O seu negocio de autom\u00f3biles e as s\u00faas operaci\u00f3ns de propiedades eran as s\u00faas prioridades. Posu\u00eda moitas casas famosas da s\u00faa propiedade que xestionaba nas d\u00e9cadas de 1970 e 1980 en Irlanda e Inglaterra. Foi moi co\u00f1ecido no seu Dublin natal. Destacou na prensa irlandesa nos anos cincuenta por ser o primeiro irland\u00e9s a recibir unha invitaci\u00f3n real ao primeiro Gran Premio do Reino Unido en Silverstone. Tras a s\u00faa retirada das carreiras, Kelly concentrouse nos seus intereses comerciais, que inclu\u00eda a concesi\u00f3n irlandesa de Ferrari.\nColeccionismo.\nDespois de 1955 e o accidente en Oulton Park, Kelly traballou na construci\u00f3n de salas de exposici\u00f3ns de autom\u00f3biles en Inglaterra. Ent\u00f3n, en 1969 vendeuno todo e decidiu volver a Athy, Irlanda. Aqu\u00ed \u00e9 onde comezou a s\u00faa carteira de propiedades, que resultou na posesi\u00f3n dos predios m\u00e1is impresionantes do pa\u00eds, inclu\u00edndo a Old Conna Hill preto de Dubl\u00edn. A finais dos anos 70 e 80 Kelly comezou unha colecci\u00f3n de autos raros e caros que inclu\u00edan Lamborghinis, Ferraris e Rolls Royces.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412551", "revid": "22570", "url": "https://gl.wikipedia.org/wiki?curid=412551", "title": "Alaj\u00e4rvi", "text": "Alaj\u00e4rvi \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 9.890 habitantes. A superficie do termo municipal \u00e9 de 1.056,74 km2, dos cales 47,99 km2 son auga. O concello ten unha densidade de poboaci\u00f3n de 9,8 hab./km\u00b2. En 2009 integrouse Lehtim\u00e4ki ao termo municipal.\nLimita cos municipios de Alavus, Kuortane, Lappaj\u00e4rvi, Lapua, Soini, Vimpeli e \u00c4ht\u00e4ri na s\u00faa mesma rexi\u00f3n, Kyyj\u00e4rvi na rexi\u00f3n de Finlandia Central, e Perho na rexi\u00f3n de Ostrobotnia Central.\nO concello \u00e9 uniling\u00fce en fin\u00e9s."}
{"id": "412553", "revid": "27155", "url": "https://gl.wikipedia.org/wiki?curid=412553", "title": "Tricocisto", "text": ""}
{"id": "412554", "revid": "5863", "url": "https://gl.wikipedia.org/wiki?curid=412554", "title": "Editorial Ariel", "text": ""}
{"id": "412556", "revid": "89787", "url": "https://gl.wikipedia.org/wiki?curid=412556", "title": "Cryptomonas", "text": "Cryptomonas \u00e9 un x\u00e9nero de criptom\u00f3nadas (ou cript\u00f3fitas) establecido polo bi\u00f3logo alem\u00e1n Christian Gottfried Ehrenberg en 1831. \u00c9 com\u00fan en h\u00e1bitats de augas salobres de todo o mundo e \u00e9 frecuente en floraci\u00f3ns nas zonas m\u00e1is profundas de lagos. \"Cryptomonas\" enc\u00f3ntrase en varios ecosistemas mari\u00f1os en zonas como Australia e Corea do Sur. As s\u00faas c\u00e9lulas son xeralmente marr\u00f3ns ou verdosas e te\u00f1en un caracter\u00edstico suco con aspecto de fenda na s\u00faa parte anterior. Non se sabe que produzan toxinas. Son utilizadas para alimentar o pequeno zooplancto, o cal \u00e9 a fonte de alimento de pequenos peixes en instalaci\u00f3ns de acuicultura. Moitas especies de \"Cryptomonas\" s\u00f3 poden ser identificadas por secuenciaci\u00f3n do ADN.\nEstrutura xen\u00f3mica.\nAs especies de \"Cryptomonas\" conte\u00f1en catro xenomas: os xenomas nuclear, o nucleomorfo, o plastidial e o mitocondrial. O xenoma plastidial cont\u00e9n 118 pares de quilobases e \u00e9 o resultado dun evento de endosimbiose con antigas algas vermellas. O estudo das estruturas do xenoma do x\u00e9nero contribu\u00edu ao co\u00f1ecemento do dimorfismo dependente da historia vital de \"Cryptomonas\", que se discute nunha secci\u00f3n posterior.\nFunci\u00f3ns ecol\u00f3xicas.\nAs \"Cryptomonas\" son fotolit\u00f3trofos que contrib\u00faen \u00e1 fixaci\u00f3n do carbono oxix\u00e9nica o que fai que sexan fundamentais para establecer os niveis de carbono en ambientes de auga doce.\nReproduci\u00f3n.\nA replicaci\u00f3n de \"Cryptomonas\" ten lugar a inicios do ver\u00e1n. \"Cryptomonas\" repl\u00edcase por mitose, a cal s\u00f3 dura uns dez minutos. A reproduci\u00f3n sexual non se observa neste x\u00e9nero igual que ocorre en moitos outros x\u00e9neros de cript\u00f3fitas.\nEstrutura celular.\nEstes organismos son asim\u00e9tricos cunha membrana transparente que os recobre. A membrana non est\u00e1 ciliada. As c\u00e9lulas de \"Cryptomonas\" son bastante grandes; como media miden uns 40 micr\u00f3metros de lonxitude e te\u00f1en forma oval ou ovoide. Presentan dous flaxelos, pero de distinto tama\u00f1o. Un deles \u00e9 m\u00e1is curto e enroscado e o outro \u00e9 recto. Os dous flaxelos est\u00e1n fixados \u00e1 c\u00e9lula por catro ra\u00edces microtubulares. Aemais, os flaxelos est\u00e1n ali\u00f1ados con pequenos pelos que lles permiten un mellor movemento. Hai tam\u00e9n vac\u00faolos contr\u00e1ctiles que controlan o fluxo de auga que entra e sae.\nTe\u00f1en dous plastidios con forma de barca. Crese que nun evento de endosimbiose scundaria, o antepasado fag\u00f3trofo de \"Cryptomonas\" seguramente capturou unha alga vermella e reduciuna a un plastidio complexo con catro envolturas membranosas. Os ficobilisomas da antiga alga vermella quedaron reducidos co tempo e s\u00f3 permaneceu a ficoeritrina. A ficoeritrobilina, un tipo de pigmento vermello, \u00e9 un crom\u00f3foro descuberto en cianobacterias, cloroplastos de algas vermellas e algunhas criptom\u00f3nadas. A ficoeritrobilina est\u00e1 presente na ficobiliprote\u00edna ficoeritrina, o aceptor terminal de enerx\u00eda durante o proceso da fotos\u00edntese. A ficoeritrina foi trasladada ao lume tilacoidal e a s\u00faa composici\u00f3n de crom\u00f3foro alterada; posteriormente, evolucionaron ficobiliprote\u00ednas con polo menos sete espectros de absorci\u00f3n diferentes. \"Cryptomonas\" \u00e9 distinguible pola s\u00faa ficoeritrina 566 p\u00farpura como un pigmento accesorio, que lle d\u00e1 aos organismos unha cor marr\u00f3n.\nComportamento.\nAs \"Cryptomonas\" son c\u00e9lulas de gran tama\u00f1o que crecen lentamente, e est\u00e1n moi limitadas pola presenza de nutrientes suficientes. Tam\u00e9n migran entre distintos niveis de profundidade nas augas procurando a profundidade ideal para facer a fotos\u00edntese e alimentarse de bacterias, as\u00ed como para evitar os seus organismos depredadores. Normalmente, enc\u00f3ntranse a profundidades de ata 102 metros e nun intervalo de temperaturas entre -1,4 e 1,5\u00a0\u00b0C. Parecen crecer e sobrevivir con pouca competencia. \"Cryptomonas\" nada activamente. Rotan mentres se moven e \u00e1s veces nadan con movementos helicoidais.\nDimorfismo.\nO dimorfismo dependente da historia vital describiuse por primeira vez en 1986. En \"Proteomonas\", outro x\u00e9nero de criptof\u00edceas, os seus dous morfos revelaron grandes diferenzas no tama\u00f1o celular. Descubriuse que \"Cryptomonas\" \u00e9 outro x\u00e9nero que pos\u00fae esta caracter\u00edstica do dimorfismo.\nTradicionalmente, consider\u00e1base que a actual \"Cryptomonas\" eran tres x\u00e9neros separados: \"Chilomonas,\" \"Cryptomonas\" e \"Campylomonas\". Antes de realizar maiores an\u00e1lises moleculares, \"Cryptomonas\" fora caracterizada principalmente por caracteres morfol\u00f3xicos, como o tama\u00f1o celular, forma, e cantidade e cor dos plastidios. Por\u00e9n, era dif\u00edcil definir \"Cryptomonas\" debido ao co\u00f1ecemento insuficiente que se ti\u00f1a de caracteres morfol\u00f3xicos e a escasa visibilidade que ti\u00f1an as c\u00e9lulas vivas usando s\u00f3 a microscop\u00eda \u00f3ptica para observar as estruturas celulares. Ademais, os laboratorios carec\u00edan de condici\u00f3ns para detectar os diferentes estadios de organismos particulares.\nO sistema de garganta e suco foi utilizado como caracter\u00edstica est\u00e1ndar para a organizaci\u00f3n do x\u00e9nero durante moitos anos. A maior\u00eda dos outros x\u00e9neros de cript\u00f3fitas te\u00f1en tanto suco coma garganta, mais \"Cryptomonas\" \u00e9 un dos x\u00e9neros que pos\u00fae unha combinaci\u00f3n dos dous, creando un complexo suco-garganta. O complexo suco-garganta \u00e9 utilizado polas c\u00e9lulas para dixerir a comida formada por organismos m\u00e1is pequenos. Ademais, hai exectosomas que rodean o complexo. Previamente, us\u00e1banse as diferentes texturas das placas do suco para clasificar os x\u00e9neros. Por exemplo, unha placa do suco (que se estend\u00eda posteriormente ao longo dun dos lados do complexo suco-garganta ventral) describiuse como \u201cescalariforme\u201d en \"Campylomonas\" pero como \u201cfibrosa\u201d en \"Cryptomonas\". Ademais, en \"Cryptomonas\", o compo\u00f1ente peripl\u00e1stico interno constaba de placas poligonais, mentres que en \"Campylomonas\" este compo\u00f1ente \u00e9 unha capa parecida a unha l\u00e1mina continua.\nPor\u00e9n, nas posteriores investigaci\u00f3ns, atop\u00e1ronse m\u00e1is probas de filoxenia molecular e morfolox\u00eda que apoian a idea de que os tres x\u00e9neros deber\u00edan considerarse un s\u00f3 x\u00e9nero dim\u00f3rfico. Observouse que os caracteres usados previamente para distinguir \"Cryptomonas\" de \"Campylomonas\" aparecen xuntos nas cepas dim\u00f3rficas, como o tipo de periplasto (placas de periplasto poligonais ou placas laminares continuas), o que indica que o tipo de periplastos se relaciona con diferentes estadios da historia vital dun s\u00f3 taxon. Para avaliar a importancia taxon\u00f3mica dos dous tipos de periplastos e outros caracteres anteriormente usados para distinguir os x\u00e9neros e especies, utiliz\u00e1ronse an\u00e1lises filoxen\u00e9ticas moleculares para estudar d\u00faas rexi\u00f3ns do ADN ribos\u00f3mico nuclear (ITS2, e o parcial ADNr LSU) e un xene ribos\u00f3mico nucleomorfo (o ADNr SSU). Os resultados do estudo filoxen\u00e9tico proporcionan probas moleculares do dimorfismo dependente da historia vital no x\u00e9nero \"Cryptomonas\": o x\u00e9nero \"Campylomonas\" representa o morfo alternativo de \"Cryptomonas\". \"Campylomonas\" e \"Chilomonas\" foron reducidos a sin\u00f3nimos de \"Cryptomonas\".\nOutras investigaci\u00f3ns.\nAdemais dos plastidios que conte\u00f1en ficoeritrobilina, os campilomorfos, anteriormente nos x\u00e9neros \"Campylomonas\" e \"Chilomonas\", tam\u00e9n conte\u00f1en plastidios incoloros (leucoplastos) que carecen de pigmentos fotosint\u00e9ticos.\nComo a perda completa de fotopigmentos distingue claramente as cript\u00f3fitas con leucoplastos das \"Cryptomonas\", a incorporaci\u00f3n de \u201c\"Chilomonas\"\u201d a \"Cryptomonas\" foi moi debatida. Os cient\u00edficos non atoparon a\u00ednda unha explicaci\u00f3n de como os leucoplastos desaparecen durante os estadios vitais posteriores e cando desaparecen."}
{"id": "412557", "revid": "98629", "url": "https://gl.wikipedia.org/wiki?curid=412557", "title": "Fernando Afonso", "text": "Fernando Afonso foi fillo e herdeiro de Afonso VIII, rei de Galiza e Le\u00f3n, e da s\u00faa primeira esposa a ra\u00ed\u00f1a Teresa de Portugal.\nDescend\u00eda por li\u00f1a directa de Raimundo de Borgo\u00f1a, Conde de Galiza, iniciador da dinast\u00eda borgo\u00f1ona na pen\u00ednsula ib\u00e9rica. Por v\u00eda paterna era bisneto do emperador Afonso VII e neto do rei Fernando II de Galiza e Le\u00f3n; por v\u00eda materna era bisneto de Afonso Henriques, primeiro rei de Portugal, e neto do fillo deste Sancho I.\nAfonso VIII e Teresa de Portugal.\nNo ano 1191, Afonso VIII casou en Guimar\u00e3es coa filla do rei de Portugal, a s\u00faa curm\u00e1 Teresa. Deste casamento naceron tres fillos: Sancha, Fernando e Aldonza.\nEste matrimonio supu\u00f1a unha alianza galego-portuguesa indesexada polo Reino de Castela, reino co que desde o comezo do seu reinado, Afonso VIII mantivo tensas relaci\u00f3ns De feito, no momento da s\u00faa subida ao trono, Castela apoiou a pretensi\u00f3n de Urraca L\u00f3pez de Haro, vi\u00fava de Fernando II, de coroar rei o seu fillo Sancho, medio irm\u00e1n de Afonso. Aproveitando a disputa sucesoria, Afonso de Castela (co\u00f1ecido historiograficamente tam\u00e9n como Afonso VIII) apoderouse de valiosas vilas e castelos na fronteira leonesa. O rei Afonso tivo que negociar a paz para rematar cos problemas internos do reino chegando mesmo a humillarse bicando a man do seu primo Afonso de Castela.\nAtendendo os intereses castel\u00e1ns, e coa excusa da consanguinidade do casal, o papa Celestino III anulou o casamento de Afonso e Teresa. O papa pronunciou senteza de excomu\u00f1\u00f3n contra Afonso VIII e Sancho I de Portugal mentres durase o matrimonio e promulgou un interdito nos dous reinos. O rei galego tivo que aceptar a separaci\u00f3n, non sen antes conseguir que a Igrexa reco\u00f1ecese a lexitimidade dos tres fillos nacidos do matrimonio.\nNo ano 1195, Teresa e a s\u00faa filla Aldonza, abandonaron o reino con direcci\u00f3n \u00e1 corte portuguesa, Sancha permaneceu xunto ao seu pai e a\u00ednda que a documentaci\u00f3n hist\u00f3rica non indica o destino de Fernando Afonso, o m\u00e1is prob\u00e1bel \u00e9 que fose tam\u00e9n criado en Portugal na corte do seu av\u00f3 Sancho.\nAfonso VIII e Berenguela de Castela.\nA presi\u00f3n conxunta do Papado e o Reino de Castela quebrantou a alianza con Portugal e obrigou a Afonso VIII a tomar por esposa a Berenguela, filla do rei de Castela, no ano 1197. As fortalezas usurpadas na fronteira de Le\u00f3n foron postas como dote de voda e mantiv\u00e9ronse baixo control castel\u00e1n.\nDeste novo matrimonio naceu outro Fernando, futuro rei Fernando III, que pasou a ser considerado neste per\u00edodo o lex\u00edtimo herdeiro do reino.\nA chegada ao papado no ano 1198 do papa Inocencio III mudou a pol\u00edtica de alianzas dos reinos cristi\u00e1ns peninsulares. O novo papa anulou o matrimonio entre Berenguela e Afonso VIII acusando o rei castel\u00e1n de aproveitarse da debilidade do reino galego para impo\u00f1er como herdeiro do trono o seu neto Fernando de Castela diante do fillo m\u00e1is vello do rei, Fernando Afonso.\nA separaci\u00f3n marital produciuse no ano 1204. Berenguela e o seu fillo, abandonaron o reino galaico con direcci\u00f3n a Castela, onde en 1214 \u00e9 nomeada rexente durante a minoridade do herdeiro, o infante Henrique. Falecido este en 1217, Berenguela \u00e9 nomeada ra\u00ed\u00f1a, mais cede axi\u00f1a o trono ao seu fillo Fernando. Malia os esforzos do papa Inocencio, as fortalezas usurpadas na fronteira leonesa non foron devoltas sen\u00f3n traspasadas nunha estrataxema legal, de Berenguela ao seu fillo.\nCoa anulaci\u00f3n por segunda vez do casamento de Afonso VIII, o seu primox\u00e9nito Fernando Afonso pasou a ser considerado novamente o herdeiro da coroa. A corte Castel\u00e1 reaccionou propondo o seu casamento con outra das fillas do rei, a infanta Mafalda. \nMorte do Rei Sancho de Portugal.\nNo ano 1211 finou o rei portugues Sancho I, av\u00f3 de Fernando Afonso. O seu sucesor, Afonso II tentou incrementar o patrimonio da coroa impedindo que o clero adquirise im\u00f3beis e asumindo o control das terras das s\u00faas irm\u00e1s, Mafalda, Sancha e Teresa, incrumprindo o testamento do seu pai. Teresa, os seus fillos, e a nobreza descontenta, abandonaron Portugal e reclamaron o apoio de Afonso VIII. Este, desprazou o seu ex\u00e9rcito \u00e1 fronteira do Douro, cos nobres portugueses colocados nominalmente baixo o mando do seu fillo Fernando, e invadiu Portugal en marzo de 1212. A incursi\u00f3n militar chegou at\u00e9 Co\u00edmbra e rematou coa derrota do ex\u00e9rcito de Afonso II na batalla de Portela de Vald\u00e9vez, despois da cal o papa Inocencio III ordenou aos arcebispos de Compostela e Toledo que intervisen para restablecer a paz\nDesde a morte de Sancho I e o regreso \u00e1 corte do seu pai de Fernando Afonso, a s\u00faa aparici\u00f3n na documentaci\u00f3n rexia \u00e9 constante e concedendolle sempre a m\u00e1xima relevancia, evidenciando a s\u00faa posici\u00f3n como herdeiro do trono. As\u00ed, no mes de abril de 1211, pai e fillo consagran xuntos a Catedral de Santiago, no ano 1213 Fernando \u00e9 denominado en varios diplomas \"\"primogenito\",\" e chega a asinar documentos diante do nome do rei e mesmo a facelo en solitario.\nMorte e sepultura.\nEn agosto de 1214, sen que as fontes hist\u00f3ricas aclaren como, falece o infante Fernando \u00e1 temper\u00e1 idade de 22 anos. A s\u00faa morte deixou o seu medio irm\u00e1n, Fernando de Castela, como primeiro var\u00f3n na li\u00f1a sucesoria. Un suceso sospeitosamente afortunado para el, similar ao que o levou a alcanzar o trono castel\u00e1n en 1217, cando o seu t\u00edo Henrique I de Castela morre ao caerlle unha tella na cabeza mentres xogaba no pazo dun bispo af\u00edn a Berenguela.\nFernando Afonso foi enterrado na Catedral de Santiago de Compostela entre grandes funerais, o seu pai Afonso VIII encargou unha sepultura que foi inclu\u00edda no Pante\u00f3n Real da bas\u00edlica. A perda da memoria hist\u00f3rica do reino, e o abandono do espazo funerario fixo que o sepulcro fose tradicionalmente atribu\u00eddo ao seu tatarav\u00f3 o conde de Galiza Raimundo de Borgo\u00f1a. No ano 1990 o investigador Seraf\u00edn Moralejo sacou a luz a verdadeira atribuci\u00f3n da tumba con argumentos a\u00ednda non rebatidos.\nXenealox\u00eda do Infante Fernando"}
{"id": "412558", "revid": "89787", "url": "https://gl.wikipedia.org/wiki?curid=412558", "title": "Hawaiian Airlines", "text": "Hawaiian Airlines (hawaiano: \"Hui Mokulele \u02bbo Hawai\u02bbi\") \u00e9 a aeroli\u00f1a de bandeira e a m\u00e1is grande do estado de Hawai. \u00c9 a d\u00e9cima aeroli\u00f1a comercial m\u00e1is grande dos Estados Unidos e ten a s\u00faa sede en Honolulu. O seu principal centro de conexi\u00f3ns at\u00f3pase no aeroporto Daniel K. Inouye na illa de Oahu e ten un centro de conexi\u00f3ns secundario no aeroporto de Kahului , na illa de Maui. Hawaiian Airlines opera voos a Asia, Hawai, Nova Zelandia, Australia e o Estados Unidos continental. A aeroli\u00f1a \u00e9 propiedade de Hawaiian Holdings Inc. Hawaiian \u00e9 a aeroli\u00f1a estadounse m\u00e1is antiga que nunca tivo un accidente con v\u00edtimas mortais ou coa perda dun avi\u00f3n, e ademais adoita a estar entre as aeroli\u00f1as m\u00e1is puntuais do pa\u00eds.\nFrota.\nEn maio de 2018 a frota de Hawaiian Airlines estaba formada polos seguintes avi\u00f3ns:"}
{"id": "412564", "revid": "6147846", "url": "https://gl.wikipedia.org/wiki?curid=412564", "title": "Saab Automobile", "text": "Saab Automobile foi un fabricante de coches fundado en Suecia no ano 1945 cando a s\u00faa compa\u00f1\u00eda matriz, SAAB AB, comezou un proxecto para dese\u00f1ar un pequeno autom\u00f3bil. O primeiro modelo producido, o Saab 92, foi lanzado en 1949. En 1968 a compa\u00f1\u00eda nai fusionouse con Scania-Vabis e dez anos despois lanzouse o Saab 9000, que no seu momento foi o coche mellor vendido da marca. A mediados dos 90 apareceu o novo modelo do Saab 9000.\nEn 1989 a divisi\u00f3n de autom\u00f3biles de Saab-Scania reestruturouse nunha compa\u00f1\u00eda independente, Saab Automobile AB. O fabricante estadounidense General Motors (GM) f\u00edxose co 50% da compa\u00f1\u00eda cun investimento de 600 mill\u00f3ns de d\u00f3lares. Durante ese per\u00edodo naceron dous modelos moi co\u00f1ecidos, o Saab 9-3 e o Saab 9-5. No ano 2000 GM exerceu a s\u00faa opci\u00f3n de mercar o 50% restante por 125 mill\u00f3ns m\u00e1is, concvert\u00e9ndose as\u00ed Saab Automobile nunha subsidiaria de General Motors. En 2010 GM vendeu Saab Automobile AB ao fabricante neerland\u00e9s Spyker Cars N.V.\nTras loitar contra a insolvencia ao longo do ano 2011, a compa\u00f1\u00eda solicitou a bancarrota tras non sa\u00edr adiante a compra da empresa por parte dun consorcio chin\u00e9s; a adquisici\u00f3n foi bloqueada polo seu antigo propietario General Motors que se opuxo a tranferir a tecnolox\u00eda e os dereitos de produci\u00f3n \u00e1 compa\u00f1\u00eda chinesa. O 13 de xu\u00f1o de 2012 anunciouse que unha nova compa\u00f1\u00eda chamada National Electric Vehicle Sweden (NEVS) mercara a propiedade en quebra de Saab Automobile. \nSegundo Saab United, o primeiro NEVS Saab 9-3 sa\u00edu da li\u00f1a de preproduci\u00f3n o 19 de setembro de 2013. O proceso de produci\u00f3n iniciouse o 2 de decembro dese ano, inicialmente sendo o mesmo modelo de gasolina 9-3 Aero fabricado antes de que Saab entrase en bancarrota, coa intenci\u00f3n de restablecer a cadea de produci\u00f3n antes de desenvolver unha nova li\u00f1a de produtos NEVS-Saab. NEVS perdeu a s\u00faa licenza de fabricaci\u00f3n de coches co nome de Saab (que a\u00ednda conserva o Saab Group) no ver\u00e1n de 2014 e agora produce coches el\u00e9ctricos baseados no Saab 9-3 pero a s\u00faa propia designaci\u00f3ns \"NEVS\"."}
{"id": "412573", "revid": "89787", "url": "https://gl.wikipedia.org/wiki?curid=412573", "title": "Mahan Air", "text": "Mahan Airlines, operando baixo o nome de Mahan Air (persa: \u0647\u0648\u0627\u067e\u06cc\u0645\u0627\u06cc\u06cc \u0645\u0627\u0647\u0627\u0646\u200e \"Hav\u00e2peym\u00e2ye M\u00e2h\u00e2n\"), \u00e9 unha aeroli\u00f1a privada iraniana con sede en Teher\u00e1n. Opera voos regulares dom\u00e9sticos e internacionais cara Extremo Oriente, Oriente Medio, Asia Central, Europa e o Norte de \u00c1frica. As s\u00faas bases principais at\u00f3panse no aeroporto Im\u00e1n Khomeini e no aeroporto de Mehrabad.\nFrota.\nEn maio de 2018 a frota de Mahan Air estaba formada polos seguintes avi\u00f3ns:"}
{"id": "412577", "revid": "109216", "url": "https://gl.wikipedia.org/wiki?curid=412577", "title": "Chuck Daigh", "text": "Chuck Daigh, nado en Long Beach (California) o 29 de novembro de 1923 e finado en Newport Beach o 29 de abril de 2008, foi un piloto de autom\u00f3biles estadounidense.\nTraxectoria.\nParticipou nas carreiras de Gran Premio co equipo Scarab de Lance Reventlow, grazas a ser un dos enxe\u00f1eiros residentes. Participou en seis carreiras do Mundial de F\u00f3rmula 1, debutando o 29 de maio de 1960 e non logrou puntos de campionato. Tam\u00e9n participou nunha carreira de F\u00f3rmula Un fora do campionato.\nLogo da tempada de , Chuck Daigh pasou a participar nas carreiras da liga de F\u00f3rmula Internacional en Europa, pilotndo un Scarab do ano anterior. Terminou oitavo en Goodwood disputando a Copa Lavant e terminou s\u00e9timo nun intento no Trofeo Internacional. Logo chocou no Trofeo do Imperio Brit\u00e1nico en Silverstone.\nTam\u00e9n foi un exitoso piloto de autos deportivos nos Estados Unidos, ga\u00f1ando o cl\u00e1sico de resistencia de Sebring e tam\u00e9n intentou clasificarse d\u00faas veces nas 500 Millas de Indian\u00e1polis, pero sen \u00e9xito. Tam\u00e9n ga\u00f1ou o Gran Premio de Sports Cars dos Estados Unidos de 1958 en Riverside, California, pilotando un Scarab. Este evento consid\u00e9rase en gran medida o inicio das carreiras de autom\u00f3biles deportivos profesionais nos Estados Unidos.\nMorreu no hospital logo dunha breve batalla con problemas card\u00edacos e respiratorios.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412580", "revid": "27155", "url": "https://gl.wikipedia.org/wiki?curid=412580", "title": "Criptof\u00edceas", "text": ""}
{"id": "412581", "revid": "27155", "url": "https://gl.wikipedia.org/wiki?curid=412581", "title": "Exectisoma", "text": ""}
{"id": "412582", "revid": "27155", "url": "https://gl.wikipedia.org/wiki?curid=412582", "title": "Apicomplexia", "text": ""}
{"id": "412592", "revid": "865", "url": "https://gl.wikipedia.org/wiki?curid=412592", "title": "Saab AB", "text": ""}
{"id": "412601", "revid": "5863", "url": "https://gl.wikipedia.org/wiki?curid=412601", "title": "Cooperativa Ourensana", "text": ""}
{"id": "412602", "revid": "85894", "url": "https://gl.wikipedia.org/wiki?curid=412602", "title": "Lance Reventlow", "text": "Lawrence \"Lance\" Graf von Haugwitz-Hardenberg-Reventlow, nado en Londres o 24 de febreiro de 1936 e finado en Aspen (Colorado) o 24 de xullo de 1972 foi un emprendedor estadounidense de orixe brit\u00e1nica, piloto de automobilismo e herdeiro da fortuna Woolworth. Reventlow foi o \u00fanico fillo de herdeira Barbara Hutton e o seu segundo esposo, o Conde Kurt von Haugwitz-Hardenberg-Reventlow. Tivo por medio pais ao actor Cary Grant e ao Pr\u00edncipe Igor Troubetzkoy.\nTraxectoria.\nLance von Haugwitz-Hardenberg-Reventlow foi o \u00fanico fillo do nobre dan\u00e9s Conde Kurt von Haugwitz-Hardenberg-Reventlow e a muller da alta sociedade estadounidense Barbara Hutton. Hutton herdara a fortuna Woolworth e era unha das mulleres m\u00e1is ricas do mundo. Reventlow naceu en Winfield House en Londres, restaurada pola s\u00faa nai e nomeada as\u00ed polo seu av\u00f3 Frank Winfield Woolworth. O nacemento de Reventlow foi complicado e a s\u00faa nai case morre durante o seu parto. Cando era un neno, tivo problemas respiratorios e foi asm\u00e1tico.\nO matrimonio dos pais de Reventlow, segundo dos sete de Hutton, foi tumultuoso e non durou, despois do divorcio da parella se divorciou en 1938, Reventlow converteuse no tema dunha amarga batalla pola custodia. En 1944, o pai de Reventlow recibiu a custodia ata que chegou \u00e1 idade escolar, despois do cal a s\u00faa nai obter\u00eda a custodia. Antes de que o seu pai renunciase \u00e1 custodia, enviou a Reventlow ao Canad\u00e1. Hutton recuperou a custodia de Reventlow en 1945. Reventlow estivo moi distante do seu pai ata a morte do conde en 1969.\nAutomobilismo.\nEn 1948, aos 12 anos, Reventlow descubriu o mundo dos Grandes Premios das carreiras de motor cando a s\u00faa nai casou con Prince Igor Troubetzkoy, que ga\u00f1ou o Targa Florio ese ano. Nos seus anos de adolescencia, o di\u00f1eiro de Reventlow proporcionoulle o \u00faltimo en coches ex\u00f3ticos, o que levou \u00e1 s\u00faa participaci\u00f3n nas carreiras automobil\u00edsticas.\nEn Hollywood, Reventlow f\u00edxose amigo doutros entusiastas dos coches como James Dean e competiu nos eventos de clubs en California. O 30 de setembro de 1955, foi unha das \u00faltimas persoas en falar con Dean cando se atoparon de cami\u00f1o a unha carreira automobil\u00edstica en Salinas. Reventlow dixo que tomou caf\u00e9 con Dean nun restaurante trinta minutos antes de que Dean falecera nun accidente de autom\u00f3bil mentres conduc\u00eda o seu Porsche 550 Spyder en Cholame, California.\nReventlow comezou a s\u00faa carreira nos Estados Unidos a mediados da d\u00e9cada de 1950, inicialmente cun Mercedes antes de trasladarse a un Cooper de 1100cc en 1956. O ano seguinte, dirixiuse a Europa para comprar un Maserati, co que se estrelou fortemente no circu\u00edto de Snetterton, escapando ileso. Tam\u00e9n pilotou brevemente un coche Cooper de F\u00f3rmula 2, antes de regresar aos Estados Unidos. Instalou a s\u00faa propia empresa en Venecia, California para constru\u00edr autom\u00f3biles de carreiras con motor Chevrolet aos que chamou Scarab con Phil Remington como enxe\u00f1eiro xefe. Xunto co piloto contratado Chuck Daigh, os dous foron inicialmente exitosos nas carreiras. Ga\u00f1aron a maior\u00eda dos grandes eventos deportivos nos que entraron, moitas veces en competici\u00f3n co equipo de Cunningham Lister Jaguars. Reventlow pensou mercar un Lister Jaguar, pero pensou que poder\u00eda constru\u00edr un coche mellor. Daigh levou un Scarab \u00e1 vitoria no GP de Riverside International de 1958 en California, superando unha pista de equipos de carreiras internacionais, inclu\u00edndo o famoso piloto de carreiras Phil Hill e o equipo Ferrari. Carroll Shelby levou un Scarab ao primeiro lugar no Continental Divide Raceways en Castle Rock en Douglas County, Colorado, onde bateu o r\u00e9cord da pista.\nFalouse moito do seu equipo de carreiras por constru\u00edr o primeiro autom\u00f3bil de F\u00f3rmula Un nos Estados Unidos. Logo de cambiar a s\u00faa base de operaci\u00f3ns ao Reino Unido, o equipo de Reventlow tivo moi pouco \u00e9xito nas carreiras, cos coches Scarab na F\u00f3rmula Un, contra os novos coches de carreiras con motor traseiro. Regresou \u00e1 mesa de dese\u00f1o e constru\u00edu un competitivo prototipo de coche Scarab con motor traseiro, pero perdeu o interese en competir antes de que se completasen as probas. En 1962, pechou a operaci\u00f3n, arrendou as instalaci\u00f3ns de California a Shelby e deixou a competici\u00f3n completamente.\nA organizaci\u00f3n de Reventlow constru\u00edu un total de oito Scarabs durante a s\u00faa existencia. Nunha entrevista de 1971, Reventlow confirmou que se constru\u00edron tres coches deportivos con motor Chevy, tres coches de f\u00f3rmula con motor dianteiro, un coche con f\u00f3rmula con motor traseiro e un coche deportivo con motor traseiro. Dous dos coches de f\u00f3rmula con motor dianteiro foron alimentados por motores encargados por Reventlow ao dese\u00f1ador de motores de carreiras estadounidense Leo Goossen coas especificaci\u00f3ns de Reventlow, mentres que o terceiro autom\u00f3bil estaba alimentado por un motor Offenhauser de Goossen. O f\u00f3rmula con motor traseiro foi alimentado por un motor modificado Buick, este motor e o paquete de suspensi\u00f3n/freo foron tomados deste autom\u00f3bil e usados \u200b\u200bno autom\u00f3bil deportivo con motor traseiro, o \u00faltimo Scarab constru\u00eddo.\nVida persoal.\n\u00c1 idade de 21 anos, Reventlow tivo a opci\u00f3n de converterse en cidad\u00e1n estadounidense, dan\u00e9s ou brit\u00e1nico. Escolleu a cidadan\u00eda estadounidense, dicindo: \"Penseino polo menos durante 20 segundos.\"\nO 24 de marzo de 1960, Reventlow casou coa actriz Jill St. John en San Francisco. Separ\u00e1ronse en outubro de 1962. St. John solicitou o divorcio o 2 de outubro de 1963, alegando extrema crueldade, ela declarou que Reventlow a chamaba \"est\u00fapida e incompetente\" diante doutros e intimidabaa para participar en deportes perigosos. O seu divorcio concedeuse o 30 de outubro de 1963. O 6 de novembro de 1964, Reventlow casou coa ex-Mouseketeer Cheryl Holdridge nunha luxosa cerimonia en Hollywood ante 600 convidados. A nai de Reventlow, Barbara Hutton, non puido asistir \u00e1 voda por mor dunha enfermidade, pero regalou \u00e1 parella unha casa de 500.000 $ e cinco cuartos en 85.000 metros cadrados en Benedict Canyon.\nMorte.\nEn 1972, Reventlow estaba buscando promotores inmobiliarios como socios para constru\u00edr un Resort de esqu\u00ed en Aspen, onde ti\u00f1a unha casa. Era un experimentado piloto, con miles de horas de voo, totalmente cualificado IFR para pilotara en avi\u00f3ns de varios motores, pero o 24 de xullo de 1972 Reventlow era un pasaxeiro, explorando localizaci\u00f3ns de bens inmobles nun Cessna 206. O piloto era un estudante de 27 anos de idade inexperto que voaba nun can\u00f3n cego e entrou en perda cando intentaba dar a volta. O avi\u00f3n caeu no chan, matando a todos os ocupantes. Reventlow foi inicialmente enterrado, pero os seus restos foron posteriormente exhumados e cremados. As s\u00faas cinzas est\u00e1n enterradas no mausoleo Woolworth no Cemiterio Woodlawn no Bronx.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412603", "revid": "109216", "url": "https://gl.wikipedia.org/wiki?curid=412603", "title": "Giovanni de Riu", "text": "Giovanni de Riu, nado en Macomer o 10 de marzo de 1925 e finado en Stresa o 11 de decembro de 2008 foi un piloto de automobilismo italiano.\nTraxectoria.\nNon conseguiu clasificarse para o Gran Premio de Italia de 1954, cun Maserati inscrito de forma privada.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412604", "revid": "89787", "url": "https://gl.wikipedia.org/wiki?curid=412604", "title": "Tom Bridger", "text": "Thomas \"Tommy\" Bridger, nadoNado en Woolmer Green (Hertfordshire) o 24 de xu\u00f1o de 1934 e finado en Logie Coldstone (Aberdeenshire) o 30 de xullo de 1991, foi un piloto de automobilismo ingl\u00e9s. Participou nun Gran Premio do Campionato do Mundo de F\u00f3rmula 1, o 19 de outubro de 1958, sen lograr puntos de campionato. O seu maior \u00e9xito chegou \u00e1 F\u00f3rmula Tres, onde ga\u00f1ou 15 carreiras. \nTraxectoria.\nBridger comezou a competir na F\u00f3rmula Tres en 1953, competindo inicialmente en eventos menores nun Kieft - Norton antes de trasladarse a Cooper para competir a tempo completo na F\u00f3rmula Tres en 1957. Acadou o \u00e9xito competindo con Jim Russell, un dos pilotos m\u00e1is exitosos da categor\u00eda. Trasladouse a F\u00f3rmula 2 en 1958, terminando segundo no circu\u00edto de Crystal Palace e na oitava na Coupe de Vitesse en Reims.\nBridger competiu no Gran Premio de Marrocos de 1958 cun British Racing Partnership, pilotando un Cooper T45 de F\u00f3rmula 2. Calificou no 22\u00ba lugar, e Bridger ascendeu ata o 14\u00ba antes de que a s\u00faa carreira terminase debido a unha colisi\u00f3n na volta 30. O accidente involucrou a tres veh\u00edculos, pero Bridger sa\u00edu ileso.\nRegresou \u00e1 F\u00f3rmula Tres en 1959 cun Cooper-Norton, ga\u00f1ando catro carreiras durante todo o ano. En 1960 correu na F\u00f3rmula J\u00fanior, competindo nun Lotus oficial no Gran Premio do Reino Unido.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412606", "revid": "25871", "url": "https://gl.wikipedia.org/wiki?curid=412606", "title": "Analxesia", "text": "A analxesia \u00e9 un estado no que non hai dor. Isto \u00e9, un estado no que se produciu unha supresi\u00f3n ou perda da sensibilidade \u00e1 dor.\nPara alcanzaer este estado existen unha clase de f\u00e1rmacos ou drogas, os analx\u00e9sicos.\nEtimolox\u00eda.\nO termo \"analxesia\" entrou contra 1700 no lat\u00edn dos m\u00e9dicos; \u00e9 un calco do grego antigo \u1f00\u03bd\u03b1\u03bb\u03b3\u03b7\u03c3\u03af\u03b1 \"analg\u0113sia\", \"insensibilidade\" (de \u1f00\u03bd- \"an-\", \"part\u00edcula privativa\", \"non\", e \u1f00\u03bb\u03b3\u03b5\u03af\u03bd \"alge\u00edn\" ou \u1f00\u03bb\u03b3\u03ad\u03c9 \"alge\u014d\", \"sentir dor\", \"ter dor\".\nDefinici\u00f3n de dor.\nA dor foi definido pola Asociaci\u00f3n Internacional para o Estudo da Dor (IASP) como \"unha experiencia desagrad\u00e1bel, sensorial e emocional, asociada a un dano do organismo actual ou potencial\". A dor adv\u00edrtenos de que algo est\u00e1 fallando no corpo, ou que o dano vai suceder. Hai milleiros de c\u00e9lulas na pel que son receptoras da calor, o fr\u00edo, a presi\u00f3n, o tacto e s dor. Cando hai un dano no corpo (por exemplo, despois dunha ferida) estas c\u00e9lulas env\u00edan informaci\u00f3n ao cerebro. Isto en principio produce unha situaci\u00f3n de alarma, pero logo, se persiste, causa dor e incomodidade.\nDor aguda e dor cr\u00f3nica.\nA \"dor aguda\" \u00e9 unha dor de duraci\u00f3n limitada. Xeralmente ten unha correlaci\u00f3n identific\u00e1bel cunha lesi\u00f3n no corpo ou cunha enfermidade. A mi\u00fado desaparece coa curaci\u00f3n. Pero a dor aguda pode ser un s\u00edntoma de alarma que indica un dano real ou pos\u00edbel. Por exemplo, a dor na man que se acercou ao lume e que se retirou dela rapidamente.\nA \"dor cr\u00f3nica\" \u00e9 a que contin\u00faa durante per\u00edodos de tempo m\u00e1is longos, \u00e1s veces mesmo a pesar da curaci\u00f3n do dano orixinal. Nestes casos non ten funci\u00f3n de alarma e chega a ser prexudicial polo sufrimento que causa. A dor cr\u00f3nica, se persiste durante moito tempo, pode producir sentimentos de ira, tristeza e desesperaci\u00f3n. Pode cambiar a personalidade, producir insomnio e interferir nas relaci\u00f3ns interpersoais. \nEn xeral, un programa terap\u00e9utico completo contra a for cr\u00f3nica pode inclu\u00edr tam\u00e9n medicamentos contra a ansiedade ou antidepresivos que, ademais de actuaren sobre os s\u00edntomas secundarios, serven para aumentar a eficacia dos propios analx\u00e9sicos.\nM\u00e9dicos que se ocupan da terapia da dor.\nSon sobre todo os anestesi\u00f3logos; de feito, as principais responsabilidades do anestesi\u00f3logo durante unha cirurx\u00eda est\u00e1n dirixidas principalmente \u00e1 supresi\u00f3n da dor. Moitas das t\u00e9cnicas e co\u00f1ecementos que estes profesionais utilizan durante a anestesia \u00fasanse para aliviar calquera tipo de dor. Ademais, para as s\u00faas respectivas competencias, existen reumat\u00f3logos, neur\u00f3logos, traumat\u00f3logos, etc.\nOs m\u00e9dicos que se ocupan da terapia da dor non s\u00f3 son expertos no tratamiento desta, sen\u00f3n que est\u00e1n especialmente preparados para diagnosticar a fonte da dor. A trav\u00e9s de visitas, probas de laboratorio e investigaci\u00f3ns radiogr\u00e1ficas, poden identificar as causas da dor.\nTratamentos para suprimir a dor.\nOs avances na medicina e na farmacolox\u00eda modernas posibilitaron que existan hoxe variados medicamentos e tratamentos dispo\u00f1\u00edbeis para tratar e calmar a dor. O nivel de dor var\u00eda segundo cada persoa e segundo a enfermidade, polo que o tratamento relativo hai que estudalo de acordo coas necesidades espec\u00edficas do doente. Para responder mellor \u00e1s necesidades individuais, o tratamento pode inclu\u00edr un \u00fanico analx\u00e9sico ou unha combinaci\u00f3n de diferentes medicamentos e m\u00e9todos. Os problemas comunmente tratados incl\u00faen dor postoperatoria, dor de parto, dor lumbar, dor por cancro, neuralxias, dor de cabeza e por artrites. A maior\u00eda das afecci\u00f3ns dolorosas poden seren diagnosticadas e tratadas con \u00e9xito polo m\u00e9dico de cabeceira. Pero se a dor persiste, d\u00e9bese consultar a un especialista en terapia da dor. En todos os hospitais existen Unidades de terapia da dor.\nClases de f\u00e1rmacos analx\u00e9sicos.\nOs medicamentos que reducen a sensaci\u00f3n de dor poden distinguirse ou diferenciarse segundo os mecanismos qu\u00edmicos que inducen. En resume, p\u00f3dense agrupar en:\nAnalxesia conx\u00e9nita.\nExiste tam\u00e9n un s\u00edndrome que se caracteriza pola ausencia total de calquera tipo de sensaci\u00f3n dolorosa ou desagrad\u00e1bel, que se denomina \"analxesia conx\u00e9nita\", ou \"insensibilidade conx\u00e9nita \u00e1 dor\", porque se manifesta desde o nacemento e se transmite por herdanza, e tam\u00e9n como \"analxesia natural\", porque non est\u00e1 inducida por ning\u00fan f\u00e1rmaco. Por exemplo, os que a padecen perciben normalmente as variaci\u00f3ns de temperatura, pero o que non senten \u00e9 a incomodidade ou o malestar (dor, de feito) relacionado coa calor ou o fr\u00edo, polo que poden sufrir queimaduras (ou conxelamento) sen darse de conta ou, de maneira similar, sufrir feridas ou lesi\u00f3ns de varios tipos, fracturas, mutilaci\u00f3ns, hemorraxias, etc. Precisamente por esta raz\u00f3n, esta \"insensibilidade\" \u00e1 dor, a\u00ednda que aparentemente poida parecer positiva, en realidade \u00e9 extremadamente perigosa."}
{"id": "412609", "revid": "56817", "url": "https://gl.wikipedia.org/wiki?curid=412609", "title": "Antiinflamatorio", "text": "En medicina e en farmacia, o termo antiinflamatorio apl\u00edcase ao medicamento ou ao procedrmento m\u00e9dico usados para previr ou diminu\u00edr a inflamaci\u00f3n dos tecidos.\nMedicamentos antiinflamatorios.\nNo caso dos medicamentos, o mecanismo polo cal act\u00faan xeralmente \u00e9 o de impedir ou inhibir a bios\u00edntese dos seus axentes mediadores, principalmente os denominados eicosanoides ou derivados do \u00e1cido araquid\u00f3nico.\nHai dous grandes grupos de f\u00e1rmacos antiinflamatorios: esteroideos e non esteroideos. Tam\u00e9n existe o grupo de f\u00e1rmacos antirreumatoides modificadores da enfermidade (FARME) e alg\u00fans outros f\u00e1rmacos con propiedades antiinflamatorias leves, como certos antihistam\u00ednicos e os usados para o tratamento da gota, a\u00ednda que non son estritamente antiinflamatorios.\nProcedementos antiinflamatorios.\nOs procedementos antiinflamatorios son en xeral medidas f\u00edsicas, como repouso e inmobilizaci\u00f3n, hipotermia ou crioterapia localizada, elevaci\u00f3n e compresi\u00f3n da extremidade afectada, e que xeralmente se recomendan aplicar en forma primaria e inmediata. Son de uso moi com\u00fan para tratamentos de lesi\u00f3ns en deportistas."}
{"id": "412611", "revid": "98629", "url": "https://gl.wikipedia.org/wiki?curid=412611", "title": "Antipir\u00e9tico", "text": "En medicina e en farmacia denom\u00ednase antipir\u00e9tico a calquera f\u00e1rmaco que fai diminu\u00edr a febre. \nAdoitan seren medicamentos que tratan a febre dunha forma sintom\u00e1tica, sen actuar sobre a s\u00faa causa. Os exemplos m\u00e1is com\u00fans son o \u00e1cido acetilsalic\u00edlico, o ibuprofeno, o paracetamol e o metamizol.\nPero tam\u00e9n son antipir\u00e9ticos alg\u00fans procedementos f\u00edsicos, como a aplicaci\u00f3n de panos mollados con auga fr\u00eda sobre o corpo do enfermo, ou os ba\u00f1os deste en auga morna.\nSin\u00f3nimos.\nOs antipir\u00e9ticos co\u00f1\u00e9cense tam\u00e9n polos nomes de antit\u00e9rmico, antifebril, e febr\u00edfugo. \nEtimolox\u00edas.\nAntipir\u00e9tico.\nO termo \"antipir\u00e9tico\" est\u00e1 formado polo elemento do grego antigo \u1f00\u03bd\u03c4\u03b9- \"anti-\", que significa \"contra\", e o adxectivo \u03c0\u03c5\u03c1\u03b5\u03c4\u03b9\u03ba\u03cc\u03c2 \"pyretik\u00f3s\", que significa \"febril\", \"con febre\", derivado de \u03c0\u03c5\u03c1\u03b5\u03c4\u03cc\u03c2 \"pyret\u00f3s\", \"ardor\", \"febre\", \u00e1 s\u00faa vez tirado de \u03c0\u1fe1\u03c1 \u03c0\u03c5\u03c1\u03cc\u03c2 \"p\u1ef9r pyr\u00f3s\", \"lume\", \"fogo\".\nAntit\u00e9rmico.\nAs\u00ed mesmo, \"antit\u00e9rmico\" combina o mesmo primeiro elemento \"anti-\" co substantivo do grego antigo \u03b8\u03ad\u03c1\u03bc\u03b7 \"therm\u0113\", \"calor\", \"ardor\" (especialmente \"ardor febril\"), e o elemento \"\u00b4-ico\", formador de adxectivos.\nAntifebril.\nO sin\u00f3nimo \"antifebril\" \u00e9 de orixe latina, compo\u00f1\u00e9ndose co elemento \"anti-\", calco de grego, e o termo do lat\u00edn medieval \"febrilis\", \"relativo ou pertencente \u00e1 febre\", derivado do lat\u00edn cl\u00e1sico \"febris, is\", \"febre\". \nFebr\u00edfugo.\nFinalmente, \"febr\u00edfugo\" orixinouse contra 1680 en Francia, baixo a forma francesa \"f\u00e9brifuge\", literalmente \"que escorrenta a febre\", \"que fai fuxir \u00e1 febre\", termo derivado do lat\u00edn \"febris\", \"febre\", e \"fugare\", \"fuxir\". \nUsos.\nOs medios f\u00edsicos son, como quedou dito, unha medida antipir\u00e9tica na que non se empregan f\u00e1rmacos. Pero asociados ao paracetamol baixan a febre de forma m\u00e1is eficiente. As medidas f\u00edsicas de forma illada s\u00f3 son eficaces durante poucos minutos.\nA administraci\u00f3n de antipir\u00e9ticos \u00e9 un acto habitual na maior\u00eda das persoas que te\u00f1en febre, sobre todo os nenos. S\u00e1bese que a febre \u00e9 un mecanismo de defensa do corpo, sobre todo para activar o sistema inmunitario para que traballe con m\u00e1is eficacia. \nO aumento da temperatura corporal at\u00e9 os 38 \u00b0C ch\u00e1mase febr\u00edcula, e non \u00e9 unha febre perigosa que deba ser diminu\u00edda con medicaci\u00f3n. D\u00e9bese abordar a enfermidade de fondo, pero debido aos h\u00e1bitos adquiridos pola poboaci\u00f3n e pola comunidade m\u00e9dica, prescr\u00edbense e admin\u00edstranse antipir\u00e9ticos m\u00e1is por ansiedade dos pais e non porque realmente sexan indicados.\nA decisi\u00f3n de que antipir\u00e9tico utilizar en cada caso debe fundamentarse no seu mecanismo de acci\u00f3n, farmacodinamia, efectividade e efectos secundarios. Como a maior\u00eda das veces o obxectivo \u00e9 diminu\u00edr a temperatura e as molestias do enfermo e, no pos\u00edbel, non alterar a resposta inflamatoria, excepto nos casos en que esta sexa exaxerada, recom\u00e9ndase o paracetamol. \nA maior\u00eda dos antipir\u00e9ticos son analx\u00e9sicos, e poden seenr tam\u00e9n antiinflamatorios. Os antiinflamatorios non esteroideos, como o ibuprofeno, empr\u00e9ganse nos casos de inflamaci\u00f3n e hemorroides."}
{"id": "412613", "revid": "5863", "url": "https://gl.wikipedia.org/wiki?curid=412613", "title": "Cr\u00f3nica Moz\u00e1rabe de 754", "text": ""}
{"id": "412614", "revid": "5863", "url": "https://gl.wikipedia.org/wiki?curid=412614", "title": "Cr\u00f3nica Moz\u00e1rabe", "text": ""}
{"id": "412616", "revid": "5863", "url": "https://gl.wikipedia.org/wiki?curid=412616", "title": "Cr\u00f3nica de 754", "text": ""}
{"id": "412617", "revid": "109216", "url": "https://gl.wikipedia.org/wiki?curid=412617", "title": "Andr\u00e9 Guelfi", "text": "Andr\u00e9 Guelfi, nado en Mazagan (Marrocos) o 6 de maio de 1919 e finado en Saint-Barth\u00e9lemy o 28 de xu\u00f1o de 2016, foi un piloto de automobilismo franc\u00e9s.\nTraxectoria.\nParticipou nunha carreira do Campionato do Mundo de F\u00f3rmula Un, o 19 de outubro de 1958. Tam\u00e9n participou en varias carreiras fora do campionato da F\u00f3rmula Un.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412618", "revid": "27155", "url": "https://gl.wikipedia.org/wiki?curid=412618", "title": "Lise celular", "text": ""}
{"id": "412619", "revid": "5863", "url": "https://gl.wikipedia.org/wiki?curid=412619", "title": "Al-Maccari", "text": ""}
{"id": "412620", "revid": "27155", "url": "https://gl.wikipedia.org/wiki?curid=412620", "title": "Protoplasto", "text": "O protoplasto, do grego antigo (\"pr\u014dt\u00f3plastos\", \"formado en primeiro lugar\"), \u00e9 un termo biol\u00f3xico proposto por Hanstein en 1880 para referirse \u00e1 c\u00e9lula completa exclu\u00edndo a parede celular, pero actualmente ten varias definici\u00f3ns:\nEncimas para a preparaci\u00f3n dos protoplastos.\nAs paredes celulares est\u00e1n feitas dunha variedade de polisac\u00e1ridos. Os protoplastos poden obterse degradando as paredes celulares cunha mestura de encimas apropiados para a degradaci\u00f3n de polisac\u00e1ridos:\nDespois da dixesti\u00f3n da parede celular, os protoplastos fanse moi sensibles ao estr\u00e9s osm\u00f3tico. Isto significa que a dixesti\u00f3n da parede celular e o almacenamente protopl\u00e1stico debe ser feito nunha soluci\u00f3n isot\u00f3nica para impedir a rotura da membrana plasm\u00e1tica.\nUsos dos protoplastos.\nOs protoplastos poden utilizarse para o estudo da biolox\u00eda das membranas, inclu\u00edndo a captaci\u00f3n de macromol\u00e9culas e virus. Tam\u00e9n se utilizan na variaci\u00f3n somaclonal.\nOs protoplastos son amplamente usados para a transformaci\u00f3n do ADN (para obter organismos modificados xeneticamente), dado que a parede celular bloquear\u00eda de estar presente o paso de ADN ao interior da c\u00e9lula. No caso de c\u00e9lulas de plantas, os protoplastos poden ser rexenerados dando plantas completas primeiro fac\u00e9ndoos crecer nun grupo de c\u00e9lulas de planta que se desenvolven orixinando un calo e despois pola rexeneraci\u00f3n de brotes (caulox\u00e9nese) a partir do calo usando m\u00e9todos de cultivo de tecidos vexetais. O crecemento de protoplastos en calos e a rexeneraci\u00f3n de brotes require un adecuado balance de reguladores de crecemento de plantas nun medio de cultivo de tecidos que debe ser axeitado a cada especie de planta. A diferenza dos protoplastos de plantas vasculares, os protoplastos de musgos, como \"Physcomitrella patens\", non necesitan fitohormonas para a s\u00faa rexeneraci\u00f3n, nin forman un calo durante a rexeneraci\u00f3n. En vez diso, rexen\u00e9ranse directamente dando un protonema filamentoso, imitando unha espora de musgo en xerminaci\u00f3n.\nOs protoplastos poden tam\u00e9n ser utilizados para a mellora vexetal, usando unha t\u00e9cnica chamada fusi\u00f3n de protoplastos. Os protoplastos de diferentes especies son inducidos a fusionarse usando un campo el\u00e9ctrico ou unha soluci\u00f3n de polietilenglicol. Esta t\u00e9cnica pode usarse para xerar un h\u00edbrido som\u00e1tico en cultivos de tecidos.\nAdicionalmente, os protoplastos de plantas que expresan prote\u00ednas fluorescentes en certas c\u00e9lulas pode utilizarse para a Selecci\u00f3n de C\u00e9lulas Activada por Fluorescencia ou FACS (\"Fluorescence Activated Cell Sorting\"), na que s\u00f3 se rete\u00f1en as c\u00e9lulas que fluorescen a unha lonxitude de onda seleccionada. Entre outras cousas, esta t\u00e9cnica util\u00edzase para illar tipos celulares espec\u00edficos (por exemplo, as c\u00e9lulas estom\u00e1ticas das follas, c\u00e9lulas do periciclo das ra\u00edces) para a investigaci\u00f3n, como en transcript\u00f3mica."}
{"id": "412622", "revid": "63181", "url": "https://gl.wikipedia.org/wiki?curid=412622", "title": "Soini", "text": "Soini (en sueco \"Stor\u00e5\") \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 2.164 habitantes. A superficie do termo municipal \u00e9 de 574,22 km2, dos cales 22,27\u00a0km2 son auga. O concello ten unha densidade de poboaci\u00f3n de 3,92 hab./km\u00b2.\nLimita cos municipios de Alaj\u00e4rvi e \u00c4ht\u00e4ri na s\u00faa mesma rexi\u00f3n, e Karstula, Kyyj\u00e4rvi e Saarij\u00e4rvi na rexi\u00f3n de Finlandia Central.\nO concello \u00e9 uniling\u00fce en fin\u00e9s."}
{"id": "412623", "revid": "98629", "url": "https://gl.wikipedia.org/wiki?curid=412623", "title": "XPO Logistics", "text": "XPO Logistics \u00e9 unha empresa de orixe estadounidense adicada \u00e1 distribuci\u00f3n e lox\u00edstica. Ten 1469 centros de repartimento en 32 pa\u00edses. XPO Logistics est\u00e1 entre os 8 maiores operadores lox\u00edsticos do mundo.\nTen tres delegaci\u00f3ns propias en Galiza: Teixeiro (Curtis), Vigo e Ourense."}
{"id": "412624", "revid": "98629", "url": "https://gl.wikipedia.org/wiki?curid=412624", "title": "Bruce Kessler", "text": "Bruce Kessler, nado en Seattle (Washington) o 23 de marzo de 1936, \u00e9 un expiloto de automobilismo estadounidense e director de cine e televisi\u00f3n.\nInscribiuse nun Gran Premio de F\u00f3rmula Un (Gran Premio de M\u00f3naco de 1958) cun Connaught propiedade de Bernie Ecclestone, pero non conseguiu cualificar, a\u00ednda que rexistrou o 21\u00ba mellor tempo dos 28 participantes.\nTraxectoria.\nFillo dun dese\u00f1ador de roupa, creceu en Beverly Hills, California. A comezos dos anos cincuenta empezou a competir co Jaguar XK120 da s\u00faa nai nas carreiras de Sports Car Club of America aos dezaseis anos. Correu nos circu\u00edtos de carreiras de Paramount Ranch e Willow Springs en California. Foi piloto de equipo xunto con Chuck Daigh nos coches de carreiras Scarab constru\u00eddos polo seu bo amigo Lance Reventlow a finais dos anos cincuenta.\nKessler e Reventlow, pilotando o Mercedes-Benz SL cup\u00e9 de aluminio de Reventlow detiv\u00e9ronse na Blackwells Corner na CA Rt. 466/133 o 30 de setembro de 1955 de cami\u00f1o \u00e1s carreiras de Salinas Road cando James Dean e o seu mec\u00e1nico, Rolf Wutherich, chegaron co Porsche Spyder de Dean. Todos acordaron reunirse para cear en Paso Robles, a uns 96 quil\u00f3metros de distancia esa noite. Reventlow e Kessler chegaron 10 minutos antes. Dean nunca o fixo xa que sufriu un accidente mortal de dous autom\u00f3biles na Rt. 466/41 preto de Cholame a 48\u00a0km de distancia. Kessler, a d\u00eda de hoxe, segue sendo a \u00faltima persoa viva que falou con James Dean antes da s\u00faa morte.\nOs Scarabs ga\u00f1aron o Grand Prix Internacional en Riverside, California batendo ao famoso piloto Phil Hill e ao equipo Ferrari. Kessler foi convidado a Europa para pilotar en Le Mans. O 22 de marzo de 1958 Kessler ga\u00f1ou na s\u00faa clase nas 12 Hours Florida International Grand Prix of Endurance for the AMOCO Trophy (12 Horas de Sebring), pilotando un Ferrari 250 GT LWB (# 0773GT).\nDespois dun grave accidente no Gran Premio Examiner de 1959 en Pomona, California, pasou uns d\u00edas en coma. Pouco despois, retirouse das carreiras.\nKessler volveu a California e converteuse en director de cine e televisi\u00f3n. Dirixiu moitas pel\u00edculas e series televisivas. Un dos seus primeiros traballos foi un curto que dirixiu no coche Scarab para o seu amigo Lance Reventlow chamado \"The Sound of Speed\". Como director de cine e televisi\u00f3n, alg\u00fans dos seus traballos son \"Angels from Hell\", \"The Monkees\", \"The Flying Nun\", \"\", \"It Takes a Thief\", \"Marcus Welby, M.D.\", \"The Rockford Files\", \"McCloud\", \"CHiPs\", \"The Greatest American Hero\", \"The A-Team\", \"Hunter\" e \"Renegade\", \u00faltimo traballo como director.\nKessler tam\u00e9n practicou o tiro ao prato. Agora retirouse en Marina del Rey, California.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412627", "revid": "27155", "url": "https://gl.wikipedia.org/wiki?curid=412627", "title": "Esferoplasto", "text": "Un esferoplasto \u00e9 unha c\u00e9lula \u00e1 cal se lle eliminou case completamente a parede celular pola acci\u00f3n da penicilina. Apl\u00edcase xeralmente a bacterias, pero tam\u00e9n a outros microorganismos, por exemplo l\u00e9vedos. O nome procede do feito que despois de que se dixire a parede celular dun microbio, a tensi\u00f3n da membrana causa que a c\u00e9lula adquira unha caracter\u00edstica forma esf\u00e9rica. Os esferoplastos son osmoticamente fr\u00e1xiles, e sofren lise se son transferidos a unha soluci\u00f3n hipot\u00f3nica.\nUsos e aplicaci\u00f3ns.\nDescubrimento de antibi\u00f3ticos.\nDesde a d\u00e9cada de 1960 \u00e1 de 1990 Merck and Co. usou o cribado de esferoplastos como m\u00e9todo principal para o descubrimento de antibi\u00f3ticos que inhib\u00edan a bios\u00edntese da parede celular. Neste cribado ideado por Eugene Dulaney, as bacterias en crecemento eran expostas a substancias de comprobaci\u00f3n en condici\u00f3ns hipert\u00f3nicas. Os inhibidores da s\u00edntese da parede celular causaron que as bacterias en crecemento formasen esferoplstos. Este cribado facilitou o descubrimento da fosfomicina, cefamicina C, tienamicina e varios carbapenems.\nPatch clamp.\nPoden utilizarse esferoplastos xigantes especialmente preparadas de bacterias gramnegativas para estudar a funci\u00f3n das canles i\u00f3nicas bacterianas por medio dunha t\u00e9cnica electrofisiol\u00f3xica chamada patch clamp, que foi orixinalmente dese\u00f1ada para caracterizar o comportamento das neuronas e outras c\u00e9lulas excitables. Para preparar esferoplastos xigantes, as bacterias cult\u00edvanse nun medio que cont\u00e9n substancias qu\u00edmicas que impiden que as c\u00e9lulas se dividan completamente. Isto causa que as bacterias formen longas \"serpes\" que comparten unha soa membrana e citoplasma. Despois dun per\u00edodo de tempo, as paredes celulares destas \"serpes\" son dixeridas, e as bacterias col\u00e1psanse formando grandes esferas rodeadas por unha soa bicapa lip\u00eddica. A membrana pode despois ser analizada nun aparato da patch clamp para determinar o fenotipo das canles i\u00f3nicas incrustadas nela. Tam\u00e9n \u00e9 com\u00fan sobreexpresar unha determinada canle para amplificar o seu efecto e facer que sexa as\u00ed f\u00e1cil de caracterizar.\nA t\u00e9cnica do patch clamp aplicada a esferoplastos xigantes de \"Escherichia coli\" foron utilizados amplamente para o estudo das canles mecanosensitivas nativas (MscL, MscS e MscM) de \"E. coli\" desde 1987. Recentemente, o seu uso foi ampliado ao estudo doutras canles i\u00f3nicas expresadas heterologamente e observouse que os esferoplastos xigantes de \"E. coli\" poden utilizarse como un sistema de expresi\u00f3n dunha canle i\u00f3nica comparable aos ovocitos de \"Xenopus\".\nLise celular.\nAs c\u00e9lulas de l\u00e9vedo est\u00e1n normalmente protexidas por unha grosa parede celular que fai que a extracci\u00f3n de prote\u00ednas sexa dif\u00edcil. A dixestion encim\u00e1tica da parede celular con cimoliase, creando esferoplastos, fai que a c\u00e9lula sexa vulnerable a unha lise f\u00e1cil con deterxentes ou cambios de presi\u00f3n osmolar r\u00e1pidos.\nAs bacterias gramnegativas, como \"E. coli\" son sometidas \u00e1 lise da parede externa por shock osm\u00f3tico e a acci\u00f3n do encima lisozima e etilenediaminatetraacetato (EDTA), o axente quelante, coa subseguinte liberaci\u00f3n do contido do espazo peripl\u00e1smico e os esferoplastos que te\u00f1en o contido celular interno no medio de sacarosa. A lisozima cataliza a hidr\u00f3lise da capa de peptidoglicano, mentres que a EDTA destr\u00fae a membrana externa facilitando o acceso do encima \u00e1s capas internas da parede celular. Entre os encimas peripl\u00e1smicos liberados durante a rotura da parede celular externa de \"E. coli\" est\u00e1n: unha fosfatase alcalina, unha fosfodiesterase c\u00edclica, unha fosfatase \u00e1cida, e unha 5\u2019-nucleotidase. O medio sacarosa-tris(hidroximetil)aminometano-HCl \u00e9 esencial para a preservaci\u00f3n da integridade dos encimas por lise. O EDTA axuda a hidr\u00f3lise celular pola uni\u00f3n de i\u00f3ns divalentes, como o Ca2+, e elimin\u00e1ndoas da parede abrandando as\u00ed a parede para unha ulterior acci\u00f3n da lisozima.\nTransfecci\u00f3n.\nOs esferoplastos bacterianos, cun ADN recombinante axeitado inserido nel, poden utilizarse para transfectar c\u00e9lulas animais. Os esferoplastos con ADN recombinantes son introducidos nos medios que conte\u00f1en c\u00e9lulas animais e son fusionados polo polietilenglicol (PEG). Con esta metodolox\u00eda, case o 100% das c\u00e9lulas animais poden captar o ADN alleo. Facendo experimentos que segu\u00edan o protocolo de Hanahan modificado usando cloruro de calcio en \"E. coli\", determinouse que os esferoplastos poden transformar cunha eficiencia de 4,9x10\u22124."}
{"id": "412628", "revid": "23204", "url": "https://gl.wikipedia.org/wiki?curid=412628", "title": "Bob Gerard", "text": "Frederick Roberts \"Bob\" Gerard nado o 19 de xaneiro de 1914, en Leicester e finado o 26 de xaneiro de 1990, en South Croxton, Leicestershire foi un piloto de carreiras e empresario de Inglaterra. Participou en numerosos eventos de carreiras de motor antes e despois da segunda guerra mundial, inclu\u00edndo oito Grandes Premios do Campionato do Mundo de F\u00f3rmula Un, sen lograr puntos de campionato.\nInicios.\nBob Gerard naceu nunha familia familiarizada co transporte mec\u00e1nico. O negocio da s\u00faa familia era Parr's Ltd., inicialmente un fabricante de bicicletas que, que como moitos outros como Triumph, mudouse ao mercado de veh\u00edculos a motor a principios do s\u00e9culo XX.\nA s\u00faa primeira incursi\u00f3n no automovilismo foi en 1933. O \u00e9xito chegou de inmediato e durante todo o resto dos anos 30 Gerard continuou a competir en probas e carreiras de sprint, e despois de comprar un Riley Sprite de 1\u00bd litros, tam\u00e9n comezou a participar nas carreiras de circu\u00edto. Entre a xesti\u00f3n da empresa familiar, Gerard continuou a competir en Donington o m\u00e1is r\u00e1pido posible, pilotando no Nuffield Trophy en 1938 e 1939, a\u00ednda que sen \u00e9xito.\nAndaina nas carreiras da posguerra.\nCara ao final da guerra, Gerard comprou o seu primeiro verdadeiro autom\u00f3bil de carreiras, pagando a Reg Parnell 1000 \u00a3 por un ERA R4A. Usando a s\u00faa experiencia en enxe\u00f1ar\u00eda e inmaculada atenci\u00f3n ao detalle, e mediante a canibalizaci\u00f3n do coche irm\u00e1n R6B para recambios, Gerard logrou que o R4A funcionase a tempo para a manifestaci\u00f3n Cockfosters a mediados de 1945. Ao mesmo tempo, a esposa de Gerard, Joan, tam\u00e9n pilotou o vello Riley Sprite.\nAntes da tempada de 1946, Gerard decidiu equiparse cunha montura m\u00e1is potente. Mentres tanto Bob e Joan Gerard seguiron empregando o R4A para unha serie de subidas e vitorias de sprint, pronto adquiriu un ERA R14B reconstru\u00eddo e modificado para carreiras de circu\u00edto. As principais modificaci\u00f3ns de Gerard no dese\u00f1o de pre-guerra foron adaptar un preselector na caixa de cambios e cambiar o sobrealimentador Zoller por un dese\u00f1o Murray-Jamieson m\u00e1is pequeno pero m\u00e1is eficiente. M\u00e1is tarde cambiou o aspecto exterior do autom\u00f3bil, cambiando o antigo radiador vertical por un cunha capota moito m\u00e1is inclinada, baixando a li\u00f1a do cap\u00f3 para acomodala.\nDurante os seguintes cinco anos, Bob Gerard utilizou o R14B con grande \u00e9xito. Logrou tres vitorias consecutivas no Empire Trophy e d\u00faas vitorias na Jersey Road Race entre 1947 e 1949, tam\u00e9n terminou regularmente entre os dez primeiros en moitos eventos est\u00e1ndar internacionais. No primeiro Gran Premio do Reino Unido, en 1948, Gerard levou o vello R14B cunha d\u00e9cada de antig\u00fcidade ao terceiro lugar, s\u00f3 batido polos novos Maserati 4CLT / 48 de f\u00e1brica dos grandes pilotos italianos Luigi Villoresi e Alberto Ascari. O ano seguinte, foi mellor, quedando segundo, de novo detr\u00e1s dun Maserati, esta vez pilotado polo su\u00edzo Toulo de Graffenried. Os seus dous triunfos e un segundo posto de Grand Prix, xunto co s\u00e9timo lugar na carreira do International Trophy de 1949 en Silverstone, proporcionaron a Gerard o prestixioso premio Gold Star do British Racing Drivers 'Club en 1949.\nGerard continuou co R14B no primeiro ano do novo Campionato Mundial da FIA en . A pesar da crecente brecha de idade entre o seu coche e a maior\u00eda do resto do circu\u00edto, a preparaci\u00f3n minuciosa de Bob Gerard dos seus coches e a s\u00faa insistencia en aumentar a s\u00faa fiabilidade, fixo que moitas veces terminase as carreiras en posici\u00f3ns moito mellores do esperado. Na primeira carreira do Campionato Mundial, o Gran Premio do Reino Unido de 1950, a uni\u00f3n Gerard-R14B non acadou puntos por pouco, rematando no sexto lugar, a pesar de comezar d\u00e9cimo terceiro na grella. Tam\u00e9n terminou no sexto lugar co R4A no evento do Gran Premio de M\u00f3naco de 1950, esta vez sa\u00edndo desde o 16\u00ba lugar da grella.\nCon todo, a r\u00e1pida evoluci\u00f3n dos coches de carreiras, inspirada nos premios ofrecidos no Campionato, fixo que en Gerard abandonase o seu vello ERA a favor de algo m\u00e1is moderno. Conservando un grao de patriotismo, Gerard comprou un Cooper T23 - Bristol, que seguir\u00eda usando para as carreiras de Campionato e f\u00f3ra de Campionato ata cando se actualizou ao novo chasis con motor central T43. s\u00f3 terminou d\u00faas veces no top ten nas carreiras do Campionato nos seus Coopers, no Gran Premio do Reino Unido de 1954 e na s\u00faa \u00faltima carreira no campionato no Gran Premio do Reino Unido de 1957, Gerard permaneceu sendo unha forza nos eventos nacionais do Reino Unido. Durante os anos cincuenta ga\u00f1ou moitas carreiras, na maior\u00eda dos circu\u00edtos brit\u00e1nicos e foi un competidor moi respectado.\nOs logros de Bob Gerard foron homenaxeados polos propietarios da pista de Mallory Park, no seu Leicestershire natal, cando chamaron \"Gerard\" \u00e1 curva m\u00e1is destacada do circu\u00edto. O propio Gerard continuou correndo na d\u00e9cada de 1960, nun autom\u00f3bil deportivo Turner, e utilizou a s\u00faa experiencia de preparaci\u00f3n para o beneficio doutros pilotos actuando como garante de moitos prometedores recentemente chegados ata a d\u00e9cada de 1980. Bob Gerard morreu, unha semana despois do seu 76 aniversario, en 1990.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412630", "revid": "89787", "url": "https://gl.wikipedia.org/wiki?curid=412630", "title": "Georgian Airways", "text": "Georgian Airways (xeorxiano: \u10ef\u10dd\u10e0\u10ef\u10d8\u10d0\u10dc \u10d4\u10d0\u10e0\u10d5\u10d4\u10d8\u10e1\u10d8), anterormente Airzena, \u00e9 a aeroli\u00f1a nacional de Xeorxia. A compa\u00f1\u00eda ten a s\u00faa sede en Tbilisi e a s\u00faa base principal at\u00f3pase no aeroporto de Tbilisi.\nHistoria.\nAirzena fundouse no mes de setembro de 1993 e no ano 1999 Airzena converteuse na aeroli\u00f1a de bandeira de Xeorxia. En agosto de 2004 a compa\u00f1\u00eda cambiou o seu nome para Georgian Airways.\nNa primeira metade da d\u00e9cada dos 2000 a direcci\u00f3n a aeroli\u00f1a decidiu modernizar a frota e alugou dous Boeing 737-500 a Hapag-Lloyd. Este foi o primeiro caso dunha aeroli\u00f1a xeorxiana operando equipamento occidental moderno. Dende ent\u00f3n Georgian Airways non deixou de desenvolver e modernizar a s\u00faa frota.\nFrota.\nEn xaneiro de 2018 a frota de Georgian Airways estaba formada polos seguintes avi\u00f3ns:"}
{"id": "412647", "revid": "5863", "url": "https://gl.wikipedia.org/wiki?curid=412647", "title": "Impresor", "text": ""}
{"id": "412648", "revid": "54334", "url": "https://gl.wikipedia.org/wiki?curid=412648", "title": "Xo\u00e1n da Cruz", "text": "San Xo\u00e1n da Cruz, de nome secular Juan de Yepes \u00c1lvarez e co\u00f1ecido primeiramente como frei Juan de San Mat\u00edas, nado en Fontiveros (\u00c1vila) o 24 de xu\u00f1o de 1542 e finado en \u00dabeda (Xa\u00e9n) o 14 de decembro de 1591, foi un relixioso e poeta m\u00edstico do renacemento espa\u00f1ol. Foi reformador da Orde da nosa Se\u00f1ora do Monte Carmelo e cofundador da Orde dos Carmelitas Descalzos con santa Tareixa de Xes\u00fas.\nXunto con Tareixa de Xes\u00fas, consid\u00e9rase a Xo\u00e1n da Cruz o cume da m\u00edstica experimental cristi\u00e1.Poetas de extracci\u00f3n diversa como Rub\u00e9n Dar\u00edo, Juan Ram\u00f3n Jim\u00e9nez, Paul Val\u00e9ry e T. S. Eliot consideraron os poemas de Xo\u00e1n da Cruz non s\u00f3 como o cume da m\u00edstica espa\u00f1ola, sen\u00f3n da poes\u00eda en lingua castel\u00e1. Dende 1952 \u00e9 o patr\u00f3n dos poetas en lingua castel\u00e1.\nTraxectoria.\nPrimeiros anos.\nNaceu en 1542 no municipio abulense de Fontiveros, situado na \u00e1rea delimitada por Madrigal de las Altas Torres, Ar\u00e9valo e \u00c1vila co nome de Juan de Yepes \u00c1lvarez nunha familia de conversos (descendentes de xudeus conversos ao cristianismo), fillo dun tecedor toledano chamado Gonzalo de Yepes e de Catalina \u00c1lvarez. Tivo dous irm\u00e1ns m\u00e1is vellos chamados Francisco e Luis. O pai de Juan morreu cando ti\u00f1a catro anos, o que deixou a familia nunha dif\u00edcil situaci\u00f3n. O seu irm\u00e1n Luis morreu cando el ti\u00f1a seis anos, quizais pola mala alimentaci\u00f3n. A nai e os dous fillos restantes, Francisco e o propio Juan, sufriron unha perentoria pobreza, polo que se viron obrigados a trasladarse primeiro a Ar\u00e9valo, onde viviron durante catro anos, e en 1551 a Medina del Campo. A tradici\u00f3n achacaba a estas penalidades pasadas que Juan fose un home de escasa corpulencia, bastante baixo de estatura, tanto que Tareixa de \u00c1vila o chamou \"o meu medio frade\". Con todo, na exhumaci\u00f3n, estudo e restauraci\u00f3n dos seus restos que se fixo en 1992, confirmouse que a s\u00faa estatura estaba entre 1,60 e 1,65\u00a0m, normal para a s\u00faa \u00e9poca. O incremento de fortuna, que lles reportou o matrimonio do irm\u00e1n m\u00e1is vello con Ana Izquierdo, conseguiu que se establecesen al\u00ed definitivamente. Juan, grazas \u00e1 s\u00faa condici\u00f3n de pobre de solemnidade, puido asistir ao Colexio dos Nenos da Doutrina, privilexio que o obrigou a realizar certas contraprestaci\u00f3ns, como asistir no convento, a axuda a Misa e aos Oficios, o acompa\u00f1amento de enterros e a pr\u00e1ctica de pedir esmola. A m\u00ednima formaci\u00f3n recibida no colexio capacitouno para continuar a s\u00faa formaci\u00f3n no recentemente creado (1551) Colexio dos xesu\u00edtas, que lle deu unha s\u00f3lida base en Humanidades. Como alumno externo e a tempo parcial, deb\u00eda compaxinar os seus estudos cun traballo de asistencia no Hospital da nosa Se\u00f1ora da Concepci\u00f3n de Medina del Campo, especializado na curaci\u00f3n de enfermidades ven\u00e9reas.\nAs\u00ed, pois, entre 1559 e 1563, estudou cos xesu\u00edtas; durante os primeiros tres anos, recibe a formaci\u00f3n segundo a nova \"Ratio Studiorum\", en que o lat\u00edn era a base de todo o curr\u00edculo; no cuarto ano, \u00e1 parte de recibir instruci\u00f3n ret\u00f3rica, aprendeu a escribir en lat\u00edn, a constru\u00edr versos neste idioma e a traducir a Cicer\u00f3n, Xulio C\u00e9sar, Virxilio, Ovidio, Marcial e Horacio. Simultaneamente, viviu as novas correntes do humanismo cristi\u00e1n, con estilo e comportamentos renovados na pedagox\u00eda.\nAos vinte e un anos, en 1563, ingresou no Convento dos Pais Carmelitas de Medina del Campo, da Orde dos Carmelitas, e adoptou o nome de frei Juan de san Mat\u00edas. Tras realizar o noviciado entre 1563 e 1564 no Convento de Santa Ana, trasladouse a Salamanca onde estudou no Colexio de Santo Andr\u00e9 dos Carmes entre 1564 e 1567, os tres cursos preceptivos para obter o bacharelato en artes. Durante o terceiro curso, foi nomeado, polas s\u00faas destrezas dial\u00e9cticas, prefecto de estudantes no colexio de Santo Andr\u00e9.\nRelaci\u00f3n con Tareixa de \u00c1vila.\nA s\u00faa insatisfacci\u00f3n co modo de vivir a experiencia contemplativa no Carmelo, fix\u00e9rono considerar ir \u00e1 Cartuxa, pero en 1567 regresou a Medina del Campo por uns poucos d\u00edas para ser ordenado presb\u00edtero e celebrar a s\u00faa primeira misa en presenza do seu irm\u00e1n, o resto da s\u00faa familia e os seus amigos do convento e al\u00ed co\u00f1eceu a Teresa de Cepeda e Ahumada, futura santa Tareixa de Xes\u00fas, que chegara \u00e1 cidade para fundar unha nova sede da s\u00faa Reforma carmelita, os chamados carmelitas descalzos. Teresa convenceu a Juan e uniuno \u00e1 s\u00faa causa de reforma da s\u00faa orde, que tropezou cunha grande hostilidade por parte dos carmelitas calzados.\nJuan regresou a Salamanca e iniciou estudos de teolox\u00eda durante o curso 1567-1568, pero s\u00f3 terminou un curso de catro polo que non obtivo nin sequera o grao de bacharel. En agosto abandonou Salamanca para acompa\u00f1ar a Teresa na s\u00faa fundaci\u00f3n feminina de Valladolid. O 28 de novembro de 1568 fundou en Duruelo (\u00c1vila) o primeiro convento da rama masculina do Carmelo Descalzo seguindo a \"Regra Primitiva\" de Santo Alberto, isto \u00e9, un establecemento que propugna o retorno \u00e1 pr\u00e1ctica orixinal da orde. Durante a cerimonia cambiou o seu nome polo de frei Juan de la Cruz. En 1570 a fundaci\u00f3n trasladouse a Mancera, onde Juan desempe\u00f1ou o cargo de subprior e mestre de novizos. En 1571, despois dunha breve estancia en Pastrana, onde puxo en marcha o seu noviciado, estableceuse en Alcal\u00e1 de Henares como reitor do recentemente fundado Colexio convento de Carmelitas Descalzos de San Cirilo.\nJuan converteuse nun dos principais formadores para os novos adeptos a esta reforma carmelitana. En 1572 viaxou, convidado por Teresa de Jes\u00fas, ao Convento da Encarnaci\u00f3n en \u00c1vila, onde asumiu as tarefas de vigairo e confesor das monxas. Permaneceu aqu\u00ed at\u00e9 finais de 1577, polo que acompa\u00f1ou a nai Teresa \u00e1 fundaci\u00f3n de diversos conventos de descalzas, como o de Segovia.\nEnfrontamento entre carmelitas.\nDurante este per\u00edodo, no seo da Orde do Carmelo agrav\u00e1ronse os conflitos xurisdicionais entre os carmelitas calzados e descalzos, debidos a distintos enfoques espirituais da reforma; polo demais, o preito enmarc\u00e1base tam\u00e9n na confrontaci\u00f3n entre o poder real e o pontificio por dominar o sector das ordes relixiosas. As\u00ed, en 1575, o Cap\u00edtulo Xeral dos Carmelitas decidiu enviar un visitador da Orde para suprimir os conventos fundados sen licenza do Xeneral e de reclu\u00edr a nai Teresa nun convento. Finalmente, en 1580 o Carmelo Descalzo erixiuse en Provincia exenta e en 1588 foi reco\u00f1ecida como Orde.\nEncarceramento.\nNeste contexto \u00e9 no que se produciu o encarceramento de Juan de la Cruz, quen xa en 1575 fora detido e encarcerado en Medina del Campo durante uns d\u00edas polos frades calzados. A noite do 3 de decembro de 1577 Juan da Cruz foi novamente apresado e trasladado ao convento de frades carmelitas de Toledo, onde \u00e9 obrigado a comparecer ante un tribunal de frades calzados para retractarse da Reforma tareixana. Ante a s\u00faa negativa, foi reclu\u00eddo nunha prisi\u00f3n conventual durante oito meses. Durante este per\u00edodo de reclusi\u00f3n escribiu as trinta e unha primeiras estrofas do \"C\u00e1ntico espiritual\" (na versi\u00f3n co\u00f1ecida como protoc\u00e1ntico), varios romances e o poema da fonte, e cantounos na s\u00faa reclusi\u00f3n para consolarse.\nFuga.\nTras concienciarse de que a s\u00faa liberaci\u00f3n \u00eda ser dif\u00edcil, planeou detidamente a s\u00faa fuga e entre o 16 e o 18 de maio de 1578, coa axuda dun carcereiro, escapou no medio da noite e acolleuse no convento das Nais Carmelitas Descalzas, tam\u00e9n en Toledo. Para maior seguridade, as monxas envi\u00e1rono ao Hospital de Santa Cruz, no que estivo mes e medio. A fuga tivo lugar na madrugada do 15 de agosto de 1578: a an\u00e9cdota ten que ver con que o santo quer\u00eda celebrar misa en honra da Virxe, comunicouno d\u00edas anteriores e o Superior respondeulle \"Xamais nos meus d\u00edas\".\nCargos na s\u00faa orde.\nEn 1578 dirixiuse a Andaluc\u00eda para recuperarse completamente. Pasou por Almod\u00f3var del Campo, berce dos m\u00edsticos san Xo\u00e1n de \u00c1vila e san Xo\u00e1n Bautista da Concepci\u00f3n, e logo chegou como vigairo ao convento do Calvario en Beas de Segura, Xa\u00e9n. Estableceu amizade con Ana de Jes\u00fas, tras algunhas visitas \u00e1 fundaci\u00f3n de Beas. En xu\u00f1o de 1579 estableceuse na fundaci\u00f3n de Baeza onde permaneceu como Reitor do Colexio Maior at\u00e9 1582, en que marchou para Selecta tras ser nomeado Terceiro Definidor e Prior dos M\u00e1rtires desa cidade. Realizou numerosas viaxes por Andaluc\u00eda e Portugal, por raz\u00f3ns do cargo. En 1588 foi elixido Primeiro Definidor e Terceiro Consiliario da Consulta, o cal o trasladou a Segovia.\nMorte e canonizaci\u00f3n.\nTras un novo enfrontamento doctrinal en 1590, foi destitu\u00eddo en 1591 de todos os seus cargos, e quedou como simple s\u00fabdito da comunidade. Durante a s\u00faa viaxe de volta a Segovia, caeu enfermo no convento da Pe\u00f1uela de La Carolina e foi trasladado a \u00dabeda, onde morreu a noite do 13 ao 14 de decembro.\nInmediatamente trala s\u00faa morte, o seu corpo foi desposu\u00eddo e inici\u00e1ronse os preitos entre \u00dabeda e Segovia pola posesi\u00f3n dos seus restos. En 1593, estes, mutilados, traslad\u00e1ronse clandestinamente a Segovia, onde repousan no Convento dos Carmelitas Descalzos. O proceso de beatificaci\u00f3n e canonizaci\u00f3n iniciouse en 1627 e finalizou en 1630. Foi beatificado en 1675 por Clemente X e canonizado por Benedito XIII en 1726. Posteriormente, o 24 de agosto de 1926, P\u00edo XI proclamouno Doutor da Igrexa. Dende 1927, os restos do corpo incorrupto do santo descansan nun mausoleo erixido nunha capela do segoviano Convento dos Carmelitas Descalzos, xunto ao Santuario da Fuencisla, no val do Eresma.\nObra literaria.\nInfluencia.\nA poes\u00eda de Juan de Yepes constit\u00fae o punto de encontro dunha longa tradici\u00f3n literaria. A s\u00faa l\u00edrica integra tradici\u00f3ns literarias de distinta orixe que, axuntadas polo escritor nos seus textos, van adquirindo significados e valores m\u00faltiples que exceden aqueles que ti\u00f1an na s\u00faa orixe.\nA cr\u00edtica, dende D\u00e1maso Alonso, puxo de relevo a confluencia de tres influencias: por unha banda, o b\u00edblico do Cantar dos Cantares, e, por outro, a tradici\u00f3n da poes\u00eda culta italianizante e a tradici\u00f3n da poes\u00eda popular e de cancioneiros do Renacemento espa\u00f1ol. A influencia da Biblia \u00e9 fundamental na s\u00faa poes\u00eda, en tanto act\u00faa como molde e catalizador do resto de lecturas que conforman a s\u00faa bagaxe cultural. Particularmente, resulta transcendental no \"C\u00e1ntico espiritual\", cuxo simbolismo e imaxes te\u00f1en a s\u00faa orixe no \"Cantar dos cantares\".\nRelixiosidade e filolox\u00eda.\nA obra de Xo\u00e1n da Cruz foi, dende sempre, enfocada dende d\u00faas perspectivas, a teol\u00f3xica e a literaria, que, en moitas ocasi\u00f3ns, se presentaron mesturadas.\nA cita fai referencia aos comentarios ou par\u00e1frases explicativas que Xo\u00e1n da Cruz escribiu para a s\u00faa obra m\u00e1is importante, o chamado \"C\u00e1ntico espiritual\", cunha finalidade did\u00e1ctica como resultado das dificultades de adaptar a estrutura do poema ao esquema do itinerario m\u00edstico (as tres v\u00edas e os tres estados correlativos). Esta presenza teol\u00f3xica sobre a s\u00faa obra, e en concreto sobre o \"C\u00e1ntico\", manifestouse tam\u00e9n nas constantes manipulaci\u00f3ns de tipo editorial que sufriu, en forma de engadidos ao t\u00edtulo ou de ep\u00edgrafes para determinados grupos de estrofas do poema. Consecuentemente, unha importante rama dos estudos sobre a s\u00faa obra dedicouse a demostrar a adecuaci\u00f3n do escrito por Xo\u00e1n \u00e1 ortodoxia relixiosa cat\u00f3lica, privilexiando os \"Comentarios\" en prosa sobre a poes\u00eda.\nDoutra banda, \u00e9 frecuente no estudo literario da s\u00faa obra que ou ben se dean saltos continuos ao teol\u00f3xico, ou ben que se estuden de forma conxunta a poes\u00eda e os \"Comentarios\" doutrinais do propio poeta, coa idea de que estes son necesarios para comprender aquela. Fronte a esta vertente, at\u00f3pase outra que postula que \u00aba necesidade (ou posibilidade) da interpretaci\u00f3n relixiosa \u00e9 algo que debe ser argumentado e discutido en cada caso\u00bb, en tanto que o sentido obxectivo da s\u00faa poes\u00eda non obriga necesariamente a aceptar un significado relixioso.\nPoes\u00eda.\nA s\u00faa obra po\u00e9tica est\u00e1 composta por tres poemas considerados maiores: \"Noche oscura\", \"C\u00e1ntico espiritual\" e \"Llama de amor viva\"; e un conxunto de poemas habitualmente cualificados como menores: cinco glosas, dez romances (nove deles poden contarse como unha \u00fanica composici\u00f3n) e dous cantares. A difusi\u00f3n da s\u00faa obra foi manuscrita, e a\u00ednda non se dilucidaron todos os problemas textuais que levan. En prosa escribiu catro comentarios aos seus poemas maiores: \"Subida del Monte Carmelo\" e \"Noche oscura\" para o primeiro destes poemas, e outros tratados hom\u00f3nimos sobre o \"C\u00e1ntico espiritual\" e \"Llama de amor viva\".\nAs poes\u00edas atribu\u00edbles sen lugar a d\u00fabida a san Xo\u00e1n da Cruz son as recollidas no c\u00f3dice de Sanl\u00facar ou manuscrito S, xa que este foi supervisado polo mesmo san Xo\u00e1n. O repertorio dos seus poemas, segundo devandita fonte, restr\u00ednxese a dez composici\u00f3ns (os tres poemas maiores citados e outras sete composici\u00f3ns), a condici\u00f3n de que os romances que comprenden os textos titulados \"In principio erat Verbum\", que son un total de nove, sexan considerados unha \u00fanica obra. A autenticidade do resto da s\u00faa obra po\u00e9tica non puido a\u00ednda ser dilucidada pola cr\u00edtica. Por tradici\u00f3n ac\u00e9ptase xeralmente que tam\u00e9n son seus os poemas \"Sin arrimo y con arrimo\" e \"Por toda la hermosura\", e as letrillas \"Del Verbo divino\" e \"Olvido de lo criado\". As sete glosas e poemas \u00abmenores\u00bb de autor\u00eda non est\u00e1 discutida son os seguintes, citados polo primeiro verso:\nProsa.\nA s\u00faa obra en prosa pretende ser corolario explicativo, dado o hermetismo simb\u00f3lico que entre certa cr\u00edtica se atrib\u00fae \u00e1 s\u00faa poes\u00eda:\nDoutrina.\nA existencia destas tres v\u00edas corresp\u00f3ndese coas tres potencias cl\u00e1sicas da alma: memoria, entendemento e vontade, que nesta mesma orde son reducidas a un estado de perfecto silencio. O silencio da memoria \u00e9 chamado na m\u00edstica esperanza. O silencio do entendemento ch\u00e1mase fe e o silencio da vontade caridade ou amor. Estes tres silencios representan \u00e1 vez un baleiro interior e unha renuncia dun mesmo que alcanza o seu m\u00e1ximo grao a trav\u00e9s da virtude da caridade. De a\u00ed sobreve\u00f1en a enorme angustia e a sensaci\u00f3n de morte caracter\u00edstica dos m\u00edsticos, pois unirse a Deus \u00e9 un perderse previo a si mesmo para despois ga\u00f1arse.\nOrixinalidade.\nSan Xo\u00e1n da Cruz ofrece unha radical orixinalidade no misticismo consistente no concepto de noite escura espiritual. Dende os inicios hist\u00f3ricos da vida retirada erem\u00edtica, os buscadores renunciaban aos bens e praceres mundanos somet\u00e9ndose a xax\u00fans e outras asperezas, co obxecto de baleirar os seus desexos do mundo e enchelo de bens m\u00e1is elevados. San Xo\u00e1n da Cruz aclara que esta \u00e9 soamente a primeira etapa, xa que tras ela v\u00e9n a citada noite espiritual, en que o buscador, xa desapegado dos consolos e praceres mundanos, perder\u00e1 tam\u00e9n o apoio da s\u00faa paz, das s\u00faas suavidades interiores, entrando na m\u00e1is \"espantable\" noite \u00e1 que si segue a perfecta contemplaci\u00f3n.\nMonte de perfecci\u00f3n.\nNo seu soado debuxo do Monte de perfecci\u00f3n a recta senda do ascenso aparece arrodeada por dous cami\u00f1os laterais sen sa\u00edda. O da dereita, o cami\u00f1o mundano, sinala os seus perigos: posu\u00edr, gozo, saber, consolo, descanso. As\u00ed mesmo o da esquerda marca tam\u00e9n os perigos dun cami\u00f1o espiritual: gloria, gozo, saber, consolo, descanso. Sorprende especialmente a lenda dos chanzos do cami\u00f1o central, o correcto, nos cales se le: Nada, nada, nada, nada, nada. Como nota deste gr\u00e1fico o autor escribe: \"D\u00e1 avisos e doutrina, as\u00ed aos principiantes como aos aproveitados, moi proveitosa para que saiban desembarazarse de todo o temporal e non embarazarse co espiritual, e queden na suma nudez e liberdade de esp\u00edrito, a cal se require para a divina uni\u00f3n\". Algunhas das s\u00faas frases breves resumen ben a s\u00faa doutrina, como: \"nega os teus desexos, e achar\u00e1s o que desexa o teu coraz\u00f3n\" e \"o amor non consiste en sentir grandes cousas, sen\u00f3n en ter gran nudez, e padecer polo Amado\"."}
{"id": "412650", "revid": "98629", "url": "https://gl.wikipedia.org/wiki?curid=412650", "title": "Archie Scott Brown", "text": "William Archibald Scott Brown, co\u00f1ecido como Archie, nado en Paisley o 13 de maio de 1927 e finado en Heusy o 19 de maio de 1958, foi un piloto de automobilismo escoc\u00e9s.\nTi\u00f1a grande habilidade para competir nas carreiras a pesar de ter s\u00f3 unha man. F\u00edxose co\u00f1ecido como o primeiro heroe discapacitado do automobilismo e enfrontou unha considerable adversidade (inclu\u00edndo a revogaci\u00f3n da s\u00faa licenza) para participar e ga\u00f1ar as carreiras m\u00e1is prestixiosas da s\u00faa \u00e9poca.. Logo de ser descuberto e defendido por Brian Lister, gozou dun grande \u00e9xito nas carreiras de Lister Cars, ga\u00f1ando o British Empire Trophy en 1957.. Na s\u00faa curta carreira, logrou un total de 71 vitorias nas carreiras, das cales 15 procederon de competici\u00f3ns internacionais. Participou nun Gran Premio do Campionato do Mundo de F\u00f3rmula Un o 14 de xullo de 1956, sen lograr puntos de campionato. Tam\u00e9n intentou clasificarse para o Gran Premio de Italia no mesmo ano, pero foi exclu\u00eddo pola falta da Licenza Internacional requirida, a s\u00faa discapacidade imped\u00eda a concesi\u00f3n da licenza nese momento.\nTraxectoria.\nComo consecuencia da rub\u00e9ola durante o embarazo da s\u00faa nai, Archie naceu cunha grave discapacidade nas pernas (cos p\u00e9s torcido case cara a atr\u00e1s) e sen a man dereita. Cunha determinaci\u00f3n tremenda e 22 operaci\u00f3ns durante un per\u00edodo de dous anos e meses de xeso significaron que Archie puido cami\u00f1ar, a\u00ednda que non pasou de 1,5 m de alto..\nDespois de que Archie ga\u00f1ara d\u00faas carreiras en Snetterton o 3 de abril de 1954, Sid Green de Gilby Engineering decatouse de que Archie ti\u00f1a a man dereita non formada e notificouno aos comisarios de carreira. Archie foi inmediatamente expulsado das carreiras de autom\u00f3biles, un golpe devastador para o piloto de carreiras en ascenso. Con todo, tivo un golpe de sorte que o devolver\u00eda \u00e1s carreiras de coches. Earl Howe, o presidente do British Racing Drivers' Club, vira anteriormente a pilotaxe de Archie e tomara nota para descubrir quen era o talentoso piloto. Cando contactou con Archie e descubriu que fora posteriormente expulsado das carreiras, apoiou o recurso de Archie ante o RAC. O Dr. Benjafield e Gregor Grant, o ent\u00f3n editor de Autosport tam\u00e9n apoiaron o recurso de Archie. En xu\u00f1o de 1954, Archie ti\u00f1a de novo a s\u00faa licenza.&lt;ref name=\":0\"&gt;\nChegou ao deporte do motor moi novo, despois de que o seu pai constru\u00edse un pequeno coche para axudar a s\u00faa mobilidade. A s\u00faa primeira carreira competitiva foi en 1951, no seu propio MG roadster, que mercou cun pequeno legado. A medida que creceu a s\u00faa reputaci\u00f3n, o seu nome estivo estreitamente vinculado co de Lister Cars, inicialmente pilotando o Tojeiro special de Lister e posteriormente en autos de carreiras deportivos constru\u00eddos polo propio Lister que levaban o seu nome. Archie acadou moito \u00e9xito pilotando o Lister-Jaguars, o famoso \"Knobblys\". Co\u00f1ecido polo seu estilo de conduci\u00f3n valente, moitas veces era visto entrar nas curvas de lado. Preguntado sobre a posibilidade de que os freos do Lister fallaran completamente, respondeu \"seguir\u00eda sen eles, vello\". Ao longo dos poucos anos estivo no deporte, desenvolveu unha rivalidade feroz pero afable co crecente talentoso piloto estadounidense Masten Gregory.\nArchie Scott Brown resultou ferido mortalmente o 18 de maio de 1958 durante un accidente nunha carreira deportiva de autom\u00f3biles en Spa-Francorchamps, pilotando un Lister \"Knobbly\" e loitando polo liderado con Gregory. En dura loita con Masten Gregory que pilotaba o Ecurie Ecosse Lister Jaguar, intercambiaron o liderado pas\u00e1ndose entre eles a escasos cent\u00edmetros de diferenza. A competencia foi tan feroz que Archie golpeou o morro do seu coche na parte traseira do autom\u00f3bil Ecosse na volta tres. Con Archie liderando na volta seis, chegaron a Blanchimont, logo \u00e1 curva do Clubhouse (onde Richard Seaman morreu en 1939), para atopar a pista esvaradiza pola choiva; a roda dianteira dereita do Lister golpeou un sinal de tr\u00e1fico, rompendo a barra da direcci\u00f3n e provocando un accidente desastroso. Morreu no hospital ao d\u00eda seguinte, menos dunha semana despois do seu 31 aniversario.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412651", "revid": "5312", "url": "https://gl.wikipedia.org/wiki?curid=412651", "title": "Junts per Catalunya (coalici\u00f3n)", "text": "Junts per Catalunya (JxCat, en galego: \"Xuntos por Catalu\u00f1a\") \u00e9 unha coalici\u00f3n pol\u00edtica catal\u00e1 de car\u00e1cter transversal e independentista formada por membros independentes. Formouse para presentarse \u00e1s elecci\u00f3ns ao Parlamento de Catalu\u00f1a de 2017 e a candidatura foi liderada por Carles Puigdemont. En 2019 anunciouse que se utilizar\u00eda a mesma f\u00f3rmula para presentarse \u00e1s elecci\u00f3ns xerais, locais e europeas.\nTraxectoria.\nJunts per Catalunya \u00e9 unha marca electoral rexistrada por Converg\u00e8ncia Democr\u00e0tica de Catalunya (CDC) e o Partit Dem\u00f2crata (PDeCAT), pero integrada basicamente per persoas independentes, con motivo das elecci\u00f3ns ao Parlament de Catalunya de 2017. Despois da declaraci\u00f3n de independencia no Parlament de Catalunya e a posterior activaci\u00f3n do artigo 155 da Constituci\u00f3n espa\u00f1ola, o presidente espa\u00f1ol Mariano Rajoy convocou elecci\u00f3ns auton\u00f3micas. Carles Puigdemont exiliouse a B\u00e9lxica para evitar a prisi\u00f3n e varios consellers do anterior Govern de Catalunya estaban en prisi\u00f3n preventiva acusados de sedici\u00f3n. Nese contexto, varios dirixentes do PDeCAT, como o ex-president Artur Mas, Marta Pascal ou David Bonveh\u00ed, reun\u00edronse con Puigdemont en Bruxelas e este \u00faltimo accedeu a ser candidato a president, coa condici\u00f3n de que fora unha lista que superara as siglas nacionalistas e que sumara independentes. Inicialmente, Puigdemont propuxera presentarse como cabeza de lista dunha agrupaci\u00f3n de electores.\nO nome non era novo xa que fora unha das propostas que descartaran as bases do PDeCAT no congreso fundacional do novo partido. Finalmente, o sistema aprobouse no consello nacional do partido celebrado o 15 de novembro de 2017.\nCandidatura.\nA lista foi presentada por Carles Puigdemont dende Bruxelas e incorporou personalidades do partido, ademais de varios independentes como a historiadora Aurora Madaula, o escritor Jaume Cabr\u00e9, o soci\u00f3logo Salvador Card\u00fas, a debuxante Pilarin Bay\u00e9s, o actor Joan Llu\u00eds Bozzo, o coci\u00f1eiro Ferm\u00ed Puig, o historiador Josep Maria Sol\u00e9 i Sabat\u00e9 ou a ex-nadadora e ex-responsable da selecci\u00f3n espa\u00f1ola de nataci\u00f3n sincronizada Anna Tarr\u00e9s, entre outros. Destaca tam\u00e9n o papel do presidente da Assemblea Nacional Catalana, Jordi S\u00e0nchez, que foi o n\u00famero dous da lista por Barcelona, logo de renunciar ao cargo. Ademaism outros catro membros do secretariado nacional da ANC abandonaron o cargo para incorporarse \u00e1s listas desta candidatura: Francesca Ferreres, Al\u00edcia Casals, Assumpci\u00f3 Castellv\u00ed e Pere Grau.\nNas elecci\u00f3ns, Junts per Catalunya obtivo 34 deputados e quedou por diante, contra todo progn\u00f3stico, da outra gran forza independentista, Esquerra Republicana, que obtivo 32. Converteuse na segunda forza do Parlament por detr\u00e1s de Ciutadans."}
{"id": "412652", "revid": "47401", "url": "https://gl.wikipedia.org/wiki?curid=412652", "title": "Juan de la Cruz", "text": ""}
{"id": "412653", "revid": "47401", "url": "https://gl.wikipedia.org/wiki?curid=412653", "title": "San Xo\u00e1n da Cruz", "text": ""}
{"id": "412654", "revid": "47401", "url": "https://gl.wikipedia.org/wiki?curid=412654", "title": "San Juan de la Cruz", "text": ""}
{"id": "412655", "revid": "624", "url": "https://gl.wikipedia.org/wiki?curid=412655", "title": "134 a. C.", "text": ""}
{"id": "412656", "revid": "624", "url": "https://gl.wikipedia.org/wiki?curid=412656", "title": "132 a. C.", "text": ""}
{"id": "412657", "revid": "624", "url": "https://gl.wikipedia.org/wiki?curid=412657", "title": "63 a. C.", "text": ""}
{"id": "412658", "revid": "98629", "url": "https://gl.wikipedia.org/wiki?curid=412658", "title": "Fernando de Santiago", "text": "Fernando de Santiago y D\u00edaz de Mend\u00edvil, nado en Madrid o 23 de xullo de 1910 e finado, tam\u00e9n en Madrid, o 6 de novembro de 1994, foi un militar espa\u00f1ol, destacado durante os \u00faltimos anos do franquismo que chegou a ser presidente interino do Goberno de Espa\u00f1a en xullo de 1976.\nTraxectoria.\nEstudou na Academia General Militar de Zaragoza, cando Franco fora o seu director. Durante a d\u00e9cada de 1920 participou na Guerra do Rif e, posteriormente, loitou a prol do bando sublevado durante a Guerra Civil Espa\u00f1ola (1936-1939). At\u00e9 o seu ascenso a tenente xeneral prestou servizos en varios postos da milicia. Xa diplomado de Estado Maior, foi profesor e, m\u00e1is tarde, director da Escola Superior do Ex\u00e9rcito. \nO 4 de marzo de 1971 sucedeu ao xeneral Jos\u00e9 Mar\u00eda P\u00e9rez de Lema como gobernador xeral do S\u00e1hara Espa\u00f1ol. Al\u00ed, o seu primeiro traballo foi restaurar a confianza da poboaci\u00f3n nativa no r\u00e9xime colonial espa\u00f1ol, un ano despois do levantamento de Zemla (17 de xu\u00f1o de 1970). M\u00e1is tarde conseguiu para o goberno saharau\u00ed unha maior autonom\u00eda interna, manifestada nunha carta do xeneral Franco (20 de febreiro de 1973) na que este promet\u00eda converter en lexislativa unha instituci\u00f3n at\u00e9 ent\u00f3n soamente consultiva como a Yema\u00e1. O propio xeneral de Santiago transmitiu esta misi\u00f3n ao presidente da asemblea, Khatri Ould Said Ould Joumanien, pero non foi at\u00e9 despois da s\u00faa substituci\u00f3n polo xeneral Federico G\u00f3mez de Salazar y Nieto (24 de abril de 1974) cando se publicou un estatuto pol\u00edtico acerca da autonom\u00eda interna do S\u00e1hara. Por ent\u00f3n, de Santiago pasara xa a ocupar un posto de importancia no Centro Superior de Estudos da Defensa (CESEDEN).\nNa Transici\u00f3n, durante o primeiro goberno da Monarqu\u00eda (12 de decembro de 1975) o, daquela, presidente do goberno Carlos Arias Navarro non tardou en nomealo vicepresidente para Asuntos da Defensa e ministro sen carteira. Asumiu interinamente a presidencia de goberno do 1 ao 3 de xullo de 1976 at\u00e9 a toma de posesi\u00f3n de Adolfo Su\u00e1rez, sucesor de Arias e foi ratificado no seu cargo de vicepresidente da Defensa (1976).\nO 8 de setembro de 1976 Adolfo Su\u00e1rez expu\u00f1a o seu proxecto de reforma pol\u00edtica ante un grupo de oficiais de alta gradaci\u00f3n entre os que se atopaba o xeneral de Santiago. Este criticou duramente a actitude do goberno, favorable \u00e1 legalizaci\u00f3n das organizaci\u00f3ns sindicais e apareceu como cabeza do denominado b\u00fanker; \u00e9 dicir, aqueles que eran inmobilistas e estaban en contra das reformas. Pouco despois, o 22 de setembro, presentou a s\u00faa dimisi\u00f3n, a\u00ednda que autores como Mor\u00e1n aseguran que foi cesado: o substituto foi o xefe do Estado Maior Central, Manuel Guti\u00e9rrez Mellado.\nUns d\u00edas antes do golpe de estado, o 8 de febreiro de 1981, o Tenente Xeneral Fernando de Santiago publicou no diario \"El Alc\u00e1zar\" un artigo titulado \"Situaci\u00f3n cr\u00edtica\", que resultou moi pol\u00e9mico, onde con motivo dos apupos proferidos catro d\u00edas antes aos Rei de Espa\u00f1a polos deputados de Herri Batasuna na Casa de Xuntas de Guernica e dos numerosos asasinatos que vi\u00f1a perpetrando a banda terrorista ETA, cuestionaba a representatividade dos partidos pol\u00edticos neses momentos. Tralo Golpe de estado do 23-F, en 1981, o Tenente Xeneral Manuel Guti\u00e9rrez Mellado apuntouno como o \"Elefante Branco,\" a\u00ednda que el negou esa hip\u00f3tese. Quen investigaron aquela asonada, supo\u00f1en que o Elefante nunca existiu ou foi o xeneral Armada ou unha alusi\u00f3n xen\u00e9rica \u00e1s Forzas Armadas.\nEn xu\u00f1o de 1983, foi arrestado durante unha semana por pedir, mediante un artigo period\u00edstico no diario \"El Alc\u00e1zar\", a liberaci\u00f3n dos arrestados no golpe do 23-F.\nCondecoraci\u00f3ns.\nFranco lle concedeu o ingreso na Orde de \u00c1frica coa categor\u00eda de Gran Oficial, e o 22 de setembro de 1976 recibiu a Gran Cruz da Orde de Cisneros. "}
{"id": "412660", "revid": "109216", "url": "https://gl.wikipedia.org/wiki?curid=412660", "title": "Fred Wacker", "text": "Frederick G. Wacker Jr., nado en Chicago o 10 de xullo de 1918 e finado en Lake Bluff o 16 de xu\u00f1o de 1998, foi un enxe\u00f1eiro e empresario estadounidense. Tam\u00e9n foi un destacado membro da alta sociedade de Chicago, m\u00fasico de jazz e piloto de automobilismo. Participou en cinco carreiras do Campionato do Mundo de F\u00f3rmula 1, debutando o 21 de xu\u00f1o de 1953. Non conseguiu puntos de campionato. Tam\u00e9n participou en varias carreiras fora do campionato da F\u00f3rmula Un.\nTraxectoria.\nWacker era neto de Charles H. Wacker, o primeiro presidente da Chicago Plan Commission e do home por quen \u00e9 nomeado o Wacker Drive en Chicago. Frecuentou The Hotchkiss School e a Universidade Yale. Traballou con AC Spark Plug antes de ingresar na Armada dos Estados Unidos.\nWacker viuse involucrado nun accidente mortal durante a segunda volta do Gran Premio de Watkins Glen, que no seu momento era un circu\u00edto urbano. Mentres se preparaba para dar un xiro \u00e1 dereita, o seu Allard J2 acercouse perigosamente a un Cunningham pilotado por John Fitch, e os dous pilotos se desviaron para evitar unha colisi\u00f3n. A parte traseira do Allard sa\u00edu lixeiramente cara \u00e1 esquerda e atropelou a multitude de espectadores sentados na beirarr\u00faa ao largo do circu\u00edto. Dez persoas resultaron feridas e un rapaz de 7 anos morreu. A traxedia causou o final das carreiras en Glen e noutros lugares dos Estados Unidos. \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412661", "revid": "23204", "url": "https://gl.wikipedia.org/wiki?curid=412661", "title": "Nikolai Sokolov", "text": "Nikolai Alekseievich Sokolov, nado en Mokshan, Imperio Ruso, o e finado en Salbris, Francia, o 23\u00a0de novembro de\u00a01924, foi un maxistrado\u00a0ruso. Durante a guerra civil rusa levou a cabo importantes investigaci\u00f3ns para o Directorio de Omsk, en nome do Gobernante Supremo, o almirante Aleksandr Kolchak. Entre as s\u00faas investigaci\u00f3ns destacan os asasinatos da familia imperial rusa\u00a0e dos m\u00e1rtires de Alapaevsk.\nTraxectoria.\nSokolov naceu no seo dunha familia de mercadores de Mokshan, preto de Penza, onde o seu pai era fabricante de cordas. Despois de marchar a estudar Dereito en Kh\u00e1rkiv, converteuse en xu\u00edz de instruci\u00f3n para os asuntos extraordinarios.\nTrala revoluci\u00f3n de Outubro, rexeitou servir ao novo r\u00e9xime, e marchou \u00e1 cidade de Omsk, en Siberia, onde entrou en contacto con outros mon\u00e1rquicos.\nO 5 de febreiro\u00a0de\u00a01919, o almirante Aleksandr Kolchak, comandante supremo do Ex\u00e9rcito Branco, confioulle a Sokolov a investigaci\u00f3n da morte do tsar Nicolao II\u00a0e a s\u00faa familia en Ekaterimburgo. Sokolov recolleu numerosos testemu\u00f1os, identificou aos responsables do masacre e localizou o lugar ao que foron transportados os corpos e soterrados provisionalmente. Durante o transcurso da investigaci\u00f3n co\u00f1eceu a que ser\u00eda a s\u00faa muller.\nNo ver\u00e1n de 1919, debido ao avance do Ex\u00e9rcito Vermello que ameazaba con recuperar Ekaterimburgo, Sokolov tivo que po\u00f1er fin a s\u00faa investigaci\u00f3n e levar os seus arquivos ata o seu refuxio en Omsk. Grazas \u00e1 axuda e a protecci\u00f3n do xeral franc\u00e9s Janin, conseguiu unirse a un grupo de refuxiados do ex\u00e9rcito branco no ferrocarril transiberiano e fuxir ata Pequ\u00edn. Finalmente conseguiu chegar ata Francia onde se instalou en Sologne, en Salbris, no Loir-et-Cher, onde o pr\u00edncipe Orlov, que foi o seu protector, posu\u00eda un castelo.\nSokolov morreu aos 42 anos por mor dun infarto. Deixou unha vi\u00fava de 23 anos e dous fillos pequenos, Nathalie (1920-2002) e Aleksei (1920-2002)."}
{"id": "412662", "revid": "98629", "url": "https://gl.wikipedia.org/wiki?curid=412662", "title": "Ant\u00edoco IV de Comaxene", "text": "Gaius Iulius Antiochos IV Epiphanes (grego: \u0393\u03ac\u03b9\u03bf\u03c2 \u1f38\u03bf\u03cd\u03bb\u03b9\u03bf\u03c2 \u1f08\u03bd\u03c4\u03af\u03bf\u03c7\u03bf\u03c2 \u1f40 \u1f18\u03c0\u03b9\u03c6\u03b1\u03bd\u03ae\u03c2) foi o \u00faltimo rei de Comaxene. Reinou entre 38 e 72 como rei cliente do Imperio romano Naceu antes de 17 e morreu despois de 72.\nTraxectoria.\nAnt\u00edoco foi fillo de Ant\u00edoco III de Comaxene e da ra\u00ed\u00f1a Iotapa de Comaxene. Os pais de Ant\u00edoco IV eran irm\u00e1ns de sangue. El mesmo, casou igualmente coa s\u00faa propia irm\u00e1, de nome, tam\u00e9n Iotapa. Era de ascendencia armenia, grega e meda. Pola s\u00faa antepasada, a ra\u00ed\u00f1a Laodice VII Thea, que era a nai do rei Ant\u00edoco. Ant\u00edoco I, era descendente directo do reino helen\u00edstico sirio do Imperio sel\u00e9ucida.\nAnt\u00edoco parece ser moi novo no ano 17, cando o seu pai morreu. Tiberio conveu cunha parte dos cidad\u00e1ns de Comaxene en facer do seu reino unha parte da provincia romana de Siria. A gran mocidade dos fillos de Ant\u00edoco III e os disturbios pol\u00edticos que atravesaba ent\u00f3n Comaxene parecen ser a raz\u00f3n principal desta medida. Ant\u00edoco parece alcanzar a cidadan\u00eda romana entre 17 e 38. Viviu e creceu en Roma, coa s\u00faa irm\u00e1. Mentres que a s\u00faa irm\u00e1 e el viviron a s\u00faa mocidade en Roma, formaron parte da corte que Antonia Minor manti\u00f1a ao redor dela. Antonia era sobri\u00f1a do primeiro emperador romano, Augusto e a filla m\u00e1is nova do \"triunviro\" Marco Antonio. Antonia Minor era unha muller moi influente. Ela supervisaba o seu c\u00edrculo composto de varios pr\u00edncipes e princesas. O seu c\u00edrculo contribu\u00edu \u00e1 preservaci\u00f3n das fronteiras pol\u00edticas do Imperio romano e \u00e1 estabilidade e fidelidade dos seus estados clientes.\nEn 38, Ant\u00edoco recibe a coroa de Comaxene das mans do neto de Antonia Minor, o emperador romano Cal\u00edgula. Por outra banda, o emperador agranda o territorio de Ant\u00edoco coa parte de Cilicia que bordea a costa. Cal\u00edgula d\u00e1 tam\u00e9n o importe total dos ingresos que Comaxene xerara durante os vinte anos que fora provincia romana. As raz\u00f3ns pol\u00edticas que poder\u00edan xustificar unha tal vantaxe e tales recursos dados a un rei cliente non est\u00e1n claros. Quizais non era m\u00e1is que unha manifestaci\u00f3n da excentricidade ben testemu\u00f1ada de Cal\u00edgula.\nAnt\u00edoco estaba nos termos m\u00e1is \u00edntimos con Caligula. Herodes Agripa I e el son presentados como os instrutores do emperador na arte da tiran\u00eda. Esta amizade non dura con todo moito tempo, xa que \u00e9 deposto por Caligula. Ant\u00edoco non recupera o seu reino at\u00e9 a chegada do emperador Claudio en 41.\nEn 43, o seu primeiro fillo, Caio Xulio Arquelao Ant\u00edoco Epifanes, \u00e9 o noivo a Drusila, unha filla de Agripa I. Ademais, de Arquelao Ant\u00edoco Epifanes, Ant\u00edoco ten outros dous fillos coa s\u00faa muller Iotapa: Cal\u00ednico e unha filla chamada tam\u00e9n Iotapa.\nEn 53, Ant\u00edoco esmaga unha insurrecci\u00f3n dalgunhas tribos b\u00e1rbaras en Cilicia, chamadas \"Clitae\". En 55, recibe do emperador Ner\u00f3n a orde de levar tropas para facer a guerra contra os partos, e, no ano 59, serve baixo as ordes do xeneral Gneo Domicio Corbul\u00f3n contra o rei Tiridates I de Armenia, irm\u00e1n do rei parto Vologases I. Consecuentemente polos seus servizos nesta guerra, obt\u00e9n no ano 61 territorios pertencentes antes ao reino de Armenia.\nTomou partido por Vespasiano cando foi proclamado emperador en 70, sendo presentado ent\u00f3n como o m\u00e1is rico dos reis tributarios. O mesmo ano, enviou forzas mandadas polo seu fillo Epifanes para axudar ao pr\u00edncipe Tito durante o cerco de Xerusal\u00e9n.\nPero en 72, foi acusado por Lucio Cesenio Peto, gobernador de Siria, de conspirar cos partos contra os romanos. Vespasiano destronou ent\u00f3n a Ant\u00edoco IV, derrocou \u00e1 dinast\u00eda e reanexionou o territorio de Comaxene a Siria. Os fillos de Ant\u00edoco IV, Epifanes e Cal\u00ednico, foxen a Partia despois de seren derrotados nun breve encontro coas tropas romanas.\nAnt\u00edoco retirouse primeiramente a Esparta, e despois a Roma, onde pasou o resto da s\u00faa vida cos seus fillos que volveron do seu exilio, sendo tratado con moito respecto. Entre os netos de Ant\u00edoco e de Iotapa at\u00f3pase o eminente ateniense Filopapo, que viviu en Grecia entre os s\u00e9culos I e II.\nMonumento de Filopapos.\nAnt\u00edoco IV figura en escultura en compa\u00f1\u00eda do seu neto Caio Xulio Ant\u00edoco Epifanes Filopapo sobre un monumento erixido cara a 114-116 en Atenas, que se pode a\u00ednda admirar sobre o outeiro das Musas. Na parte inferior do monumento est\u00e1 representado un cortexo triunfal.\nMoedas.\nHai varias pezas de moedas que levan a marca deste rei. Estas proban que reinou sobre unha gran parte de Capadocia e de Cilicia, as\u00ed como sobre Comaxene. Sobre unha destas pezas, \u00e9 chamado \"\u0392\u0391\u03a3\u0399\u039b\u0395\u03a5\u03a3 \u039c\u0395\u0393\u0391\u03a3 \u0391\u039d\u03a4\u0399\u039f\u03a7\u039f\u03a3\" (\u00abgran rei Ant\u00edoco\u00bb, \"Basil\u00e9us M\u00e9gas Ant\u00edokhos\"). Esta inscrici\u00f3n testemu\u00f1a as ambici\u00f3ns pol\u00edticas de Ant\u00edoco IV. Sobre o dorso desta medalla, est\u00e1 representado un escorpi\u00f3n, rodeado de follas de loureiro, e a inscrici\u00f3n \"\u039a\u039f\u039c\u039c\u0391\u0393\u0397\u039d\u03a9\u039d\" (\u00abdos Comaxenios\u00bb). Sobre estas pezas de moeda, apr\u00e9ciase tam\u00e9n o nome da s\u00faa muller, \"Iotapa\"."}
{"id": "412667", "revid": "1131", "url": "https://gl.wikipedia.org/wiki?curid=412667", "title": "Encoro de Il\u0131su", "text": "O encoro de Il\u0131su \u00e9 un encoro de coieira con pantalla de formig\u00f3n sobre o Tigris, pr\u00f3ximo \u00e1 aldea de Il\u0131su e entre os l\u00edmites da provincia de Mardin coa de \u015e\u0131rnak en Turqu\u00eda. \u00c9 unha das 22 presas do Proxecto do Sueste de Anatolia e o seu prop\u00f3sito \u00e9 a produci\u00f3n de enerx\u00eda hidroel\u00e9ctrica, o control de alagamentos e mais o almacenamento de auga. Cando estea operativa, a presa suportar\u00e1 unha estaci\u00f3n hidroel\u00e9ctrica de 1.200 MW e formar\u00e1 un pantano de 10.4 mil mill\u00f3ns de m3. A s\u00faa construci\u00f3n principiou en 2006 e o remate estaba previsto para 2016. O encoro suscitou controversia internacional xa que alagar\u00e1 parte da antiga vila Hasankeyf, rica en tesouros arqueol\u00f3xicos, e vai precisar a recolocaci\u00f3n dos habitantes da rexi\u00f3n. Por estes motivos perdeu o financiamento internacional en 2009. O PKK kurdo atacou a infraestrutura asociada coa s\u00faa construci\u00f3n, o que levou \u00e1 dilaci\u00f3n da construci\u00f3n. "}
{"id": "412668", "revid": "15490", "url": "https://gl.wikipedia.org/wiki?curid=412668", "title": "Fernando de Santiago y D\u00edaz de Mend\u00edvil", "text": ""}
{"id": "412685", "revid": "26501", "url": "https://gl.wikipedia.org/wiki?curid=412685", "title": "Atmospheric Reentry Demonstrator", "text": "Atmospheric Reentry Demonstrator, co\u00f1ecido abreviadamente como ARD foi un demostrador tecnol\u00f3xico da ESA dese\u00f1ado para estudar a reentrada atmosf\u00e9rica. ARD foi lanzado nunha traxectoria suborbital por un Ariane 5 o 21 de outubro de 1998 \u00e1s 16:37 GMT desde o Centro Espacial de Kourou, na G\u00fciana Francesa.\nA nave ti\u00f1a a mesma forma da c\u00e1psula de reentrada das naves do Proxecto Apollo pero cun tama\u00f1o un 20% inferior. A bordo levaba un equipo de comunicaci\u00f3ns para establecer conexi\u00f3n cos sat\u00e9lites do sistema TDRS, un receptor GPS, o sistema de control de actitude alimentado por hidracina, o escudo t\u00e9rmico de 2,8 m de di\u00e1metro, tres paraca\u00eddas de 23\u00a0m de di\u00e1metro e unha baliza do sistema SARSAT para a recuperaci\u00f3n da c\u00e1psula.\nARD foi levado ata o espazo por un Ariane 5, do que se separaou a 216\u00a0km de altura para alcanzar despois un apoxeo de 830\u00a0km e volver a caer a terra, amarando a 4,9 km do punto calculado no oc\u00e9ano Pac\u00edfico tras 1 hora e 41 minutos de voo. O escudo t\u00e9rmico funcionou sen problemas, aguantando temperaturas de ata 900\u00a0\u00b0C e sendo recuperado en boas condici\u00f3ns.\nARD foi utilizado para probar tecnolox\u00edas que puideran ser usadas nun posible veh\u00edculo de retorno de emerxencia da Estaci\u00f3n Espacial Internacional."}
{"id": "412687", "revid": "5863", "url": "https://gl.wikipedia.org/wiki?curid=412687", "title": "C. Bali\u00f1as P\u00e9rez", "text": ""}
{"id": "412689", "revid": "5863", "url": "https://gl.wikipedia.org/wiki?curid=412689", "title": "C. Barros Guimer\u00e1ns", "text": ""}
{"id": "412690", "revid": "5863", "url": "https://gl.wikipedia.org/wiki?curid=412690", "title": "Roberto Luis Blanco Vald\u00e9s", "text": ""}
{"id": "412691", "revid": "5863", "url": "https://gl.wikipedia.org/wiki?curid=412691", "title": "R. L. Blanco Vald\u00e9s", "text": ""}
{"id": "412694", "revid": "5863", "url": "https://gl.wikipedia.org/wiki?curid=412694", "title": "Carmona Bad\u00eda", "text": ""}
{"id": "412695", "revid": "5863", "url": "https://gl.wikipedia.org/wiki?curid=412695", "title": "X. Carmona Bad\u00eda", "text": ""}
{"id": "412697", "revid": "17467", "url": "https://gl.wikipedia.org/wiki?curid=412697", "title": "M. D\u00edaz y D\u00edaz", "text": ""}
{"id": "412698", "revid": "5863", "url": "https://gl.wikipedia.org/wiki?curid=412698", "title": "Latinista", "text": ""}
{"id": "412699", "revid": "5863", "url": "https://gl.wikipedia.org/wiki?curid=412699", "title": "Historia de Galicia (Faro de Vigo)", "text": "Historia de Galicia \u00e9 o t\u00edtulo dunha obra tem\u00e1tica, en lingua castel\u00e1, sobre a historia de Galicia, composta por catro tomos, obra de varios historiadores galegos, publicada por \"Faro de Vigo\" en 1991.\nDescrici\u00f3n.\nEstivo dirixida por Ram\u00f3n Villares e a coordinada por Alfonso Mato e contou co patrocinio de Caixavigo e a Xunta de Galicia.\nAutores.\nLu\u00eds Alonso \u00c1lvarez,\nXos\u00e9 Armas Castro,\nAurora Artiaga Rego,\nXes\u00fas Balboa L\u00f3pez,\nCarlos Bali\u00f1as P\u00e9rez,\nXos\u00e9 Ram\u00f3n Barreiro,\nCarlos Barros,\nXos\u00e9 Carlos Bermejo Barrera,\nRoberto Blanco Vald\u00e9s,\nG\u00e9rard Brey,\nXo\u00e1n Carmona Bad\u00eda,\nManuel D\u00edaz D\u00edaz,\nFausto Dopico Guti\u00e9rrez del Arroyo,\nCarmen Fern\u00e1ndez Casanova,\nCamilo Fern\u00e1ndez Cortizo,\nLourenzo Fern\u00e1ndez Prieto,\nManuel \u00c1ngel Fern\u00e1ndez Rodr\u00edguez,\nElisa Ferreira Priegue,\nXos\u00e9 Filgueira Valverde,\nXos\u00e9 Manuel Garc\u00eda Iglesias,\nXos\u00e9 Garc\u00eda Oro,\nXes\u00fas Gir\u00e1ldez Rivero,\nXusto Beramendi,\nEnrique Herv\u00e9s Sayar,\nJes\u00fas de Juana L\u00f3pez,\nFernando L\u00f3pez Alsina,\nMar Llinares Garc\u00eda,\nRam\u00f3n M\u00e1iz,\nXan Moreno Gonz\u00e1lez,\nCarmen Pallares M\u00e9ndez,\nAugusto P\u00e9rez Alberti,\nJos\u00e9 Manuel P\u00e9rez Garc\u00eda,\nErmelindo Portela Silva,\nAntonio Rodr\u00edguez Colmenero,\nPegerto Saavedra.\n\u00c1ngel Sicart Gim\u00e9nez,\nMar\u00eda Luisa Sobrino,\nMarcos Valc\u00e1rcel,\nXos\u00e9 Carlos Valle P\u00e9rez,\nIsaura Varela Gonz\u00e1lez,\nJos\u00e9 Manuel V\u00e1zquez Varela,\nRam\u00f3n Villares e \nMarc Wouters."}
{"id": "412700", "revid": "5863", "url": "https://gl.wikipedia.org/wiki?curid=412700", "title": "L. Fern\u00e1ndez Prieto", "text": ""}
{"id": "412701", "revid": "5863", "url": "https://gl.wikipedia.org/wiki?curid=412701", "title": "X. Filgueira Valverde", "text": ""}
{"id": "412702", "revid": "5863", "url": "https://gl.wikipedia.org/wiki?curid=412702", "title": "J. M. Garc\u00eda Iglesias", "text": ""}
{"id": "412703", "revid": "17467", "url": "https://gl.wikipedia.org/wiki?curid=412703", "title": "X. Gonz\u00e1lez Beramendi", "text": ""}
{"id": "412704", "revid": "5863", "url": "https://gl.wikipedia.org/wiki?curid=412704", "title": "J. Garc\u00eda Oro", "text": ""}
{"id": "412706", "revid": "5863", "url": "https://gl.wikipedia.org/wiki?curid=412706", "title": "J. de Juana L\u00f3pez", "text": ""}
{"id": "412708", "revid": "5863", "url": "https://gl.wikipedia.org/wiki?curid=412708", "title": "M.\u00aa del M. Llinares Garc\u00eda", "text": ""}
{"id": "412709", "revid": "5863", "url": "https://gl.wikipedia.org/wiki?curid=412709", "title": "R. M\u00e1iz", "text": ""}
{"id": "412710", "revid": "5863", "url": "https://gl.wikipedia.org/wiki?curid=412710", "title": "M\u00aa del C. Pallares M\u00e9ndez", "text": ""}
{"id": "412711", "revid": "5863", "url": "https://gl.wikipedia.org/wiki?curid=412711", "title": "A. P\u00e9rez Alberti", "text": ""}
{"id": "412712", "revid": "5863", "url": "https://gl.wikipedia.org/wiki?curid=412712", "title": "E. Portela Silva", "text": ""}
{"id": "412713", "revid": "63181", "url": "https://gl.wikipedia.org/wiki?curid=412713", "title": "Evij\u00e4rvi", "text": "Evij\u00e4rvi \u00e9 un municipio de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 2.509 habitantes. A superficie do termo municipal \u00e9 de 390,71 km2, dos cales 36,7\u00a0km2 son auga. O concello ten unha densidade de poboaci\u00f3n de 7,09 hab./km\u00b2.\nLimita cos municipios de Kauhava e Lappaj\u00e4rvi na s\u00faa mesma rexi\u00f3n, Veteli na rexi\u00f3n de Ostrobotnia Central, e Kronoby e Peders\u00f6re na rexi\u00f3n de Ostrobotnia.\nO concello \u00e9 uniling\u00fce en fin\u00e9s."}
{"id": "412714", "revid": "839", "url": "https://gl.wikipedia.org/wiki?curid=412714", "title": "Escola de Vran", "text": "A Escola de Vran de Galicia foi unha organizaci\u00f3n galega de renovaci\u00f3n pedag\u00f3xica. Ti\u00f1a a s\u00faa sede en Vigo, e entre 1979 e 1985 organizou seis edici\u00f3ns de actividades."}
{"id": "412715", "revid": "5863", "url": "https://gl.wikipedia.org/wiki?curid=412715", "title": "M. Llinares Garc\u00eda", "text": ""}
{"id": "412716", "revid": "23204", "url": "https://gl.wikipedia.org/wiki?curid=412716", "title": "Saab 35 Draken", "text": "O Saab 35 Draken (\"the kite\" ou \"o drag\u00f3n\") foi un caza sueco desenvolvido e fabricado por Saab entre 1955 e 1974. Foi o primeiro avi\u00f3n completamente supers\u00f3nico desenvolvido en Europa Occidental.\nO Draken foi desenvolvido durante os anos 40 e 50 para substitu\u00edr a primeira xeraci\u00f3n de cazas a reacci\u00f3n suecos, o Saab J 29 Tunnan e, posteriormente, a versi\u00f3n de caza do Saab 32 Lansen, o J 32B. Contaba cunha innovadora \u00e1 en dobre delta; co obxectivo de probar esta caracter\u00edstica aerodin\u00e1mica inexplorada anteriormente, produciuse e voouse nun avi\u00f3n de proba a escala reducida, o Saab 210. Desenvolvido en Suecia, o Draken foi introducido ao servizo coa Forza A\u00e9rea de Suecia o 8 de marzo de 1960. Os primeiros modelos crearonse coa \u00fanica intenci\u00f3n de desenvolver misi\u00f3ns de defensa a\u00e9rea e considerouse un caza moi capaz na s\u00faa \u00e9poca.\nO Draken funcionou como un efectivo caza supers\u00f3nico durante a guerra fr\u00eda. No servizo sueco pasou por distintas actualizaci\u00f3ns, sendo a \u00faltima delas o modelo J 35J. Nos anos 80 os Draken de Suecia foron case todos substitu\u00eddos polo caza m\u00e1is avanzado Saab 37 Viggen, mentres se agardaba que o m\u00e1is moderno Saab JAS 39 Gripen entrase en servizo na d\u00e9cada seguinte, a\u00ednda que se atrasou. Como consecuencia de recortes e altos gastos de mantemento, Suecia optou por retirar o Draken en decembro de 1999. O modelo foi tam\u00e9n exportado a Austria, Dinamarca, Finlandia e os Estados Unidos, que o operou como avi\u00f3n de adestramento para pilotos de proba.\nDesenvolvemento.\nCando se iniciou a era dos reactores, Suecia previu que poder\u00eda haber unha gran necesidade para un caza que puidese interceptar bombardeiros a grande altitude e tam\u00e9n atacar a outros cazas. Durante o mes de setembro de 1939 a Forza A\u00e9rea Sueca, a trav\u00e9s da Administraci\u00f3n de Materiais da Defensa Sueca, publicou o requirimento para un interceptor vangardista que foi concibido para ser capaz de atacar bombardeiros host\u00eds a velocidade trans\u00f3nica. No momento de ser publicado o requirimento especificaba unha velocidade m\u00e1xima de Mach 1,4 a 1,5; por\u00e9n, durante 1956, a velocidade revisouse e ampliouse ata Mach 1,7-1,8.\nOutras necesidades especificadas eran que ti\u00f1a que ser voado por un \u00fanico piloto, deb\u00eda ser capaz de realizar operaci\u00f3ns de combate baixo todo tipo de condici\u00f3ns meteorol\u00f3xicas ou pola noite, e con capacidade para operar dende pistas relativamente austeras cargando todo o equipo preciso para interceptar bombardeiros modernos. A\u00ednda que outros interceptores, como o F-104 Starfighter da USAF, estaban sendo concibidos durante o mesmo per\u00edodo, o novo caza deber\u00eda asumir un rol \u00fanico para Suecia. Requer\u00edase especificamente a habilidade para operar dende estradas p\u00fablicas reforzadas, que eran usadas como parte de bases a\u00e9reas en tempo de guerra. O avi\u00f3n tam\u00e9n necesitar\u00eda ser repostado e rearmado en non m\u00e1is de dez minutos por soldados cun adestramento m\u00ednimo.\nEn resposta ao requirimento, o fabricante sueco SAAB comezou a traballar na produci\u00f3n dun aparello que cumprise o rol asignado. Estudos preliminares atoparan que a meirande parte dos problemas cr\u00edticos que apareceron para cumprir os requisitos pod\u00edan solucionarse a trav\u00e9s da adopci\u00f3n dunha configuraci\u00f3n de \u00e1 delta. Por\u00e9n, isto suscitou novas dificultades, de xeito que para obter unha posici\u00f3n aerodin\u00e1mica desexable, a parte dianteira da fuselaxe deber\u00eda extenderse e, como consecuencia, o avi\u00f3n volver\u00edase demasiado pesado. A soluci\u00f3n \u00f3ptima a este enigma descubr\u00eduse na forma dunha \u00e1 en dobre delta. Por\u00e9n, esta configuraci\u00f3n de \u00e1 non estaba o suficientemente explorada e polo tanto o equipo de dese\u00f1o de SAAB no proxecto, un grupo de m\u00e1is de 500 t\u00e9cnicos liderado polo enxe\u00f1eiro Erik Bratt, optaron por dese\u00f1ar e constru\u00edr un reactor m\u00e1is pequeno coa intenci\u00f3n de explorar o comportamento desta revolucionaria nova \u00e1.\nO resultado foi o \u00fanico avi\u00f3n de probas a tama\u00f1o reducido fabricado en Suecia, o Saab 210, que foi alcumado de xeito non oficial \"Lilldraken\" (pequeno drag\u00f3n). O Saab 210 realizou o seu primeiro voo o 21 de xaneiro de 1952. Os exitosos resultados conseguidos nos voos de proba do Lilldraken deron lugar a un pedido de tres prototipos do Draken. 25 de outubro de 1955 o primeiro deles, que non estaba equipado con postcombusti\u00f3n, realizou o seu voo de estrea. Os prototipos realizaron un pouco com\u00fan e intenso programa de probas para definir e probar o excepcional rango de velocidades e complicados sistemas do modelo. O segundo prototipo, xa equipado con postcombusti\u00f3n, rompeu involuntariamente a barreira do son durante o seu primeiro voo mentres trepaba.\nDurante o ano 1956 foi pedida para ser producida en certo n\u00famero a primeira versi\u00f3n operacional do Draken, designada como J 35A. Durante o mes de febreiro de 1958 o primeiro aparello de produci\u00f3n realizou o seu primeiro voo."}
{"id": "412717", "revid": "5863", "url": "https://gl.wikipedia.org/wiki?curid=412717", "title": "Saavedra Fern\u00e1ndez", "text": ""}
{"id": "412718", "revid": "5863", "url": "https://gl.wikipedia.org/wiki?curid=412718", "title": "P. Saavedra Fern\u00e1ndez", "text": ""}
{"id": "412720", "revid": "5312", "url": "https://gl.wikipedia.org/wiki?curid=412720", "title": "Dialecto andaluz", "text": "O andaluz \u00e9 un dialecto ou variedade ling\u00fc\u00edstica hist\u00f3rica da lingua castel\u00e1, falada en Andaluc\u00eda, Ceuta e Melilla e por andaluces emigrados principalmente a outras cidades espa\u00f1olas. Tam\u00e9n \u00e9 falado en Xibraltar e convive en Portugal, nas poboaci\u00f3ns lim\u00edtrofes con Huelva. Ling\u00fcisticamente, comparte moitas caracter\u00edsticas coas variedades usadas en zonas de Estremadura, Castela-A Mancha e a Rexi\u00f3n de Murcia. Existen numerosos rexistros do dialecto andaluz no \"Atlas ling\u00fc\u00edstico e etnogr\u00e1fico de Andaluc\u00eda\". Tam\u00e9n \u00e9 denominado \u00abmodalidade ling\u00fc\u00edstica andaluza\u00bb.\nAspectos sociais e culturais.\nDiversidade interna do andaluz.\nO andaluz \u00e9 un dialecto oral que nunca foi unificado nin normalizado oficialmente. Por iso, os seus trazos caracter\u00edsticos presentanse de maneira distinta ao longo do territorio de Andaluc\u00eda, o que a s\u00faa vez dificulta a creaci\u00f3n dunha normativa xeral. Esta diversidade interna fai que alg\u00fans estean en contra da denominaci\u00f3n de \u00abdialecto andaluz\u00bb, preferindo referirse a realidade da rexi\u00f3n usando o termo \u00abfalas andaluzas\u00bb.\nConsideraci\u00f3n social.\nO \u00abmal falar\u00bb dos andaluces e a diglosia.\nMotivos hist\u00f3ricos, sociais e pol\u00edticos levaron a crer a moitos espa\u00f1ois, entre eles incluso andaluces, que o andaluz non \u00e9 un dialecto, sen\u00f3n unha basta e aleatoria deformaci\u00f3n da lingua castel\u00e1. \u00c9 com\u00fan, por exemplo, usar o andaluz en di\u00e1logos humor\u00edsticos de certos personaxes buscando un efecto c\u00f3mico. Desta maneira, existiu tradicionalmente unha visi\u00f3n negativa do dialecto andaluz por parte dos falantes doutras linguas ou variedades ling\u00fc\u00edsticas de Espa\u00f1a. De feito, existen referencias que desprezan, rexeitan ou condenan ao andaluz dende comezos do s\u00e9culo XVI. Dende o s\u00e9culo XIX a concepci\u00f3n negativa do andaluz apoiouse en d\u00faas crenzas err\u00f3neas:\nEstas ideas parecen ligadas ao feito de que moitos falantes de variedades setentrionais entraron en contacto co dialecto andaluz por medio de inmigrantes e obreiros con pouco prestixio social, movidos a \u00e1reas industriais do norte. O baixo prestixio adxudicado a esas persoas e a marxinaci\u00f3n da que foron obxecto estendeuse \u00e1s variedades ling\u00fc\u00edsticas faladas por eles. Ese desprestixio e discriminaci\u00f3n foi obxecto de diversas declaraci\u00f3ns pol\u00edticas pol\u00e9micas.\nConsideraci\u00f3n institucional.\nDende o punto de vista legal e institucional, o dialecto andaluz \u00e9 definido como \u00abmodalidade ling\u00fc\u00edstica andaluza\u00bb, polo Estatuto de Autonom\u00eda de Andaluc\u00eda de 2007 e pola Conseller\u00eda de Educaci\u00f3n e Ciencia da Xunta de Andaluc\u00eda, carecendo dun \u00f3rgano ling\u00fc\u00edstico oficial ou academia que o regule dende a Xunta de Andaluc\u00eda.\nEmporiso, isto non tivo reflexo nos centros educativos, onde se adoita corrixir aos estudantes que fan uso del.\nO andaluz na m\u00fasica popular.\nO andaluz empr\u00e9gase como elemento insubstitu\u00edble nas letras do flamenco e na m\u00fasica andaluza tradicional, como queda recollido na obra de Antonio Machado \u00c1lvarez \"Dem\u00f3filo\" \"El folk-lore andaluz\", do 1883.\nNa actualidade, son cada vez mais numerosos os grupos musicais andaluces que deciden compo\u00f1er as s\u00faas letras en andaluz. Os exemplos m\u00e1is modernos poden ser Chambao, Los Delinq\u00fcentes, Mojinos Escoz\u00edos, Jesuly, O'funk'illo, Er Koala, Hora Zulu ou El Lun\u00e1tico entre outros moitos."}
{"id": "412721", "revid": "5863", "url": "https://gl.wikipedia.org/wiki?curid=412721", "title": "A. Sicart Gim\u00e9nez", "text": ""}
{"id": "412722", "revid": "5863", "url": "https://gl.wikipedia.org/wiki?curid=412722", "title": "M\u00aa L. Sobrino Manzanares", "text": ""}
{"id": "412723", "revid": "5863", "url": "https://gl.wikipedia.org/wiki?curid=412723", "title": "M. Valc\u00e1rcel L\u00f3pez", "text": ""}
{"id": "412724", "revid": "5863", "url": "https://gl.wikipedia.org/wiki?curid=412724", "title": "X. C. Valle P\u00e9rez", "text": ""}
{"id": "412726", "revid": "109216", "url": "https://gl.wikipedia.org/wiki?curid=412726", "title": "Robert Drake", "text": "Robert Eldon \"Bob\" Drake, nado en San Francisco (California) o 14 de decembro de 1919 e finado en Woodland Hills o 18 de abril de 1990, foi un piloto de automobilismo estadounidense.\nTraxectoria.\nParticipou nun Gran Premio de F\u00f3rmula Un, o 20 de novembro de 1960. Non logrou puntos de campionato. Drake foi o \u00faltimo piloto en competir co famoso Maserati 250F nun Gran Premio de F\u00f3rmula Un, o Gran Premio dos Estados Unidos de 1960. O 250F foi un coche Gran Premio con motor de 2.5 litros que foi considerado obsoleto en debido \u00e1s novas regras de motores.\nAdemais de ser piloto de coches de carreiras, foi mergullador naval, restaurador e int\u00e9rprete.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412727", "revid": "5863", "url": "https://gl.wikipedia.org/wiki?curid=412727", "title": "J. M. V\u00e1zquez Varela", "text": ""}
{"id": "412728", "revid": "5863", "url": "https://gl.wikipedia.org/wiki?curid=412728", "title": "R. Villares", "text": ""}
{"id": "412729", "revid": "89787", "url": "https://gl.wikipedia.org/wiki?curid=412729", "title": "Pl\u00e1cido Betanzos", "text": "Xos\u00e9 Pl\u00e1cido Betanzos Garc\u00eda, nado en Ribeira en 1952 e finado no mesmo concello o 2 de xu\u00f1o de 2018, foi un pol\u00edtico, profesor e escritor galego.\nTraxectoria.\nMilitou sempre no BNG, co que botou m\u00e1is dunha d\u00e9cada como voceiro en Ribeira. Foi concelleiro de 1992 a 2002 e candidato \u00e1 alcald\u00eda de Ribeira en 1995 e 1999.\nExerceu no antigo Instituto Social de la Marina de Ribeira, un ano na Guarda e tam\u00e9n no CIFP Coroso e o Leliadoura.\nNa escrita tratou temas como o drama da emigraci\u00f3n na comarca da Barbanza nos primeiros anos do s\u00e9culo XX en Nova York ou sobre a violencia machista en \"B\u00e1goas na chuvia\"."}
{"id": "412730", "revid": "1131", "url": "https://gl.wikipedia.org/wiki?curid=412730", "title": "S\u00edlex Ediciones", "text": "S\u00edlex Ediciones \u00e9 unha editorial espa\u00f1ola fundada en Madrid en 1972 por Eleonor Dom\u00ednguez.\nDedicada nas s\u00faas orixes \u00e1 edici\u00f3n de libros de Arte, ampliou o seu cat\u00e1logo en diversas li\u00f1as dentro do campo das humanidades, como a Historia ou a Museolox\u00eda.\nDirixida por Ramiro Dom\u00ednguez, a finais do s\u00e9culo XX e principios do s\u00e9culo XXI manifestouse como unha activa editorial no campo da Historia, prestando grande atenci\u00f3n tanto ao campo da divulgaci\u00f3n como ao mundo universitario."}
{"id": "412732", "revid": "5863", "url": "https://gl.wikipedia.org/wiki?curid=412732", "title": "Divulgaci\u00f3n", "text": ""}
{"id": "412733", "revid": "5863", "url": "https://gl.wikipedia.org/wiki?curid=412733", "title": "S\u00edlex ediciones", "text": ""}
{"id": "412735", "revid": "89787", "url": "https://gl.wikipedia.org/wiki?curid=412735", "title": "Bandeira da Igrexa ortodoxa grega", "text": "A bandeira utilizada pola Igrexa ortodoxa grega, o Patriarcado ecum\u00e9nico de Constantinopla e o territorio aut\u00f3nomo do Monte Athos \u00e9 a representaci\u00f3n da pedra de aguia bic\u00e9fala con coroa, orbe e espada sobre un campo dourado.\nEsta aguia bic\u00e9fala \u00e9 tam\u00e9n co\u00f1ecida como \u201cAguia de Lagash\u201d pola s\u00faa descuberta na cidade sumeria de Lagash, no actual Iraq.\nIgualmente abunda como emblema na posterior civilizaci\u00f3n Hitita que floreceu nese mesmo pa\u00eds entre os s\u00e9culos XX e XIII antes de nosa era, chegando na Idade Media a Europa a trav\u00e9s de Bizancio que a usou para representar as d\u00faas herdanzas de oriente e occidente que pretend\u00eda como sucesor do imperio romano.\nA partir do ano 1250 o Sacro Imperio Romano Xerm\u00e1nico adopta a bandeira ata a s\u00faa disoluci\u00f3n en 1806. M\u00e1is tarde ser\u00e1 conservada como emblema polo imperio austr\u00edaco ata a s\u00faa terminaci\u00f3n en 1919, ano no que se instaura a Rep\u00fablica de Austria.\nActualmente \u00fasaa a Igrexa ortodoxa grega para resaltar o seu car\u00e1cter descendente de Bizancio."}
{"id": "412736", "revid": "5863", "url": "https://gl.wikipedia.org/wiki?curid=412736", "title": "Reino Visigodo", "text": ""}
{"id": "412737", "revid": "5863", "url": "https://gl.wikipedia.org/wiki?curid=412737", "title": "Reino Suevo", "text": ""}
{"id": "412739", "revid": "27155", "url": "https://gl.wikipedia.org/wiki?curid=412739", "title": "Physcomitrella patens", "text": "Physcomitrella patens \u00e9 un musgo (bri\u00f3fita) utilizado como organismo modelo para estudos sobre a evoluci\u00f3n, desenvolvemento e fisiolox\u00eda das plantas.\nDistribuci\u00f3n e ecolox\u00eda.\n\"Physcomitrella patens\" \u00e9 un dos colonizadores pioneiros da lama e terra situada arredor das pozas de auga. \"P.\u00a0patens\" ten unha distribuci\u00f3n disxunta nas zonas do mundo con temperatura temperada, coa excepci\u00f3n de Suram\u00e9rica. A cepa est\u00e1ndar de laboratorio \u00e9 o illamento \"Gransden\", recollido por H. Whitehouse de Gransden Wood, en Cambridgeshire en 1962.\nOrganismo modelo.\nOs musgos comparten procesos xen\u00e9ticos e fisiol\u00f3xicos fundamentais coas plantas vasculares, a\u00ednda que as d\u00faas li\u00f1axes diverxeron moi cedo na evoluci\u00f3n das plantas terrestres. Un estudo comparativo entre os representantes modernos das d\u00faas li\u00f1as pode dar unha idea da evoluci\u00f3n dos mecanismos que subxacen na complexidade das plantas modernas. Neste contexto, \"P. patens\" util\u00edzase como organismo modelo.\n\"P. patens\" \u00e9 un dos poucos organismos multicelulares cunha recombinaci\u00f3n hom\u00f3loga altamente eficiente. o que significa que unha secuencia de ADN ex\u00f3xena pode ser dirixida a unha posici\u00f3n xen\u00f3mica espec\u00edfica (unha t\u00e9cnica chamada gene targeting) para crear musgos knockout. Este enfoque denom\u00ednase xen\u00e9tica inversa e \u00e9 unha ferramenta poderosa e sensible para estudar a funci\u00f3n dos xenes e, cando se combina con estudos nas plantas superiores como \"Arabidopsis thaliana\", pode utilizarse para o estudo da evoluci\u00f3n molecular das plantas.\nA deleci\u00f3n ou ateraci\u00f3n dirixida de xenes de musgos depende da integraci\u00f3n dunha febra de ADN curta nunha posici\u00f3n definida no xenoma da c\u00e9lula h\u00f3spede. Ambos os extremos desta febra de ADN son modificados por enxe\u00f1ar\u00eda para que sexan id\u00e9nticos a este locus x\u00e9nico espec\u00edfico. O constructo de ADN \u00e9 despois incubado con protoplastos de musgo en presenza de polietilenglicol. Como os musgos son organismos haploides, os filamentos de musgo rexeneradores (os protonemas) poden ser ensaiados directamente na gene targeting en 6 semanas usando m\u00e9todos de PCR. O primeiro estudo feito usando musgos knockout apareceu en 1998 e identificou funcionalmente o \"ftsZ\" como xene central para a divisi\u00f3n dun org\u00e1nulo nun eucarionte.\nAdemais, \"P.\u00a0patens\" util\u00edzase cada vez m\u00e1is en biotecnolox\u00eda. Exemplos son a identificaci\u00f3n de xenes de musgo con implicaci\u00f3ns para a mellora das colleitas ou a sa\u00fade humana e a produci\u00f3n segura de complexos biofarmac\u00e9uticos en biorreactores de musgos. Por medio de knockout de m\u00faltiples xenes as plantas de \"Physcomitrella\" foron modificadas por enxe\u00f1ar\u00eda para que carecesen de glicosilaci\u00f3n de prote\u00ednas postraducional espec\u00edfica de plantas. Estes musgos knockout util\u00edzanse para producir produtos biofarmac\u00e9uticos complexos nun proceso chamado molecular farming.\nO xenoma de \"P. patens\", duns 500 megapares de bases e organizado en 27 cromosomas, foi completamente secuenciacdo en 2008.\nOs ecotipos de \"Physcomitrella\", mutantes e transx\u00e9nicos son almacenados e est\u00e1n a libre disposici\u00f3n para a comunidade cient\u00edfica no International Moss Stock Center (IMSC). Os n\u00fameros de acceso dados polo IMSC poden utilizarse para que as publicaci\u00f3ns te\u00f1an un dep\u00f3sito seguro dos materiais de musgo novos descritos.\nCiclo vital.\nComo todos os musgos, o ciclo vital de \"P. patens\" caracter\u00edzase por unha alternancia de d\u00faas xeraci\u00f3ns: un gamet\u00f3fito haploide que produce gametos e un espor\u00f3fito diploide, no que se producen esporas haploides.\nUnha espora desenv\u00f3vlese dando unha estrutura filamentosa chamada protonema, composta por dous tipos de c\u00e9lulas: cloronema, cun gran n\u00famero de cloroplastos, e caulonema, de crecemento moi r\u00e1pido. Os filamentos do protonema crecen exclusivamente por crecemento no extremo (\"tip growth\") das s\u00faas c\u00e9lulas apicais e poden orixinar ramas laterais a partrir de c\u00e9lulas subapicais. Algunhas c\u00e9lulas iniciais de ramas laterais poden diferenciarse en xemas en vez de en ramas laterais. Estas xemas dan lugar a gamet\u00f3foros (0,5\u20135.0\u00a0mm), as estruturas m\u00e1is complexas que levan estruturas similares a follas, rizoides e os \u00f3rganos sexuais: os arquegonios femininos e os anteridios masculinos. \"P. patens\" \u00e9 monoico, o que significa que os \u00f3rganos masculinos e femininos son producidos na mesma planta. Se dipo\u00f1en de auga, as c\u00e9lulas esperm\u00e1ticas flaxeladas poden nadar desde os anteridios aos arquegonios e fertilizan o ovo que est\u00e1 no seu interior.\nO cigoto diploide resultante orixina un espor\u00f3fito composto dun p\u00e9, seta e c\u00e1psula, onde se producen miles de esporas haploides por meiose.\nReparaci\u00f3n do ADN e recombinaci\u00f3n hom\u00f3loga.\n\"P. patens\" \u00e9 un excelente modelo no cal se pode analizar a reparaci\u00f3n de danos no ADN en plantas pola v\u00eda da recombinaci\u00f3n hom\u00f3loga. Os fallos na reparaci\u00f3n de roturas de dobre febra e outros danos no ADN en c\u00e9lulas som\u00e1ticas por recombinaci\u00f3n hom\u00f3loga poden orixinar disfunci\u00f3ns na c\u00e9lula ou a s\u00faa morte, e cando estes fallos ocorren durante a meiose, poden causar a perda de gametos. As secuencias xen\u00f3mica de \"P. patens\" revelaron a presenza de numerosos xenes que codifican prote\u00ednas necesarias para a reparaci\u00f3n de danos no ADN por recombinaci\u00f3n hom\u00f3loga e por outras v\u00edas. RpRAD51 \u00e9 unha prote\u00edna fundamental na reacci\u00f3n de reparaci\u00f3n por recombinaci\u00f3n hom\u00f3loga, requ\u00edrese para preservar a integridade do xenoma en \"P. patens\". A perda de RpRAD51 causa unha marcada hipersensibilidade ao axente que induce as roturas de dobre febra bleomicina, o que indica que a recombinaci\u00f3n hom\u00f3loga se utiliza para a reparaci\u00f3n de danos no ADN en c\u00e9lulas som\u00e1ticas. RpRAD51 \u00e9 tam\u00e9n esencial para a resistencia \u00e1 radiaci\u00f3n ionizante.\nA prote\u00edna PpMSH2 de reparaci\u00f3n de discordancias no ADN \u00e9 un compo\u00f1ente central da v\u00eda de reparaci\u00f3n de discordancias de \"P. patens\" que act\u00faa en discordancias de pares de bases orixinadas durante a recombinaci\u00f3n hom\u00f3loga. O xene \"PpMsh2\" \u00e9 necesario en \"P. patens\" para preservar a integridade do xenoma. Os xenes \"Ppmre11\" e \"Pprad50\" de \"P. patens\" codifican compo\u00f1entes do complexo MRN, o principal sensor das roturas de dobre febra no ADN. Estes xenes son necesarios para a reparaci\u00f3n recombinacional hom\u00f3loga exacta dos danos no ADN en \"P. patens\". As plantas mutantes carentes tanto de \"Ppmre11\" coma de \"Pprad50\" mostran un crecemento e desenvovlemento gravemente restrinxidos (posiblemente reflectindo unha senescencia acelerada), e unha sensibilidade aumentada a danos inducidos por raios UV-B e a bleomicina en comparaci\u00f3n coas plantas silvestres.\nTaxonom\u00eda.\n\"P. patens\" foi descrito por primeira vez por Johann Hedwig na s\u00faa obra de 1801 \"\", co nome \"Phascum patens\". \"Physcomitrella\" \u00e9 tratado \u00e1s veces como sin\u00f3nimo do x\u00e9nero \"Aphanorrhegma\", e nese caso \"P.\u00a0patens\" \u00e9 co\u00f1ecido como \"Aphanorrhegma patens\". O nome xen\u00e9rico \"Physcomitrella\" implica unha semellanza con \"Physcomitrium\", que se caracteriza pola s\u00faa gran caliptra, a diferenza de \"Physcomitrella\", que a ten pequena."}
{"id": "412740", "revid": "98629", "url": "https://gl.wikipedia.org/wiki?curid=412740", "title": "Jacques Swaters", "text": "Jacques Swaters, nado en Woluwe-Saint-Lambert o 30 de outubro de 1926 e finado en Bruxelas o 10 de decembro de 2010 foi un piloto de automobilismo belga, e antigo propietario dos equipos Ecurie Francorchamps e Ecurie Nationale Belge.\nTraxectoria.\nSwaters fixo o seu debut nas 24 Horas de Spa nun MG co-pilotado polo seu amigo e xornalista de carreiras Paul Fr\u00e8re, ingresou baixo a bandeira da Ecurie Francorchamps. En 1950, Swaters, Fr\u00e8re e Andr\u00e9 Pilette fundaron a \u00c9curie Belgique, unha escudar\u00eda no que preparaban coches para si e outros carredores belgas, tanto nos Grandes Premios como nas carreiras de autom\u00f3biles. O Swaters competiu cun Talbot-Lago amarelo en varios eventos, inclu\u00edndo d\u00faas roldas do Campionato do Mundo de , os Grandes Premios de Alema\u00f1a e Italia.\nCon todo, en 1952, Swaters, outro belga Charles de Tornaco e o piloto brit\u00e1nico Geoff Richardson, retomaron a Ecurie Francorchamps, unha escudar\u00eda de carreiras asociada principalmente a Ferrari. Swaters pilotou un Ferrari 500 do equipo nun pequeno n\u00famero de eventos, pero conseguiu lograr unha vitoria na carreira de F\u00f3rmula 2 de Avusrennen en 1953. Richardson foi contratado para pilotar o prototipo de Zethrin Rennsport. Como piloto, Swaters m\u00e1is tarde concentrouse nas carreiras de coches deportivos, pilotando un Jaguar C-Type e un D-Type.\nXefe de equipo.\nLogo de retirarse das carreiras en 1957, Swaters converteuse en xefe da Ecurie Nationale Belge, formado en 1955 como unha fusi\u00f3n da s\u00faa Francorchamps, a Ecurie Belgique de Fr\u00e8re e a Ecurie Belge de Johnny Claes. O ENB presentou varios coches Cooper - Climax en carreiras de F\u00f3rmula 2 para os dous pilotos belgas experimentados e promesas e axudou a lanzar a carreira de Olivier Gendebien, Lucien Bianchi e Mauro Bianchi. O equipo trasladouse a F1 en 1960 e m\u00e1is tarde reformou o Emeryson no chasis ENB.\nNon obstante, en 1964 Swaters xa non estaba interesado na ENB e dirixiu completamente a s\u00faa atenci\u00f3n aos autom\u00f3biles deportivos. A Ecurie Francorchamps de Swaters, que permanecera independente do esforzo da ENB durante a d\u00e9cada de 1950 e 1960, sempre foi un gran contendente, con ocasionais vitorias de clase (inclu\u00eddas as 24 Horas de Le Mans de 1965) e frecuentes podios de clase. Unha vitoria xeral en Spa foi o maior logro de Swaters como director.\nA Ecurie Francorchamps deixou de funcionar en 1982, pero Swaters mantivo o seu Garage Francorchamps, un concesionario de Ferrari.\nDistribuidor e coleccionista de Ferrari.\nSwaters, que comprou un coche Ferrari 500 de F\u00f3rmula 2 en 1952 para o seu equipo de carreiras, foi contactado en 1953 por Ferrari para resolver un problema coa autoridade aduaneira local para o autom\u00f3bil que mostraron no Sal\u00f3n do Autom\u00f3bil de Bruxelas e ped\u00eduselle que tam\u00e9n ocupase do stand da exposici\u00f3n de Ferrari. Conseguiu pasar o coche a trav\u00e9s da aduana e facer unha venda no Sal\u00f3n do Autom\u00f3bil. Como resultado, foi nomeado importador oficial de Ferrari para o Benelux ese mesmo ano. Este foi o comezo dunha relaci\u00f3n que durar\u00eda m\u00e1is de 50 anos e converte a Swaters nun dos m\u00e1is importantes distribuidores de Ferrari e tam\u00e9n nun gran coleccionista de todo o relacionado coa marca.\nEn reco\u00f1ecemento \u00e1 s\u00faa longa relaci\u00f3n, Ferrari presentou o Ferrari 456 ao mundo no Garage Francorchamps en 1992. Ao mesmo tempo, o \"Blue Swaters\" foi presentado por Ferrari como unha cor para celebrar os 40 anos da colaboraci\u00f3n Ferrari - Swaters.\nDurante a s\u00faa vida, Jacques Swaters recompilou todo sobre Ferrari, documentaci\u00f3ns orixinais, autos antigos, esculturas e outros autom\u00f3biles. Con todos estes elementos, abriu \"o bunker\" como chamar\u00eda \u00e1 Galleria Ferrari, unha colecci\u00f3n impresionante na que aparecen moitos agasallos dados por Enzo Ferrari, por exemplo 1 dos 3 crucifixos de bronce fabricados na fundici\u00f3n de Ferrari, con motivo da visita do Papa \u00e1 f\u00e1brica de Maranello, as\u00ed como unha escultura de madeira do \"Cabalo rampante\", que adornaba a oficina persoal de Enzo Ferrari no circu\u00edto Fiorano de Ferrari. A colecci\u00f3n tam\u00e9n alberga o \u00fanico Ferrari de catro portas fabricado, o prototipo \"Pinin\", o Ferrari GTO Evoluzione, un Ferrari California e outros coches raros e importantes da marca italiana.\nA \u00faltima aparici\u00f3n de Swaters no mundo dos autos deportivos foi nunha Sala de Xustiza deOhio onde defend\u00eda a s\u00faa posesi\u00f3n dun moi raro chasis 0384AM do Ferrari 375 plus de 1954 que foi roubado ao coleccionista estadounidense Karl Kleve a finais dos anos oitenta. Swaters dixo que mercou o coche lexitimamente como un chasis queimado en 1990 e que el e Kleve chegaran a un acordo en 1999.\nEn 2008 un anci\u00e1n Jacques Swaters decidiu vender gran parte da s\u00faa impresionante colecci\u00f3n, nunha poxa en Maranello.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412741", "revid": "72012", "url": "https://gl.wikipedia.org/wiki?curid=412741", "title": "ELA-1", "text": ""}
{"id": "412744", "revid": "72012", "url": "https://gl.wikipedia.org/wiki?curid=412744", "title": "ELA-2", "text": ""}
{"id": "412746", "revid": "5863", "url": "https://gl.wikipedia.org/wiki?curid=412746", "title": "Historia de Galicia (1991)", "text": "D\u00faas obras tem\u00e1ticas publicadas en 1991 levaron o t\u00edtulo de Historia de Galicia. A saber:"}
{"id": "412750", "revid": "89787", "url": "https://gl.wikipedia.org/wiki?curid=412750", "title": "Adriano Dom\u00ednguez", "text": "Adriano Dom\u00ednguez Fern\u00e1ndez, nado en Le\u00f3n o 4 de xaneiro de 1918 e finado en Madrid o 9 de maio de 2008, foi un actor espa\u00f1ol, cunha longu\u00edsima carreira no teatro, cine, televisi\u00f3n e dobraxe.\nTraxectoria.\nAdriano foi fillo dos actores Luisa Mar\u00eda Hinojosa e Jos\u00e9 Dom\u00ednguez. Comezou a s\u00faa carreira no xornalismo e Facultade de Filosof\u00eda e Letras, pero a s\u00faa afecci\u00f3n no espect\u00e1culo abandonar\u00eda os seus estudos e comezar\u00eda a s\u00faa actividade no teatro, primeiro ingresar\u00eda no Teatro Espa\u00f1ol Universitario (TEU), permaneceu varios anos como estudante at\u00e9 en 1939.\nUnha vez finalizada a s\u00faa carreira como estudante, traballar\u00eda nas compa\u00f1\u00edas de Antonio Vico e Jos\u00e9 Isbert, a principios dos anos 40.\nAdriano Dom\u00ednguez en 1942 integrouse na compa\u00f1\u00eda do teatro Infanta Isabel, na que actuaban Rafael Rivelles, Mar\u00eda Fernanda Ladr\u00f3n de Guevara, Tina Gasc\u00f3 e Fernando de Granada. Posteriormente, estivo en Radio Nacional de Espa\u00f1a ante cuxos micr\u00f3fonos cultivou a poes\u00eda.\nPor fin, pasou \u00e1 compa\u00f1\u00eda do Teatro Espa\u00f1ol, onde se produciu a s\u00faa consagraci\u00f3n como actor. A s\u00faa \u00faltima actuaci\u00f3n na compa\u00f1\u00eda do Teatro Nacional foi en \u00f3braa \"Historia dunha escaleira\", de Antonio Buero Vallejo, na que cultivou un verdadeiro triunfo.\nEn 1943 ingresar\u00eda definitivamente no Teatro Mar\u00eda Guerreiro e nese mesmo ano debutar\u00eda nun pequeno papel na obra Nin pobre nin rico, sen\u00f3n todo o contrario.\nAnos m\u00e1is tarde a s\u00faa especialidade no teatro participar\u00eda en centenares de funci\u00f3ns, ente algunhas obras en actuounas cabe destacar como \"Plaza de Oriente\" (1948), de Joaqu\u00edn Calvo Sotelo, Don Juan Tenorio (1949), de Jos\u00e9 Zorrilla, \"El calendario que perdi\u00f3 siete d\u00edas\" (1950), de Enrique Su\u00e1rez de Deza, \"Lleg\u00f3 Don Juan\" (1952), de Jacinto Benavente, \"Don Juan Tenorio\" (1953), de Jos\u00e9 Zorrilla e \"El caso del se\u00f1or vestido de violeta\" (1954), de Miguel Mihura, \"Hoy es fiesta\" (1956) de Antonio Buero Vallejo.\nTraballou en comedias como \"Su amante esposa\" (1966), de Jacinto Benavente e \"No entiendo a mi marido\" (1968), de Alan Ayckbourn, ambas as xunto a Isabel Garc\u00e9s.\nEn 1945 debutou no cine a mans do director Antonio Rom\u00e1n, na pel\u00edcula \"Los \u00faltimos de Filipinas\", inmediatamente conv\u00e9rtese nun dos m\u00e1is prol\u00edficos do cine espa\u00f1ol case sempre en papeis secundarios ao longo de catro d\u00e9cadas cunha brillante carreira cinematogr\u00e1fica de cento cincuenta t\u00edtulos que nas d\u00e9cadas de 1950 e 1960 foi cando interveu en t\u00edtulos tan celebres do cine espa\u00f1ol como \"Agustina de Arag\u00f3n\" (1950), de Juan de Ordu\u00f1a, \"Historias de la radio\" (1955), de Jos\u00e9 Lu\u00eds S\u00e1enz de Heredia, Marcelino, pan e vi\u00f1o (1955) e \"O meu t\u00edo Jacinto\" (1956), ambas as de Ladislao Vajda e \"Pl\u00e1cido\" (1961), de Lu\u00eds Garc\u00eda Berlanga e traballo nalgunhas pel\u00edculas do chamado \"Spaghetti Western.\"\nDebido ao seu rexistro c\u00f3mico e dram\u00e1tico l\u00e9volle a levar a interpretar papeis clave nalgunhas destacadas pel\u00edculas de Fernando Fern\u00e1n G\u00f3mez como \"El viaje a ninguna parte\" (1986).\ncasou por primeiras nupcias coa Elisa Guerreiro durante unha xira teatral e tivo tres fillos Alfredo, Leonor e Gustavo.\nAo longo dos anos 60 traballa como actor de dobraxe, en varias ocasi\u00f3ns dobrando ao actor estadounidense Henry Fonda, entre outros.\nFormou parte do cadro de actores de Radio Nacional de Espa\u00f1a en 1965.\nXa avanzada a d\u00e9cada de 1960 interv\u00e9n na televisi\u00f3n, xa que foi un rostro asiduo en espazos dram\u00e1ticos destacando como \"Estudio 1\", \"Novela\", \"Primera fila\" ou \"Teatro de familia.\"\nXa \u00e1 s\u00faa avanzada idade participa en series tan celebres de televisi\u00f3n como Un, dous, tres... responda outra vez (1976-1977), \"Los camioneros\" (1973-1974) acompa\u00f1ando a Sancho Graza, \"Cr\u00f3nicas de un pueblo\" (1971-1974), \"Farmacia de guardia\" (1994) e \"Los ladrones van a la oficina\" (1993-1996).\nActuou en obras xunto a Adolfo Marsillach, principalmente na famosa obra \"Yo me bajo en la pr\u00f3xima, \u00bfy usted?\" (1982) e \"\u00bfQui\u00e9n teme a Virginia Woolf?\" (1999) de Edward Franklin Albee.\nEn 1997 debido a s\u00faa avanzada idade retirar\u00edase definitivamente dos escenarios. Faleceu na noite o 9 de maio de 2008 no seu domicilio en Madrid, aos 90 anos dun ataque ao coraz\u00f3n pouco despois de padecer dunha longa enfermidade.\nEsta enterrado no Cemiterio da Almudena.\nFoi galardoado cun TP de Ouro de 1994 e Premio Nacional de Teatro, en 1991 e 1998. Medalla de Ouro ao M\u00e9rito nas Belas Artes (1998) e Medalla de Ouro ao M\u00e9rito no Traballo (2001) pola s\u00faa dilatada traxectoria profesional."}
{"id": "412752", "revid": "23204", "url": "https://gl.wikipedia.org/wiki?curid=412752", "title": "Marcela Lagarde", "text": "Mar\u00eda Marcela Lagarde y de los R\u00edos, nada en Cidade de M\u00e9xico o 30 de decembro de 1948, \u00e9 unha acad\u00e9mica, antrop\u00f3loga e investigadora mexicana, especializada en etnolox\u00eda, representante do feminismo latinoamericano. O feminismo, segundo Lagarde, constit\u00fae unha afirmaci\u00f3n intelectual, te\u00f3rica e xur\u00eddica de concepci\u00f3ns do mundo, modificaci\u00f3ns de feitos, relaci\u00f3ns e instituci\u00f3ns.\nAsociada fundadora da Rede de Investigadoras pola Vida e a Liberdade das Mulleres, \u00e9 o maior referente do feminismo en Latinoam\u00e9rica. Activista e te\u00f3rica, dedicouse ao estudo antropol\u00f3xico da condici\u00f3n feminina, realizou diversas publicaci\u00f3ns non impresas, tratando temas como o cativerio, coidado, sexualidade, amor, poder, traballo, violencia, subxectividade, relixi\u00f3n, dereito, maternidade, sororidade etc. \u00c9 autora de numerosos artigos e libros sobre estudos de x\u00e9nero, feminismo, desenvolvemento humano e democracia, poder e autonom\u00eda das mulleres etc.\nTraxectoria.\n\u00c9 catedr\u00e1tica da Universidade Nacional Aut\u00f3noma de M\u00e9xico. Na s\u00faa mocidade, Marcela Lagarde foi militante do Partido Comunista. Presentouse \u00e1s elecci\u00f3ns como candidata independente nas listas do Partido da Revoluci\u00f3n Democr\u00e1tica (PRD) e foi escollida deputada no Congreso Federal mexicano entre 2003 e 2006. Durante a lexislatura destacou o seu traballo a favor dos dereitos das mulleres.\nAcu\u00f1ou o termo feminicidio para describir a situaci\u00f3n en Ciudad Ju\u00e1rez, M\u00e9xico e logrou a creaci\u00f3n dunha Comisi\u00f3n Especial de Feminicidio no Congreso para investigar o asasinato de mulleres en Ciudad Ju\u00e1rez. Dirixiu a Investigaci\u00f3n Diagn\u00f3stica sobre Violencia Feminicida na Rep\u00fablica Mexicana, pola cal se descubriu que o feminicidio non \u00e9 exclusivo de Ciudad Ju\u00e1rez.\nPromoveu o delito de feminicidio no C\u00f3digo Penal Federal e da \"Ley general de acceso de las mujeres a una vida libre de violencia\", vixente en M\u00e9xico desde o 2 de febreiro de 2007. O t\u00edtulo da s\u00faa tese de doutoramento \u00e9 \"Los cautiverios de las mujeres: madresposas, monjas, putas, presas y locas\".\nDurante a s\u00faa lexislatura, os seus logros m\u00e1is importantes foron o impulso \u00e1 \"Ley general de acceso para las mujeres a una vida libre de violencia\" e a promoci\u00f3n da tipificaci\u00f3n do delito de feminicidio por mor dos asasinatos en Ciudad Ju\u00e1rez, que grazas ao seu impacto nos medios propiciou levalo ao Parlamento, tam\u00e9n impulsou a \"Ley de protecci\u00f3n de los derechos de ni\u00f1as, ni\u00f1os y adolescentes\", a \"Ley federal para prevenir y eliminar la discriminaci\u00f3n\", a \"Ley para prevenir y sancionar la trata de personas\" e a \"Ley general para a igualdade entre mulleres e homes\".\nParticipou como perita no caso Campo Algodonero, no que a Corte Interamericana de Dereitos Humanos xulgou varios asasinatos en Ciudad Ju\u00e1rez, no que xunto con 70 colaboradoras, elaborou a metodolox\u00eda adecuada para analizar os asasinatos exclu\u00edndo prexu\u00edzos e salientando as circunstancias que sustentan a violencia extrema."}
{"id": "412753", "revid": "1093", "url": "https://gl.wikipedia.org/wiki?curid=412753", "title": "Juan Lu\u00eds Pintos", "text": ""}
{"id": "412754", "revid": "89787", "url": "https://gl.wikipedia.org/wiki?curid=412754", "title": "Charlie Airlines", "text": "Charlie Airlines, operando como Cyprus Airways, \u00e9 unha aeroli\u00f1a chipriota baseada no aeroporto de Larnaca. A compa\u00f1\u00eda colleu o seu nome da quebrada Cyprus Airways despois de ga\u00f1ar os dereitos para poder usalo. O logotipo da aeroli\u00f1a incorpora unha p\u00f3la de olivo, o principal s\u00edmbolo de Chipre.\nHistoria.\nNo ano 2016 anunciouse que S7 Airlines planeaba lanzar unha aeroli\u00f1a chipriota co nome Charlie Airlines. No mes de xullo anunciouse que a compa\u00f1\u00eda ga\u00f1ara unha compatici\u00f3n polos dereitos de uso da marca Cyprus Airways durante unha d\u00e9cada.\nO 4 de marzo de 2017 a aeroli\u00f1a realizou o seu voo de proba dende o aeroporto de Larnaca ao aeroporto de Heracli\u00f3n cun Airbus A319, como parte do procedemento para obter o seu certificado de operador.\nO 14 de marzo de 2017 anunciouse que a aeroli\u00f1a obtivera o seu certificado de operador a\u00e9reo do Departamento de Aviaci\u00f3n Civil de Chipre.\nFrota.\nEn maio de 2018 a frota de Charlie Airlines estaba formada polos seguintes avi\u00f3ns:"}
{"id": "412755", "revid": "23204", "url": "https://gl.wikipedia.org/wiki?curid=412755", "title": "Lu\u00edsa de Francia (1515-1518)", "text": "Lu\u00edsa de Francia, nada o 19 de agosto de 1515 e finada o 21 de setembro de 1518 foi a primeira filla do rei Francisco I de Francia e a s\u00faa esposa Claudia de Francia. O seu pai ofreceuna en matrimonio \u00f3 seu rival, o emperador Carlos V, levando como dote os dereitos de Francia sobre o reino de N\u00e1poles, pero a s\u00faa morte prematura evitou a uni\u00f3n."}
{"id": "412756", "revid": "98629", "url": "https://gl.wikipedia.org/wiki?curid=412756", "title": "Mustang (filme)", "text": "Mustang \u00e9 un filme dram\u00e1tico de 2015 dirixido pola turco-francesa Deniz Gamze Erg\u00fcven. A historia do filme est\u00e1 ambientada nunha vila turca remota e conta a vida de cinco rapazas orfas e os retos \u00f3s que se enfrontan como mulleres novas nunha sociedade fortemente conservadora. O evento da praia que desencadea a reacci\u00f3n da familia contra as cinco irm\u00e1s \u00f3 comezo do filme bas\u00e9ase na vida persoal de Erg\u00fcven.\nFoi estreado na secci\u00f3n Quincena dos Realizadores do Festival Internacional de Cinema de Cannes de 2015 onde ga\u00f1ou o Premio de Cinema Europeo. \"Mustang\" \u00e9 o primeiro filme de Deniz Gamze Erg\u00fcven. Ela explicou que a s\u00faa motivaci\u00f3n para facelo era desvelar as dificultades das mulleres de Turqu\u00eda. O filme tam\u00e9n ga\u00f1ou o Lux Prize. Foi escollido para a s\u00faa presentaci\u00f3n especial no Festival Internacional de Cinema de Toronto de 2015. O filme ga\u00f1ou o premio da Asociaci\u00f3n de Directores Polacos no festival Ale Kino!. Foi nomeado \u00f3 \u00d3scar \u00f3 mellor filme en lingua non inglesa na 88\u00aa edici\u00f3n dos premios. Tam\u00e9n foi nomeado \u00f3s Globos de Ouro na categor\u00eda de mellor filme en lingua non inglesa. Recibiu nove nomeamentos nos Premios C\u00e9sar, e ga\u00f1ou catro, nas categor\u00edas de mellor filme, mellor gui\u00f3n orixinal, mellor edici\u00f3n e mellor banda sonora orixinal. \"Mustang\" recibiu a aclamaci\u00f3n da cr\u00edtica.\nDurante a produci\u00f3n do filme, Deniz Gamze Erg\u00fcven estaba embarazada e case non puido continuar coa produci\u00f3n logo de que un produtor se retirase no derradeiro minuto. O produtor alegou preocupaci\u00f3ns polo embarazo de Erg\u00fcven e se ela poder\u00eda manterse \u00f3 d\u00eda coas esixencias de rodaxe.\nSinopse.\nO filme comeza con Lale, a m\u00e1is pequena das cinco irm\u00e1s e a protagonista, despedindo na escola a s\u00faa profesora, que se est\u00e1 a mudar a Istambul. As irm\u00e1s deciden ir \u00e1 casa en vez de coller unha furgoneta, para gozar do d\u00eda asollado. No cami\u00f1o, xogan na auga na praia cos compa\u00f1eiros. Por un xogo, sentan sobre os ombreiros dos rapaces. Cando chegan \u00e1 casa, a s\u00faa avoa repr\u00e9ndelles e p\u00e9galles por ter este tipo de contacto corporal cos nenos e as\u00ed \"darse pracer\" con eles. O seu t\u00edo Erol est\u00e1 igualmente furioso. A partir de ent\u00f3n prohibe \u00e1s nenas sa\u00edr da casa, mesmo para ir \u00e1 escola."}
{"id": "412758", "revid": "89787", "url": "https://gl.wikipedia.org/wiki?curid=412758", "title": "Nummus", "text": "Nummus (en grego: \"\u03bd\u03bf\u03c5\u03bc\u03bc\u03af\u03bf\u03bd, noummion\"), plural nummi (\"\u03bd\u03bf\u1fe6\u03bc\u03bc\u03bf\u03b9\"), foi inicialmente o termo latino equivalente ao actual \"moeda\", utilizado posteriormente para unha serie de moedas do imperio Romano e bizantinas de cobre durante a Antig\u00fcidade tard\u00eda.\nHistoria.\nNun primeiro momento, o termo foi utilizado, xa ao final da Rep\u00fablica de Roma e nos inicios do Imperio, para se referir en xeral \u00e1 moeda e, m\u00e1is en particular, para designar o sestercio, que era a principal unidade de conta da \u00e9poca.\nArredor de 294, durante a Tetrarqu\u00eda, apareceu unha nova moeda de cobre de preto de 10 gramos de peso e 30\u00a0mil\u00edmetros de di\u00e1metro. \u00c9 probable que a s\u00faa denominaci\u00f3n oficial na \u00e9poca fose tam\u00e9n nummus, a\u00ednda que modernamente pasou a ser co\u00f1ecida no \u00e1mbito numism\u00e1tico como follis.\nA denominaci\u00f3n de nummus res\u00e9rvase actualmente para as emisi\u00f3ns bizantinas de cobre dos s\u00e9culos V a VII. Trat\u00e1base dunhas pequenas moedi\u00f1as, descoidadamente cu\u00f1adas, cun peso inferior ao gramo, que constitu\u00edan a denominaci\u00f3n m\u00e1is baixa do sistema bizantino, valoradas oficialmente en 7.200 pezas por cada s\u00f3lido de ouro (a\u00ednda que a s\u00faa taxa real oscilou entre as 6.000 e as 12.000). Estes nummi presentaban adoito o busto do emperador de perfil nos seus anversos e un monograma imperial nos reversos, a\u00ednda que algunhas moedas do emperador Xustiniano I (527-565) amosan no canto deste monograma o valor facial da moeda mediante o numeral grego \"A\".\nEn 498, o emperador Anastasio I (491-518) emprendeu unha reforma do sistema monetario e introduciu m\u00faltiplos do nummus, con valores de 40 nummi, tam\u00e9n co\u00f1ecido como follis, 20 nummi (\"semifollis\") e 10 nummi (en grego: \"\u03b4\u03b5\u03ba\u03b1\u03bd\u03bf\u03cd\u03bc\u03bc\u03b9\u03bf\u03bd, decanummium\").\nEstas moedas aparec\u00edan regularmente marcadas polos seus correspondentes numerais gregos, que indicaban o seu valor: \"M\" para o follis (40 nummi), \"K\" para a peza de 20 nummi e \"I\" no caso da de 10 nummi. No entanto, a emisi\u00f3n de moedas do nummus simple, a\u00ednda que se manti\u00f1a, era moi descontinua. Mediante unha nova reforma en 513, dobr\u00e1ronse os pesos destas moedas, introduciuse o novo valor de 5 nummi ou \"pentanummium \"(en grego: \"\u03c0\u03b5\u03bd\u03c4\u03b1\u03bd\u03bf\u03cd\u03bc\u03bc\u03b9\u03bf\u03bd\"), co numeral grego \"E\", e retomouse a cu\u00f1axe regular do nummus simple.\nEntre 538 e 539, Xustiniano introduciu novos cambios nos follis de 40 nummi, ao aumentar o seu peso ata os 25 gramos, a\u00ednda que despois baixou novamente ata 22,5 gramos entre 541 e 542, ao que seguiron novas reduci\u00f3ns ata a fin dese s\u00e9culo. Nesa \u00e9poca apareceu tam\u00e9n o novo valor de 30 nummi, marcado con \"\u039b\" ou \"XXX\"), e cesou a cu\u00f1axe do nummus simple nos obradoiros monetarios de Constantinopla, a\u00ednda que se mantivo durante o s\u00e9culo VII no Exarcado de Cartago.\nDurante o s\u00e9culo VII, as sucesivas crises militares e financeiras levaron consigo a reduci\u00f3n nos pesos e unha salientable deterioraci\u00f3n da calidade das cu\u00f1axes, ata o punto de que o follis (40 nummi) chegou a pesar s\u00f3 tres gramos en tempos do emperador Constante II (641-668), coa consecuencia da desaparici\u00f3n dos valores inferiores ao semifollis (20 nummi). A partir dese momento, o termo nummus ficou en uso s\u00f3 como unidade de conta para a cantidade de 6.000 unidades por s\u00f3lido e, no uso coloquial, como expresi\u00f3n sin\u00f3nima de \"cambio pequeno\"."}
{"id": "412765", "revid": "98629", "url": "https://gl.wikipedia.org/wiki?curid=412765", "title": "Sof\u00eda Leonor de Saxonia", "text": "Sof\u00eda Leonor de Saxonia, nada en\u00a0Dresden\u00a0o\u00a023 de novembro de 1609\u00a0e finada en\u00a0Darmstadt\u00a0o\u00a02 de xu\u00f1o de 1671, foi unha nobre alem\u00e1 pertencente \u00e1 Casa de Wettin. Foi condesa de Hesse-Darmstadt polo seu matrimonio con Xurxo II de Hesse-Darmstadt.\nTraxectoria.\nSof\u00eda Leonor era a filla m\u00e1is vella do elector Xo\u00e1n Xurxo I de Saxonia (1585-1656) e da s\u00faa segunda esposa, a princesa Madalena Sibila de Prusia (1586-1659), filla do duque Alberte Frederico de Prusia e de Mar\u00eda Leonor de Cleves (1550-1608).\nCasou a comezos da Guerra dos Trinta Anos, o 1 de xullo de 1627, no castelo Hartenfels en Torgau co landgrave Xurxo II de Hesse-Darmstadt (1605-1661), cando ti\u00f1a dezasete anos. Con motivo da voda foi estreada a primeira \u00f3pera alem\u00e1, \"Traxicomedia de Dafn\" por Heinrich Sch\u00fctz. Esta tradici\u00f3n continuou en Europa.\nTam\u00e9n por raz\u00f3ns de matrimonio con Sof\u00eda Leonor, Xurxo II como xenro do elector de Saxonia logrou que o rei Gustavo II Adolfo de Suecia respectase a neutralidade de Hesse-Darmstadt na Guerra dos Trinta Anos.\nA Universidade de Darmstadt debe a Sof\u00eda Leonor unha expansi\u00f3n significativa da colecci\u00f3n al\u00ed gardada, inclu\u00edndo o \"Thesaurus Picturarum\" de Mark Cordero (1544-1606)."}
{"id": "412766", "revid": "25871", "url": "https://gl.wikipedia.org/wiki?curid=412766", "title": "Lucretia Mott", "text": "Lucretia Mott, nada en\u00a0Nantucket, Massachusetts\u00a0o\u00a03 de xaneiro de 1793 e finada en Cheltenham, Pensilvania\u00a0o\u00a011 de novembro de 1880, foi unha defensora dos dereitos da muller, pioneira dentro do movemento feminista que pasou \u00e1 historia, entre outros motivos, por participar na organizaci\u00f3n da Convenci\u00f3n de Seneca Falls.\nTraxectoria.\nNaceu no seo dunha familia cu\u00e1quera, sendo a segunda de sete irm\u00e1ns. Os seus pais eran Thomas Coffin e Anna Folger, o seu pai era capit\u00e1n dun baleeiro e a s\u00faa nai dirix\u00eda a explotaci\u00f3n agr\u00edcola familiar.\nO pensamento cu\u00e1quero vai ser determinante na formaci\u00f3n das s\u00faas ideas, especialmente a igualdade ante Deus que predica devandito movemento relixioso. \u00d3s\u00a0trece anos, ingresou na \"Nine Partners Quaker Boarding School\", un colexio cu\u00e1quero onde recibiu educaci\u00f3n e onde m\u00e1is tarde exerceu como profesora.\nO 10 de abril de 1812, contraeu matrimonio con James Mott, outro profesor da s\u00faa escola, con quen tivo seis fillos, morrendo o primeiro \u00f3s cinco anos. En 1821 o matrimonio trasladouse a Filadelfia e ela foi nomeada predicadora do grupo cu\u00e1quero local.\nO contexto de loita pola abolici\u00f3n da escravitude nos Estados Unidos e a marxinaci\u00f3n da muller en todos os aspectos da vida p\u00fablica e profesional, marcou o seu pensamento, todo isto, enmarcado na comunidade cu\u00e1quera. \nSufr\u00eda de dispepsia, cousa que non lle impediu levar a cabo o seu labor como activista. Debido \u00f3 activismo pola abolici\u00f3n da escravitude do matrimonio Mott, a s\u00faa casa converteuse no centro do movemento anti escravista de Filadelfia e nunha etapa do \"Ferrocarril subterr\u00e1neo\", unha ruta de escape dos escravos fuxidos. \nO 11 de novembro de 1880, \u00e1 idade de 87 anos, morreu na s\u00faa casa de Cheltenham (Pennsylvania) v\u00edtima dunha pneumon\u00eda. Foi enterrada no cemiterio cu\u00e1quero Fairhill, no norte de Filadelfia."}
{"id": "412767", "revid": "98629", "url": "https://gl.wikipedia.org/wiki?curid=412767", "title": "Sociedade Relixiosa dos Amigos", "text": "A Sociedade Relixiosa dos Amigos, xeralmente co\u00f1ecida como os cu\u00e1queros ou amigos, \u00e9 unha comunidade relixiosa disidente fundada en Inglaterra por George Fox (1624-1691). A\u00ednda que eles mesmos se chamaron \u00abamigos\u00bb, a xente chamounos \u00abquakers\u00bb ou \u00abtremedores\u00bb (\u00abquake\u00bb significa \u00abtremor\u00bb en ingl\u00e9s). Talvez en alusi\u00f3n \u00e1 instruci\u00f3n dada por George Fox \u00f3s seus seguidores de \u00abtremer no nome do Se\u00f1or\u00bb, e tam\u00e9n pode corresponder \u00e1 experiencia de quen eran \u00abmovidos\u00bb polo Esp\u00edrito. \u00abQuaker\u00bb en galego co\u00f1\u00e9cese como \u00abcu\u00e1quero\u00bb.\nEstend\u00e9ronse nos\u00a0Estados Unidos polas actividades de William Penn, especialmente no estado de Pensilvania. Non te\u00f1en un credo oficial, e os cu\u00e1queros poden chegar a ter crenzas diversas, en diferentes pa\u00edses e a escala nacional. A pesar diso, son considerados unha das igrexas historicamente pacifistas.\nCrenzas.\nA\u00ednda que non existe ning\u00fan credo oficial para a Sociedade Relixiosa dos Amigos, os cu\u00e1queros expresaron por escrito a s\u00faa fe nos denominados Testemu\u00f1os Cu\u00e1queros, que forman a base da s\u00faa fe e da s\u00faa pr\u00e1ctica.\nDesde os inicios do movemento, moitos cu\u00e1queros manifestaron a s\u00faa intenci\u00f3n de \u00abatopar a verdade\u00bb e de revivir as experiencias do cristianismo primitivo.. Dese xeito, alg\u00fans destacados dirixentes sentiron guiados polo Esp\u00edrito Santo, polas Sacras Escrituras e, m\u00e1is particularmente, por unha voz ou luz interior que lles revelaba o cami\u00f1o para atopar a verdade espiritual. Con respecto a esta voz interior, tipicamente \u00fasase a frase inglesa \"a still, small voice\" (que v\u00e9n de 1 Reis 19:12, a cal as\u00ed se traduce na Versi\u00f3n Autorizada do rei Xacobe\u200b e a cal a Biblia de Xerusal\u00e9n traduce como \"o rumoreo dunha brisa suave\").\nAs\u00ed pois, unha das crenzas m\u00e1is peculiares do cuaquerismo \u00e9 esta convicci\u00f3n de que cada persoa leva algo do divino dentro de si; cada persoa pode ter un contacto directo con Deus, sen necesidade de recorrer a sacerdotes nin a sacramentos.\nNesta convicci\u00f3n bas\u00e9ase tam\u00e9n, en gran parte, a diversidade de crenzas particulares que conviven dentro da comunidade cu\u00e1quera mundial, desde as Igrexas Evanx\u00e9licas dos Amigos, tan difundidas no mundo hispano, ata as comunidades universalistas.\nOs cu\u00e1queros, en xeral, defenden a xustiza, a vida sinxela, a honradez estrita e o pacifismo. Cuestionan a relixi\u00f3n establecida, evitan a pomposidade e a gu\u00eda sacerdotal. Tam\u00e9n soste\u00f1en que en canto cristi\u00e1ns, mulleres e homes, poden e deben participar no ministerio relixioso.\nA base das s\u00faas crenzas son os Testemu\u00f1os cu\u00e1queros e os principios compartidos por todas as ramas cu\u00e1queras son Paz, Verdade ou integridade, Igualdade e Simplicidade.\nCulto.\nO culto dos cu\u00e1queros non programados consiste nunha reuni\u00f3n silenciosa de m\u00e1is ou menos unha hora, durante a cal toda persoa pode ser chamada a ofrecer unha mensaxe que prov\u00e9n do Esp\u00edrito. Entre os cu\u00e1queros programados, en troques, tam\u00e9n adoita haber adoraci\u00f3n silenciosa, pero durante menos tempo, e como parte dun servizo relixioso m\u00e1is do estilo protestante.\nHai congregaci\u00f3ns dispersas por todo o mundo: Gran Breta\u00f1a conta con 27.000 cu\u00e1queros en 500 congregaci\u00f3ns (\u00abreuni\u00f3ns\u00bb). Todos os amigos en Inglaterra pertencen \u00e1 Reuni\u00f3n Anual de Breta\u00f1a e son \u00abnon programados\u00bb.\nOs cu\u00e1queros rexeitaron a escravitude dende a s\u00faa aparici\u00f3n en Inglaterra. Foron os primeiros que a condenaron nos Estados Unidos, mesmo antes da independencia dese pa\u00eds. En Inglaterra apoiaron o movemento antibelicista Uni\u00f3n de Control Democr\u00e1tico a\u00ednda en momentos de grande apoio nacional \u00f3s esforzos de guerra."}
{"id": "412768", "revid": "23204", "url": "https://gl.wikipedia.org/wiki?curid=412768", "title": "Cuaquerismo", "text": ""}
{"id": "412769", "revid": "23204", "url": "https://gl.wikipedia.org/wiki?curid=412769", "title": "Cu\u00e1queros", "text": ""}
{"id": "412770", "revid": "23204", "url": "https://gl.wikipedia.org/wiki?curid=412770", "title": "Cu\u00e1quero", "text": ""}
{"id": "412771", "revid": "23204", "url": "https://gl.wikipedia.org/wiki?curid=412771", "title": "Sociedade Relixiosa de Amigos", "text": ""}
{"id": "412772", "revid": "23204", "url": "https://gl.wikipedia.org/wiki?curid=412772", "title": "Quakers", "text": ""}
{"id": "412773", "revid": "23204", "url": "https://gl.wikipedia.org/wiki?curid=412773", "title": "Sociedade relixiosa dos amigos", "text": ""}
{"id": "412775", "revid": "23204", "url": "https://gl.wikipedia.org/wiki?curid=412775", "title": "Pobo tupinamba", "text": "Os\u00a0tupinamba\u00a0foron un dos varios grupos \u00e9tnicos tup\u00eds que habitaron no Brasil ant\u00e9s da chegada dos colonizadores portugueses. Por volta do s\u00e9culo XVI, habitaban d\u00faas rexi\u00f3ns da costa brasileira: a primeira \u00eda dende a marxe dereita do r\u00edo S\u00e3o Francisco at\u00e9 o Rec\u00f4ncavo Baiano; a segunda \u00eda do cabo de S\u00e3o Tom\u00e9, no actual estado do R\u00edo de Xaneiro, at\u00e9 S\u00e3o Sebasti\u00e3o, hoxe no estado de S\u00e3o Paulo. Ese segundo grupo tam\u00e9n era denominado \"tamoios\". \u00c1mbolos dous grupos comp\u00fa\u00f1anse de 100.000 individuos e eran a naci\u00f3n ind\u00edxena m\u00e1is co\u00f1ecida de toda a costa brasileira polos navegadores europeos do s\u00e9culo XVI.\nNo presente, o principal grupo tupinamba reside no sur do estado da Ba\u00eda: son os tupinambas de Oliven\u00e7a. A maior parte da poboaci\u00f3n tupinamba vive nos centros urbanos, principalmente nas rexi\u00f3ns metropolitanas do sueste, centro-oeste e nordeste. No sueste, S\u00e3o Paulo \u00e9 a cidade con maior poboaci\u00f3n de etnia tupinamba. A s\u00faa lingua sobrevive hoxe na forma da lingua nheengatu."}
{"id": "412776", "revid": "23204", "url": "https://gl.wikipedia.org/wiki?curid=412776", "title": "Tupinamba", "text": ""}
{"id": "412777", "revid": "65337", "url": "https://gl.wikipedia.org/wiki?curid=412777", "title": "Nummi", "text": ""}
{"id": "412778", "revid": "65337", "url": "https://gl.wikipedia.org/wiki?curid=412778", "title": "Noummion", "text": ""}
{"id": "412779", "revid": "98629", "url": "https://gl.wikipedia.org/wiki?curid=412779", "title": "Himno nacional de Taiw\u00e1n", "text": "O himno nacional da Rep\u00fablica da China (Taiw\u00e1n), \u00e9 o actual himno nacional da Rep\u00fablica da China (Taiw\u00e1n). Mostra como a visi\u00f3n e as esperanzas dunha nova naci\u00f3n e do seu pobo poden e deben ser conseguidas e mantidas usando o Tres Principios do Pobo. Informalmente, a canci\u00f3n \u00e9 co\u00f1ecida como \"San Min Chu-i\" ou \"Tres Principios do Pobo\" debido ao primeiro verso, pero esta denominaci\u00f3n nunca \u00e9 usada en ocasi\u00f3ns formais ou oficiais.\nHistoria.\nO texto do \"Himno Nacional da Rep\u00fablica da China\" foi produto da colaboraci\u00f3n entre varios membros do Kuomintang (KMT):\nO texto apareceu por primeira vez o 16 de xullo de 1924 ao comezo dun discurso realizado por Sun Yat-sen na cerimonia inaugural da Academia Militar de Whampoa.\nDespois do \u00e9xito da Expedici\u00f3n do Norte, o Kuomintang elixiu o texto para que fose o himno do partido e publicamente solicitouse m\u00fasica para acompa\u00f1alo. Ch'eng Mao-y\u00fcn (\u7a0b\u61cb\u7b60; Ch\u00e9ng M\u00e0oy\u00fan) ga\u00f1ou nun concurso de 139 participantes.\nO 24 de marzo de 1930, varios membros do Kuomintang propuxeron usar o discurso de Sun como a letra do himno nacional. Debido \u00e1 oposici\u00f3n sobre usar un s\u00edmbolo dun partido pol\u00edtico para representar \u00e1 naci\u00f3n enteira, creouse o Comit\u00e9 para a Investigaci\u00f3n e Edici\u00f3n do Himno Nacional (\u570b\u6b4c\u7de8\u88fd\u7814\u7a76\u59d4\u54e1\u6703), o cal aceptou o himno do Kuomintang. O 3 de xullo de 1937, o Comit\u00e9 Central Permanente (\u4e2d\u592e\u5e38\u52d9\u59d4\u54e1\u6703) aprobou a proposta, e en 1943, os \"Tres Principios do Pobo\" oficialmente converteuse no himno nacional da Rep\u00fablica da China.\nLetras.\nTraduci\u00f3n ao galego.\nTres Principios do Pobo,\nO fundamento do noso partido,\nCo cal, establecemos a Rep\u00fablica;\nCo cal, avanzamos a un estado de paz total.\nOh, vostedes, guerreiros,\nPolo pobo, estean \u00e1 vangarda.\nSen descanso de d\u00eda ou de noite,\nSigan os Principios.\nXuren ser dilixentes; xuren ser valentes.\nObrigados a ser dignos de confianza; obrigados a ser leais.\nCun coraz\u00f3n e unha virtude,\nLevamos a cabo at\u00e9 o final."}
{"id": "412780", "revid": "7802", "url": "https://gl.wikipedia.org/wiki?curid=412780", "title": "Himno nacional da Rep\u00fablica da China", "text": ""}
{"id": "412781", "revid": "1131", "url": "https://gl.wikipedia.org/wiki?curid=412781", "title": "Atlas Ling\u00fc\u00edstico de la Pen\u00ednsula Ib\u00e9rica", "text": ""}
{"id": "412782", "revid": "23204", "url": "https://gl.wikipedia.org/wiki?curid=412782", "title": "Lingua tupinamba", "text": ""}
{"id": "412784", "revid": "72012", "url": "https://gl.wikipedia.org/wiki?curid=412784", "title": "Lucy Stone", "text": "Lucy Stone, nada en\u00a0West Brookfield, Massachusetts\u00a0o\u00a013 de agosto de 1818 e finada en\u00a0Boston\u00a0o\u00a019 de outubro de 1893,\u00a0foi unha oradora, abolicionista e sufraxista estadounidense especialmente influente na historia dos Estados Unidos do s\u00e9culo XIX. Traballou como profesora na Sociedade Americana en contra da Escravitude e nas s\u00faas clases avogou tanto contra a escravitude como a prol dos dereitos da muller. En 1869 creou a Asociaci\u00f3n Americana a prol Sufraxio da Muller.\nTraxectoria.\nEra a oitava de nove irm\u00e1ns. Os seus pais foron Hannah Matthews e Francis Stone. Pasou a s\u00faa nenez traballando nunha granxa familiar de Coy's Hill en West Brookfield, Massachusetts. \n\u00d3 rematar o Bachelor of Arts foi mestra de escola. \u00d3s 21 anos ingresou no College Oberlin en Ohio, a primeira universidade dos Estados Unidos que admitiu alumnos afroamericanos e o ingreso de mulleres, fundada en 1833 por presbiterianos. En 1839, Stone foi a primeira muller de Massachusetts que obtivo un grao acad\u00e9mico. \nGraduouse en 1847 e empezou a traballar como profesora na Sociedade Americana en contra da Escravitude. Nas s\u00faas clases denunciaba a escravitude e tam\u00e9n defend\u00eda os dereitos das mulleres.\nEn 1847, deu o seu primeiro discurso p\u00fablico sobre os dereitos das mulleres \"A Provincia da Muller\", convidada polo seu irm\u00e1n Bowman Stone para falar na s\u00faa igrexa rompendo as convenci\u00f3ns at\u00e9 o momento de que unha muller falase ante unha audiencia mixta.\nEn 1850, dous anos despois de que se celebrase en Nova York a Convenci\u00f3n de S\u00e9neca Falls, organizou a primeira Convenci\u00f3n Nacional polos dereitos da muller en Worcester, Massachusetts. Al\u00ed co\u00f1eceu \u00f3 que ser\u00eda o seu marido. \nEn 1855 casou con Henry B. Blackwell (1825-1909), activista contra a escravitude. Ambos prometeron ter igualdade de dereitos no matrimonio. Un ano despois da voda, en protesta contra as leis discriminatorias Stone decidiu recuperar o seu apelido de solteira, \"o meu nome \u00e9 a mi\u00f1a identidade e non debo perdela\" escribiu nunha carta \u00f3 seu marido e foi a primeira estadounidense rexistrada que mantivo o seu apelido despois do matrimonio. Henry era irm\u00e1n de Elizabeth Blackwell, tam\u00e9n activista dos dereitos da muller e primeira doutora dos Estados Unidos. Lucy e Henry tiveron unha \u00fanica filla: Alice Stone Blackwell (1857-1950) xornalista, tradutora e tam\u00e9n activista polos dereitos das mulleres.\nEscravitude e voto feminino.\nEn 1861 foi elixida presidenta da Asociaci\u00f3n de Mulleres de Nova Jersey e foi confundadora da liga Nacional de Mulleres que promoveu a D\u00e9cimo terceira Emenda \u00e1 Constituci\u00f3n dos Estados Unidos que aboliu a escravitude aprobada en 1865.\nEn 1869 creou en Boston a Asociaci\u00f3n Americana a prol do Sufraxio da Muller (American Woman Suffrage Association) a partir do grupo de reformadores sociais que pensaban que do mesmo xeito que era necesario abolir a escravitude \u00e9rao tam\u00e9n defender os dereitos das mulleres. Foi un grupo moderado, menos militante que a Asociaci\u00f3n Nacional do Sufraxio da Muller (National Woman Suffrage Association) de Elizabeth Candy Stanton e Susan B. Anthony e s\u00f3 fixo campa\u00f1a pola consecuci\u00f3n do voto feminino sen ocuparse doutras discriminaci\u00f3ns que sufr\u00edan as mulleres.\nStone e o seu marido fundaron o semanario feminista \"Diario da Muller\" onde publicaban os seus discursos e os doutras activistas. Stone falou ante varios corpos lexislativos para promover leis que desen m\u00e1is dereitos \u00e1s mulleres.\nMorreu en Boston en 1893, \u00f3s 73 anos. Ese mesmo ano aprobouse unha emenda da Constituci\u00f3n dos Estados Unidos que outorgaba nalg\u00fans estados o dereito \u00f3 voto feminino."}
{"id": "412785", "revid": "65337", "url": "https://gl.wikipedia.org/wiki?curid=412785", "title": "Siliqua", "text": "Siliqua (\u00e1s veces adaptado como silicua) \u00e9 un termo latino adoptado no \u00e1mbito numism\u00e1tico contempor\u00e1neo para denominar as pequenas moedas de prata do Imperio Romano e de Bizancio emitidas entre os s\u00e9culos IV e VII, cun peso de entre dous e tres gramos e un valor pr\u00f3ximo a medio miliarense.\nA problem\u00e1tica da denominaci\u00f3n.\nTr\u00e1tase dunha denominaci\u00f3n de conveniencia, xa que as fontes historiogr\u00e1ficas non indican nome ning\u00fan para estas moedas.\nNo momento do seu nacemento, a palabra latina \"siliqua\" designaba unha unidade de peso definida como a vintecatroava parte do peso dun s\u00f3lido.\nO termo prov\u00e9n da expresi\u00f3n \"siliqua graeca\", unha semente de alfarrobeira que no sistema romano de unidades de peso era equivalente a un sexto de escr\u00fapulo (scrupulum) ou 1/1728 da libra romana (arredor de 0,19 gramos).\nXa en \u00e9poca contempor\u00e1nea, aplicouse esta denominaci\u00f3n a varias moedas que, en todo caso, ti\u00f1an a equivalencia de 1/24 do s\u00f3lido de ouro (o cal pesaba 1/72 da libra romana) e, xa que logo, representaban un valor dunha siliqua de ouro en valor.\nSegundo c\u00e1lculos actuais, dado que o ouro val\u00eda aproximadamente 14 veces m\u00e1is que a prata na antiga Roma, unha moeda de prata deste tipo ter\u00eda un peso te\u00f3rico de 2,7 gramos, a\u00ednda que non hai evidencias hist\u00f3ricas suficientes que avalen esta hip\u00f3tese. Tal incerteza non evitou que o termo se aplique hoxe tanto a moedas de prata de Constantino (306-329) que chegan a pesar na pr\u00e1ctica 3,4\u00a0gramos, como a outras m\u00e1is tard\u00edas de Constancio II (337-361) cun peso de arredor de 2,2\u00a0gramos e un di\u00e1metro de 18\u00a0mm (\u00e1s veces estas \u00faltimas denom\u00ednanse siliquas lixeiras ou reducidas, para as diferenciar).\nHistoria.\nAs primeiras siliquas apareceron durante o reinado de Constantino I, cun peso de 2,24 gramos, que coincid\u00eda coa metade do que ti\u00f1a o s\u00f3lido de ouro. Cara a 353, o peso da siliqua baixou ata os dous gramos e foi unha moeda profusamente emitida por Constancio II e por Xuliano (361-363).\nEstas moedas conmemoran xeralmente os aniversarios imperiais, exhibindo adoito nos seus reversos expresi\u00f3ns de bos desexos para os anos de reinado como VOTA MVLTA, circunscritas en coroas florais.\n\u00c9 habitual que as emisi\u00f3ns de siliquas se producisen na Breta\u00f1a e nas rexi\u00f3ns de Renania e do Danubio, onde se asentaban os ex\u00e9rcitos, e \u00e9 probable que se cu\u00f1asen a partir de doaz\u00f3ns para pagamento de primas aos soldados, en tanto que a parte oriental do imperio utilizaba maioritariamente a moeda de ouro.\nAs numerosas emisi\u00f3ns de siliquas continuaron baixo os Valentinianos. As usurpaci\u00f3ns primeiro de M\u00e1ximo (383-388) e despois de Constantino III (407-411) foron financiadas mediante a reduci\u00f3n da siliqua ata arredor de 1,35 gramos, o que provocou que os particulares recortasen as siliquas emitidas anteriormente, que roldaban os dous gramos.\nLogo da \u00faltima divisi\u00f3n do Imperio en 395, Valentiniano III (424-455) foi o derradeiro emperador que emitiu siliquas, a\u00ednda que esta denominaci\u00f3n continuou formando parte do sistema monetario do imperio Bizantino coa mesma relaci\u00f3n de 1/24 do nomisma de ouro."}
{"id": "412788", "revid": "624", "url": "https://gl.wikipedia.org/wiki?curid=412788", "title": "Frances Willard", "text": "Frances Elizabeth Caroline Willard, nada o\u00a028 de setembro de 1839 e finada o 17 de febreiro de 1898\u00a0foi un educadora estadounidense, ademais de escritora e activista a prol do Movemento pola Temperanza e o sufraxio feminino. A s\u00faa influencia foi fundamental na aprobaci\u00f3n de d\u00faas transcendentais emendas da Constituci\u00f3n dos Estados Unidos, a d\u00e9cimo oitava, que estabeleceu a \u00abprohibici\u00f3n\u00bb ou \u00ablei seca\u00bb, e a d\u00e9cimo novena, que permitiu o voto das mulleres.\nWillard foi presidenta nacional da Woman's Christian Temperance Union en 1879, a primeira organizaci\u00f3n colectiva de mulleres dedicada \u00e1 reforma social, e mant\u00edvose no cargo durante 19 anos. Tam\u00e9n desenvolveu a lema \u00abfacer de todo\u00bb, caracter\u00edstico da WCTU, que presionaba \u00f3s seus membros a participar en cabildeo, petici\u00f3ns, proselitismo, publicidade e educaci\u00f3n.\nA s\u00faa visi\u00f3n ampliar\u00edase m\u00e1is adiante para inclu\u00edr entre as s\u00faas causas a axuda federal \u00e1 educaci\u00f3n, os xantares escolares de balde, os sindicatos de traballadores, a xornada laboral de oito horas, a asistencia para os pobres, o saneamento municipal e a formaci\u00f3n de consellos de sa\u00fade, de transporte nacional, de endurecemento das leis contra a violaci\u00f3n, de protecci\u00f3n contra o abuso infantil, e sobre a teor\u00eda da reforma agraria de imposto \u00fanico de Henry George."}
{"id": "412789", "revid": "23204", "url": "https://gl.wikipedia.org/wiki?curid=412789", "title": "Frances Elizabeth Caroline Willard", "text": ""}
{"id": "412790", "revid": "1888", "url": "https://gl.wikipedia.org/wiki?curid=412790", "title": "Premio \u00c1nxel Fole", "text": ""}
{"id": "412791", "revid": "56817", "url": "https://gl.wikipedia.org/wiki?curid=412791", "title": "Matilda Joslyn Gage", "text": "Matilda Electa Joslyn Gage, nada en Cicero, Nova York, en 1826 e finada en 1898, foi unha activista norteamericana, loitadora do sufraxio feminino, activista abolicionista, libre pensadora e autora prol\u00edfica, que \"naceu cun odio cara \u00e1 opresi\u00f3n\". A\u00ednda que nacera en Cicero, Gage viviu a maior parte da s\u00faa vida en Fayetteville, Nova York. Os seus restos descansan no cemiterio de Fayetteville.\nTraxectoria.\nJoslyn Gage pasou a s\u00faa nenez nunha casa que era \u00e1 vez parte da rede clandestina de apoio a escravos (co\u00f1ecida como ferrocarril subterr\u00e1neo). Estivo en prisi\u00f3n polas s\u00faas acci\u00f3ns de acordo coa Fugitive Slave Law of 1850 que tipificaba como acto criminal o brindar asistencia a escravos fuxitivos. Malia que \u00f3 longo de toda a s\u00faa vida estivo acosada por problemas financeiros e f\u00edsicos (card\u00edacos), o seu traballo a prol dos dereitos das mulleres foi amplo e pr\u00e1ctico.\nEn 1852 Gage involucrouse no movemento polos dereitos das mulleres, \u00f3 falar na Convenci\u00f3n Nacional de Dereitos das Mulleres en Siracusa, Nova York. Foi presidenta da Asociaci\u00f3n Nacional do Sufraxio da Muller dende 1875 at\u00e9 1876, e por m\u00e1is de vinte anos exerceu como Presidenta do Comit\u00e9 Executivo ou Vice Presidenta. Durante a convenci\u00f3n de 1876, discutiu en forma exitosa cun grupo de polic\u00edas que alegaban que a asociaci\u00f3n estaba a realizar unha asemblea ilegal. A polic\u00eda finalmente foise sen levantar cargos.\nGage estaba considerada m\u00e1is radical que Susan B. Anthony ou Elizabeth Cady Stanton (con quen escribiu \"History of Woman Suffrage\"). Xunto con Cady Stanton, foi cr\u00edtica coa igrexa, o cal a colocou en posici\u00f3ns atopadas con sufraxistas conservadoras tales como Frances Willard e a Uni\u00f3n Cristi\u00e1 de Mulleres pola Temperanza (WCTU). En lugar de argumentar que as mulleres merec\u00edan votar porque a s\u00faa moralidade feminina permitir\u00eda ent\u00f3n influ\u00edr sobre a lexislaci\u00f3n (como cara ao WCTU), consideraba que as mulleres merec\u00edan o sufraxio en virtude dun 'dereito natural'.\nA pesar da s\u00faa oposici\u00f3n \u00e1 Igrexa, Gage era profundamente relixiosa e colaborou de maneira an\u00f3nima con Stanton na escritura da Biblia da Muller. Converteuse nunha teosofista e alentou \u00f3s seus fillos e \u00e1s s\u00faas esposas a que tam\u00e9n o fosen.\nActividade pol\u00edtica.\nA consecuencia da intensa campa\u00f1a que Gage desenvolveu dende a Asociaci\u00f3n Sufraxista Feminina do estado de Nova York, o estado de Nova York outorgou o dereito ao sufraxio feminino para elixir membros \u00f3s consellos das escolas. Gage garantiu que cada muller na s\u00faa zona (Fayetteville, NY) tivese a oportunidade de votar, para iso escribiulles cartas notific\u00e1ndoas dos seus dereitos, e sentou nos sitios de votaci\u00f3n para asegurarse que ningunha muller fose rexeitada.\nEn 1871, Gage formou parte do grupo de 10 mulleres que tentaron votar. Ela encarou \u00f3 persoal dos postos de votaci\u00f3n e discutiu con eles en representaci\u00f3n de cada unha das mulleres. Apoiou a Victoria Woodhull e posteriormente a Ulysses S. Grant na elecci\u00f3n presidencial de 1872. En 1873 defendeu a Susan B. Anthony cando Anthony foi levada a xu\u00edzo por votar en devandita elecci\u00f3n, no seu defensa utilizou poderosos argumentos legais e morais.\nEn 1884, Gage foi unha Elector-at-Large por Belva Lockwood e o Partido pola Igualdade dos Dereitos.\nFundadora da Women's National Liberal Union.\nGage tratou sen \u00e9xito de previr que o movemento sufraxista feminino fose tomado pola \u00e1 conservadora. Susan B. Anthony que axudara a fundar a Asociaci\u00f3n Nacional do Sufraxio da Muller (NWSA), estaba moi orientada en obter o dereito a votar, unha visi\u00f3n que Gage v\u00eda como demasiado estreita. Sufraxistas conservadoras foron ga\u00f1ando forza na organizaci\u00f3n, estas mulleres tend\u00edan a non apoiar reformas sociais de car\u00e1cter xeral, ou ataques \u00e1 igrexa.\nO efecto Matilda.\nEn 1993, a historiadora da ciencia Margaret W. Rossiter acu\u00f1ou o termo \"efecto Matilda,\" en honor de Matilda J. Gage, para identificar aquela situaci\u00f3n social onde as mulleres cient\u00edficas reciben menos cr\u00e9dito e reco\u00f1ecemento polo seu traballo cient\u00edfico que o que lles corresponder\u00eda dun exame obxectivo do seu traballo."}
{"id": "412792", "revid": "23204", "url": "https://gl.wikipedia.org/wiki?curid=412792", "title": "Matilda Electa Joslyn Gage", "text": ""}
{"id": "412793", "revid": "89787", "url": "https://gl.wikipedia.org/wiki?curid=412793", "title": "Louise Weiss", "text": "Louise Weiss, nada en\u00a0Arras\u00a0o\u00a025 de xaneiro de 1893 e finada en Magny-les-Hameaux o\u00a026 de maio de 1983, foi unha xornalista, escritora, feminista e pol\u00edtica francesa.\nTraxectoria.\nLouise Weiss naceu no seo dunha familia cosmopolita de Alsacia. O seu pai, Paul Louis Weiss, enxe\u00f1eiro de minas, foi un distinguido protestante alsaciano orixinario de La Petite-Pierre. Os antepasados da s\u00faa nai, Jeanne Javal, eran xudeus orixinarios da pequena localidade alsaciana de Seppois-le-Bas.\nCreceu en Par\u00eds e converteuse en profesora contra o desexo da s\u00faa familia, obtendo igualmente un t\u00edtulo da Universidade de Oxford. Entre 1914 e 1918 traballou como enfermeira de guerra e fundou un hospital en C\u00f4tes-du-Nord. Entre 1918 e 1934 publicou a revista \"L'Europe nouvelle\"; posteriormente, at\u00e9 a segunda guerra mundial, promoveu o sufraxio feminino. En 1936 foi candidata \u00e1s elecci\u00f3ns parlamentarias, present\u00e1ndose no quinto distrito de Par\u00eds.\nDurante a guerra participou activamente na Resistencia e foi redactora xefe da revista clandestina \"Nouvelle R\u00e9publique\" entre 1942 e 1944. En 1945 fundou o Instituto para a Polemolox\u00eda xunto a Gaston Bouthoul en Londres. Percorreu Oriente Medio, o Xap\u00f3n, a China, Vietnam, \u00c1frica, Alasca, India, etc., realizou documentais e publicou libros sobre as s\u00faas diferentes viaxes. En 1979 converteuse en europarlamentaria representando \u00f3 partido gaullista."}
{"id": "412794", "revid": "23204", "url": "https://gl.wikipedia.org/wiki?curid=412794", "title": "The Revolution (xornal)", "text": "The Revolution foi un xornal creado polas activistas a prol dos dereitos das mulleres Susan B. Anthony e Elizabeth Cady Stanton na cidade de Nova York. Tivo unha peridicidade semanal entre o 8 de xaneiro de 1868 e o 17 de febreiro de 1872. Cun estilo combativo acorde co seu nome, centrouse principalmente nos dereitos da muller, especialmente o sufraxio feminino. Tam\u00e9n abrangu\u00eda outros temas, como a pol\u00edtica, o momento dos traballadores e as finanzas. Anthony encarg\u00e1base dos aspectos econ\u00f3micos do xornal mentres que Stanton era co-editora con Parker Pillsbury, unha abolicionista e activista dos dereitos das mulleres."}
{"id": "412795", "revid": "111586", "url": "https://gl.wikipedia.org/wiki?curid=412795", "title": "Victoria Woodhull", "text": "Victoria Claflin Woodhull, m\u00e1is tarde co\u00f1ecida como Victoria Woodhull Martin, nada o\u00a023 de setembro de 1838\u00a0e finada o\u00a09 de xu\u00f1o de 1927, foi unha l\u00edder do movemento polo sufraxio feminino nos Estados Unidos.\nEn 1872, Woodhull converteuse na primeira muller en presentar a s\u00faa candidatura para a presidencia dos Estados Unidos. Ademais do seu labor como activista a prol dos dereitos das mulleres e das reformas laborais, Woodhull apoiaba o amor libre, que para ela significaba ter liberdade para casar, divorciarse e ter fillos sen a interferencia do goberno.\nWoodhull pasou d\u00faas veces da pobreza \u00e1 riqueza: a primeira vez, cultivou un grande \u00e9xito grazas \u00f3 seu traballo coa magnetoterapia, e a segunda vez, na d\u00e9cada de 1870, logo de unirse \u00f3 movemento espiritualista, fixo unha fortuna como corredora de bolsa en Nova York. A\u00ednda que a autor\u00eda de varios dos seus artigos est\u00e1 en disputa (alg\u00fans dos seus escritos e discursos foron colaboraci\u00f3ns entre ela, os seus axudantes e o seu segundo esposo, o coronel James Blood), o seu rol como representante dos movementos sociais polo voto feminino e demais causas a prol dos sectores desfavorecidos foi moi poderoso. Xunto coa s\u00faa irm\u00e1 Tennessee Claflin, foi a primeira muller que operou unha financeira en Wall Street, e ambas foron das primeiras mulleres que fundaron un xornal, \"Woodhull &amp; Claflin's Weekly\", que comezou a publicarse en 1870.\nA principios da d\u00e9cada de 1870, na s\u00faa etapa pol\u00edtica m\u00e1is activa, Woodhull adquiriu notoriedade como a primeira muller que presentou a s\u00faa candidatura para a presidencia dos Estados Unidos, como representante do partido Equal Rights, que avogaba polo sufraxio feminino e a igualdade de dereitos. D\u00edas antes das elecci\u00f3ns, foi acusada de obscenidade\u00a0por publicar un artigo sobre o suposto romance ad\u00faltero entre o prominente ministro Henry Ward Beecher e Elizabeth Tilton e arrestada, o que sumou unha gran cobertura nos medios \u00e1 s\u00faa candidatura. Non recibiu votos electorais e non se sabe con seguridade se obtivo alg\u00fan voto popular.\nAs reformas e os ideais de Woodhull para a clase traballadora, en contraposici\u00f3n \u00f3 que ela v\u00eda como a elite corrupta e capitalista, eran moi controvertidos e extremistas na s\u00faa \u00e9poca. Varias xeraci\u00f3ns despois, moitas destas reformas foron implementadas e algunhas das s\u00faas ideas e suxesti\u00f3ns a\u00ednda est\u00e1n en debate."}
{"id": "412796", "revid": "23204", "url": "https://gl.wikipedia.org/wiki?curid=412796", "title": "Victoria Claflin Woodhull", "text": ""}
{"id": "412797", "revid": "23204", "url": "https://gl.wikipedia.org/wiki?curid=412797", "title": "Victoria Woodhull Martin", "text": ""}
{"id": "412801", "revid": "89787", "url": "https://gl.wikipedia.org/wiki?curid=412801", "title": "Leonor da Provenza", "text": "Leonor da Provenza, nada en Aix-en-Provence, cara o 1223 e finada en\u00a0Amesbury, Wiltshire, o 24 de xu\u00f1o de 1291, foi\u00a0ra\u00ed\u00f1a consorte de Inglaterra polo seu matrimonio con Henrique III de Inglaterra, desde 1236 ata 1272. En 1253 foi a rexente de Inglaterra durante a ausencia do seu marido.\nTraxectoria.\nA\u00ednda que foi completamente devota ao seu marido e o defendeu incondicionalmente en contra do rebelde Simon de Montfort, 6\u00ba conde de Leicester, foi moi odiada polos londinienses. Isto debeuse a que trala s\u00faa chegada a Inglaterra, trouxo con ela a un gran n\u00famero de familiares no seu s\u00e9quito, co\u00f1ecidos como os \"savoianos\". Este grupo gozou de grande influencia no goberno e na corte. Nunha ocasi\u00f3n, a barca na que \u00eda a ra\u00ed\u00f1a foi atacada polos cidad\u00e1ns, quen lle lanzaron pedras, barro, ovos e verduras.\nLeonor tivo cinco fillos, entre os que se incl\u00fae o rei Eduardo I de Inglaterra. Tam\u00e9n \u00e9 recordada pola s\u00faa intelixencia, habilidade para a poes\u00eda e as s\u00faas tendencias na moda."}
{"id": "412805", "revid": "865", "url": "https://gl.wikipedia.org/wiki?curid=412805", "title": "SAAB", "text": ""}
{"id": "412806", "revid": "5863", "url": "https://gl.wikipedia.org/wiki?curid=412806", "title": "St Andrews", "text": "St Andrews, (en ; en ; en ) situada na costa\u00a0leste de Escocia, no condado de Fife, \u00e9 unha das cidades m\u00e1is antigas e historicamente importantes de Escocia, malia o seu reducido tama\u00f1o. Nela at\u00f3pase a Catedral de St Andrews, no presente derru\u00edda (que no seu tempo foi a m\u00e1is grande de Escocia), un castelo, igualmente derru\u00eddo, e unha das universidades m\u00e1is antigas e prestixiosas do Reino Unido. Ademais, St Andrews \u00e9 considerado como \"o berce do golf\", xa que nela at\u00f3panse o Royal and Ancient Golf Club of St Andrews -o club de golf m\u00e1is antigo do mundo- e o Old Course de St Andrews, tam\u00e9n un dos campos m\u00e1is antigos.\nHistoria.\nOs primeiros asentamentos que se localizaron no actual St Andrews pertencen \u00f3s pictos, quen o denominaban \"Kilrymont\" ou \"Muckross.\" A lenda di que San R\u00e9gulo trouxo at\u00e9 aqu\u00ed as reliquias de Santo Andr\u00e9, patr\u00f3n de Escocia.\nSt Andrews recibiu o estatuto de \"cidade real\" (\"royal burgh\") en 1124, e transformouse en arcebispado en 1466. A s\u00faa catedral comezou a constru\u00edrse no s\u00e9culo XII, pero non se conclu\u00edu at\u00e9 1318, durante o reinado de Roberto I de Escocia. Naquel momento era o edificio m\u00e1is grande de Escocia, e St Andrews, con m\u00e1is de 14.000 habitantes no s\u00e9culo XVI, unha das cidades costeiras m\u00e1is importantes \u00f3 norte de Edimburgo.\nPor\u00e9n, durante a violenta Reforma relixiosa do s\u00e9culo XVI, a catedral foi saqueada e quedou en ru\u00ednas, e a cidade perdeu gran parte do seu poder e influencia, quedando practicamente arruinada.\nNo presente, a cidade de St Andrews consta dun pequeno n\u00facleo hist\u00f3rico, constitu\u00eddo principalmente por catro r\u00faas (\"South Street\", \"Market Street\", \"North Street\" e \"The Scores\"), e unha ampla extensi\u00f3n de vivendas modernas destinadas principalmente \u00f3 persoal e os estudantes da Universidade de St Andrews, as\u00ed como \u00f3s xogadores e afeccionados \u00f3 golf."}
{"id": "412807", "revid": "23204", "url": "https://gl.wikipedia.org/wiki?curid=412807", "title": "Saint Andrews", "text": ""}
{"id": "412808", "revid": "23204", "url": "https://gl.wikipedia.org/wiki?curid=412808", "title": "Cill R\u00ecmhinn", "text": ""}
{"id": "412810", "revid": "98629", "url": "https://gl.wikipedia.org/wiki?curid=412810", "title": "Rabban Bar Sauma", "text": "Rabban Bar Sauma (transliteraci\u00f3n do sir\u00edaco: \u072a\u0712\u0722 \u0712\u072a \u0728\u0718\u0721\u0710) tam\u00e9n co\u00f1ecido como Rabban \u1e62awma ou Rabban \u00c7auma, (e do chin\u00e9s\u00a0:\u62c9\u8cd3\u6383\u52d9\u746a), nado cara 1220 e finado no 1294, foi un monxe nestoriano t\u00farquico/mongol convertido a diplom\u00e1tico que alcanzou notoriedade por viaxar desde a China controlada polos mongois at\u00e9 as costas francesas do Atl\u00e1ntico. Inicialmente a s\u00faa viaxe era unha peregrinaci\u00f3n en direcci\u00f3n a Xerusal\u00e9n xunto a Rabban Markos, un dos seus estudantes. Por mor da inestabilidade militar que atoparon no cami\u00f1o, nunca puideron chegar ao seu destino, pero si pasaron moitos anos en Bagdad que estaba controlada polos mongois. Markos foi elixido patriarca nestoriano, e posteriormente propuxo que o seu mestre Rabban Bar Sauma fose enviado noutra misi\u00f3n, como embaixador mongol a Europa. O anci\u00e1n monxe co\u00f1eceu a numerosos monarcas europeos, as\u00ed como ao papa, tentando establecer unha alianza franco-mongol. A misi\u00f3n non tivo resultado, pero durante os seus \u00faltimos anos en Bagdad, Rabban Bar Sauma escribiu sobre a viaxe da s\u00faa vida. O relato da s\u00faa viaxe \u00e9 de interese para os historiadores modernos xa que d\u00e1 un panorama da Europa medieval a finais da \u00e9poca das Cruzadas, descrito por un observador intelixente, de mente ampla e con mirada de estadista. As s\u00faas viaxes tiveron lugar antes do regreso de Marco Polo a Europa, e os seus escritos ofrecen un punto de vista inverso de Oriente mirando a Occidente.\nEmbaixador en Europa.\nEn 1287, Bar Sauma emprendeu a s\u00faa viaxe a Europa, levando presentes e cartas de Arghun para o emperador bizantino, o papa, e os reis europeos. Esta misi\u00f3n continuaba \u00e1 embaixada previa de Isa Kelemechi, outro nestoriano, enviado por Arghun en 1285 para entrevistarse co Papa Honorio IV.\nRabban Bar Sauma viaxou cun gran n\u00famero de asistentes e 30 animais de tiro. Entre os seus compa\u00f1eiros atop\u00e1banse o cristi\u00e1n nestoriano Sabadinus (\"archaon\"); Thomas de Anfusis (Thoma de Anfussis, ou Tommaso d'Anfossi), que cara \u00e1s veces de int\u00e9rprete e traballaba para a famosa banca genovesa; e un int\u00e9rprete italiano chamado Uguetus ou Ugeto (Ughetto). Bar Sauma non falaba ning\u00fan idioma europeo, a\u00ednda que se dominaba o chin\u00e9s, turco e persa. O seu sucesor como embaixador de Arghun foi Buscarello Ghisolfi, un nobre xenov\u00e9s.\nViaxou por terra atravesando Armenia at\u00e9 o imperio bizantino de Trebisonda no mar Negro, logo embarcouse e chegou a Constantinopla navegando. Al\u00ed tivo unha audiencia co emperador Andr\u00f3nico II Pale\u00f3logo. Os escritos de Bar Sauma brindan unha descrici\u00f3n especialmente entusiasta da fermosa Hagia Sophia. Logo viaxou por mar a Italia. Como a s\u00faa ruta levounos pola illa de Sicilia, foi testemu\u00f1a e deixou rexistros da grande erupci\u00f3n do Monte Etna do 18 de xu\u00f1o de 1287. Poucos d\u00edas despois da s\u00faa chegada, foi testemu\u00f1a dunha batalla naval na ba\u00eda de Sorrento o 24 de xu\u00f1o de 1287, durante o conflito das V\u00e9speras sicilianas. A batalla librouse entre a frota de Carlos II (ao cal menciona como \"Irid Shardalo\", ou sexa \"Il re Carlos Due\"), quen o recibiu nas s\u00faas estancias, e Xaime II de Arag\u00f3n, rei de Sicilia (a quen se refire como \"Irid Arkon\", ou sexa \"Il re de Arag\u00f3n\"). Segundo Bar Sauma, Xaime II resultou vitorioso, e as s\u00faas tropas mataron a m\u00e1is de 12.000 homes.\nLogo viaxou a Roma, pero demasiado tarde para co\u00f1ecer ao papa Honorio IV, xa que falecera pouco tempo antes. Por tanto Bar Sauma tivo unha serie de reuni\u00f3ns cos cardeais e visitou a bas\u00edlica de San Pedro.\nBar Sauma realizou logo escalas en Toscana (\"Thuzkan\") e na Rep\u00fablica de X\u00e9nova, no seu cami\u00f1o cara a Par\u00eds. Pasou o inverno 1287\u20131288 en X\u00e9nova, nese ent\u00f3n unha destacada capital financeira. En Francia (\"Frangestan\"), pasou un mes en compa\u00f1\u00eda do rei Filipe IV de Francia, quen se mostrou interesado pola visita do embaixador mongol, deulle numerosos presentes, e asignou a un nobre chamado Gobert de Helleville, para que acompa\u00f1ase a Bar Sauma na s\u00faa viaxe de regreso ao territorio mongol. Gobert de Helleville partiu o 2 de febreiro de 1288, con dous axudantes Robert de Senlis e Guillaume de Bruy\u00e8res, as\u00ed como o \"arbaletier\" (porteiro) Audin de Bourges. Un\u00edronse a Bar Sauma cando regresou pasando por Roma, e acompa\u00f1\u00e1rono de regreso a Persia.\nEntre tanto en Gascu\u00f1a (suroeste de Francia), que nesa \u00e9poca era un feudo do rei de Inglaterra, Bar Sauma co\u00f1eceu ao rei Eduardo I de Inglaterra, probablemente na capital Bordeos. Eduardo respondeu con entusiasmo \u00e1 embaixada, pero non puido comprometerse coa alianza militar proposta por mor dos conflitos locais aos que se enfrontaba, especialmente cos galeses e escoceses."}
{"id": "412812", "revid": "5863", "url": "https://gl.wikipedia.org/wiki?curid=412812", "title": "Josep Borrell", "text": "Josep Borrell Fontelles, nado en La Pobla de Segur (Lleida), o 24 de abril de 1947, \u00e9 un pol\u00edtico socialista catal\u00e1n que foi ministro de Obras P\u00fablicas, Transportes e Medio Ambiente de Espa\u00f1a de 1991 a 1996 durante o \u00faltimo Goberno de Felipe Gonz\u00e1lez e presidente do Parlamento Europeo entre 2004 e 2007, ademais de deputado no Congreso dos Deputados e deputado no Parlamento Europeo, e portavoz do Grupo Socialista no Congreso dos Deputados de 1998 a 1999.\nDende 2018 \u00e9 ministro de Asuntos Exteriores, Uni\u00f3n Europea e Cooperaci\u00f3n do Goberno de Espa\u00f1a liderado por Pedro S\u00e1nchez. O 7 de xu\u00f1o de 2018 tomou posesi\u00f3n, despois de prosperar a moci\u00f3n de censura contra Mariano Rajoy."}
{"id": "412824", "revid": "98629", "url": "https://gl.wikipedia.org/wiki?curid=412824", "title": "Herrero", "text": "O apelido castel\u00e1n Herrero pode referirse a:"}
{"id": "412830", "revid": "63181", "url": "https://gl.wikipedia.org/wiki?curid=412830", "title": "Ilmajoki", "text": "Isojoki (en sueco \"Ilmola\") \u00e9 un municipio de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 12.163 habitantes. A superficie do termo municipal \u00e9 de 579,68 km2, dos cales 2,9 km2 son auga. O concello ten unha densidade de poboaci\u00f3n de 21,09 hab./km\u00b2.\nLimita cos municipios de Kurikka, Laihia, Sein\u00e4joki e Isokyr\u00f6, este \u00faltimo na rexi\u00f3n de Ostrobotnia.\nO concello \u00e9 uniling\u00fce en fin\u00e9s."}
{"id": "412832", "revid": "43337", "url": "https://gl.wikipedia.org/wiki?curid=412832", "title": "Falas andaluzas", "text": ""}
{"id": "412836", "revid": "89787", "url": "https://gl.wikipedia.org/wiki?curid=412836", "title": "Peter Whitehead", "text": "Peter Nield Whitehead, nado en Menston (Yorkshire) o 12 de novembro de 1914 e finado en Lasalle (Francia) o 21 de setembro de 1958, foi un piloto de automobilismo ingl\u00e9s. Un piloto culto, experimentado e moi viaxado, foi moi bo en coches deportivos. Ga\u00f1ou o Gran Premio de Australia de 1938, que xunto coas 24 Horas de Le Mans que ga\u00f1ou en 1951, probablemente foron os seus maiores logros, pero tam\u00e9n ga\u00f1ou d\u00faas veces as 12 Horas internacionais de Reims. Foi un copiloto habitual, principalmente con Peter Walker e Graham Whitehead, o seu medio irm\u00e1n. A s\u00faa morte en 1958 durante a carreira de resistencia do Tour de Francia acabou cunha carreira que comezou en 1935, con todo, tivo a sorte de sobrevivir a un accidente a\u00e9reo en 1948.\nTraxectoria.\nYorkshireman Whitehead, procedente dunha familia rica da industria da la, comezou a competir nun Riley cando ti\u00f1a 19 anos. Mudouse a ERA B-Type na seguinte tempada e pronto logrou o primeiro gran resultado para a Alta Car e Engineering Company, cando terminou terceiro no Gran Premio de Limerick, unha carreira de F\u00f3rmula Libre. En 1936, compartiu o seu ERA con Walker e terminou terceiro no Grand Prix de Donington. Levou o ERA a Australia en 1938 mentres viaxaba por negocios, onde obtivo a s\u00faa primeira gran vitoria, ga\u00f1ando o Gran Premio de Australia de 1938 en Bathurst, as\u00ed como o primeiro Campionato australiano de subida. Regresou en Inglaterra en 1939 e obtivo un terceiro posto no Nuffield Trophy.\nDurante a segunda guerra mundial, Whitehead foi piloto da Royal Air Force e volveu a competir apenas se reiniciaron as carreiras, levando o seu confiable ERA ao segundo lugar no British Empire Trophy , disputado no Circu\u00edto Douglas na illa de Man no ver\u00e1n de 1947. Tam\u00e9n correu no Gran Premio de Lausana, terminando sexto.\nEn 1948, sobreviviu a un accidente a\u00e9reo no Aer\u00f3dromo de Croydon, cando \u00eda cami\u00f1o de Mil\u00e1n, para comprar un Ferrari 125. O accidente deixouno mal ferido e f\u00f3ra das carreiras durante un ano.\nPiloto de Grand Prix.\nPeter Whitehead \u00e9 famoso por ser a primeira persoa a quen Enzo Ferrari vendeu un coche de F\u00f3rmula 1: un Ferrari 125 en 1949. Co coche pintado de verde, ga\u00f1ou o Velk\u00e1 cena \u010ceskoslovenska. Ao facelo, converteuse no primeiro ingl\u00e9s en ga\u00f1ar unha gran carreira internacional f\u00f3ra do Reino Unido desde Richard Seaman. A seguinte tempada, Whitehead debutou no campionato mundial de F\u00f3rmula 1 de en M\u00f3naco, pero non comezou a carreira. A s\u00faa seguinte participaci\u00f3n no campionato chegou no Gran Premio de l'A.C.F., onde estivo preto de ga\u00f1ar pero atrasouse debido a un problema da caixa de cambios e chegou terceiro. Ese ser\u00eda o seu \u00fanico podio logo de participar en 11 carreiras de campionato entre e .\nDurante a tempada de 1950, ga\u00f1ou d\u00faas carreiras menores de F\u00f3rmula Un, a Jersey Road Race e o Trofeo do Ulster, pero a maior vitoria na carreira chegou en coches deportivos. Continuou correndo e ga\u00f1ando na F\u00f3rmula D\u00faas por toda Europa. Posteriormente, engadiu vitorias no Lady Wigram Trophy de 1954 en Nova Zelandia e repetiu a proeza en 1956 e 1957. Tam\u00e9n ga\u00f1ou o Rand Grand Prix de 1956. Nas catro vitorias, pilotaba un Ferrari.\nCarreiras en autom\u00f3biles deportivos.\n1950 viu a Whitehead comezar a s\u00faa primeira carreira nas 24 Horas de Le Mans, xunto con John Marshall nun Jaguar XK120. A parella terminou no 15\u00ba lugar. Xunto con Peter Walker ga\u00f1ou a carreira de 1951, nun Jaguar C-Type, a unha velocidade media de 149\u00b4849\u00a0km/h.\nEn 1953, Whitehead decidiu concentrarse nos coches deportivos, e en xullo, chegaron m\u00e1is \u00e9xitos compartindo un Jaguar C-Type con Stirling Moss nas 12 Horas Internacionais de Reims. Regresou novamente en 1954, apoiado por un equipo totalmente oficial nun Jaguar D-Type para ga\u00f1ar o evento novamente asociado con Ken Wharton. Antes desta primeira vitoria en Reims, tam\u00e9n ga\u00f1ou as 12 Horas de Hy\u00e8res.\nM\u00e1is tarde, en 1954, novamente emparellado con Wharton, logrou o sexto lugar na carreira de estrada do RAC Tourist Trophy de 1954.\nMorte.\nA \u00faltima grande actuaci\u00f3n de Whitehead foi en Le Mans en 1958 onde foi segundo nun Aston Martin DB3S, compartindo a conduci\u00f3n co seu medio irm\u00e1n, Graham. Un par de meses m\u00e1is tarde, Peter e Graham compet\u00edan xuntos no Tour de France, cando o seu Jaguar 3.4-Litre caeu dunha ponte nun barranco de 9 metros en Lasalle, preto de N\u00eemes despois de envorcar d\u00faas veces, con Graham ao volante. Graham sa\u00edu con feridas graves pero non letais, pero Peter morreu no instante.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "412850", "revid": "17467", "url": "https://gl.wikipedia.org/wiki?curid=412850", "title": "Pavill\u00f3n Jos\u00e9 Luis Ab\u00f3s", "text": ""}
{"id": "412852", "revid": "65337", "url": "https://gl.wikipedia.org/wiki?curid=412852", "title": "Silicua (moeda)", "text": ""}
{"id": "412853", "revid": "63181", "url": "https://gl.wikipedia.org/wiki?curid=412853", "title": "Karijoki", "text": "Karijoki (en sueco \"B\u00f6tom\") \u00e9 un municipio de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 1.335 habitantes. A superficie do termo municipal \u00e9 de 186,54 km2, dos cales 0,78\u00a0km2 son auga. O concello ten unha densidade de poboaci\u00f3n de 7,19 hab./km\u00b2.\nLimita cos municipios de Isojoki, Kauhajoki, Teuva e Kristinestad, este \u00faltimo na rexi\u00f3n de Ostrobotnia.\nO concello \u00e9 uniling\u00fce en fin\u00e9s."}
{"id": "412855", "revid": "109216", "url": "https://gl.wikipedia.org/wiki?curid=412855", "title": "Man-in-the-middle attack", "text": "En criptograf\u00eda e seguridade inform\u00e1tica denom\u00ednase ataque do home no medio, en ingl\u00e9s \"Man In The Middle Attack\", ao ataque onde o atacante retransmite en segredo e posiblemente altera a comunicaci\u00f3n entre d\u00faas partes que cren estar comunic\u00e1ndose directamente entre si mediante unha conexi\u00f3n privada, cando en realidade toda a conversaci\u00f3n est\u00e1 controlada e supervisada polo atacante. O atacante debe ser capaz de interceptar t\u00f3dalas mensaxes relevantes que pasan entre as d\u00faas v\u00edtimas e introducir novos. \nIsto \u00e9 sinxelo nalgunhas circunstancias, por exemplo: un atacante dentro do rango de recepci\u00f3n dun punto de acceso inal\u00e1mbrico non encriptado (Wi-Fi) poder\u00eda establecer o devandito ataque.\nComo o ataque debe de eludir a autenticaci\u00f3n mutua (ou a s\u00faa falta), este s\u00f3 ter\u00e1 \u00e9xito cando o atacante poida suplantar a cada punto final a s\u00faa satisfacci\u00f3n. A maior\u00eda dos protocolos criptogr\u00e1ficos incl\u00faen algunha forma de autenticaci\u00f3n do punto final, especificamente para previr estes ataques, por exemplo: TLS pode autenticar unha ou ambas partes empregando unha autoridade de certificaci\u00f3n mutuamente confiable.\nEXEMPLO.\nSupo\u00f1amos que Alice desexa comunicarse con Bob, mentres tanto, Mallory desexa interceptar a conversaci\u00f3n para espialos e, opcionalmente, transmitir unha mensaxe falsa na conversa.\nPrimeiro, Alice p\u00eddelle a Bob a s\u00faa clave p\u00fablica. Se Bob env\u00eda a s\u00faa clave p\u00fablica a Alice, pero Mallory pode interceptala, pode comezar un ataque do home no medio. Mallory env\u00eda unha mensaxe falsificando a Alice que pretende proceder de Bob, pero no seu lugar incl\u00fae a clave p\u00fablica de Mallory.\nAlice, pensando que esta clave p\u00fablica \u00e9 de Bob, encripta a s\u00faa mensaxe coa clave de Mallory e env\u00edalle a mensaxe cifrada a Bob. Mallory, de novo, intercepta e descifra a mensaxe usando a s\u00faa clave privada, incluso, se o desexase poder\u00eda alterala mensaxe e volver\u00eda a cifrala usando a clave p\u00fablica que Bob enviou orixinalmente a Alice. Cando Bob recibe a mensaxe xa cifrada, cre que prov\u00e9n de Alice.\n1. Alice env\u00eda unha mensaxe a Bob, que \u00e9 interceptado por Mallory:\nAlice \"Ola Bob, son Alice. Dame a t\u00faa clave\". \u2192 \u00a0 \u00a0 Mallory \u00a0 \u00a0 Bob\n2. Mallory transm\u00edtelle a mensaxe a Bob, Bob non pode dicir que non \u00e9 realmente de Alice:\nAlice \u00a0 \u00a0 Mallory \"Ola Bob, son Alice. Dame a t\u00faa clave\". \u2192 \u00a0 \u00a0 Bob\n3. Bob responde coa s\u00faa clave de cifrado:\nAlice \u00a0 \u00a0 Mallory \u00a0 \u00a0 \u2190 [A clave de Bob ] Bob\n4. Mallory reemplaza a clave de Bob coa s\u00faa, e transm\u00edtello a Alice, alegando que \u00e9 a clave de Bob:\nAlice \u00a0 \u00a0 \u2190 [A clave de Mallory] Mallory \u00a0Bob\n5. Alice encripta unha mensaxe co que ela cree que \u00e9 a clave de Bob, pensando que s\u00f3 Bob pode lelo:\nAlice \"\u00a1\"At\u00f3pame na parada de autob\u00fas\"!\" [cifrado coa clave de Mallory] \u2192 \u00a0 \u00a0 Mallory \u00a0 \u00a0Bob\n6. Non obstante, como en realidade foi encriptado coa clave de Mallory, Mallorypode descifralo, lelo, modificalo, volvelo cifrar coa clave de Bob e reenvialo a Bob:\nAlice \u00a0 \u00a0 Mallory \"\u00a1Enc\u00f3ntrame na camioneta xunto ao r\u00edo!\" [cifrado con la clave de Bob] \u2192 \u00a0 \u00a0 Bob\n7. Bob pensa que esta mensaxe \u00e9 unha comunicaci\u00f3n segura procedente de Alice.\n8. Bob vai en camioneta polo r\u00edo e \u00e9 roubado por Mallory.\n9. Alice non sabe que Mallory lle roubou a Bob e pensa que chega tarde.\n10. Ao non ver indicio de aproximaci\u00f3n de Bob, determina que algo lle sucedeu.\nNeste exemplo m\u00f3strase a necesidade de que Alice e Bob te\u00f1an algunha maneira de asegurarse de que realmente est\u00e1n usando as claves p\u00fablicas de cada un, en lugar da clave p\u00fablica dun atacante. Do contrario, tales ataques son xeralmente posibles, en principio, contra calquera mensaxe enviado con tecnolox\u00eda de clave p\u00fablica. Unha variedade de t\u00e9cnicas pode axudar a defenderse contra este tipo de ataques.\nA NECESIDADE DUNHA TRANSFERENCIA ADICIONAL POR UNHA CANLE SEGURA.\nExcepto no protocolo de interbloqueo (interlock), todos os sistemas criptogr\u00e1ficos seguros fronte a ataques MITM precisan un intercambio adicional de datos ou a transmisi\u00f3n de certa informaci\u00f3n a trav\u00e9s dalg\u00fan tipo de canle segura. Nese sentido, desenvolv\u00e9ronse moitos m\u00e9todos de negociaci\u00f3n de claves con diferentes esixencias de seguridade respecto \u00e1 canle segura.\nDEFENSA CONTRA MITM.\nA posibilidade dun ataque intermedio contin\u00faa sendo un grave problema de seguridade grave, mesmo para moitos criptosistemas baseados na clave p\u00fablica. Existen varios tipos de defensa contra estes ataques de MITM que utilizan t\u00e9cnicas de autenticaci\u00f3n baseadas en:\nA integridade das claves p\u00fablicas debe estar garantida dalgunha maneira, pero non requiren ser secretas, mentres que os contrasinais e as claves de segredo compartido te\u00f1en o requisito adicional de confidencialidade. As claves p\u00fablicas poden ser verificadas por unha autoridade de certificaci\u00f3n (CA), cuxa clave p\u00fablica \u00e9 distribu\u00edda a trav\u00e9s dunha canle segura (por exemplo, integrada no navegador web ou na instalaci\u00f3n do sistema operativo).\nDEFENSA E DETECCI\u00d3N: AUTENTICACI\u00d3N E DETECCI\u00d3N DE MANIPULACI\u00d3N.\nOs ataques home no medio poden previrse ou detectarse por dous medios: autenticaci\u00f3n e detecci\u00f3n da manipulaci\u00f3n. A autenticaci\u00f3n proporciona certo grao de certeza de que unha mensaxe dado proveniente dunha fonte lex\u00edtima. A detecci\u00f3n dasabotaxe simplemente mostra a evidencia de que unha mensaxe puido ser alterada.\nAUTENTICACI\u00d3N.\nTodos os sistemas criptogr\u00e1ficos que son seguros contra este tipo de ataques proporcionan alg\u00fan m\u00e9todo de autenticaci\u00f3n para as mensaxes. A maior\u00eda require un intercambio de informaci\u00f3n (coma claves p\u00fablicas), ademais da mensaxe a trav\u00e9s dun canal seguro. Ditos protocolos a mi\u00fado utilizan protocolos de acordo clave que se desenvolveron, con diferentes requisitos de seguridade para a canle segura, a\u00ednda que alg\u00fans intentaron eliminar o requisito de seguridade de calquera canle seguro en absoluto.\nUnha infraestrutura de clave p\u00fablica, como \"Transport Layer Scurity\", pode endurecer o Protocolo de Control de Transmisi\u00f3n contra o Ataque do Home no Medio. En ditas estruturas, os clientes e servidores intercambian certificados que son emitidos e verificados por un terceiro fiable chamado Autoridade de Certificaci\u00f3n (CA). Se a clave orixinal para autenticar esta CA non foi obxecto dun ataque MITM, os certificados emitidos pola CA p\u00f3dense usar para autenticar os mensaxes enviados polo propietario dese certificado. O uso de autenticaci\u00f3n mutua, entre o servidor e o cliente fai que se valide a comunicaci\u00f3n entre eles, c\u00f3brese ambos extremos ante un posible MITM, a\u00ednda que o comportamento predeterminado da maior\u00eda das conexi\u00f3ns \u00e9 s\u00f3 autenticar o servidor.\nAs audiencias, como as comunicaci\u00f3ns verbais dun valor compartido\n(como en ZRTP), ou as probas gravadas como gravaci\u00f3ns audiovisuais dun hash de clave p\u00fablica util\u00edzanse para evitar os ataques MITM, xa que os medios visuais son moito m\u00e1is dif\u00edciles e temporais. Non obstante, estes m\u00e9todos requiren un humano no bucle para poder iniciar a transacci\u00f3n con \u00e9xito.\nA fixaci\u00f3n da clave p\u00fablica HTTP, as veces denominada \u201cfixaci\u00f3n de certificado\u201d, axuda previr un ataque MITM no que a autoridade se certificaci\u00f3n mesma se ve comprometida ao facer que o servidor proporcione unha lista de hashes de clave p\u00fablica anllados durante a primeira transacci\u00f3n. As transacci\u00f3ns posteriores requiren que unha ou m\u00e1is das claves na lista sexa utilizadas polo servidor para autenticar esa transacci\u00f3n.\nDNSSEC ampl\u00eda o protocolo DNS para usar firmas para autenticar rexistros DNS, evitando que os ataques MITM dirixan a un cliente a unha direcci\u00f3n IP maliciosa.\nDETECCI\u00d3N DE MANIPULACI\u00d3N.\nA proba de latencia pode detectar o ataque en determinadas situaci\u00f3ns, como no caso de c\u00e1lculos longos que levan decenas de segundos, como as funci\u00f3ns hash.\nPara detectar posibles ataques, as partes verifican as discrepancias no tempo de resposta. Por exemplo: sup\u00f3\u00f1ase que d\u00faas partes adoitan tardar moito tempo para completar unha transacci\u00f3n en particular. Non obstante, se unha transacci\u00f3n tivo un tempo anormal para chegar \u00e1 outra parte, isto poder\u00eda ser indicativo de interferencia dun terceiro que insire latencia adicional na transacci\u00f3n.\nA criptograf\u00eda cu\u00e1ntica, en teor\u00eda, proporciona evidencias de falsificaci\u00f3n das transacci\u00f3ns a trav\u00e9s do teorema de non clonaci\u00f3n. Os protocolos baseados na criptograf\u00eda cu\u00e1ntica normalmente autentican parte ou toda a s\u00faa comunicaci\u00f3n cl\u00e1sica cun esquema de autenticaci\u00f3n incondicionalmente seguro, por exemplo, a autenticaci\u00f3n Wegman-Carter.\nAN\u00c1LISE FORENSE.\nO tr\u00e1fico de rede capturado do que se sospeita p\u00f3dese analizar para determinar se hai\nou non un ataque, as\u00ed como a s\u00faa orixe.\nA an\u00e1lise forense dunha rede cando se sospeita sobre un ataque sospeitoso consta:\nPOSIBLES SUBATAQUES.\nO ataque de MITM pode inclu\u00edr alg\u00fans dos seguintes subataques:\nCASOS NOTABLES.\nEn 2003, un enrutador de rede inal\u00e1mbrica de Belkin perpetrou un notable ataque man-in-the-middle no criptogr\u00e1fico. Periodicamente, tomar\u00eda unha conexi\u00f3n HTTP que se enrutara a trav\u00e9s del, isto non pasar\u00eda o tr\u00e1fico ao destino, pero no seu lugar, respondeu como o servidor previsto. A resposta que enviou, no lugar da p\u00e1xina webque o usuario solicitou, era un anuncio doutro produto de Belkin. Despois dunha protesta de usuarios tecnicamente instru\u00eddos, esta caracter\u00edstica eliminouse de versi\u00f3ns posteriores do firmware do enrutador.\nEn 2011, unha violaci\u00f3n da seguridade da autoridade de certificaci\u00f3n holandesa DigiNotar resultou na emisi\u00f3n fraudulenta de certificados. Posteriormente, os certificados fraudulentos us\u00e1ronse para realizar ataques de home no medio.\nEn 2013, Nokia's Xpress Browser revelou que ao descifrar o tr\u00e1fico HTTPS nos servidores proxy de Nokia, dando \u00e1 compa\u00f1\u00eda de texto sen cifrar o acceso ao tr\u00e1fico cifrado do navegador dos seus clientes. Nokia respondeu dicindo que o contido no se almacenou de forma permanente e que a empresa ti\u00f1a medidas organizativas e t\u00e9cnicas\npara evitar o acceso \u00e1 informaci\u00f3n privada.\nEn 2017, Equifax retirou a s\u00faas aplicaci\u00f3ns de telefon\u00eda m\u00f3bil trala preocupaci\u00f3n polas vulnerabilidades de hombre no medio.\nOutras implementaci\u00f3ns notables na vida real incl\u00faen o seguinte:"}
{"id": "412857", "revid": "7802", "url": "https://gl.wikipedia.org/wiki?curid=412857", "title": "Elizabeth Clarke Wolstenholme Elmy", "text": "Elizabeth Clarke Wolstenholme Elmy, nada en Cheetham Hill, Manchester o 30 de novembro de 1833 e finada o 12 de marzo de 1918, foi unha muller\u00a0feminista\u00a0e\u00a0sufraxista brit\u00e1nica, ensa\u00edsta e poeta, quen tam\u00e9n escribiu baixo os pseud\u00f3nimos E e Ignota.\nTraxectoria.\nFilla dun pastor metodista, perdeu \u00e1 s\u00faa nai pouco despois de nacer, e \u00f3 seu pai \u00f3s catorce anos. Foi educada pola s\u00faa sogra Mary Lord. S\u00f3 foi \u00e1 escola durante dous anos, \u00e1 Moravian School de Fulneck, preto de Leeds, mais a s\u00faa educaci\u00f3n na casa foi abondo para permitirlle converterse en mestra nunha escola para nenas en Boothstown, preto de Worsley. Axi\u00f1a f\u00edxose cargo da administraci\u00f3n da instituci\u00f3n. A comezos da d\u00e9cada de 1860 creou o \"Manchester Board of Schoolmistresses\" co obxectivo de organizar a educaci\u00f3n feminina e de dar un ensino de tipo universitario \u00e1s futuras mestras. Foi moi activa na \"North of England Council for the Promotion of the Education of Women\" que ti\u00f1a un obxectivo semellante. Participou na redacci\u00f3n de cap\u00edtulos sobre educaci\u00f3n do \"Woman's Work and Woman's Culture\" de Josephine Butler en 1869. Elizabeth Wolstenholme coidaba que a educaci\u00f3n das mulleres lles permitir\u00eda acadan a independencia econ\u00f3mica."}
{"id": "412858", "revid": "23204", "url": "https://gl.wikipedia.org/wiki?curid=412858", "title": "Elizabeth Wolstenholme", "text": ""}
{"id": "412859", "revid": "31997", "url": "https://gl.wikipedia.org/wiki?curid=412859", "title": "Dereito de familia", "text": "O dereito de familia ou tam\u00e9n chamado dereito familiar \u00e9 o conxunto de normas e instituci\u00f3ns xur\u00eddicas que regulan as relaci\u00f3ns persoais e patrimoniais dos membros que integran a familia, entre si e respecto de terceiros.\nNatureza xur\u00eddica.\nTradicionalmente considerouse que o dereito de familia \u00e9 unha p\u00f3la do dereito civil; por\u00e9n, posto que este \u00faltimo se estrutura sobre a base da persoa individual e dado que habitualmente estimouse que as relaci\u00f3ns de familia non poden quedar rexidas s\u00f3 por criterios de interese individual e a autonom\u00eda da vontade, gran parte da doutrina considera que \u00e9 unha p\u00f3la aut\u00f3noma do dereito, con principios propios. Por\u00e9n, para considerarse aut\u00f3noma, \u00e9 preciso que se dean tres supostos: a independencia doutrinal, a independencia lexislativa e a independencia xudicial.\nVarios pa\u00edses recolleron lexislativamente este cambio doutrinario ditando un C\u00f3digo de Familia (\u00e1 parte dun C\u00f3digo Civil). Ese foi o caso de Alxeria, Bolivia, o\u00a0Canad\u00e1, Cuba, Nicaragua, Costa Rica, O Salvador, Filipinas, Venezuela, Honduras, Mal\u00ed, Marrocos, Panam\u00e1, Polonia e Rusia, entre outros."}
{"id": "412860", "revid": "23204", "url": "https://gl.wikipedia.org/wiki?curid=412860", "title": "Dereito familiar", "text": ""}
{"id": "412861", "revid": "1131", "url": "https://gl.wikipedia.org/wiki?curid=412861", "title": "Batalla de Alarcos", "text": "A batalla de Alarcos (en \u00e1rabe: \u0645\u0639\u0631\u0643\u0629 \u0627\u0644\u0623\u0631\u0643 ma'rakat al-Arak) foi unha batalla librada xunto ao castelo de Alarcos (en ), situado nun cerro a cuxos p\u00e9s corre o r\u00edo Guadiana, cerca de Cidade Real (Espa\u00f1a), o 19 de xullo de 1195, entre as tropas cristi\u00e1s de Afonso VIII de Castela e as almohades de Ab\u016b Ya'q\u016bb Y\u016bsuf al-Mans\u016br (Iusuf II), sald\u00e1ndose coa derrota para as tropas cristi\u00e1s, a cal desestabilizou por completo ao Reino de Castela e frenou todo intento de reconquista ata a batalla das Navas de Tolosa.\nAntecedentes.\nEn 1177, o monarca castel\u00e1n Afonso VIII conquistou Cuenca con axuda de Arag\u00f3n. Inquedo, o califa Ab\u016b Y\u016bsuf Ya'q\u016bb al-Mans\u016br pactou en 1190 un per\u00edodo de paz para frear o avance castel\u00e1n sobre Al-\u00c1ndalus. Cando expiraba o trato, recibiu noticias de que xurdiran revoltas nas s\u00faas posesi\u00f3ns do norte de \u00c1frica. Afonso VIII empezara a levantar nunha elevaci\u00f3n sobre o r\u00edo Guadiana a cidade de Alarcos, que non ti\u00f1a terminada a s\u00faa muralla, nin a\u00ednda asentados todos os seus novos poboadores, cando unha expedici\u00f3n, dirixida polo belicoso arcebispo de Toledo, Mart\u00edn L\u00f3pez de Pisuerga, penetrou nas coras de Xa\u00e9n e C\u00f3rdoba e saqueou as proximidades da capital almohade (Sevilla) na Pen\u00ednsula. Este desaf\u00edo de f\u00f3rzaa castel\u00e1 enfureceu a Ya'qub, quen decidiu partir de Marrakech con todas as s\u00faas forzas dispo\u00f1ibles para conter ao monarca castel\u00e1n. O historiador Vicente Sili\u00f3 (1892-1972) narra cal foi o pretexto oficial para a invasi\u00f3n:\nO 1 de xu\u00f1o de 1195 desembarcou as s\u00faas tropas en Tarifa. O califa almohade chegou at\u00e9 Sevilla, onde logrou reunir un ex\u00e9rcito de 300 000 homes, entre cabalar\u00eda e pe\u00f3ns, formado por todo tipo de tropas regulares, mercenarios etc. Alcanzou C\u00f3rdoba o 30 de xu\u00f1o, onde se encontraban as tropas de Pedro Fern\u00e1ndez de Castro \"o Castel\u00e1n\", se\u00f1or da Casa de Castro e do Infantado de Le\u00f3n, que rompera os seus v\u00ednculos de vasalaxe co seu primo o rei Afonso VIII. Este Pedro Fern\u00e1ndez de Castro era fillo de Fernando Rodr\u00edguez de Castro \"o Castel\u00e1n\", se\u00f1or de Trujillo, que, ao igual que o seu fillo fac\u00eda agora, combatera no pasado xunto aos almohades.\nO 4 de xullo Ab\u016b Y\u016bsuf partiu de C\u00f3rdoba cruzando Despe\u00f1aperros e avanzando sobre a explanada onde se alzaba o castelo de Salvatierra, aos p\u00e9s do de Calatrava. Un destacamento da Orde de Calatrava, xunto con alg\u00fans cabaleiros de fortalezas pr\u00f3ximas que intentaron dar coas forzas almohades, top\u00e1ronse con elas pero tiveron a mala fortuna de atopar un ex\u00e9rcito moi superior ao destacamento e foron case exterminados por completo. Afonso VIII alarmouse tralo acontecido e apresurouse a reunir todas as tropas posibles en Toledo e a marchar cara a Alarcos. O monarca castel\u00e1n conseguiu atraer a axuda dos reis de Le\u00f3n, Navarra e Arag\u00f3n, posto que o poder\u00edo almohade ameazaba a todos por igual. Esta cidade fortaleza estaba a\u00ednda en construci\u00f3n e era o extremo das posesi\u00f3ns de Castela formando fronteira coa Al-\u00c1ndalus. Era determinante impedir o acceso ao f\u00e9rtil val do r\u00edo Texo e, por darse pr\u00e9sa en presentar batalla, non esperou os reforzos de Afonso IX de Le\u00f3n e Galicia nin os de Sancho VII de Navarra que estaban de cami\u00f1o. O 16 de xullo o grande ex\u00e9rcito almohade foi avistado e era tan numeroso que non chegaron a saber cantos homes o formaban. A\u00ednda as\u00ed e imprudentemente, Afonso VIII decidiu presentar batalla ao d\u00eda seguinte de chegar finalmente as tropas aos arredores de Alarcos (o 17 de xullo). Talvez por confiar na forza da cabaler\u00eda pesada castel\u00e1, no canto de retirarse a Talavera onde chegaran as tropas leonesas e que lles separaban tan s\u00f3 uns poucos d\u00edas de distancia. Ab\u016b Y\u016bsuf non aceptou dar batalla ese d\u00eda (o 18 de xullo), preferindo esperar o resto das s\u00faas forzas. Ao d\u00eda seguinte, a madrugada do 19 de xullo o ex\u00e9rcito almohade formou ao redor do outeiro \"A cabeza\" e \"a dous tiros de frecha de Alarcos\" como citan as fontes \u00e1rabes.\nA batalla.\nOs cristi\u00e1ns dispo\u00f1\u00edan de dous rexementos de cabaler\u00eda: en primeira li\u00f1a estaba a cabaler\u00eda pesada (duns 10.000 homes) ao mando de Don Diego L\u00f3pez de Haro e as s\u00faas tropas, seguida logo da segunda li\u00f1a, onde se atopaba o propio Afonso VIII de Castela coa s\u00faa cabaler\u00eda e infanter\u00eda.\nPor parte das tropas almohades, en vangarda ach\u00e1banse a milicia de voluntarios benimerines, al\u00e1rabes, algazaces e besteiros, que eran unidades b\u00e1sicas e moi maniobrables. Inmediatamente tras eles estaban Abu Yahya ibn Abi Hafs (Abu Yahya) e os Henteta, a tropa de elite almohade. Nos flancos, a s\u00faa cabaler\u00eda lixeira equipada con arco e na retagarda o propio Al-Mansur co seu garda persoal.\nYa'qub seguiu os consellos do q\u0101'id andalus\u00ed Ab\u016b 'abd All\u0101h ibn Sanad\u00ed e dividiu o seu numeroso ex\u00e9rcito, deixando que o \u011fund andaluz (soldados das provincias militarizadas) e os corpos de voluntarios do \u011fih\u0101d sufrisen a turrada do ex\u00e9rcito cristi\u00e1n e que m\u00e1is adiante, aproveitando a superioridade do ex\u00e9rcito almohade, o esgotamento e bochorno do ex\u00e9rcito cristi\u00e1n, atacar\u00eda coas tropas de refresco que manti\u00f1a en reserva, a garda negra e os almohades.\nO califa lle deu ao seu visir, Abu Yahya Ibn Abi Hafs, o mando da poderosa vangarda: na primeira li\u00f1a dos voluntarios benimer\u00edn. A Abu Jalil Mahyu ibn Abi Bakr, cun gran corpo de arqueiros e as cabilas zeneta; detr\u00e1s deles, no outeiro antes mencionado, Abu Yahya co estandarte do califa e a s\u00faa garda persoal, das cabilas Henteta; \u00e1 esquerda os \u00e1rabes \u00e1s ordes de Yarmun ibn Riyah, e \u00e1 dereita, as forzas de al-\u00c1ndalus mandadas polo popular q\u0101'id ibn Sanadid. O propio califa levaba o mando da retagarda, que comprend\u00eda as mellores forzas almohades (as comandadas por Yabir Ibn Yusuf, Abdel Qawi, Tayliyun, Mohammed ibn Munqafad e Abu Jazir Yajluf al Awrabi) e a forte garda negra dos escravos. Trat\u00e1base dun formidable ex\u00e9rcito, cuxos efectivos o rei Afonso VIII subestimara gravemente.\nA carga cristi\u00e1 non se fixo esperar, foi un tanto desordenada pero o seu impulso foi formidable. A primeira carga foi rexeitada polos zenetas e os benimer\u00edn, retrocederon e volveron cargar para volver ser rexeitados. S\u00f3 \u00e1 terceira carga conseguiu a cabaler\u00eda cristi\u00e1 romper a formaci\u00f3n do centro da vangarda almohade, fac\u00e9ndoos retroceder outeiro arriba, onde formaran antes da batalla, e causando numerosas baixas entre os benimer\u00edn (voluntarios), zenetas (que trataron de protexer ao visir, Abu Yahya) e a elite Henteta onde se atopaba o visir, que caeu en combate. Malia a morte do visir, o ex\u00e9rcito almohade non vacilou e proseguiu co ataque. A cabaler\u00eda cristi\u00e1 manobrou cara \u00e1 esquerda para enfrontarse coas tropas da Al-\u00c1ndalus ao mando de ibn Sanadid.\nTres horas pasaran xa desde o comezo da batalla, sendo nese momento mediod\u00eda. A calor e fat\u00edgaa comezaron a afectar \u00e1 cabaler\u00eda cristi\u00e1. A\u00ednda tras sufrir numerosas baixas, os musulm\u00e1ns non tardaron en reagruparse, pechando a sa\u00edda \u00e1 cabaler\u00eda inimiga. Estes, facendo uso da s\u00faa cabaler\u00eda lixeira ao mando de Yarmun, pasaron \u00e1s tropas cristi\u00e1s polos flancos e foron atacados pola retagarda, o que, xunto ao labor dos arqueiros e \u00e1s manobras de desgastar, acabou por pechar o cerco. Foi ent\u00f3n cando Xa'qub decidiu enviar o resto das s\u00faas tropas. O ex\u00e9rcito castel\u00e1n non estaba preparado para aquela nova t\u00e1ctica e finalmente viuse na necesidade de fuxir, sufrindo as\u00ed unha tremenda derrota. Diego L\u00f3pez de Haro, pola s\u00faa banda, tratou de abrirse paso custe o que custe, tendo finalmente que refuxiarse no inacabado castelo, que tras ser cercado por 5.000 homes, tivo que render. En canto a Pedro Fern\u00e1ndez \"o Castel\u00e1n\", cuxas forzas apenas combateron durante a batalla, foi enviado polo califa para negociar a rendici\u00f3n. Aos poucos superviventes, entre eles L\u00f3pez de Haro, permit\u00eduselles marchar e retiv\u00e9ronse 12 cabaleiros como ref\u00e9ns para o pago do rescate.\nEntre os castel\u00e1ns que morreron na batalla se encontraban os bispos de \u00c1vila, Segovia e Sig\u00fcenza, Ordo\u00f1o Garc\u00eda de Roda, Pedro Ruiz de Guzm\u00e1n e Rodrigo S\u00e1nchez; as\u00ed como os Mestres tanto da Ordee de Santiago, Sancho Fern\u00e1ndez de Lemus, como da portuguesa Orde de \u00c9vora, Gon\u00e7alo Viegas. As perdas tam\u00e9n resultaron elevadas para os musulm\u00e1ns. Non s\u00f3 o visir, Abu Yahya, sen\u00f3n tam\u00e9n Abi Bakr, comandante dos benimer\u00edn (voluntarios), pereceron na batalla o como consecuencia das feridas sufridas.\nConsecuencias.\nComo consecuencia, os almohades apropi\u00e1ronse das terras ent\u00f3n controladas pola Orde de Calatrava e chegaron ata as proximidades de Toledo, onde se refuxiaron os combatentes cristi\u00e1ns que sobreviviran \u00e1 batalla. Desestabilizou ao Reino de Castela durante anos. Todas as fortalezas da rexi\u00f3n caeron en mans almohades: Malag\u00f3n, Benavente, Calatrava, Caracuel, e o cami\u00f1o cara a Toledo quedou despexado. Afortunadamente para Castela, Abu Yusuf volveu a Sevilla para restablecer as s\u00faas numerosas baixas e tomou o t\u00edtulo da al-Mansur Billah (o victorioso por Al\u00e1).\nNos dous anos seguintes \u00e1 batalla, as tropas de al-Mansur devastaron Estremadura, o val do r\u00edo Texo, A Mancha e toda a \u00e1rea pr\u00f3xima a Toledo, marcharon contra Mont\u00e1nchez, Trujillo, Plasencia, Talavera, Escalona e Maqueda, pero foron rexeitadas por Pedro Fern\u00e1ndez de Castro \"o Castel\u00e1n\", que trala batalla pasou a servir ao rei Afonso IX de Le\u00f3n e Galicia, quen lle nomeou o seu Mordomo maior. Estas expedici\u00f3ns non achegaron m\u00e1is terreo para o Califato. A\u00ednda que o seu diplomacia obtivo unha alianza co rei Afonso IX de Le\u00f3n e Galicia (que estaba enfurecido co rei castel\u00e1n por non haberlle esperado antes da batalla de Alarcos) e a neutralidade de Navarra, ambos pactos temporais. Abu Yusuf abandonou os seus asuntos en Al-Andalus volvendo enfermo ao norte de \u00c1frica, onde acabar\u00eda morrendo.\nNun golpe de man dos cabaleiros calatravos, s\u00f3 o castelo de Salvatierra, xunto \u00e1 Serra Morena, puido ser recuperado (1198) nos dezasete anos nos que a zona estivo en poder almohade. Quedou como unha posici\u00f3n illada castel\u00e1 en territorio almohade, ata que foi tomado por estes en 1211.\nCon todo, as consecuencias da batalla demostraron ser pouco duradeiras cando o novo Califa Muhammed al-Nasir intentou frear o novo avance hisp\u00e1nico sobre Al-Andalus. Decidiuse todo na batalla das Navas de Tolosa que marcou un punto de inflexi\u00f3n na Reconquista e o Imperio almohade derrubouse poucos anos despois."}
{"id": "412862", "revid": "65337", "url": "https://gl.wikipedia.org/wiki?curid=412862", "title": "Assarion", "text": ""}
{"id": "412863", "revid": "785", "url": "https://gl.wikipedia.org/wiki?curid=412863", "title": "Tanxugueiras", "text": "Tanxugueiras \u00e9 un tr\u00edo de pandeireteiras galegas formado por Aida Tarr\u00edo e as irm\u00e1s xemelgas Olaia e Sabela Maneiro. O grupo traballa co repertorio da m\u00fasica tradicional galega, tratando de darlle unha sonoridade m\u00e1is moderna, que a aproximan ao trap ou \u00e1 electr\u00f3nica. Nas s\u00faas pezas sali\u00e9ntanse temas como o entendemento entre pobos, a defensa da lingua e da cultura galegas e o apoderamento da muller. \nO nome do grupo procede da toponimia, tr\u00e1tase do nome dunhas leiras da parroquia de Fumaces, no concello de Ri\u00f3s. \u00c9 un zo\u00f3nimo que fai referencia a un lugar onde son frecuentes os tanxugos ou teixugos.\nTraxectoria.\nComezos.\nAs irm\u00e1s Sabela e Olaia inici\u00e1ronse na m\u00fasica tradicional os catro anos, na asociaci\u00f3n cultural A M\u00e1moa de Luou, Teo. Aida comezou a tocar a pandeireta en Ribeira, a s\u00faa vila natal, con dez anos de idade. No ano 2016 Aida trasladouse a estudar a Santiago, ingresando na asociaci\u00f3n onde tocaban Sabela e Olaia. Ao comezaren a tocar xuntas nos ser\u00e1ns e nas foliadas da zona, decidiron formar o grupo. O seu primeiro concerto foi na Bandeira (Manduas, Silleda), na XXVIII edici\u00f3n do Esmorga Folk.\nAcadaron sona por primeira vez, fora dos c\u00edrculos da m\u00fasica tradicional, a comezos do 2017, ao facerse viral nas redes sociais un v\u00eddeo no que aparec\u00edan cantando unhas \"panadeiras\" antes dun concerto coa Banda das Crechas en Glasgow. Nese mesmo ano colaboraron no tema \"Pepa\", inclu\u00eddo no primeiro disco do grupo A banda da Loba.\n2018: \"Tanxugueiras\".\nNa primavera de 2018 editaron o seu primeiro disco co mesmo nome que o grupo, \"Tanxugueiras\". Este ga\u00f1ou o Premio MIN de disco en galego 2018. O sinxelo de presentaci\u00f3n foi \"Que non mo neguen\", en que contaron coa colaboraci\u00f3n de Guadi Galego. Neste mesmo ano, publicaron un sinxelo de rock chamado \"Cultura cr\u00edtica\" no que colaboran con NAO e co grupo de rap SonDaR\u00faa. As\u00ed mesmo, colaboraron co grupo de folk escoc\u00e9s Shooglenifty na canci\u00f3n \"East West\". Durante a s\u00faa xira visitaron escenarios de diversos lugares como Cuba, India, Su\u00edza e Glasgow. \n2019: \"Contrapunto\".\nA mediados de 2019 foron galardoadas co Premio Mart\u00edn C\u00f3dax da M\u00fasica na categor\u00eda de M\u00fasica tradicional galega e folk. En novembro sa\u00edu \u00e1 luz o segundo disco, \"Contrapunto\", publicado co selo discogr\u00e1fico madrile\u00f1o Calaverita Records e producido polas propias Tanxugueiras coa colaboraci\u00f3n de Isaac Palac\u00edn, quen toca tam\u00e9n a bater\u00eda. A representaci\u00f3n do grupo pasa a estar xestionada pola axencia de Bueu Playplan Cultural. \nNo traballo, xunto de pezas m\u00e1is pr\u00f3ximas \u00e1 m\u00fasica tradicional, como \"Perfidia\" ou \"Mi\u00f1a Nai\", outras m\u00fasicas, como \"Malquerenza\" ou \"Desposorio\" te\u00f1en sonoridades que lembran ao pop e a m\u00fasica electr\u00f3nica. As\u00ed mesmo, o disco contin\u00faa a reivindicar a figura da muller na m\u00fasica tradicional e na sociedade, un aspecto que se ilustra nos v\u00eddeos de presentaci\u00f3n do disco, que corresponden \u00e1s canci\u00f3ns \"Desposorio\" e \"Perfidia\". Con este \u00e1lbum comezou a s\u00faa colaboraci\u00f3n coa produtora audiovisual marinense Trece Amarillo, coa que realizaron at\u00e9 o momento os seus videoclips. \nNo 2020 recibiron o premio \u00e1 Mellor Adaptaci\u00f3n dunha Peza Tradicional nos XIX Premios La Opini\u00f3n de M\u00fasica de Ra\u00edz. As\u00ed mesmo, Contrapunto foi reco\u00f1ecido coma un dos mellores discos do World Music Charts Europe.\n2020: Evoluci\u00f3n cara \u00e1 m\u00fasica electr\u00f3nica..\nDespois do \u00e1lbum \"Contrapunto\", comezou a s\u00faa colaboraci\u00f3n co m\u00fasico santiagu\u00e9s Iago Pico, apreci\u00e1ndose unha evoluci\u00f3n no seu estilo cara a sons electr\u00f3nicos pr\u00f3ximos ao trap. \nEn xu\u00f1o de 2020, co gallo do d\u00eda da m\u00fasica, lanzaron o sinxelo \"Telo\". En febreiro do 2021 publicaron o single \"Midas\", coa colaboraci\u00f3n no videoclip do bailador e m\u00fasico Xisco Feijoo. A canci\u00f3n foi un grande \u00e9xito, acadando en 15 d\u00edas 175000 reproduci\u00f3ns e m\u00e1is de 100000 visualizaci\u00f3ns no Youtube. En xullo, para festexar o D\u00eda Internacional do Reggae, apareceu o single \"Coda\" e tam\u00e9n \"Figa\", un sinxelo que foi escollido nunha votaci\u00f3n non vinculante entre afeccionados como tema favorito para participar na edici\u00f3n do ano 2022 do festival de Eurovisi\u00f3n.\n2021: \"Terra\" e o Benidorm Fest.\nO 10 de decembro Televisi\u00f3n Espa\u00f1ola confirmou a s\u00faa presenza entre os catorce artistas preseleccionados para competir no Benidorm Fest por unha praza no festival europeo. Conforme \u00e1 normativa do concurso, que se celebrou nos d\u00edas 26, 27 e 29 de xaneiro de 2022, presentaron para a s\u00faa participaci\u00f3n un tema in\u00e9dito titulado \"Terra\". A canci\u00f3n tivo unha excelente acollida, superando, no primeiro d\u00eda, o medio mill\u00f3n de reproduci\u00f3ns en plataformas como YouTube, Spotify ou Apple Music. \nChegaron ao certame como unhas das favoritas e mesmo o portugu\u00e9s Salvador Sobral, artista convidado e ga\u00f1ador do Festival de Eurovisi\u00f3n 2017, chegou a pedir o voto para elas. Na semifinal recibiron por parte do xurado unha puntuaci\u00f3n que as deixaba f\u00f3ra da final, o cal provocou os apupos do p\u00fablico e berros de \u00abtongo\u00bb; no entanto, o voto demosc\u00f3pico e o televoto outorgoulles un 2.\u00ba e 1.\u00ba posto que lles permitiu clasificarse. Na final ga\u00f1aron tanto o voto demosc\u00f3pico como o popular, onde acadaron m\u00e1is do 70% do voto telef\u00f3nico; por\u00e9n, unha moi baixa puntuaci\u00f3n dada de novo polo xurado deixounas sen posibilidades de vitoria. O interese pola participaci\u00f3n das Tanxugueiras na final foi m\u00e1ximo en Galiza cunha cota de pantalla de at\u00e9 52,9. A decisi\u00f3n do xurado (formado por un xurado espa\u00f1ol e un xurado internacional) foi moi cuestionada e acusaci\u00f3ns de ama\u00f1o difund\u00edronse polas redes sociais. Contribu\u00edu a aumentar a especulaci\u00f3n de manipulaci\u00f3n o feito de se saber que o xurado internacional apoiaba as Tanxugueiras. Tam\u00e9n sa\u00edan \u00e1 luz os v\u00ednculos dalg\u00fan membro do xurado espa\u00f1ol coa ga\u00f1adora do festival, Chanel Terrero. Perante o esc\u00e1ndalo, Galicia en Com\u00fan, BNG e PP rexistraron no Congreso e Senado espa\u00f1ois diferentes cuesti\u00f3ns sobre a pol\u00e9mica. Pola s\u00faa banda, a secci\u00f3n do sindicato CC. OO. dentro de RTVE denunciou irregularidades e solicitou \u00e1 canle que invalidase a elecci\u00f3n da ga\u00f1adora. A controversia xerada fixo que a RTVE publicase o pormenor dos votos do xurado, comprob\u00e1ndose que un deles chegou a dar maior puntuaci\u00f3n a un videoclip, o do cantante Gonzalo Hermida, ausente por enfermidade, que a actuaci\u00f3n en directo das Tanxugueiras. A pol\u00e9mica tam\u00e9n tivo eco en Portugal, onde afeccionados o concurso solicitaron a s\u00faa participaci\u00f3n no Festival da Can\u00e7\u00e3o, o certame no que se elixe o representante portugu\u00e9s para o festival eurovisivo.\n2022: Novos sinxelos.\nPolas mesmas datas nas que concursaban no Benidorm Fest participaron no disco \"10 a\u00f1os de Flores, Viento y Fuego\" do cantante Muerdo co tema \"Cambia todo\". Tam\u00e9n publicaron un novo adianto do seu novo disco de estudio, o single \"Averno\" no que colabora a artista Rayden, participante canda elas do Benidorm Fest de 2022.\nNeste mesmo ano participaron no libro-disco Acorda, editado pola Deputaci\u00f3n de Pontevedra ao abeiro do documental do mesmo nome, gravando un videoclip para o seu tema \"Autocracia\" aparecido no disco \"Tanxugueiras\". \nO 13 de maio de 2022 publicaron, en diferentes plataformas dixitais, un novo sinxelo do seu terceiro traballo titulado \"Pano corado\", o 24 de xu\u00f1o do mesmo ano publicaron \"Seghadoras\", e o 29 de xullo \"Fame de odio\". \nXunto a este \u00faltimo sinxelo lanzaron o seu disco Diluvio, no que se incl\u00faen as pezas xa publicadas durante o 2022."}
{"id": "412864", "revid": "25871", "url": "https://gl.wikipedia.org/wiki?curid=412864", "title": "Europa continental", "text": "A Europa continental, tam\u00e9n chamada\u00a0continente europeo, \u00e9 o continente\u00a0de Europa, explicitamente exclu\u00edndo as illas europeas, e, \u00e1s veces, as pen\u00ednsulas. Notabelmente, no uso do ingl\u00e9s brit\u00e1nico, o termo significa: a Europa exclu\u00edndo o Reino Unido, a Illa de Man, Irlanda e Islandia. Unha definici\u00f3n xeral de \"Europa continental\" \u00e9 o continente europeo exclu\u00edndo o Reino Unido, Irlanda e Islandia. Por\u00e9n, noutras rexi\u00f3ns de Europa prevalecen ideas distintas sobre o que realmente significa a expresi\u00f3n.\nAlgunhas definici\u00f3ns de Europa continental expanden as fronteiras do continente para os seus l\u00edmites xeogr\u00e1ficos, inclu\u00edndo as naci\u00f3ns que est\u00e1n dentro das elevadas fronteiras dos Urais e do C\u00e1ucaso.\nO que pode parecer ser unha simple cuesti\u00f3n de definici\u00f3n xeogr\u00e1fica, por\u00e9n, ten profundas implicaci\u00f3ns sociais e pol\u00edticas. Algunhas definici\u00f3ns de Europa continental incl\u00faen as naci\u00f3ns transcaucasianas da Xeorxia e Armenia - que son predominantemente cristi\u00e1s - mentres que excl\u00faen ao mesmo tempo as naci\u00f3ns predominantemente musulm\u00e1s como o Acerbaix\u00e1n\u00a0e a Turqu\u00eda.\nIllas mediterr\u00e1neas.\nNo contexto do Mediterr\u00e1neo, \"o continente\" pode referirse \u00e1 parte continental de\u00a0Italia (en oposici\u00f3n a Sarde\u00f1a e Sicilia) ou a parte continental da Francia (en oposici\u00f3n a C\u00f3rsega).\nIllas atl\u00e1nticas.\nNo contexto do Atl\u00e1ntico, \"o continente\" pode referirse \u00e1 parte continental de Portugal (en oposici\u00f3n a Madeira e os Azores)."}
{"id": "412865", "revid": "15490", "url": "https://gl.wikipedia.org/wiki?curid=412865", "title": "Carol Hanisch", "text": "Carol Hanisch, nada en 1942, \u00e9 unha xornalista e activista estadounidense do feminismo radical. O seu slogan m\u00e1is co\u00f1ecido \u00e9 \u201co persoal \u00e9 pol\u00edtico\u201d (\"The Personal is Political\") recollido nun ensaio co mesmo nome, publicado en 1969.\nTraxectoria.\nFormada en xornalismo pola Universidade Drake, uniuse en 1965 \u00f3 Movemento de Dereito Civil do Mississippi onde entendeu a forza da uni\u00f3n en loitas de minor\u00edas contra a opresi\u00f3n.\n\u00c9 fundadora do grupo Mulleres Radicais de Nova York (\"New York Radical Women\"), tam\u00e9n editou o libro \"Redstockings, Feminist Revolution\", publicado en 1975 e creou o xornal \"Meeting Ground\", un impreso que circulou dende 1978 at\u00e9 1992.\nUnha das s\u00faas acci\u00f3ns m\u00e1is importantes foi a protesta contra o concurso Miss Am\u00e9rica de 1968. Carol foi unha das catro mulleres, que interrompeu o proceso. A tensi\u00f3n creada atraeu moita atenci\u00f3n para o Movemento de Liberaci\u00f3n da Muller.\nHanisch participou tam\u00e9n de diversas outras loitas, tales como as contra o racismo, o \"apartheid\" na Sur\u00e1frica, e o imperialismo americano."}
{"id": "412866", "revid": "1131", "url": "https://gl.wikipedia.org/wiki?curid=412866", "title": "Castelo de Salvatierra (Cidade Real)", "text": "O castelo de Salvatierra foi unha fortaleza da Serra Morena, no termo municipal actual de Calzada de Calatrava, na provincia de Cidade Real.\nHistoria.\nEn 1198 foi ocupado por sorpresa polos cabaleiros da Orde de Calatrava, pouco despois da vitoria musulm\u00e1 na batalla de Alarcos no ano 1195. Tras isto foi asediado polos almohades que o recuperaron en 1211 e isto, entre outros motivos, foi a causa principal da reacci\u00f3n cristi\u00e1 que desembocou na batalla das Navas de Tolosa no 1212. Trala batalla das Navas de Tolosa o castelo foi reconquistado pola Orde de Calatrava."}
{"id": "412868", "revid": "23204", "url": "https://gl.wikipedia.org/wiki?curid=412868", "title": "Leonor de Castela (ra\u00ed\u00f1a de Inglaterra)", "text": "Leonor de Castela, nada en Burgos en 1241 e finada en Harby, Nottinghamshire, o 28 de novembro de 1290,\u00a0foi unha infanta de Castela por nacemento e ra\u00ed\u00f1a de Inglaterra polo seu matrimonio con Eduardo I.\nTraxectoria.\nFoi a segunda do tres fillos nados do segundo matrimonio de Fernando III o Santo con Xoana de Danmart\u00edn, condesa de Ponthieu.\nO 18 de outubro de 1254, no mosteiro das Folgas, en Burgos, casou co pr\u00edncipe Eduardo de Inglaterra, futuro rei Eduardo I. A intenci\u00f3n orixinal deste matrimonio era selar a paz entre Henrique III de Inglaterra \u2014pai de Eduardo\u2013 e Afonso X o Sabio \u2014medio irm\u00e1n de Leonor\u2014, pola posesi\u00f3n de Gascu\u00f1a, en litixio desde que a filla de Henrique II, Leonor de Plantagenet e de Aquitania, levouna en dote ao casar con Afonso VIII en 1177. O rei ingl\u00e9s esixiu o matrimonio entre Leonor e Eduardo como proba de sincera vontade de acabar coa guerra.\nEn 1270 acompa\u00f1ou ao seu marido \u00e1 Novena Cruzada. Leonor e o seu marido Eduardo, atop\u00e1banse a\u00ednda en Terra Santa, durante a Novena Cruzada, cando, \u00e1 morte do seu pai Henrique III, o 16 de novembro de 1272, foron proclamados rei e ra\u00ed\u00f1a de Inglaterra. Con todo, a coroaci\u00f3n tivo lugar cando volveron das Cruzadas. En Terra Santa, Leonor foi unha compa\u00f1eira abnegada e leal, at\u00e9 tal punto que, segundo a lenda, chegou a salvar a vida do seu esposo succionando o veleno dunha v\u00edbora que mordera a Eduardo. Acompa\u00f1ou ao seu esposo non s\u00f3 nas Cruzadas sen\u00f3n tam\u00e9n na conquista de Gales, dando a luz ao menor dos seus 15 fillos, Eduardo (futuro Eduardo II), no castelo de Caernarfon, no mesmo centro de Gales.\nA devoci\u00f3n entre ambos os esposos debeu ser maior que a de ambos cara aos seus descendentes; de feito, os seus fillos acabaron sendo criados polas s\u00faas avoas, Leonor de Provenza e Juana de Danmart\u00edn. A morte do seu segundo fillo, Henrique en 1274 en Guilford non foi nin sequera dolorosa para os seus pais, que non asistiron aos seus funerais, pese ao curto cami\u00f1o que hab\u00eda entre Londres e Guilford.\nLeonor morreu en 1290 en Harby, Lincolnshire, aos 49 anos de idade e foi sepultada na Abad\u00eda de Westminster.\nNo seu cami\u00f1o de Harby a Westminster, o entristecido monarca ordenou que en cada parada do real cortexo at\u00e9 a s\u00faa morada final, erix\u00edsese unha cruz conmemorativa, elev\u00e1ndose doce destas cruces, das que se conservan tres delas. Son as co\u00f1ecidas como Cruces de Leonor, das que a m\u00e1is co\u00f1ecida \u00e9 Charing Cros.\nMatrimonio e descendencia.\nDo seu matrimonio co rei Eduardo I de Inglaterra naceron quince fillos:\nDevanceiros.\nDevanceiros de Leonor de Castela"}
{"id": "412869", "revid": "89787", "url": "https://gl.wikipedia.org/wiki?curid=412869", "title": "Politikon", "text": "Politikon (termo grego: \"\u03c0\u03bf\u03bb\u03b9\u03c4\u03b9\u03ba\u03bf\u03bd\") \u00e9 a denominaci\u00f3n xen\u00e9rica que se lle atrib\u00fae a unha serie de moedas bizantinas de bill\u00f3n emitidas a mediados do s\u00e9culo XIV, que te\u00f1en en com\u00fan o feito de exhibir como \u00fanica inscrici\u00f3n a palabra grega: (\"da cidade, c\u00edvico\").\nCaracterizaci\u00f3n.\nA iconograf\u00eda que caracteriza numerosos exemplares, coa lenda disposta en torno a unha gran cruz ou o busto da Virxe Mar\u00eda, segue m\u00e1is os modelos europeos occidentais que os tradicionais das cu\u00f1axes bizantinas, e a maior\u00eda deles non identifican o emperador baixo o quen foron emitidos. No entanto, estas pezas ad\u00e1ptanse ao tipo xeral da moeda tornesa (a partir do di\u00f1eiro cu\u00f1ado en Tours), cun peso de entre 0,6 e 0,8 Gramos, un di\u00e1metro de 17 mil\u00edmetros e un contido de prata de entre 200 e 250 mil\u00e9simas.\nA forma do politikon foi inicialmente c\u00f3ncava (\"scyphate\"), coma moitas outras moedas bizantinas, mais as emisi\u00f3ns posteriores fix\u00e9ronse xa sobre discos planos. Aparentemente supo\u00f1en a continuaci\u00f3n das emisi\u00f3ns de torneses bizantinos (co\u00f1ecidos na \u00e1rea de influencia grega como \"tournesion\") do emperador Andr\u00f3nico II Pale\u00f3logo (1282-1328), cos que compartir\u00eda a taxa de 96 unidades por cada hyperpyron de ouro. As\u00ed e todo, hai algunhas excepci\u00f3ns: o Gabinete de Medallas de Par\u00eds exhibe un exemplar de politikon que pesa 1,4 gramos e ten un contido de prata de 785 mil\u00e9simas, moi superior ao habitual dos torneses, a\u00ednda que por baixo do da principal moeda bizantina de prata, o basilikon.\nA explicaci\u00f3n da expresi\u00f3n como \u00fanica inscrici\u00f3n destas moedas foi motivo de debate desde hai tempo. Semella que a lenda pode indicar que estas moedas foron emitidas para pagar algunha necesidade p\u00fablica espec\u00edfica (como o caso das moedas francesas da mesma \u00e9poca coa inscrici\u00f3n ), a\u00ednda que alg\u00fans dos primeiros estudosos, comezando polo numism\u00e1tico franc\u00e9s Gustave Schlumberger, defend\u00edan que se ter\u00edan usado como vales para a compra de pan. Morrisson apunta a posibilidade de que a lenda faga menci\u00f3n \u00e1 vocaci\u00f3n de uso corrente ou popular do politikon (de a\u00ed o seu nome), en oposici\u00f3n ao basilikon (\"\u03b2\u03b1\u03c3\u03b9\u03bb\u03b9\u03ba\u03cc\u03bd\": \"moeda do emperador\").\nDataci\u00f3n.\nDe xeito extraordinario, algunhas destas pezas amosan o nome de Andr\u00f3nico III Pale\u00f3logo (1328-1341), polo que poden ser datadas con seguridade na d\u00e9cada de 1330, entanto que os exemplares an\u00f3nimos corresponder\u00edan \u00e1 d\u00e9cada de 1340 (marcada por unha guerra civil moi destrutiva), e as derradeiras series, emitidas a nome de Xo\u00e1n V Pale\u00f3logo (1341-1376 e 1379-1391), datar\u00edan da d\u00e9cada de 1350, momento a partir do cal a existencia do politikon foi moi descontinua.\nProcedencia.\nCanto ao seu lugar de cu\u00f1axe, a atribuci\u00f3n aos obradoiros monetarios de Constantinopla d\u00e1se hoxe por segura, a\u00ednda que, por mor da s\u00faa aparencia occidental, houbo quen suxeriu a procedencia dalgunha ceca instalada na \u00e1rea dos estados francos (Francofracia) do sur de Grecia."}
{"id": "412871", "revid": "23204", "url": "https://gl.wikipedia.org/wiki?curid=412871", "title": "Revoluci\u00f3n Sandinista", "text": "Co\u00f1\u00e9cese como Revoluci\u00f3n popular sandinista ou simplemente Revoluci\u00f3n sandinista, \u00f3 proceso aberto en Nicaragua entre xullo de 1979 at\u00e9 febreiro de 1990, protagonizado pola Fronte Sandinista de Liberaci\u00f3n Nacional (chamado as\u00ed en memoria de Augusto C\u00e9sar Sandino) que puxo fin \u00e1 ditadura da familia Somoza, derrocando \u00f3 terceiro dos Somoza, Anastasio Somoza Debayle, substitu\u00edndoa por un goberno democr\u00e1tico de perfil progresista de esquerda.\nA loita contra a ditadura dos Somoza, que xa comezara a finais dos anos 50 do s\u00e9culo XX intensif\u00edcase significativamente en 1978. En marzo de 1979 as\u00ednase o acordo de unidade por parte dos representantes das tres fracci\u00f3ns sandinistas e dec\u00eddese impulsar a loita. En xu\u00f1o faise o chamamento \u00e1 \"Ofensiva Final\" e \u00e1 folga xeral e o 19 de xullo de 1979 as columnas guerrilleiras do FSLN entran en Managua, cun amplo apoio popular, consumando a derrota de Anastasio Somoza Debayle.\nO novo goberno, formado por un amplo espectro ideol\u00f3xico con presenza socialdem\u00f3crata, socialista, marxista-leninista e cunha grande influencia da teolox\u00eda da liberaci\u00f3n, tratou de introducir reformas nos aspectos socioecon\u00f3micos e pol\u00edticos do Estado nicaraguano, tratando ademais os problemas relativos \u00e1 sanidade, a educaci\u00f3n e repartici\u00f3n da terra que o pa\u00eds sufr\u00eda. Ditas reformas lograron avances significativos e reco\u00f1ecidos internacionalmente.\nA oposici\u00f3n armada foi organizada polos Estados Unidos, que formaron a chamada contra e afundiron o pa\u00eds nunha guerra civil e produciron unha presi\u00f3n en t\u00f3dolos campos posibles. Isto, xunto con diversos erros de goberno atribu\u00edbles \u00e1 inexperiencia dos sandinistas, levou a Nicaragua a unha posici\u00f3n econ\u00f3mica cr\u00edtica e social inasumible, o que causou que o FSLN perdese as elecci\u00f3ns de febreiro de 1990 fronte \u00e1 Uni\u00f3n Nacional Opositora (unha coalici\u00f3n que agrupaba \u00e1 maior\u00eda das forzas opositoras \u00f3 FSLN) presidida por Violeta Chamorro e apoiada polos Estados Unidos, pondo as\u00ed fin \u00f3 per\u00edodo revolucionario."}
{"id": "412872", "revid": "23204", "url": "https://gl.wikipedia.org/wiki?curid=412872", "title": "Revoluci\u00f3n sandinista", "text": ""}
{"id": "412873", "revid": "47401", "url": "https://gl.wikipedia.org/wiki?curid=412873", "title": "Jehan Sadat", "text": "Jehan Sadat (en\u00a0 \"J\u012bh\u0101n as-S\u0101d\u0101t\" ou \u0686\u064a\u0647\u0627\u0646 \u0627\u0644\u0633\u0627\u062f\u0627\u062a \"Zh\u012bh\u0101n as-S\u0101d\u0101t\") nada no Cairo o 29 de agosto de 1933 e finada o 9 de xullo de 2021,\u00a0foi unha profesora exipcia.\nVi\u00fava de Anwar Sadat, foi a Primeira Dama de Exipto dende 1970 at\u00e9 o asasinato de Sadat en 1981.\nTraxectoria.\nJehan Sadat, tam\u00e9n deletreado Jihan, naceu como Jehan Safwat Raouf (en \u00e1rabe: \u062c\u064a\u0647\u0627\u0646 \u0635\u0641\u0648\u062a \u0631\u0624\u0648\u0641 \"J\u012bh\u0101n \u1e62afwat Ra\u02bc\u016bf\" ou \u0686\u064a\u0647\u0627\u0646 \u0635\u0641\u0648\u062a \u0631\u0624\u0648\u0641 \"Zh\u012bh\u0101n \u1e62afwat Ra\u02bc\u016bf\") no Cairo, filla dunha familia de clase media alta dun pai cirurxi\u00e1n exipcio (Safwat Raouf), e unha nai profesora de m\u00fasica inglesa (Gladys Cotterill). A s\u00faa nai foi a filla de Charles Henry Cotterill, un superintendente de polic\u00eda da cidade de Sheffield. Foi criada como musulm\u00e1 de acordo cos desexos do seu pai, pero tam\u00e9n asistiu a unha escola secundaria cristi\u00e1 para nenas no Cairo.\nDurante a s\u00faa festa de d\u00e9cimo quinto aniversario co\u00f1eceu \u00f3 seu futuro esposo, Anwar el-Sadat, pouco despois da s\u00faa sa\u00edda do c\u00e1rcere. Ela e Sadat casaron o 29 de maio de 1949, despois de diversas d\u00fabidas e das obxecci\u00f3ns dos seus pais \u00e1 idea de que a s\u00faa filla casase cun revolucionario sen emprego. El ti\u00f1a 31 anos e Jehan ti\u00f1a 15 anos e 9 meses de idade. Sadat foi posteriormente parte dos membros principais do Movemento de Oficiais Libres que levaron \u00e1 revoluci\u00f3n exipcia de 1952, a cal derrocou a monarqu\u00eda de Exipto e Sud\u00e1n.\n\u00d3 longo de 32 anos, Jehan foi unha esposa de apoio para a crecente carreira pol\u00edtica do seu marido, que chegar\u00eda a converterse en presidente de Exipto. A s\u00faa traxectoria como primeira dama de Exipto serviu para cambiar a vida de mill\u00f3ns de persoas no seu pa\u00eds, e serviu como modelo para as mulleres de todo o mundo. Axudou a cambiar a imaxe do mundo das mulleres \u00e1rabes na d\u00e9cada de 1970, mentres que realizaba traballo voluntario e participaba no servizo non gobernamental en axuda \u00f3s menos afortunados."}
{"id": "412876", "revid": "1131", "url": "https://gl.wikipedia.org/wiki?curid=412876", "title": "Castelo de Salvatierra", "text": "O nome de castelo de Salvatierra pode referirse a tres fortalezas constru\u00eddas na \u00e9poca de Al-\u00c1ndalus:"}
{"id": "412877", "revid": "98629", "url": "https://gl.wikipedia.org/wiki?curid=412877", "title": "SlutWalk", "text": "A SlutWalk\u00a0\u00e9 unha mobilizaci\u00f3n rueira iniciada no Canad\u00e1 en abril de 2011 convertida nun movemento de protesta internacional contra as violaci\u00f3ns e agresi\u00f3ns sexuais \u00e1s mulleres. A primeira marcha celebrouse en Toronto o 3 de abril de 2011 e dende ent\u00f3n foi replicada noutros pa\u00edses como os\u00a0Estados Unidos, o\u00a0Reino Unido, Australia, a India, M\u00e9xico, a Arxentina, Colombia, Costa Rica, o Per\u00fa, Ecuador, Honduras e o Uruguai.\nPrevio \u00f3 desencadeamento do movemento, de acordo con, Herriot, as novas locais de outubro a novembro de 2010 revelan non s\u00f3 m\u00faltiples asaltos sexuais de alto perfil nos espazos p\u00fablicos de Toronto, non s\u00f3 matizan \u00e1s v\u00edtimas, sen\u00f3n que as culpabilizan destes crimes.\nOrixe.\nAntes de que a primeira marcha do movemento tivese lugar, este foi \u2018viral\u2019, atraendo moita publicidade a trav\u00e9s dos blogs feministas, inclu\u00eddos sitios populares, tales como: Rabble.ca, Jezebel and Feministing.\nA marcha iniciouse como resposta \u00f3s comentarios machistas dun polic\u00eda canadense, Michael Sanguinetti, quen, en xaneiro de 2011, nunha conferencia sobre seguridade civil en Osgoode Hall Law School en Toronto, dixo que as mulleres deber\u00edan evitar vestirse coma putas para non seren v\u00edtimas de violencia sexual.\nUn grupo de mulleres canadenses reaccionou con indignaci\u00f3n a estas palabras e organizou a primeira marcha \u00e1 que denominaron \u00abSlutWalk\u00bb que se pode traducir \u00f3 galego como \"Marcha das Putas\".\nOs desvelos do polic\u00eda de Toronto pola vestimenta das mulleres saltaron \u00e1s redes sociais acompa\u00f1adas da proposta de aplicarlles un ant\u00eddoto por aquel ent\u00f3n de curto percorrido: convocar unha Slut Walk (\"marcha das putas\") en sinal de repulsa. "}
{"id": "412878", "revid": "23204", "url": "https://gl.wikipedia.org/wiki?curid=412878", "title": "Marcha das Putas", "text": ""}
{"id": "412879", "revid": "89787", "url": "https://gl.wikipedia.org/wiki?curid=412879", "title": "Christabel Pankhurst", "text": "Dame Christabel Harriette Pankhurst, nada en Manchester o 22 de setembro de 1880 e finada o 13 de febreiro de 1958 nos \u00c1nxeles, foi unha sufraxista e activista pol\u00edtica inglesa, das consideradas como suffragettes. Foi cofundadora da Women's Social and Political Union (WSPU) e dirixiu acci\u00f3ns militantes desde o exilio en Francia de 1912 a 1913. En 1914 apoio a guerra contra Alema\u00f1a. Despois da guerra mudouse aos Estados Unidos, onde traballou como evanxelista para o movemento Second Adventist. Obtivo a Orde do Imperio Brit\u00e1nico.\nBiograf\u00eda.\nPrimeiros anos.\nChristabel Pankhurst foi filla da reco\u00f1ecida sufraxista inglesa Emmeline Pankhurst e do seu esposo o socialista radical Richard Pankhurst. Foi irm\u00e1 de Sylvia Pankhurst e Adela Pankhurst. O seu pai era avogado e a s\u00faa nai propietaria dun pequeno local. Christabel axud\u00e1balle \u00e1 s\u00faa nai, que traballaba no rexistro de defunci\u00f3ns e nacementos na cidade de Manchester. A pesar das dificultades econ\u00f3micas, a s\u00faa familia sempre a apoiou para que lograse os seus obxectivos. A morte da s\u00faa nai en 1928 afectoulle moito.\nActivismo.\nEn 1905 Christabel Pankhurst interrompeu unha reuni\u00f3n do Partido Liberal reclamando o dereito da muller ao voto. Foi arrestada xunto coa s\u00faa compa\u00f1eira sufraxista Annie Kenney. O seu arresto xerou interese nos medios, e a s\u00faa nai Emmeline empezou a incentivar con m\u00e1is forza o sufraxismo a ra\u00edz do encarceramento da s\u00faa filla.\nDespois de obter un grao en leis en 1906, Christabel trasladouse \u00e1 sede da Uni\u00f3n Social e Pol\u00edtica das Mulleres en Londres, onde adoptou o pseud\u00f3nimo \"Queen of the Mob\". Foi arrestada novamente en 1907 e en 1909. Entre 1913 e 1914 viviu en Par\u00eds, Francia. Regresou a Inglaterra en 1914 fuxindo da primeira guerra mundial, e al\u00ed foi arrestada novamente. Pankhurst iniciou unha folga de fame, coa que pagou s\u00f3 30 d\u00edas dunha condena de 3 anos. Ao sa\u00edr de prisi\u00f3n escribiu o libro \"The Great Scourge and How to End It\". Nos anos seguintes continuou traballando incansablemente polos dereitos da muller, logrando progresos significativos.\nAbandonou Inglaterra en 1921, e trasladouse aos Estados Unidos onde exerceu como evanxelista. Regresou ao Reino Unido onde foi inclu\u00edda na Orde do Imperio Brit\u00e1nico en 1936. Coa chegada da segunda guerra mundial, Christabel retornou a Norteam\u00e9rica, para vivir nos \u00c1nxeles, California.\nFalecemento.\nChristabel morreu o 13 de febreiro de 1958, \u00e1 idade de 77 anos. O seu caseiro atopou o seu corpo sen vida, e sen raz\u00f3n aparente da morte. Foi enterrada en Santa Monica, California.\nNa cultura popular.\nChristabel Pankhurst foi personificada pola actriz Patricia Quinn na serie da BBC de 1974 \"Shoulder to Shoulder\"."}
{"id": "412880", "revid": "23204", "url": "https://gl.wikipedia.org/wiki?curid=412880", "title": "Postestruturalismo", "text": "O termo postestruturalismo describe unha variedade de investigaci\u00f3ns, realizadas principalmente en Francia, que emerxeron de mediados a finais dos anos 1960 para p\u00f3r en cuesti\u00f3n a primac\u00eda do estruturalismo nas ciencias humanas: antropolox\u00eda, historia, sociolox\u00eda, cr\u00edtica literaria e filosof\u00eda, ademais da psican\u00e1lise. O termo non \u00e9 orixinario das investigaci\u00f3ns mesmas, sen\u00f3n dos anglofalantes que as estudaron posteriormente.\nO termo \u00e9 problem\u00e1tico porque as relaci\u00f3ns entre os traballos dos acad\u00e9micos xeralmente catalogados como postestruturalistas (quen case por regra xeral non se identifican desa maneira) son debatidas, e non existe un grupo de traballos \u00f3 que todos se refiran como doutrina com\u00fan (a diferenza do estruturalismo, no que o traballo de Claude L\u00e9vi-Strauss era unha referencia com\u00fan). O postestruturalismo quizais atope substancia no feito de que moitos dos seus traballos prominentes foron desenvolvidos por autores pr\u00f3ximos \u00f3 estruturalismo, e m\u00e1is substancia a\u00ednda no feito de que moitos destes traballos son intentos de recrear posici\u00f3ns estruturalistas cuxas limitaci\u00f3ns transformaron a tantos estruturalistas en cr\u00edticos do mesmo.\nTres dos m\u00e1is prominentes postestruturalistas eran tam\u00e9n do \"grupo do tres\" estruturalistas por excelencia: Jacques Lacan, Roland Barthes e Claude L\u00e9vi-Strauss. Jacques Derrida, Gilles Deleuze\u00a0e Julia Kristeva son tam\u00e9n considerados como postestruturalistas prominentes."}
{"id": "412881", "revid": "89787", "url": "https://gl.wikipedia.org/wiki?curid=412881", "title": "Gloria Anzald\u00faa", "text": "Gloria Evangelina Anzald\u00faa, nada en\u00a0Valle del R\u00edo Grande o\u00a026 de setembro de 1942\u00a0e finada en\u00a0Santa Cruz (California) o\u00a015 de maio do 2004, foi unha acad\u00e9mica, activista pol\u00edtica, feminista, escritora e poeta\u00a0estadounidense.\nBiograf\u00eda.\nGloria Anzald\u00faa nace no Valle de Texas, Estados Unidos o 26 de setembro de 1942, filla de Urbano e Amalia Anzald\u00faa. \u00d3s\u00a0once anos, a s\u00faa familia trasl\u00e1dase a Hargill, Texas. \u00d3s\u00a0catorce anos, sofre a morte do seu pai. Anzald\u00faa pode lograr unha educaci\u00f3n universitaria a pesar do racismo, sexismo e outras formas de opresi\u00f3n que ela experimenta na s\u00faa vida como unha texana de s\u00e9tima xeraci\u00f3n. Recibe o seu grao na Universidade de Texas-Panamericana, e a s\u00faa mestr\u00eda da Universidade de Texas en Austin.\nAnzald\u00faa traballa uns anos como mestra de escola antes de ir a Austin para obter a s\u00faa mestr\u00eda, tam\u00e9n completa os seus estudos de doutoramento en literatura comparativa na Universidade de Texas en Austin. En 1977 m\u00fadase a California onde fai os seus escritos, traballa como catedr\u00e1tica na Universidade Estatal de San Francisco; a Universidade de California en Santa Cruz; a Universidade Atl\u00e1ntica de Florida; e outras. Ela \u00e9 a m\u00e1is famosa co-autora de \"This Bridge\" Called My Back: Writings by Radical Women of Color (1981) con Cherr\u00ede Moraga, autora de Making Face, Making Soul/Facendo Caras: Creative and Critical Perspectives by Women of Color (1990), e co-autora de This Bridge We Call Home: Radical Visions for Transformation (2002). Tam\u00e9n escribe Borderlands/La Frontera: The New Mestiza en 1987. Entre os seus libros para nenos\u00a0\"Prietita Has a Friend\" (1991), \"Friends from the Other Side - Amigos del Otro Lado\" (1993), \"Prietita y la Llorona\" (1996). Anzald\u00faa tam\u00e9n escribe moitos traballos de ficci\u00f3n e poes\u00eda. Os seus traballos m\u00f3vense entre ingl\u00e9s e espa\u00f1ol \u00f3 mesmo tempo para converxer nunha soa lingua. En Borderlands identif\u00edcase con m\u00faltiples identidades. A s\u00faa autobiograf\u00eda \"La prieta,\" publ\u00edcase en ingl\u00e9s na obra \"This Bridge Called My Back\".\nAnzald\u00faa contribu\u00edu coa definici\u00f3n de feminismo, as\u00ed como tam\u00e9n na \u00e1rea cultural da teor\u00eda\u00a0chicana e queer (lesbianas e gais). Unha contribuci\u00f3n moi especial foi a introduci\u00f3n do termo mestizaxe para o p\u00fablico estadounidense, que significa a concepci\u00f3n do estado de estar 'm\u00e1is al\u00f3'. Nos seus traballos te\u00f3ricos, Anzald\u00faa invoca unha \"nova mestiza\" (\u201cnew mestiza\u201d), que ela describe como un suxeito consciente dos seus conflitos de identidade e usa o termo \"o novo \u00e1ngulo de visi\u00f3n\" (\u201cnew angles of vision\u201d) co fin de retar o pensamento binario en\u00a0Occidente. O modo de pensar da \u201cnew mestiza\u201d at\u00f3pase ilustrado no feminismo post-colonial."}
{"id": "412882", "revid": "23204", "url": "https://gl.wikipedia.org/wiki?curid=412882", "title": "Gloria Evangelina Anzald\u00faa", "text": ""}
{"id": "412883", "revid": "89787", "url": "https://gl.wikipedia.org/wiki?curid=412883", "title": "Buzkashi", "text": "O buzkashi (en Afganist\u00e1n, Taxiquist\u00e1n e Estados Unidos), kokpar (en Casaquist\u00e1n) ou kupkari (en Uzbekist\u00e1n) \u00e9 un deporte ecuestre practicado en varios pa\u00edses centroasi\u00e1ticos, entre eles Afganist\u00e1n, onde est\u00e1 considerada deporte nacional. Malia que se practica en Afganist\u00e1n, orixinouse probablemente en Uzbekist\u00e1n.\nConsiste en dous equipos de chapandoz, ou xinetes, nun campo de aproximadamente dous quil\u00f3metros de lonxitude. Os xogadores de cada equipo non se diferencian na cor da s\u00faa camiseta, sen\u00f3n que parecen co\u00f1ecerse. O obxectivo do xogo \u00e9 conducir o boz, que \u00e9 unha cabra sen cabeza e sen extremidades, dende un extremo do campo \u00f3 outro. Nunha das d\u00faas versi\u00f3ns vixentes deste xogo, Tudabarai, os integrantes de ambos os equipos pugnan para levar o corpo da cabra \u00f3 centro do terreo de xogo.\n\u00c9 un xogo moi violento, xa que non ten unhas regras definidas e os xinetes terminan envolvidos en verdadeiras batallas sanguentas. Tampouco hai \u00e1rbitros polo que o resultado depende s\u00f3 dos xogadores. Para o xinete a recompensa \u00e9 o prestixio que pode ter ante o resto dos xogadores. Os capit\u00e1ns, denominados \"chapandaz\", con turbantes e barbas negras, chegan \u00e1 cancha con fus\u00eds Kalashnikov\u00a0\u00f3 ombreiro e gardacostas e danse a man antes de empezar o partido.\nDurante a ditadura relixiosa do talib\u00e1n a pr\u00e1ctica deste xogo estivo prohibida, \u00e9 por esa raz\u00f3n que dende o colapso do r\u00e9xime volveu a practicarse os venres en Cabul."}
{"id": "412884", "revid": "23204", "url": "https://gl.wikipedia.org/wiki?curid=412884", "title": "Lingua nheengatu", "text": "A lingua nheengatu, tam\u00e9n co\u00f1ecido como tup\u00ed moderno, \u00e9 unha lingua ind\u00edxena de Am\u00e9rica da familia tup\u00ed-guaran\u00ed. O nome da lingua deriva das palabras \"nheen\" (que quere dicir \"lingua\" ou \"falar\") e \"gatu\" (que quere dicir \"bo\"). \u00c9 a variedade da lingua tup\u00ed que a\u00ednda sobrevive, sendo falada por preto de 19\u00a0000 persoas da rexi\u00f3n do curso alto do r\u00edo Negro no estado brasileiro do Amazonas, as\u00ed como nas \u00e1reas lim\u00edtrofes de Colombia e Venezuela.\nDurante os s\u00e9culos XVI e XVII, a variedade m\u00e1is crioula desta lingua (a l\u00edngua geral amaz\u00f4nica) converteuse en lingua franca. Esta forma crioula foi estandarizada polos xesu\u00edtas con base no tupinamba. Nesta variante crioula, o nheengatu foi a principal lingua usada polos colonizadores at\u00e9 que o goberno de Portugal insistiu en que a lingua de colonizaci\u00f3n deb\u00eda ser o portugu\u00e9s e non o nheengatu. No seu auxe a comezos do s\u00e9culo XVIII, chegou a ser a lingua dominante do Brasil, sendo falada non s\u00f3 por ind\u00edxenas e misioneiros, sen\u00f3n tam\u00e9n por colonos de sangue europeo e escravos africanos, e tendo m\u00e1is falantes que o portugu\u00e9s no Amazonas e no Par\u00e1 at\u00e9 1877.\nDurante os s\u00e9culos XVIII e XIX a\u00ednda ti\u00f1a amplo uso no interior do Brasil, pero foi perdendo terreo durante o s\u00e9culo XX perante o portugu\u00e9s oficial. En 2003 adquiriu o status de lingua cooficial no concello de S\u00e3o Gabriel da Cachoeira, xunto co portugu\u00e9s."}
{"id": "412885", "revid": "23204", "url": "https://gl.wikipedia.org/wiki?curid=412885", "title": "Nheengatu", "text": ""}
{"id": "412886", "revid": "624", "url": "https://gl.wikipedia.org/wiki?curid=412886", "title": "Asclep\u00edades", "text": "Asclep\u00edades \u00e9 o nome de varios personaxes gregos:"}
{"id": "412888", "revid": "1131", "url": "https://gl.wikipedia.org/wiki?curid=412888", "title": "Asclep\u00edades de Mirlea", "text": "Asclep\u00edades de Mirlea foi un gram\u00e1tico, historiador e astr\u00f3nomo grego nado en Mirlea (Bitinia) e que viviu nos ss. -II a -I. Era fillo de Di\u00f3timo e disc\u00edpulo de Apolonio de Rodas. En tempos de Pompeio o Grande ensinaba gram\u00e1tica en Roma. Viviu unha tempada na Pen\u00ednsula Ib\u00e9rica.\nTraxectoria.\nS\u00f3 se conservan fragmentos do que ao parecer foi unha extensa obra en grego.\nComo gram\u00e1tico escribiu varios tratados sobre gram\u00e1tica e gram\u00e1ticos, tratados exex\u00e9ticos sobre Homero e unha monograf\u00eda sobre a Copa de N\u00e9stor.\nComo astr\u00f3nomo escribiu varias obras (hoxe perdidas) sobre Arato, Te\u00f3crito, e unha monograf\u00eda sobre as Pl\u00e9iades.\nSegundo Estrab\u00f3n residiu unha tempada en Hispania e deixou unha relaci\u00f3n das s\u00faas tribos que utilizou o xe\u00f3grafo grego. \u00c9 mencionado tam\u00e9n como autor dunha \"Historia de Bitinia\", de polo menos 10 libros. Xeralmente \u00e9 considerado autor dunha historia de Alexandre Magno mencionada por Flavio Arriano. Como Su\u00eddas o sit\u00faa cen anos antes, sup\u00faxose que pod\u00edan existir dous Asclep\u00edades de Mirlea, un ser\u00eda o av\u00f3, e o outro, o fillo ou o neto. Ateneo de Naucratis cre que Asclep\u00edades, un escritor grego, fillo de Areo, que escribiu unha obra sobre Demetrio de Falero, poder\u00eda ser o mesmo personaxe."}
{"id": "412890", "revid": "1131", "url": "https://gl.wikipedia.org/wiki?curid=412890", "title": "Bell hooks", "text": "Gloria Jean Watkins, nada o\u00a025 de setembro de 1952 en Hopkinsville, Kentucky, nos Estados Unidos e finada o 15 de decembro de 2021, co\u00f1ecida como bell hooks (escrito en min\u00fasculas), foi unha escritora, feminista e activista social. O nome \"bell hooks\" deriva do da s\u00faa bisavoa materna, Bell Blair Hooks.\nTraxectoria.\nO enfoque da escritura de Hooks foi a interseccionalidade entre raza, capitalismo e x\u00e9nero, e o que ela describe como a s\u00faa capacidade para producir e perpetuar sistemas de opresi\u00f3n e dominaci\u00f3n de clase. Publicou m\u00e1is de 30 libros e numerosos artigos acad\u00e9micos, apareceu en documentais e participou en conferencias p\u00fablicas. Ocupouse da raza, a clase e o x\u00e9nero na educaci\u00f3n, a arte, a historia, a sexualidade, os medios de comunicaci\u00f3n e o feminismo.\nEn 2014 fundou o Instituto bell hooks en Berea College, Berea, Kentucky."}
{"id": "412891", "revid": "25871", "url": "https://gl.wikipedia.org/wiki?curid=412891", "title": "Carlos \u00c1lvarez-N\u00f3voa", "text": "Carlos \u00c1lvarez-N\u00f3voa S\u00e1nchez, nado en La Felguera (Langreu) en 1940 e finado en Sevilla o 23 de setembro de 2015, foi un autor, escritor, profesor, director teatral e actor asturiano.\nTraxectoria.\nNaceu en La Felguera, Asturias, xunto ao parque Dolores Duro, en 1940. Era licenciado en Dereito, Filolox\u00eda Rom\u00e1nica, Ciencias do Espect\u00e1culo e doutor en Filolox\u00eda Hisp\u00e1nica.\nComezou a s\u00faa traxectoria como actor en 1957 no Teatro Espa\u00f1ol Universitario (TEU) e m\u00e1is tarde en Los Goliardos e outros grupos teatrais de Sevilla, Madrid e Barcelona. Ademais de interpretar os cl\u00e1sicos e aos autores contempor\u00e1neos, foi autor de obras como \"Cigarras y hormigas\", \"La Merecedora\", \"Pajaritos 27\" ou \"Enamoradas de B\u00e9cquer\".\nEn 1991 realizou a s\u00faa primeira incursi\u00f3n no cine con \"Llanto por Granada\" (Vicente Escriv\u00e1), ao que seguiron varias pel\u00edculas co\u00f1ecidas como \"Al Andalus\" (1992, Agust\u00ed Villaronga) ou \"Los a\u00f1os b\u00e1rbaros\" (1997, Fernando Colomo). En 1999 obtivo polo seu papel na pel\u00edcula \"Solas\", de Benito Zambrano, o Goya ao mellor actor revelaci\u00f3n e o Premio do Festival Internacional de Tokio. Con \"Las olas\", de Alberto Morais, obtivo o premio ao mellor actor no Festival de Cine de Moscova.\nParalelamente \u00e1 s\u00faa carreira cinematogr\u00e1fica traballou como profesor de literatura en varios institutos de bacharelato. O \u00faltimo foi o I.B. Rodrigo Caro de Coria del R\u00edo (Sevilla). Foi profesor de Historia do Teatro na Escola de Direcci\u00f3n Esc\u00e9nica e Dramaturxia do Instituto do Teatro de Sevilla.\nAntes de falecer resid\u00eda en Palomares del R\u00edo (Sevilla). Un teatro leva o seu nome na localidade sevillana de Camas do mesmo xeito que un centro de arte esc\u00e9nica en La Felguera."}
{"id": "412892", "revid": "23204", "url": "https://gl.wikipedia.org/wiki?curid=412892", "title": "Gloria Jean Watkins", "text": ""}
{"id": "412893", "revid": "56817", "url": "https://gl.wikipedia.org/wiki?curid=412893", "title": "Cherr\u00ede Moraga", "text": "Cherr\u00ede Lawrence Moraga, nada en Whittier, California\u00a0o 25 de setembro de 1952,\u00a0\u00e9\u00a0unha poeta, ensa\u00edsta e dramaturga estadounidense cuxa obra trata en especial das experiencias das mulleres lesbianas das minor\u00edas raciais dos Estados Unidos, en especial das latinas.\nTraxectoria.\nFilla de chicana e anglosax\u00f3n,\u00a0estudou na universidade privada de Hollywood, licenci\u00e1ndose en 1974. Traballou como profesora nos\u00c1nxeles\u00a0durante tres anos, e nese tempo compuxo os seus primeiros poemas de amor lesbiano. O contacto coa obra e a persoa da poetisa Judy Grahn, fixo que medrase nela a necesidade de escribir como lesbiana e como chicana, e tam\u00e9n aumentou a s\u00faa politizaci\u00f3n. En 1977, mudouse a San Francisco e en 1980 doutorouse na Universidade do Estado."}
{"id": "412894", "revid": "23204", "url": "https://gl.wikipedia.org/wiki?curid=412894", "title": "Cherr\u00ede Lawrence Moraga", "text": ""}
{"id": "412895", "revid": "1131", "url": "https://gl.wikipedia.org/wiki?curid=412895", "title": "Audre Lorde", "text": "Audre Geraldine Lorde, nada en Harlem, Nova York o 18 de febreiro de 1934 e finada en Saint Croix o 17 de novembro de 1992, foi unha escritora afroamericana, feminista, lesbiana e activista polos dereitos civ\u00eds.\nTraxectoria.\nComo poeta \u00e9 especialmente co\u00f1ecida polo seu dominio t\u00e9cnico e expresi\u00f3n emocional cos cales expresa ira e indignaci\u00f3n polas inxustizas civ\u00eds e sociais que observou \u00f3 longo da s\u00faa vida. Os seus poemas e prosa trataron en gran medida temas relacionados cos dereitos civ\u00eds, o feminismo e a exploraci\u00f3n da identidade feminina negra. A s\u00faa obra m\u00e1is co\u00f1ecida \u00e9 \"Sister Outsider\", un libro de ensaios que cont\u00e9n varios dos seus textos m\u00e1is influentes das loitas contra o racismo, o machismo e a opresi\u00f3n heteronormativa como son \"Non hai xerarqu\u00edas na opresi\u00f3n\" e \"As ferramentas do amo non destruir\u00e1n a casa do amo\".\nTras pasar pola experiencia do cancro de mama e reflexionar sobre as discriminaci\u00f3ns sufridas polas mulleres, que se superpo\u00f1en \u00e1s de raza e de orientaci\u00f3n sexual e que se suman \u00e1 enfermidade, publicou en 1981 \"The Cancer Journals\" un texto dirixido tanto a quen viviu ou vive a experiencia, como para quen acompa\u00f1an a outras no proceso."}
{"id": "412896", "revid": "23204", "url": "https://gl.wikipedia.org/wiki?curid=412896", "title": "Audre Geraldine Lorde", "text": ""}
{"id": "412897", "revid": "98629", "url": "https://gl.wikipedia.org/wiki?curid=412897", "title": "Olga Nikolaevna Romanova", "text": "Olga Nikolaevna Romanova (en ), nada en Tsarskoe Selo o e finada en Ekaterimburgo o 17 de xullo\u00a0de 1918, foi unha gran duquesa rusa, filla primox\u00e9nita do tsar Nicolao II de Rusia e a s\u00faa muller Alexandra.\nTraxectoria.\nDurante a s\u00faa vida, o futuro matrimonio da gran duquesa foi obxecto de grande especulaci\u00f3n no imperio. Alg\u00fans rumores a relacionaban co gran duque Demetrio Pavlovich de Rusia, Carlos de Roman\u00eda, Eduardo de Gales, e con Alexandre de Serbia. A propia Olga anunciou en varias ocasi\u00f3ns a s\u00faa intenci\u00f3n de casar cun ruso e permanecer no pa\u00eds. Durante a primeira guerra mundial, Olga traballou como enfermeira ao cargo dos soldados feridos nun hospital militar montado en Tsarskoe Selo, ata que tivo que deixalo por mor dos nervios e pasou a adicarse \u00e1s tarefas administrativas.\nA s\u00faa morte tivo lugar trala revoluci\u00f3n rusa de 1917 e a chegada ao poder dos bolxeviques. A familia imperial foi exiliada a Ekaterimburgo onde foi asasinada a noite do 17 de xullo de 1918. Os restos da familia foron atopados trala ca\u00edda da Uni\u00f3n Sovi\u00e9tica e sepultados en 1998 na catedral de san Pedro e san Paulo de San Petersburgo. A Igrexa ortodoxa rusa\u00a0canonizou a Olga, xunto ao resto da s\u00faa familia como m\u00e1rtires \"portadores da paix\u00f3n\".\nDevanceiros.\nDevanceiros de Olga Nikolaevna Romanova"}
{"id": "412898", "revid": "5863", "url": "https://gl.wikipedia.org/wiki?curid=412898", "title": "Maxine Hong Kingston", "text": "Maxine Hong Kingston (en ), nada como Maxine Ting Ting Hong o 27 de outubro de 1940, \u00e9 unha novelista estadounidense de orixe chinesa, autora e profesora em\u00e9rita da Universidade de California en Berkeley, onde se graduou cunha BA en ingl\u00e9s en 1962. Kingston escribiu tres novelas e varias obras de non-ficci\u00f3n sobre as experiencias dos inmigrantes chineses que viven nos Estados Unidos, contribu\u00edndo \u00f3 movemento feminista, con obras como as s\u00faas memorias \"The Woman Warrior\"; Memoirs of a Girlhood among Ghosts. O libro versa das diferenzas de x\u00e9nero e orixe \u00e9tnica, e como estes conceptos afectan \u00e1 vida das mulleres. Este traballo reportoulle o premio do C\u00edrculo de Cr\u00edticos Nacional do Libro. Tam\u00e9n ga\u00f1ou un National Book Award en 1981 por un outra obra, \"China Men\".\nKingston recibiu importantes cr\u00edticas por reforzar estereotipos racistas nos seus traballos e por volver ficticias historias tradicionais chinesas para facer os seus textos m\u00e1is atractivos o p\u00fablico occidental. Tam\u00e9n recibiu cr\u00edticas de estudosas asi\u00e1ticas pola s\u00faa \"esaxerada representaci\u00f3n da opresi\u00f3n feminina cara \u00e1s mulleres asi\u00e1ticas americanas\"."}
{"id": "412899", "revid": "23204", "url": "https://gl.wikipedia.org/wiki?curid=412899", "title": "Maxine Ting Ting Hong", "text": ""}
{"id": "412900", "revid": "83328", "url": "https://gl.wikipedia.org/wiki?curid=412900", "title": "Feminismo da diferenza", "text": "O feminismo da diferenza naceu en maio do 68 e en Europa desenvolveuse principalmente \u00f3 longo da d\u00e9cada de 1970 (\u00e9poca da segunda onda do feminismo), no contexto da posmodernidade. Relacionado con grupos feministas radicais, baixo o lema \"ser muller \u00e9 fermoso\" avogaba a defender da muller como diferente do home. Consideran que as mulleres non deben aspirar en converterse en homes sen\u00f3n que cada persoa debe ser como queira, e ter os mesmos dereitos e oportunidades. Tam\u00e9n defende que as mulleres non deben imitar o patriarcalismo dos homes para ser iguais en dereitos a eles e que \u00e9 toda a sociedade a que se beneficia da liberaci\u00f3n patriarcal. Config\u00farase paralelamente \u00f3 feminismo postestruturalista. Defende que a liberdade das mulleres se obter\u00e1 a trav\u00e9s da reivindicaci\u00f3n da diferenza entre mulleres e homes despois de que se puxesen de manifesto as limitaci\u00f3ns e insuficiencias do feminismo da igualdade, un feminismo de longa tradici\u00f3n hist\u00f3rica que reivindicaba a igualdade formal e xur\u00eddica sobre o fundamento da igualdade \"mediante a proclamaci\u00f3n da universalidade da categor\u00eda de suxeito, collendo como modelo para a s\u00faa elaboraci\u00f3n os intereses parciais do cidad\u00e1n-home-propietario\".\nNos anos 70, o feminismo da diferenza tivo moitos seguidores en Francia e Italia. En Italia, o feminismo da diferenza desenvolveuse principalmente arredor da Librar\u00eda das Mulleres de Mil\u00e1n; alg\u00fans textos desta librar\u00eda foron enormemente pol\u00e9micos, como un no cal recomendaban \u00e1s mulleres non acudir \u00f3s tribunais de xustiza no caso de que padecesen agresi\u00f3ns, por considerar que a xustiza \u00e9 masculina. En Espa\u00f1a, a feminista da diferenza de m\u00e1is relevancia foi Victoria Send\u00f3n de Le\u00f3n, a\u00ednda que na actualidade non se considera pertencente a esta escola, sen\u00f3n \u00e1 do feminismo integral."}
{"id": "412901", "revid": "7802", "url": "https://gl.wikipedia.org/wiki?curid=412901", "title": "Olga Nikolaevna Romanov", "text": ""}
{"id": "412902", "revid": "7802", "url": "https://gl.wikipedia.org/wiki?curid=412902", "title": "Olga Nikolaevna Romanova (1895-1918)", "text": ""}
{"id": "412903", "revid": "98629", "url": "https://gl.wikipedia.org/wiki?curid=412903", "title": "Tatiana Nikolaevna Romanova", "text": "Tatiana Nikolaevna Romanova (en ), nada o\u00a0\u00a0e finada o 17 de xullo\u00a0de 1918, foi unha gran duquesa de Rusia e segunda filla do tsar Nicolao II e a tsarina Alexandra Feodorovna.\nTraxectoria.\nDurante a primeira guerra mundial dirixiu o comit\u00e9 da Cruz Vermella e do mesmo xeito que a s\u00faa irm\u00e1 m\u00e1is vella, a gran duquesa Olga, atendeu soldados feridos nun hospital militar de 1914 a 1917, ata que foi detida xunto coa s\u00faa familia tras a Revoluci\u00f3n rusa.\nFoi asasinada por revolucionarios comunistas o 17 de xullo de 1918, o que motivou que fose nomeada \u00abportadora da paix\u00f3n\u00bb pola igrexa ortodoxa rusa, un cualificativo que define a unha persoa que enfronta a s\u00faa morte de maneira semellante a Cristo. Ademais de Olga, ti\u00f1a d\u00faas irm\u00e1s m\u00e1is novas, Mar\u00eda e Anastasia, e un irm\u00e1n m\u00e1is novo, o tsar\u00e9vich Aleksei. Por moito tempo rumoreouse falsamente que as irm\u00e1s sobreviviran \u00e1 execuci\u00f3n e ducias de impostoras pretenderon ser as fillas do tsar. O escritor Michael Occleshaw especulou que unha muller chamada Larissa Tudor poder\u00eda ser Tatiana; con todo, todos os Romanov foron asasinados polos bolxeviques.\nDevanceiros.\nDevanceiros de Tatiana Nikolaevna Romanova"}
{"id": "412904", "revid": "89787", "url": "https://gl.wikipedia.org/wiki?curid=412904", "title": "Air Mauritius", "text": "Air Mauritius \u00e9 a aeroli\u00f1a nacional de Mauricio. A compa\u00f1\u00eda ten a s\u00faa sede no Air Mauritius Centre en Port Louis. O seu principal centro de conexi\u00f3ns no aeroporto Sir Seewoosagur Ramgoolam. No ano 2017 a aeroli\u00f1a foi a cuarta m\u00e1is grande da \u00c1frica subsahariana, e ten unha posici\u00f3n importante nos mercados europeo, africano e da rexi\u00f3n do \u00cdndico. Air Mauritius ga\u00f1ou o premio \u201cIndian Ocean Leading Airline Prize\u201d dos World Travel Awards dende 2005 ata 2014.\nFrota.\nEn maio de 2018 a frota de Air Mauritius estaba formada polos seguintes avi\u00f3ns:\nA aeroli\u00f1a tam\u00e9n ten dous helic\u00f3pteros Bell 206 JetRanger usados para servizos tur\u00edsticos."}
{"id": "412905", "revid": "7802", "url": "https://gl.wikipedia.org/wiki?curid=412905", "title": "Tatiana Nikolaevna Romanov", "text": ""}
{"id": "412906", "revid": "7802", "url": "https://gl.wikipedia.org/wiki?curid=412906", "title": "Tatiana Nikolaevna de Rusia", "text": ""}
{"id": "412907", "revid": "98629", "url": "https://gl.wikipedia.org/wiki?curid=412907", "title": "Mar\u00eda Nikolaevna Romanova", "text": "Mar\u00eda Nikolaevna Romanova (en ), nada en Peterhof o e finada en Ekaterimburgo o 17 de xullo de\u00a01918, foi unha gran duquesa de Rusia e a terceira filla do tsar Nicolao II e a emperatriz Alexandra Feodorovna. O seu asasinato xunto co resto da familia na noite do 17 de xullo de 1918 deu lugar \u00e1 s\u00faa canonizaci\u00f3n como portadora da paix\u00f3n pola Igrexa ortodoxa rusa.\nTraxectoria.\nDurante a s\u00faa vida, Mar\u00eda, por ser demasiado mozo para converterse en enfermeira de Cruz Vermella como a s\u00faa nai e d\u00faas irm\u00e1s m\u00e1is vellas durante primeira guerra mundial, foi patroa de numerosos hospitais xunto coa s\u00faa irm\u00e1 m\u00e1is nova, a Gran Duquesa Anastasia, e ambas adoitaban visitar aos soldados feridos. A coqueta Mar\u00eda tivo alg\u00fans namoramentos inocentes cara a certos homes novos que co\u00f1eceu, comezando na primeira infancia. Ela esperaba casar e formar unha familia grande. Un potencial romance dest\u00e1case en 1910, cando a familia de Mar\u00eda reuniuse con outros parentes, nos cales estaba Lu\u00eds Mountbatten, a quen alcumaban como Dickie, e este namorouse perdidamente de Mar\u00eda. Anos m\u00e1is tarde lembrar\u00eda \"Estaba tolo por Maria e decidido a casarme con ela. Era absolutamente encantadora\".\nDickie nunca m\u00e1is volveu ver a Mar\u00eda, pero non a esqueceu. Mantivo unha foto dela na repisa da cheminea do seu dormitorio at\u00e9 o d\u00eda da s\u00faa morte.\nDurante o s\u00e9culo XX, despois da s\u00faa morte, Mar\u00eda non escapou aos diversos rumores que parec\u00edan asegurar a supervivencia dun ou m\u00e1is membros da familia imperial. Con todo, m\u00e1is tarde comprobouse que nin ela nin Anastasia sobreviviron. Na d\u00e9cada de 1990, suxeriuse que Mar\u00eda poder\u00eda ser a gran duquesa cuxos restos faltaban da tumba dos Romanov descuberta preto de Ekaterimburgo, Rusia e que foron exhumados en 1991. Con todo, outros restos foron descubertos en 2007, e a an\u00e1lise de ADN posteriormente demostrou que toda a familia imperial fora asasinada en 1918.\nRevoluci\u00f3n.\nAo estalar a Revoluci\u00f3n rusa, foi confinada xunto \u00e1 s\u00faa familia no Palacio Alexandre de Tsarskoe Selo. En agosto de 1917 foi trasladada con eles a Tobolsk (Siberia) e posteriormente, na primavera de 1918, a Ekaterimburgo, onde se lles someteu a arresto domiciliario na casa Ipatiev. Na madrugada do 17 de xullo dese mesmo ano, morreu asasinada polos bolxeviques xunto \u00e1 s\u00faa familia e varios serventes.\nDevanceiros.\nDevanceiros de Mar\u00eda Nikolaevna Romanova"}
{"id": "412908", "revid": "7802", "url": "https://gl.wikipedia.org/wiki?curid=412908", "title": "Mar\u00eda Nikolaevna Romanova (1899-1918)", "text": ""}
{"id": "412909", "revid": "7802", "url": "https://gl.wikipedia.org/wiki?curid=412909", "title": "Mar\u00eda Nikolaevna Romanov", "text": ""}
{"id": "412911", "revid": "89787", "url": "https://gl.wikipedia.org/wiki?curid=412911", "title": "F\u00f3ra de si", "text": "F\u00f3ra de si \u00e9 unha novela de Suso de Toro publicada en 2018 por Edici\u00f3ns Xerais de Galicia.\nTrama e estrutura.\nA obra aparece externamente estruturada en seis partes de diferente extensi\u00f3n (\"Fracasando, Peregrinando, Benvido, Encontrando, So\u00f1ando, Imaxinando\") que nos seus t\u00edtulos aluden ao cami\u00f1o vital emprendido polo protagonista e que \u00e1 s\u00faa vez est\u00e1n divididas en cap\u00edtulos.\nO neurociruxi\u00e1n Ricardo Marzoa est\u00e1 \u201cf\u00f3ra de si\u201d por raz\u00f3ns persoais e laborais: s\u00e9ntese humillado profesionalmente, ao non conseguir pertencer \u00e1 Real Academia de Medicina, nin ser elixido director do hospital e nin sequera poder xubilarse como xefe de planta; no plano persoal o seu matrimonio est\u00e1 morto desde hai moitos anos, non ten case relaci\u00f3n coa s\u00faa filla e \u00e9 adicto ao alcool. Nesta situaci\u00f3n emprende viaxe \u00e1 aldea para soterrar as cinzas do seu t\u00edo Virxilio e ten un accidente de coche que lle cambiar\u00e1 a vida. Decide rehabilitarse, cumpre as diversas encargas feitas polo seu t\u00edo antes de morrer e descobre un novo amor.\nNarraci\u00f3n.\n\"F\u00f3ra de si\" \u00e9 unha novela sen narrador, son as propias personaxes as que van dando conta do progreso da trama.\nO eixo central da obra \u00e9 a conversa do protagonista co seu pai, ou m\u00e1is ben mon\u00f3logo, pois este apenas cruza unha ducia de palabras con el cara ao final, na que lle d\u00e1 conta dos acontecementos deses \u00faltimos d\u00edas e, ao mesmo tempo, aproveita para facer un axuste de contas sobre o seu pasado.\nAdemais, s\u00e9rvese de escenas dialogadas, con outros personaxes e escenarios, para ampliar ou contrastar a interpretaci\u00f3n dos feitos que aquel narra.\nEspazo.\nO espazo alterna entre a cidade, Santiago de Compostela (Rep\u00fablica do Salvador, Alfredo Bra\u00f1as\u2026) onde viviu ata agora e o campo, a aldea onde est\u00e1 a casa familiar que o t\u00edo Virxilio lle deixa en herdanza e onde decide iniciar a s\u00faa nova vida.\nPersonaxes.\nO protagonista e voz principal da novela \u00e9 Ricardo - Ricardito- Marzoa Datorre, neurocirurxi\u00e1n a punto de xubilarse sofre unha crise existencial que o leva a cambiar radicalmente de vida: mant\u00e9n un di\u00e1logo \u2013monol\u00f3go co seu pai no que lle bota a culpa de todo o seu fracaso persoal ao tempo que se ve como espello del.\nRicardo Marzoa Caama\u00f1o, pai, tam\u00e9n neurocirurxi\u00e1n de maior \u00e9xito que o seu fillo, a quen nunca deu cari\u00f1o desde que era un neno e desprezou por consideralo inferior a el en todo.\nO t\u00edo Virxilio, o personaxe desco\u00f1ecido da familia e polo oposto ao seu irm\u00e1n Ricardo, estivo no Seminario, tam\u00e9n en Alema\u00f1a e foi profesor de grego. Despois de anos sen falar con el aparece no hospital para morrer de cancro e sup\u00f3n o detonante da acci\u00f3n, coa petici\u00f3n de que vaia visitar o pai e a herdanza que lle deixa.\nCeleste Beatriz, ex\u00f3tica personaxe brasileira, meiga, compo\u00f1edora, vendedora de c\u00e1nnabis\u2026, \u00e9 a vi\u00fava do caseiro da familia e axud\u00e1balle a Virxilio na casa durante os \u00faltimos anos, ademais de ser a s\u00faa amiga na aldea.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Obras literarias de 2018]]\n[[Categor\u00eda:Obras narrativas en galego]]\n[[Categor\u00eda:Obras literarias de Suso de Toro]]\n[[Categor\u00eda:Novelas ambientadas en Galicia]]"}
{"id": "412912", "revid": "98629", "url": "https://gl.wikipedia.org/wiki?curid=412912", "title": "Saab 210", "text": "O Saab 210 \"Lilldraken\" foi un banco de probas a escala reducida para o concepto de \u00e1 dobre delta no desenvolvemento do caza Saab 35 Draken. A\u00ednda que oficialmente nunca recibiu outro nome que non fose Draken por Saab, ao pouco tempo comezou a ser co\u00f1ecido polo seu alcume no oficial \"Lilldraken\" (o pequeno drag\u00f3n) despois do primeiro voo do prototipo do Saab 35. O seu voo de estrea foi o 21 de xaneiro de 1952.\nTras 887 voos e 286 horas acumuladas, o Saab 210 voou por derradeira vez o d\u00eda 25 de outubro de 1956. No presente o \u00fanico exemplar fabricado do \"Lilldraken\" at\u00f3pase no Flygvapenmuseum, o museo da Forza A\u00e9rea de Suecia en Link\u00f6ping.\nDese\u00f1o e desenvolvemento.\nBaixo a direcci\u00f3n do dese\u00f1ador Erik Bratt, a principios dos 50 Saab estaba desenvolvendo unha configuraci\u00f3n de \u00e1 en delta dobre para a proposta dun caza supers\u00f3nico. A configuraci\u00f3n era novidosa e moi avnzada, polo que un pequeno avi\u00f3n de probas aerodin\u00e1micas, o Type 210, foi constru\u00eddo para investigar as s\u00faas caracter\u00edsticas de voo a baixa velocidade.\n210 ou 210A.\nA \u00e1 en dobre delta sen cola estend\u00edase case ata a parte dianteira do 210, coas tomas de aire integradas nas \u00e1s colocadas xusto detr\u00e1s dun pequeno morro. O 210 tam\u00e9n contaba cun dosel en forma de burbulla, unha deriva en frecha e un tren de aterraxe en triciclo semiretra\u00edble. esas alturas o caza foi designado J 35 Draken e o pequeno avi\u00f3n de probas comezou a ser co\u00f1ecido como \"Lildraken\". O avi\u00f3n estaba impulsado por un motor Armstrong Siddeley Adder.\nO 210 realizou o seu voo de estrea o 21 de xaneiro de 1952 con Bengt Olow aos mandos. Posteriormente levou a cabo extensas probas de voo, antes de ser modificado para unha segunda fase.\n210B.\nO 210 modificouse mov\u00e9ndose as entradas de aire cara a atr\u00e1s e po\u00f1endose ao lado da cabina, co obxectivo de incrementar o campo de visi\u00f3n do piloto. Tam\u00e9n se lle engadiu un parac\u00eddas de freado. Nesta forma foi designado 210B, e a configuraci\u00f3n previa recibiu restrospectivamente a designaci\u00f3n 210A."}
{"id": "412917", "revid": "6389629", "url": "https://gl.wikipedia.org/wiki?curid=412917", "title": "Edicto de Expulsi\u00f3n", "text": "O Edicto de Expulsi\u00f3n foi un decreto real emitido por Eduardo I de Inglaterra o 18 de xullo\u00a0de 1290, polo cal expulsaba a todos os xudeus de Inglaterra. O edicto estivo vixente durante o resto da Idade Media e supuxo o cumio de case 200 anos de persecuci\u00f3ns aos xudeus. En 1657 durante o Protectorado brit\u00e1nico, Oliver Cromwell permitiu o regreso dos xudeus a Inglaterra po\u00f1endo fin a tres s\u00e9culos de expulsi\u00f3n.\nAntecedentes da expulsi\u00f3n.\nAs primeiras comunidades xud\u00edas de tama\u00f1o significativo chegaron a Inglaterra con Guillerme o Conquistador en 1066. Na conquista de Inglaterra, Guillerme creou un sistema feudal no pa\u00eds, polo cal todas as propiedades formalmente pertenc\u00edan \u00e1 Coroa; o rei ent\u00f3n nomeaba se\u00f1ores sobre estas vastas propiedades, que estaban suxeitos a deberes e obrigaci\u00f3ns (financeiras e militares) ao rei. Baixo os se\u00f1ores estaba o resto de individuos como servos, quen quedaban atados e obrigados aos seus se\u00f1ores e \u00e1s obrigaci\u00f3ns dos seus se\u00f1ores. Os mercadores tiveron un status especial no sistema, como sucedeu cos xudeus. Os xudeus quedaron baixo a xurisdici\u00f3n directa do rei, a diferenza do resto da poboaci\u00f3n.. Isto era unha posici\u00f3n legal ambivalente para a poboaci\u00f3n xud\u00eda, pois non quedaban ligados a ning\u00fan se\u00f1or particular, pero si estaban suxeitos aos caprichos do rei. Isto poder\u00eda \u00e1s veces ser vantaxoso pero outras non. Cada rei sucesivo formalmente revisou a concesi\u00f3n da carta real aos xudeus que regulaba o dereito destes para permanecer en Inglaterra. Os xudeus non gozaban das garant\u00edas da Carta Magna de 1215.\nEconomicamente, os xudeus representaban unha funci\u00f3n clave no pa\u00eds, xa que a Igrexa prohib\u00eda estritamente o pr\u00e9stamo de di\u00f1eiro con beneficio aos cristi\u00e1ns. Isto creou un baleiro na econom\u00eda de Europa que os xudeus encheron debido \u00e1 discriminaci\u00f3n extrema que sufr\u00edan en calquera outra \u00e1rea econ\u00f3mica; o dereito can\u00f3nico non se consideraba aplicable aos xudeus e o xuda\u00edsmo si permite os pr\u00e9stamos con interese entre xudeus e non xudeus. Como consecuencia, alg\u00fans xudeus amasaron cantidades considerables de di\u00f1eiro. Aproveitando o seu status especial e vasalaxe directa, o rei poder\u00eda apropiarse dos beneficios xudeus en forma de impostos. Gravouse con fortes impostos aos xudeus sen ter que convocar ao Parlamento. A comunidade xud\u00eda actuaba como unha especie de filtro monetario xigante: os xudeus aplicaban o interese sobre o di\u00f1eiro que deixaban \u00e1s persoas e logo o rei pod\u00eda tomalo ao seu pracer.\nOs xudeus granxe\u00e1ronse unha mala reputaci\u00f3n como usureiros, a cal f\u00edxoos extremadamente impopulares tanto entre a Igrexa como entre o p\u00fablico xeral. Mentres a actitude antisemita se estend\u00eda en toda Europa, a Inglaterra medieval era particularmente antixud\u00eda. Unha imaxe do xudeu como un ser diab\u00f3lico que odiou a Cristo empezou a estenderse, e mitos antisemitas como o conto do xudeu errante ou o libelo de sangue, asasinatos rituais, orixin\u00e1ronse e estenderon por toda Inglaterra, as\u00ed como por Escocia e Gales. Frecuentemente os xudeus eran acusados de cazar p\u00edcaros para asasinalos antes de Pessach e as\u00ed utilizar o seu sangue para facer matz\u00e1. O clima antixudeu en numerosas ocasi\u00f3ns traduciuse en disturbios nos que moitos xudeus foron asasinados, destacando o masacre de York, en 1190, na que uns cen xudeus foron linchados.\nExpulsi\u00f3n.\nA situaci\u00f3n empeorou para os xudeus conforme avanzou o s\u00e9culo XIII. En 1218, Inglaterra foi a primeira naci\u00f3n europea en requirir aos xudeus que levasen unha identificaci\u00f3n visible. Os impostos creceron e eran cada vez m\u00e1is intensos. Entre 1219 e 1272, 49 taxas foron impostas aos xudeus ata un total de 200\u00a0000 marcos, unha suma vasta de di\u00f1eiro. O primeiro paso importante cara a expulsi\u00f3n tivo lugar en 1275, co Estatuto da Xuder\u00eda. O estatuto prohibiu todo empr\u00e9stito de di\u00f1eiro e deu quince anos aos xudeus para adaptarse.\nNo ducado de Gascu\u00f1a en 1287, o rei ordenou a expulsi\u00f3n local dos xudeus. Todas as s\u00faas propiedades pasaron \u00e1 coroa e todas as d\u00e9bedas debidas aos xudeus transfer\u00edronse a nome do rei. Cando regresou a Inglaterra en 1289, o rei Eduardo estaba gravemente endebedado. O seguinte ver\u00e1n convocou os seus cabaleiros para impo\u00f1er un imposto. Para facer o imposto m\u00e1is aceptable, Eduardo ofreceu a cambio expulsar a todos os xudeus. O forte imposto pagouse e, tres d\u00edas m\u00e1is tarde, o 18 de xullo, emitiuse o Edicto de expulsi\u00f3n. A raz\u00f3n oficial para a expulsi\u00f3n era que os xudeus non aceptaran seguir o Estatuto da xuder\u00eda. O edicto de expulsi\u00f3n foi moi popular e atopou pouca resistencia, co que a expulsi\u00f3n levouse a cabo con rapidez.\nA poboaci\u00f3n xud\u00eda en Inglaterra era relativamente pequena, quizais 2\u00a0000 persoas, a\u00ednda que as estimaci\u00f3ns var\u00edan. O proceso de expulsi\u00f3n parece que foi relativamente pac\u00edfico, malia que houbo alg\u00fans testemu\u00f1os que difiren. Unha historia, talvez falsa contaba dun capit\u00e1n que conduc\u00eda un barco cheo de xudeus polo T\u00e1mese, en ruta a Francia, mentres a marea era baixa, convenceunos para sa\u00edr a dar un paseo con el; deixounos al\u00ed e fixo retroceder o seu barco r\u00e1pido antes de que a marea volvese, deix\u00e1ndoos morrer."}
{"id": "412923", "revid": "27155", "url": "https://gl.wikipedia.org/wiki?curid=412923", "title": "Musgo knockout", "text": "Un musgo knockout \u00e9 unha planta de musgo na cal un ou m\u00e1is xenes espec\u00edficos son eliminados (deleci\u00f3n) ou inactivados (o que se denomina knockout de xenes) por medio da t\u00e9cnica da gene targeting. Despois da deleci\u00f3n dun xene, o musgo knockout perde o trazo que estaba codificado por ese xene. As\u00ed, pode inferirse a funci\u00f3n deste xene. Este enfoque cient\u00edfico denom\u00ednase xen\u00e9tica inversa, xa que os cient\u00edficos tratan de desvelar a funci\u00f3n dun xene espec\u00edfico. Na xen\u00e9tica cl\u00e1sica o cient\u00edfico empezaba estudando un fenotipo de interese e buscaba o xene que causaba dito fenotipo. Os musgos knockout son importantes en investigaci\u00f3n b\u00e1sica en biolox\u00eda e en biotecnolox\u00eda.\nFundamento cient\u00edfico.\nA deleci\u00f3n ou alteraci\u00f3n dirixidas de xenes depende da integraci\u00f3n dunha febra de ADN nunha posici\u00f3n espec\u00edfica e predicible no xenoma da c\u00e9lula h\u00f3spede. Esta febra de ADN debe ser sometida a enxe\u00f1ar\u00eda para que ambos os extremos sexan id\u00e9nticos para este locus x\u00e9nico espec\u00edfico. Isto \u00e9 un requisito previo para que sexa integrado eficientemente por recombinaci\u00f3n hom\u00f3loga. Basicamente, faise o mesmo proceso para os ratos knockout.\nAta agora, este m\u00e9todo de gene targeting en plantas terrestres foi levado a cabo nos musgos \"Physcomitrella patens\" e \"Ceratodon purpureus\", xa que nestas especies de plantas sen sementes a eficiencia da recombinaci\u00f3n hom\u00f3loga \u00e9 varias ordes de magnitude maior que nas plantas con sementes.\nOs musgos knockout son almacenados e distribu\u00eddos por un biobanco especializado chamado International Moss Stock Center (Centro de Almacenamento de Musgos Internacional).\nM\u00e9todo.\nPara alterar os xenes de musgo de maneira dirixida, o construto de ADN debe ser incubado xunto con protoplastos de musgo e con polietilenglicol (PEG). Como os musgos son organismos haploides, os filamentos de musgo rexeneradores (protonemas) poden ser ensaiados directamente con gene targeting en 6 semanas cando se utilizan m\u00e9todos de PCR.\nExemplos.\nDivisi\u00f3n de cloroplastos.\nA primeira publicaci\u00f3n cient\u00edfica sobre a identificaci\u00f3n e funci\u00f3n dun xene ata ese momento desco\u00f1ecido utilizando musgos knockout apareceu en 1998 e os autores foron Ralf Reski e colaboradores. Delecionaron o xene ftsZ e as\u00ed identificaron funcionalmente o primeiro xene fndamental para a divisi\u00f3n dun org\u00e1nulo nun eucarionte, o plastidio.\nModificaci\u00f3ns de prote\u00ednas.\nPor medio de knockout de xenes m\u00faltiple someteuse a enxe\u00f1ar\u00eda as plantas de \"Physcomitrella\", que carec\u00edan de glicosilaci\u00f3n de prote\u00ednas espec\u00edfica de plantas, unha importante modificaci\u00f3n postraducional. Estes musgos knockout son utilizados para producir compostos biofarmac\u00e9uticos complexos no campo da molecular farming.\nColecci\u00f3n de mutantes.\nEn cooperaci\u00f3n coa compa\u00f1\u00eda qu\u00edmica BASF, Ralf Reski e colaboradores estableceron unha colecci\u00f3n de musgos knockout que se utiliza para a identificaci\u00f3n de xenes."}
{"id": "412928", "revid": "5132", "url": "https://gl.wikipedia.org/wiki?curid=412928", "title": "Strasbourg IG", "text": ""}
{"id": "412932", "revid": "98629", "url": "https://gl.wikipedia.org/wiki?curid=412932", "title": "Historia dos xudeus en Inglaterra", "text": "A historia dos xudeus en Inglaterra rem\u00f3ntase ao reinado de Guillerme o Conquistador. O primeiro rexistro escrito sobre un asentamento xudeu na historia de Inglaterra data de 1070. Os asentamentos continuaron ata que o rei Eduardo I de Inglaterra emitiu o Edicto de Expulsi\u00f3n en 1290.\nTrala expulsi\u00f3n non quedaron comunidades xud\u00edas m\u00e1is al\u00f3 daqueles o practicaban en segredo, ata o goberno de Oliver Cromwell. Mentres que Cromwell nunca readmitiu formalmente aos xudeus na Mancomunidade de Inglaterra, unha pequena comunidade de xudeus sefard\u00eds foron identificados en Londres\u00a0e recibiron permiso para quedar al\u00ed.\nO acta de naturalizaci\u00f3n xud\u00eda\u00a0de 1753, supuxo un intento de legalizar a presenza en Inglaterra que durou tan s\u00f3 uns poucos meses. Os historiadores sit\u00faan a data da emancipaci\u00f3n xud\u00eda entre 1829\u00a0ou 1858, cando\u00a0Benjamin Disraeli, nado xudeu pero converso ao anglicanismo, foi elixido no Parlamento en 1837. Por insistencia do l\u00edder irland\u00e9s Daniel O'Connell, a lei de 1846 co\u00f1ecida como \"De Judaismo\", que prescrib\u00eda a vestimenta dos xudeus, quedou abolida. Debido a ausencia de violencia antisemita en Gran Breta\u00f1a durante o s\u00e9culo XIX, o pa\u00eds adquiriu fama da s\u00faa tolerancia relixiosa e atraeu un n\u00famero significativo de inmigrantes de toda Europa. Entre as d\u00e9cadas de 1930 e 1940, alg\u00fans xudeus europeos escolleron Inglaterra para fuxir dos nazis do Terceiro Reich.\nOs xudeus tiveron que afrontar os estereotipos e antisemitismo en Gran Breta\u00f1a, moitas veces \"acompa\u00f1ado da xermanofobia\", o que levou a moitas familias a anglicizar os seus apelidos para evitar que pareceran demasiado alem\u00e1ns. \nNa actualidade hai case 300\u00a0000 xudeus brit\u00e1nicos, e Inglaterra cont\u00e9n a segunda maior poboaci\u00f3n xud\u00eda de Europa e a quinta a nivel mundial.\nInglaterra normanda, 1066-1290.\nNon hai evidencias de xudeus residentes en Inglaterra antes da conquista normanda. As poucas referencias nas leis da igrexa anglosaxoa son relativas \u00e1s pr\u00e1cticas xud\u00edas sobre a Pascua. William of Malmesbury afirmou que Guillerme o Conquistador\u00a0trouxo con el xudeus de Rouen\u00a0ata Inglaterra. O obxectivo do rei pode deducirse: a s\u00faa pol\u00edtica de recadar as d\u00e9bedas feudais precisaba dun grupo de homes repartidos polo pa\u00eds que fosen capaces de proporcionar grandes sumas de cartos.\nV\u00e9xase tam\u00e9n.\nOutros artigos.\n[[Categor\u00eda:Historia dos xudeus en Inglaterra]]"}
{"id": "412937", "revid": "5863", "url": "https://gl.wikipedia.org/wiki?curid=412937", "title": "Universidad de Granada", "text": ""}
{"id": "412969", "revid": "98629", "url": "https://gl.wikipedia.org/wiki?curid=412969", "title": "Lois de Gales", "text": "Lois de Cambridge (\"Louis Arthur Charles\") nado en\u00a0Londres\u00a0o\u00a023 de abril de 2018,\u00a0\u00e9 o terceiro fillo e segundo var\u00f3n dos duques de Cambridge, Guillerme\u00a0e Catarina. Ocupa o quinto lugar\u00a0na li\u00f1a de sucesi\u00f3n ao trono brit\u00e1nico, tralo seu av\u00f3 o pr\u00edncipe de Gales, o seu\u00a0pai o duque de Cambridge\u00a0e\u00a0os seus irm\u00e1ns m\u00e1is vellos o pr\u00edncipe Xurxo de Cambridge e a princesa Carlota de Cambridge. \u00c9 o terceiro neto da falecida Diana, Princesa de Gales.\nTraxectoria.\nNacemento.\nO 4 de setembro de 2017, anunciouse que a duquesa estaba embarazada do seu terceiro fillo. O 17 de outubro de 2017, confirmaron que o nacemento estaba previsto para abril de 2018. A duquesa comezou a s\u00faa baixa de maternidade o 22 de marzo de 2018.\nA duquesa p\u00faxose de parto \u00e1 primeira hora da ma\u00f1\u00e1 do 23 de abril. Deu a luz a un neno que pesaba 3.8\u00a0kg \u00e1s 11h:01 hora local o mesmo d\u00eda.\nO pr\u00edncipe foi bautizado o d\u00eda 9 de xullo de 2018 en Londres polo arcebispo de Canterbury. Ese mesmo d\u00eda anunci\u00e1ronse os nomes dos seus padri\u00f1os e madri\u00f1as: Nicholas van Cutsem, Guy Pelly, Harry Aubrey-Fletcher, Lady Laura Meade, Mrs. Robert Carter e Lucy Middleton. \nO terceiro fillo dos duques \u00e9, desde o seu nacemento, un pr\u00edncipe brit\u00e1nico con tratamento de alteza real segundo as patentes emitidas pola ra\u00ed\u00f1a Isabel II o 31 de decembro de 2012, polas que se conced\u00eda devandito t\u00edtulo e tratamento a todos os fillos do fillo m\u00e1is vello do pr\u00edncipe de Gales."}
{"id": "412971", "revid": "89787", "url": "https://gl.wikipedia.org/wiki?curid=412971", "title": "Uzbekistan Airways", "text": "Uzbekistan Airways \u00e9 a aeroli\u00f1a nacional de Uzbekist\u00e1n con sede en Tashkent. Dende o seu centro de conexi\u00f3ns no aeroporto de Tashkent a aeroli\u00f1a serve a varios destinos dom\u00e9sticos e tam\u00e9n realiza servizos internacionais a Asia, Europa e Norteam\u00e9rica.\nFrota.\nEn maio de 2018 a frota de estaba formada polos seguintes avi\u00f3ns:"}
{"id": "412973", "revid": "89787", "url": "https://gl.wikipedia.org/wiki?curid=412973", "title": "Scyphate", "text": "Scyphate \u00e9 un termo utilizado adoito no \u00e1mbito numism\u00e1tico para se referir \u00e1s moedas do Imperio Bizantino de forma c\u00f3ncava, de cunca ou escudela, cu\u00f1adas entre os s\u00e9culos XI e XIV, en cobre, en prata, en ouro e nas s\u00faas aliaxes, como o bill\u00f3n e o electro.\nAs raz\u00f3ns deste tipo de emisi\u00f3ns non est\u00e1n claras, xa que dificultaban notablemente o proceso de fabricaci\u00f3n ao esixir unha dobre cu\u00f1axe, a\u00ednda que se apunta que poder\u00eda deberse a facilitar o seu empillamento e, xa que logo, o seu transporte a diversos lugares do Imperio.\u00a0 \nO uso desta denominaci\u00f3n xeneralizouse ao longo do s\u00e9culo XIX, a\u00ednda que xa se documenta en documentos do sur de Italiados s\u00e9culos XI e XII, como unha bula de Inocencio II (1130-1143).\u00a0Canto \u00e1 s\u00faa etimolox\u00eda, deb\u00e1tese se a s\u00faa orixe est\u00e1 no grego \"\u03c3\u03ba\u03cd\u03c6\u03bf\u03c2\" (\"skyphos\" \"escudela\", \"cunca\") ou no voc\u00e1bulo \u00e1rabe \"shafah\" (\"canto, bordo\"), que far\u00eda referencia ao caracter\u00edstico e sobresa\u00ednte bordo dos primeiros exemplares de histamenon de ouro.\nUnha denominaci\u00f3n alternativa, tam\u00e9n amplamente utilizada para este tipo de moedas do Imperio Bizantino, \u00e9 trachy (plural \"\u03c4\u03c1\u03b1\u03c7\u03ad\u03b1\", \"trachea\"), co significado de \"\u00e1spero\" ou \"desigual\" e con orixe na expresi\u00f3n grega \"\u03bd\u03cc\u03bc\u03b9\u03c3\u03bc\u03b1 \u03c4\u03c1\u03b1\u03c7\u03cd\" (\"n\u00f3misma trach\u00fd\"), e que adoita aparecer asociada ao nome dalgunha destas moedas, como \u00e9 o caso do hyperpyron trachy, o aspron trachy, etc."}
{"id": "412982", "revid": "104999", "url": "https://gl.wikipedia.org/wiki?curid=412982", "title": "Carol Gilligan", "text": "Carol Gilligan, nada en Nova York o 28 de novembro de 1936, \u00e9 unha feminista, fil\u00f3sofa e psic\u00f3loga estadounidense.\nTraxectoria.\nGilligan \u00e9 amplamente co\u00f1ecida polo seu libro \"In a different voice: psychological theory and women's development\" (1982) no cal difire da interpretaci\u00f3n que achega Lawrence Kohlberg sobre os resultados en psicolox\u00eda experimental do suposto desenvolvemento moral diferenciado entre nenas e nenos.\nEn 1997 converteuse na primeira profesora de estudos de x\u00e9nero da UMSNH Universidade Harvard.\nImpulsou a chamada \u00e9tica do coidado (\"ethics of care\") en contraste coa \u00e9tica da xustiza. Segundo o psic\u00f3logo educativo Lawrence Kohlberg, hai seis niveis de desenvolvemento moral do humano: (a) aquel no cal se cre que o correcto \u00e9 a obediencia e para evitar o castigo; (b) o intercambio instrumental individual que satisfai as necesidades de quen solicita e de quen d\u00e1; (c) o dos intereses, relaci\u00f3ns e conformidade nas reciprocidad humanas; (d) etapa do cumprimento social e de mantemento da conciencia; (e) ac\u00e1tanse dereitos primarios e o contrato social ou da utilidade, (f) e a adquisici\u00f3n de principios \u00e9ticos universais. Kohlberg observou que as nenas de once anos alcanzaran soamente o nivel (c), mentres os homes xa desenvolveran capacidades morais propias dos niveis (d) ou (e). El interpretou estes resultados como unha forma de fraqueza moral da muller. Esta fil\u00f3sofa fai unha cr\u00edtica fac\u00eda Kohlberg, ao dicir que a s\u00faa teor\u00eda difire entre homes e mulleres."}
{"id": "412985", "revid": "65337", "url": "https://gl.wikipedia.org/wiki?curid=412985", "title": "Trachy", "text": ""}
{"id": "412992", "revid": "23204", "url": "https://gl.wikipedia.org/wiki?curid=412992", "title": "Charisma.com", "text": "Carisma.com (en \"Karisuma Dotto Komu\") \u00e9 un grupo xapon\u00e9s de electro/rap formado en 2011. Est\u00e1 formado pola MC Itsuka e a DJ Gonchi. En 2015, o grupo fixo o seu debut co selo discogr\u00e1fico Warner Music Japan."}
{"id": "412995", "revid": "15490", "url": "https://gl.wikipedia.org/wiki?curid=412995", "title": "Ana de Borgo\u00f1a", "text": "Ana de Borgo\u00f1a (en ), nada en\u00a01404\u00a0e finada o\u00a014 de novembro de 1432,\u00a0era filla de Xo\u00e1n I de Borgo\u00f1a, duque de Borgo\u00f1a (1404-1419) e a s\u00faa esposa Margarida de Baviera.\nMatrimonio.\nEn xu\u00f1o de 1423 en Troyes, Ana casou con Xo\u00e1n de Lancaster, primeiro duque de Bedford, fillo de Henrique IV de Inglaterra, polo Tratado de Amiens en 1423. O matrimonio estaba destinado a alicerzar as relaci\u00f3ns entre Inglaterra e o irm\u00e1n de Ana, Filipe o Bo, duque de Borgo\u00f1a. Esta alianza foi vital para o continuo \u00e9xito ingl\u00e9s en terras francesas, porque en 1422 Xo\u00e1n fora nomeado rexente de Francia no canto do seu sobri\u00f1o, o mozo Henrique VI de Inglaterra. O antagonismo de Borgo\u00f1a coa casa real Valois (o que provocou a Guerra Civil Armagnac-borgo\u00f1ona) fora un dos factores principais nas perdas que enfrontaron os franceses a mans dos ingleses."}
{"id": "412996", "revid": "23204", "url": "https://gl.wikipedia.org/wiki?curid=412996", "title": "Anne de Bourgogne", "text": ""}
{"id": "412997", "revid": "65337", "url": "https://gl.wikipedia.org/wiki?curid=412997", "title": "Bell\u00f3n", "text": ""}
{"id": "412998", "revid": "65337", "url": "https://gl.wikipedia.org/wiki?curid=412998", "title": "Bill\u00f3n", "text": "O termo bill\u00f3n pode referirse a:"}
{"id": "412999", "revid": "5863", "url": "https://gl.wikipedia.org/wiki?curid=412999", "title": "Igrexa de Hangvar", "text": "A igrexa de Hangvar (sueco: \"Hangvar kyrka\") \u00e9 unha igrexa medieval luterana en Hangvar, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Hangvar data do s\u00e9culo XIII. As s\u00faas partes m\u00e1is antigas son o coro e a nave, constru\u00eddas en 1218. A torre foi constru\u00edda pouco despois, ao redor de 1250, ao igual que o portal sur actual cando a anterior entrada foi movida \u00e1 torre. A igrexa ten un portal de entrada decorado con capiteis esculpidos e a escultura dunha cabeza na parte superior. Internamente, o teito do edificio est\u00e1 soportado por catro b\u00f3vedas que descansan sobre unha columna central. A robusta base da columna est\u00e1 decorada con catro cabezas grotescas esculpidas. \nEntre o mobiliario destaca a p\u00eda bautismal medieval, que data de ao redor do ano 1250. Tam\u00e9n se conservan partes dunha cruz triunfal do s\u00e9culo XII. A igrexa estivo orixinalmente decorada con sei esculturas de madeira da Idade Media, pero no presente at\u00f3panse no Museo de Gotland en Visby. O retablo, feito de madeira, \u00e9 do ano 1684, e o p\u00falpito \u00e9 de 1633."}
{"id": "413001", "revid": "1131", "url": "https://gl.wikipedia.org/wiki?curid=413001", "title": "Premio Vidal Bola\u00f1o", "text": "O Certame de Textos Teatrais Roberto Vidal Bola\u00f1o \u00e9 un premio convocado pola Editorial Galaxia e o Equipo de Dinamizaci\u00f3n Ling\u00fc\u00edstica do IES Ribeira do Louro. A s\u00faa primeira edici\u00f3n foi en 2018.\nO obxectivo do premio \u00e9 animar \u00e1 escrita de pezas teatrais dirixidas ao p\u00fablico mozo, ao alumnado da ESO e Bacharelato. O premio consiste na publicaci\u00f3n da obra por parte de Galaxia na colecci\u00f3n \"Costa Oeste\". \nReco\u00f1ece a figura de Roberto Vidal Bola\u00f1o."}
{"id": "413002", "revid": "5863", "url": "https://gl.wikipedia.org/wiki?curid=413002", "title": "Jos\u00e9 Borrell", "text": ""}
{"id": "413003", "revid": "1131", "url": "https://gl.wikipedia.org/wiki?curid=413003", "title": "Sus\u00e1", "text": "O top\u00f3nimo galego Sus\u00e1 pode referirse a:"}
{"id": "413004", "revid": "65337", "url": "https://gl.wikipedia.org/wiki?curid=413004", "title": "Real de bill\u00f3n", "text": ""}
{"id": "413005", "revid": "1131", "url": "https://gl.wikipedia.org/wiki?curid=413005", "title": "Voo 514 de American Airlines", "text": "O voo 514 de American Airlines era un voo de adestramento dende o aeroporto internacional Idlewild ao aeroparque executivo de Calverton. Na tarde do 15 de agosto de 1959 o Boeing 707 que operaba o voo esnafrouse preto do aeroporto de Calverton, matando aos cinco tripulantes a bordo do avi\u00f3n. Este foi o primeiro accidente dun Boeing 707, modelo que entrara en servizo no ano anterior.\nAvi\u00f3n.\nO avi\u00f3n era un Boeing 707-123 con rexistro N7514A e alcumado \"Flagship Connecticut\". O seu primeiro voo fora ese mesmo ano e no momento do accidente o aparello levaba acumuladas un total de 736 horas de voo. O 707 entrara en servizo con American Airlines o 25 de xaneiro, con voos entre Nova York e Os \u00c1nxeles.\nO aeroporto de Calverton era usado frecuentemente por American Airlines para o adestramento de tripulaci\u00f3ns do 707, e era co\u00f1ecido ent\u00f3n como aer\u00f3dromo Grumman Aircraft Corp.\nAccidente.\nO 707 sa\u00edu de Idlewild \u00e1s 1:40 pm. O aparello realizou traballos a grande altitude despois da engalaxe para poder ter o combustible suficiente para o adestramento de transci\u00f3n do aeroporto que estaba planeado en Calverton, chegando a esa zona ao redor das 3:11 pm. O voo 514 levou a cabo varias manobras, inclu\u00eddos aterraxes con parada completa, aterraxes e engalaxes con vento cruzado, unha aproximaci\u00f3n con forte inclinaci\u00f3n, aterraxes simulados con motores apagados e unha aproximaci\u00f3n abortada sen flaps.\nO avi\u00f3n non recolleu o tren de aterraxe despois da \u00faltima aproximaci\u00f3n abortada \u00e1 pista 23, pero continuou no patr\u00f3n de tr\u00e1fico a unha altura estimada de entre 1 000 e 1 100 p\u00e9s. A tripulaci\u00f3n recibiu autorizaci\u00f3n para aterrar e foi informada de que a direcci\u00f3n do vento era de 230 graos cunha forza entre 10 e 15 n\u00f3s. Cando se aproximaba ao eixo da pista, ao redor das 4:42 pm, o avi\u00f3n inclinouse cara a esquerda, chegando a aproximadamente aos 45 graos. O aparello recuperou o nivel de voo e comezou a inclinarse cara a dereita. A inclinaci\u00f3n cara a dereita continuou ata que o avi\u00f3n deu a volta, momento no que o nariz caeu e o aparello xirou cara a esquerda. O 707 continuou xirando cara a dereita co nariz cara o chan. As \u00e1s nivel\u00e1ronse nese momento.\nA investigaci\u00f3n revelou que o avi\u00f3n golpeou o chan nunha actitude de \u00e1s nivelada, case entrando en perda, virando cara a esqueda a uns 12 graos e cunha potencia considerable e case sim\u00e9trica. O avi\u00f3n esnafrouse nun campo de patacas e incendiouse morrendo os seus cinco ocupantes. O accidente ocorreu a s\u00f3 unhas poucas millas dos Brookhaven National Laboratories, un lugar onde se realizaban importantes traballos nucleares segredos.\nO lume continuou ardendo durante unha hora despois do accidente, obstaculizando as tarefas dos servizos de emerxencia por retirar os corpos da tripulaci\u00f3n. A USAF enviou varios equipos para loitar contra o lume ao lugar do accidente. Finalmente unha gran multitude de curiosos reuniuse no lugar ao sa\u00edr a noticia na radio e na televisi\u00f3n. Tras o accidente houbo unha serie de emerxencias en Boeing 707 realizando voos con pasaxeiros, ningunha delas con mortos. A primeira foi o 3 de febreiro cando o nariz dun avi\u00f3n da Pan Am caeu no oc\u00e9ano Atl\u00e1ntico aterrando o aparello exitosamente en Gander. Posteriormente houbo catro aterraxes con problemas no tren de aterraxe en avi\u00f3ns da Pan Am e American Airlines.\nCausa.\nA probable causa suxerida foi que \"a tripulaci\u00f3n fallou en reco\u00f1ecer e corrixir o desenvolvemento dunha gui\u00f1ada excesiva que causou unha manobra de balanceo non intencionada a unha altitude demasiado baixa para permitir unha recuperaci\u00f3n completa\". Despois do accidente, a Axencia Federal de Aviaci\u00f3n (FAA) suspendeu o requisito de que os Boeing 707 realizasen aterraxes reais con problemas simulados do 50% de potencia concentrada nun \u00fanico lado do aparello en voos de adestramento, de clasificaci\u00f3n do modelo, e de verificaci\u00f3ns de capacidades. Esas manobras deber\u00edan ser simuladas a unha altura axeitada maior. O 5 de febreiro de 1960 Boeing emitiu un bolet\u00edn de servizo para unha modificaci\u00f3n mellorada do tim\u00f3n que engad\u00eda potencia de impulso para os rangos m\u00e1is amplos de movemento direccional, e d\u00e1balle maior capacidade de control a velocidades do aire baixas e m\u00ednimo peso bruto. Esta modificaci\u00f3n tam\u00e9n substitu\u00edu ao tim\u00f3ns orixinal cunha versi\u00f3n mellorada."}
{"id": "413007", "revid": "89787", "url": "https://gl.wikipedia.org/wiki?curid=413007", "title": "Antropolox\u00eda feminista", "text": "A antropolox\u00eda feminista \u00e9 un dos catro eidos da antropolox\u00eda, xunto coa\u00a0antropolox\u00eda biol\u00f3xica, a antropolox\u00eda cultural e a\u00a0antropolox\u00eda ling\u00fc\u00edstica. O seu obxectivo \u00e9 reducir o rumbo masculino nos resultados da investigaci\u00f3n, en pr\u00e1cticas antropol\u00f3xicas e na produci\u00f3n acad\u00e9mica de co\u00f1ecemento.\nMentres a pr\u00e1ctica feminista da cultura antropol\u00f3xica dende a s\u00faa creaci\u00f3n, \u00edase conformando como unha disciplina en Am\u00e9rica, non foi at\u00e9 o ano 1970 que a antropolox\u00eda feminista foi reco\u00f1ecida formalmente como unha subdisciplina da antropolox\u00eda. Dende ent\u00f3n, desenvolveu a s\u00faa propia subsecci\u00f3n na Asociaci\u00f3n Antropol\u00f3xica Americana, a asociaci\u00f3n de feministas antropol\u00f3xicas, e a s\u00faa propia publicaci\u00f3n \"Voces\".\nHistoria.\nA antropolox\u00eda feminista desenvolveuse en tres fases hist\u00f3ricas que se inician en 1970: a antropolox\u00eda das mulleres, a antropolox\u00eda de x\u00e9nero, e finalmente, a antropolox\u00eda feminista.\nAnteriormente a estas fases hist\u00f3ricas, as antrop\u00f3logas feministas te\u00f1en a s\u00faa xenealox\u00eda a finais do s\u00e9culo XIX.\nErminnie A. Smith, Alice Cunningham Fletcher, Matilda Coxe Stevenson, Frances Densmore, entre outras, eran antrop\u00f3logas autodidactas; os seus logros v\u00edronse desvanecidos e a s\u00faa herdanza foi borrada pola profesionalizaci\u00f3n da disciplina a comezos do s\u00e9culo XX.\nEntre as primeiras antrop\u00f3logas prominentes estaban as esposas dos antrop\u00f3logos profesionais, algunhas das cales facilitaban o traballo dos seus esposos con traduci\u00f3ns e transcrici\u00f3ns. Margery Wolf, por exemplo, escribiu a etnograf\u00eda cl\u00e1sica \"A Casa de Lim\" baseada nas s\u00faas experiencias co seu esposo no norte de Taiw\u00e1n durante un estudo de campo que el realizaba al\u00ed."}
{"id": "413008", "revid": "23204", "url": "https://gl.wikipedia.org/wiki?curid=413008", "title": "Lou (filme de 2017)", "text": "Lou \u00e9 unha curtametraxe\u00a0escrita e dirixida por Dave Mullins e producida por Pixar. Foi estreada nos cines xunto co filme de Pixar \"Cars 3\" o 16 de xu\u00f1o de 2017. A curtametraxe conta a historia dunha caixa de obxectos perdidos e un misterioso monstro no seu interior. Foi nomeada \u00f3 Oscar \u00e1 mellor curtametraxe animada na 90\u00aa edici\u00f3n dos premios."}
{"id": "413009", "revid": "98629", "url": "https://gl.wikipedia.org/wiki?curid=413009", "title": "La casa de papel", "text": "La casa de papel \u00e9 unha serie espa\u00f1ola creada por \u00c1lex Pina e producida por Atresmedia en colaboraci\u00f3n con Vancouver Media para a s\u00faa emisi\u00f3n en Antena 3. Protagonizada por \u00darsula Corber\u00f3, Itziar Itu\u00f1o e \u00c1lvaro Morte, entre outros, presentouse no III FesTVal de televisi\u00f3n de primavera en Burgos en marzo de 2017. Estreouse o 2 de maio de 2017 e acabou o 23 de novembro do mesmo ano, cun total de 15\u00a0cap\u00edtulos. Netflix adquiriu os dereitos de distribuci\u00f3n da serie posteriormente, motivo polo cal a s\u00faa audiencia se estendeu cara a outros pa\u00edses, xeralmente baixo o nome de \"Money Heist\".\n\u00c9 a serie de fala non inglesa m\u00e1is vista na historia de Netflix. A plataforma confirmou a produci\u00f3n de novos episodios para o ano 2019, nos que o creador e produtor executivo \u00c1lex Pina contar\u00e1 coa maior parte da repartici\u00f3n.\nSinopse.\nA serie empeza co atraco \u00e1 F\u00e1brica Nacional de Moeda e Timbre. Todo o atraco est\u00e1 planeado polo\u00a0Profesor (\u00c1lvaro Morte), cunha execuci\u00f3n perfecta dos atracadores Tokio (\u00darsula Corber\u00f3), Nairobi (Alba Flores), R\u00edo (Miguel Herr\u00e1n), Mosc\u00fa (Paco Tous), Berl\u00edn (Pedro Alonso), Denver (Jaime Lorente), Helsinki (Darko Peric) e Oslo (Roberto Garc\u00eda). O atraco suceder\u00e1 na f\u00e1brica pero non estar\u00e1n s\u00f3s nela, haber\u00e1 ref\u00e9ns, os propios traballadores da f\u00e1brica xunto \u00f3s estudantes do Colexio Brit\u00e1nico que estaban de excursi\u00f3n. Os asaltantes pretenden ga\u00f1arse o favor da opini\u00f3n p\u00fablica para poder escapar.\nAdaptaci\u00f3ns.\nAdaptaci\u00f3n surcoreana.\nEn novembro de 2020, Netflix anunciou que crear\u00e1 unha adaptaci\u00f3n surcoreana do programa. A produci\u00f3n de 12 partes, titulada \"Money Heist: Korea - Joint Economic Area\", ser\u00e1 unha colaboraci\u00f3n entre BH Entertainment e Contents Zium, coa direcci\u00f3n de Kim Hong-sun. A produci\u00f3n da adaptaci\u00f3n atrasouse pola pandemia de COVID-19 en Corea do Sur.\nSerie spin-off.\nEn novembro de 2021, Netflix anunciou que crear\u00e1 unha serie derivada titulada Berl\u00edn, que se estrear\u00e1 en 2023."}
{"id": "413011", "revid": "89787", "url": "https://gl.wikipedia.org/wiki?curid=413011", "title": "Universidade Nacional de Colombia", "text": "A Universidade Nacional de Colombia \u00e9 unha universidade p\u00fablica colombiana da orde nacional, fundada baixo o goberno de Santos Acosta o 22 de setembro de 1867 e rexentada pola Lei 66 de 1867. \u00c9 a universidade m\u00e1is importante e representativa de Colombia pola s\u00faa tradici\u00f3n, prestixio, calidade e selectividade. Est\u00e1 vinculada \u00e1 historia e produci\u00f3n acad\u00e9mica de Am\u00e9rica Latina. O seu campus insignia, a Cidade Universitaria de Bogot\u00e1, \u00e9 o m\u00e1is grande do pa\u00eds e conta con 17 edificios declarados monumento nacional. Ten sedes en Medell\u00edn, Manizales, Palmira, Arauca, Leticia, Tumaco, San Andr\u00e9s e La Paz (Cesar).\nA s\u00faa poboaci\u00f3n estudantil \u00e9 de 49 890 estudantes, dos cales 41 340 son de pregrao e 8550 de posgrao; este feito conv\u00e9rtea na academia colombiana con maior n\u00famero de estudantes. Conta tam\u00e9n cun total de 2939 docentes activos de planta, a metade con doutoramento. Pos\u00fae 94 programas de pregrao, 97 especializaci\u00f3ns, 38 especialidades m\u00e9dicas e odontol\u00f3xicas, 148 mestrados e 54 doutoramentos distribu\u00eddos nas s\u00faas 8 sedes.\nO 9 de abril de 2010, o Ministerio de Educaci\u00f3n Nacional outorgoulle a Acreditaci\u00f3n Institucional de Alta Calidade por 10 anos en todas as s\u00faas sedes. Numerosas clasificaci\u00f3ns sit\u00faana como a mellor do pa\u00eds. \u00c9 membro da Asociaci\u00f3n Colombiana de Universidades, a Asociaci\u00f3n Universitaria Iberoamericana de Posgrao (AUIP) e a rede iberoamericana de universidades Universia."}
{"id": "413012", "revid": "54336", "url": "https://gl.wikipedia.org/wiki?curid=413012", "title": "Rita de Cascia", "text": "Rita de Cascia, nada en Roccaporena (Perugia) en 1381 e finada en Cascia o 22 de maio de 1457, foi unha relixiosa italiana e unha das santas m\u00e1is populares da Igrexa cat\u00f3lica. O seu nome \u00e9 probablemente unha abreviaci\u00f3n de Margherita. Os seus s\u00edmbolos representativos son as rosas e os figos.\nTraxectoria.\nRita naceu na aldea de Roccaporena, cinco quil\u00f3metros \u00f3 oeste da vila de Cascia (provincia de Perugia, rexi\u00f3n de Umbr\u00eda). Naceu de pais maiores, e foi bautizada co nome de Margherita Lotti.\nA pesar de que quer\u00eda ser monxa, cando ti\u00f1a 14 anos de idade os seus pais cas\u00e1rona cun home da vila, chamado Paolo Mancini. Tiveron dous fillos mellizos, Jacobo e Paolo. Un d\u00eda Mancini foi emboscado e asasinado.\nUnha vez vi\u00fava, Rita pediu a admisi\u00f3n ao mosteiro das agosti\u00f1as de Santa Mar\u00eda Madalena, en Cascia (estabelecido en 1256). Pero non foi aceptada debido a que s\u00f3 se permit\u00edan virxes. Un ano m\u00e1is tarde (1417) tam\u00e9n morreron os seus dous fillos p\u00faberes. Sen obrigaci\u00f3ns familiares, Rita foi aceptada no convento, recibiu os h\u00e1bitos de monxa, e m\u00e1is tarde realizou a s\u00faa profesi\u00f3n de fe. Ti\u00f1a 36 anos. No convento, Rita entregouse a unha vida de oraci\u00f3n e penitencia.\nMorte.\nRita morreu no convento agustiniano o 22 de maio de 1457 \u00e1 idade de 76 anos. A xente agrupouse no lugar para amosar os \u00faltimos respectos \u00f3 seu cad\u00e1ver, que emit\u00eda unha intensa fragrancia doce (coma se fose embalsamado). O seu corpo cons\u00e9rvase at\u00e9 o presente (a\u00ednda que moi deshidratado). Empezaron a correr rumores de que por intercesi\u00f3n da monxa, suced\u00edan curaci\u00f3ns milagrosas. As\u00ed a devoci\u00f3n cara a Rita estendeuse por toda Italia."}
{"id": "413013", "revid": "23204", "url": "https://gl.wikipedia.org/wiki?curid=413013", "title": "Margherita Lotti", "text": ""}
{"id": "413015", "revid": "56817", "url": "https://gl.wikipedia.org/wiki?curid=413015", "title": "Susanna Fontanarossa", "text": "Susanna Fontanarossa, nada en\u00a01435 e finada en 1489, foi a nai do descubridor das Am\u00e9ricas Cristovo Col\u00f3n. Non hai certeza do d\u00eda e lugar exactos onde Susanna naceu, mesmo se estaba casada con Domingo Col\u00f3n, pai de Cristovo. Lugares como Quezzi, Trebbia e Gorreto foron suxeridos como lugar de nacemento. Unha teor\u00eda indica que Susanna era orixinaria da vila de Fontanarossa, por este acto p\u00f3dese sacar a conclusi\u00f3n de que falamos de Susanna de Fontanarossa e non \"de\" Susanna Fontanarossa, vila que se atopar\u00eda nas localidades italianas de Val Bisagno ou Val Trebbia.\nProbablemente contraeu matrimonio con Domingo Col\u00f3n entre 1445 e 1463, e efectivamente, viviron durante anos na rep\u00fablica de X\u00e9nova criando \u00f3s seus fillos al\u00ed. Tiveron catro fillos homes e a unha filla, quen casaria con Santiago Bavarello. Moitos suxiren que Susanna morreu en 1489; de ser as\u00ed, non viviu para ver a Cristovo Col\u00f3n pisar as Indias Occidentais en 1492."}
{"id": "413016", "revid": "5863", "url": "https://gl.wikipedia.org/wiki?curid=413016", "title": "Messerschmitt Me 209-II", "text": "O Messerschmitt Me 209-II foi unha proposta para actualizar o famoso Bf 109 que serviu como o principal avi\u00f3n de combate da Luftwaffe durante a segunda guerra mundial. O Me 209-II, a pesar da s\u00faa designaci\u00f3n, non gardaba ningunha relaci\u00f3n co anterior Me 209. O n\u00famero da fuselaxe 8-209 do RLM foi asignado a Messerschmitt, para o seu par de c\u00e9lulas Me 209 coa designaci\u00f3n posterior a xullo de 1938, que se utilizaron para dous proxectos durante a d\u00e9cada de 1930 e principios da d\u00e9cada de 1940. O primeiro Me 209 era un avi\u00f3n monomotor dese\u00f1ado para lograr unha marca de velocidade ao que se prestou pouca atenci\u00f3n para adaptalo ao combate.\nDese\u00f1o e desenvolvemento.\nO segundo proxecto do Me 209 xurdiu en 1943, cando Willy Messerschmitt propuxo unha versi\u00f3n moi modificada do seu grande \u00e9xito, o Bf 109. Este Me 209-II competir\u00eda cos cazas de altas prestaci\u00f3ns Fw 190 D-9 e 152 da Focke-Wulf. Ao igual que estas versi\u00f3ns melloradas de Kurt Tank, o novo Me 209-II compart\u00eda a maior parte da s\u00faa fuselaxe cun modelo probado, neste caso o Me 109G. Isto marcou un punto de partida no fracaso do Me 209-II e logo do Me 309.\nPor desgraza para o equipo de dese\u00f1o, o motor proposto para o Me 209-II, o DB 603A, estaba dispo\u00f1ible en pequenas cantidades, e v\u00edronse obrigados a utilizar o motor Jumo 213A da firma Junkers Motorenwerke. A\u00ednda que o Jumo 213 de 35 litros de cilindrada fora dese\u00f1ado deliberadamente para ter a maior cantidade posible de puntos de acceso ao motor id\u00e9nticos aos do motor DB 603 de 44.52 litros (o motor aeron\u00e1utico en V12 invertida alem\u00e1 de cilindrada m\u00e1is grande), requir\u00eda redese\u00f1ar a cuberta do motor e o sistema de refrixeraci\u00f3n. O cambio m\u00e1is notable foi a reubicaci\u00f3n da toma de aire, xa que a toma do sobrealimentador do Jumo 213 estaba localizada no costado de estribor do motor (como est\u00e1ndar para todos os modelos do anterior Junkers Jumo 211 en V12 invertida), mentres que o DB 603 o ti\u00f1a localizado a babor, o est\u00e1ndar para todos os dese\u00f1os de motor V12 invertida de Daimler-Benz. O Me 209-II inclu\u00edu unha nova secci\u00f3n da cola, tren de aterraxe de trocha ancha, unha cola m\u00e1is alta e un radiador anular para o motor en li\u00f1a, o que lle daba un aspecto similar ao dun motor radial, e moi parecida ao Focke-Wulf Fw 109D, que emprega o mesmo motor Jumo 213. Estas modificaci\u00f3ns prexudicaron o prop\u00f3sito orixinal, que era constru\u00edr un avi\u00f3n superior o m\u00e1is parecido posible ao existente Bf 109G.\nO Me 209-II V5 montaba un motorkanone MK 108 de 30\u00a0mm sobre o motor m\u00e1is d\u00faas metralladoras MG 131 de 13\u00a0mm nas ra\u00edces da ala. O V6 foi a primeira versi\u00f3n convertida para usar o motor Jumo 213 e ti\u00f1a can\u00f3ns de 20\u00a0mm MG 151/20 en lugar dos MG 131. O Me 209H V1 era unha variante de grande altura coas \u00e1s estendidas e motor DB 603.\nProba.\nA pesar desta proliferaci\u00f3n de modificaci\u00f3ns, o programa tivo un final r\u00e1pido cando o prototipo Me 209 V5 voou por primeira vez a finais de 1944. Era 50\u00a0km/h m\u00e1is lento que o Fw 190D e non ofreceu ningunha mellora nas caracter\u00edsticas de manexo. Despois do seu decepcionante espect\u00e1culo, o Me 209-II foi cancelado e con el terminou o \u00faltimo intento de Messerschmitt para constru\u00edr un caza de alto rendemento con motor de pist\u00f3ns."}
{"id": "413017", "revid": "25871", "url": "https://gl.wikipedia.org/wiki?curid=413017", "title": "Margarida de Foix", "text": "Margarida de Foix (en ), nada en\u00a0Clisson\u00a0en\u00a01453\u00a0e finada en\u00a0Nantes\u00a0o\u00a015 de maio de 1486,\u00a0foi un dos nove fillos de Gast\u00f3n IV, conde de Foix, e de Leonor I de Navarra.\nTraxectoria.\nO 27 de xaneiro de 1471, en Clisson, casou con Francisco II, duque da Breta\u00f1a, con quen tivo d\u00faas fillas:\nMorreu en Clisson, \u00f3s 28 anos. Ela e o seu esposo foron sepultados nunha tumba magn\u00edfica, con d\u00faas estatuas s\u00faas esculpidas por Michel Colombe entre 1502 e 1507, na Catedral de Nantes."}
{"id": "413018", "revid": "23204", "url": "https://gl.wikipedia.org/wiki?curid=413018", "title": "Marguerite de Foix", "text": ""}
{"id": "413020", "revid": "89787", "url": "https://gl.wikipedia.org/wiki?curid=413020", "title": "Lipase hep\u00e1tica", "text": "A lipase hep\u00e1tica (HL), tam\u00e9n chamada triglic\u00e9rido lipase hep\u00e1tica (HTGL) ou lipase C de tipo hep\u00e1tico (LIPC), \u00e9 unha forma de lipase que cataliza a hidr\u00f3lise de triacilglic\u00e9ridos. A lipase hep\u00e1tica est\u00e1 codificada no xene \"HTGL\" (tam\u00e9n chamado \"LIPC\") do cromosoma 15. A lipase hep\u00e1tica expr\u00e9sase principalmente en c\u00e9lulas do f\u00edgado, chamadas hepatocitos, e c\u00e9lulas endoteliais hep\u00e1ticas. Este encima pode permanecer unido \u00e1s c\u00e9lulas do f\u00edgado ou pode desligarse das c\u00e9lulas endoteliais hep\u00e1ticas e quedar libre e entrar na circulaci\u00f3n sist\u00e9mica corporal. Cando a lipase hep\u00e1tica est\u00e1 unida \u00e1s c\u00e9lulas endoteliais do f\u00edgado, adoita estar ligada a proteoglicanos de hepar\u00e1n sulfato, o que a mant\u00e9n inactiva e impide a s\u00faa uni\u00f3n coa HDL (lipoprote\u00edna de alta densidade) ou coa IDL (lipoprote\u00edna de densidade intermedia). Por\u00e9n, cando est\u00e1 libre no torrente sangu\u00edneo est\u00e1 asociada coa HDL o que tam\u00e9n a mant\u00e9n inactiva. Isto d\u00e9bese a que se ben os triglic\u00e9ridos da HDL serven como substrato, pero esta lipoprote\u00edna cont\u00e9n prote\u00ednas que rodean os triglic\u00e9ridos que poden impedir que os triglic\u00e9ridos sexan procesados pola lipase hep\u00e1tica.\nUnha das funci\u00f3ns principais da lipase hep\u00e1tica \u00e9 converter as lipoprote\u00ednas de densidade intermedia (IDL) en lipoprote\u00ednas de baixa densidade (LDL). A lipase hep\u00e1tica xoga as\u00ed un papel importante na regulaci\u00f3n dos niveis de triglic\u00e9ridos no sangue para manter niveis estables de IDL, HDL e LDL.\nFunci\u00f3n.\nA lipase hep\u00e1tica pertence a unha clase de encimas chamados hidrolases. A s\u00faa funci\u00f3n \u00e9 catalizar o paso de triacilglicerol a diacilglicerol e carboxilato (\u00e1cidos graxos libres) coa adicion de auga. O substrato, triacilglicerol, procede da IDL (lipoprote\u00edna de densidade intermedia) e a liberaci\u00f3n dela de \u00e1cidos graxos libres converte a IDL en LDL (lipoprote\u00edna de baixa densidade). Estes restos que quedan de LDL poden ser enviados de volta ao f\u00edgado, onde poden almacenarse para o seu uso posterior ou son degradados para proporcionar enerx\u00eda. Poden tam\u00e9n enviarse \u00e1s c\u00e9lulas perif\u00e9ricas para que se use o seu colesterol e se utilice nas v\u00edas anab\u00f3licas para constru\u00edr mol\u00e9culas que a c\u00e9lula necesita, como hormonas que te\u00f1en un esqueleto de colesterol (hormonas esteroides).\nPara impedir a acumulaci\u00f3n de placas lip\u00eddicas nas arterias (tam\u00e9n denominadas pozas lip\u00eddicas), as mol\u00e9clas de HDL nacentes que te\u00f1en un nivel baixo de triglic\u00e9ridos, extraen \u00e1cidos graxos libres das placas coa axuda das prote\u00ednas ABCL1. Este proceso crea HDL3 (lipoprote\u00edna de alta densidade 3), que \u00e9 unha mol\u00e9cula de HDL madura que foi esterificada por outro encima co\u00f1ecido como LCAT. Poden captarse m\u00e1is \u00e1cidos graxos libres das placas pola acci\u00f3n dos receptores SR-B1, que converten a HDL3 en HDL2, a cal cont\u00e9n concentraci\u00f3ns m\u00e1is altas de \u00e1cidos graxos libres. A HDL2 pode despois interaccionar con LDL e IDL ao transferirlles os \u00e1cidos graxos que se acumularon na placa. A lipase hep\u00e1tica pode despois catalizar a conversi\u00f3n de IDL a LDL ao degradar os triglic\u00e9ridos das IDL e liberar \u00e1cidos graxos libres para que as usen outras c\u00e9lulas con baixas concentraci\u00f3ns de colesterol ou sexan almacenados no f\u00edgado para o seu uso posterior.\nRegulaci\u00f3n da lipase hep\u00e1tica.\nO corpo humano cont\u00e9n d\u00faas formas inactivas de lipase hep\u00e1tica. Unha destas formas enc\u00f3ntrase no f\u00edgado unida a proteoglicanos de hepar\u00e1n sulfato (HSPG) e a segunda destas formas enc\u00f3ntrase no sangue unida a HDL e inactivada polas prote\u00ednas da superficie das lipoprote\u00ednas. A activaci\u00f3n da lipase hep\u00e1tica ocorre en dous pasos. Primeiro, a HDL que vai de cami\u00f1o ao f\u00edgado, \u00fanese \u00e1 lipase hep\u00e1tica eliminando as\u00ed os proteoglicanos de hepar\u00e1n sulfato e liberando a lipase hep\u00e1tica no torrente sangu\u00edneo, mais a lipase hep\u00e1tica \u00e9 a\u00ednda inactiva debido ao efecto das prote\u00ednas da superficie da lipoprote\u00edna. En segundo lugar, a HDL desl\u00edgase da lipase hep\u00e1tica o que activa a lipase hep\u00e1tica no sangue.\nA HDL tam\u00e9n se regula por interacci\u00f3ns electrost\u00e1ticas con lipoprote\u00ednas como a HDL. Cando a HDL capta \u00e1cidos graxos libres das c\u00e9lulas para impedir a acumlaci\u00f3n de placa, empeza a incrementar a s\u00faa carga negativa global e estimula a lipase hep\u00e1tica para catalizar o procesamento dos triglic\u00e9ridos de dentro da VLDL (lipoprote\u00edna de moi baixa densidade). Isto d\u00e9bese a que a acumulaci\u00f3n de cargas negativas na HDL inhibe a uni\u00f3n co encima, pero permite que a lipase hep\u00e1tica catalice outras lipoprote\u00ednas distintas da HDL. Outras lipoproteinas, como a ApoE, funcionan de xeito similar inhibindo a uni\u00f3n de lipase hep\u00e1tica e HDL, pero permiten igualmente que a lipase hep\u00e1tica catalice outras lipoprote\u00ednas.\nOutros factores que contrib\u00faen \u00e1 regulaci\u00f3n da lipase hep\u00e1tica d\u00e9bense \u00e1s diferenzas de sexo entre mulleres e homes. As mulleres conte\u00f1en baixos niveis de ApoE xunto cunha cantidade incrementada de lipase hep\u00e1tica libre no seu sistema circulatorio cando se comparan cos homes. A produci\u00f3n de estr\u00f3xenos polas mulleres tam\u00e9n se cre que reduce a actividade de lipase hep\u00e1tica servindo como inhibidor da transcrici\u00f3n x\u00e9nica.\nA secreci\u00f3n de HDL polo f\u00edgado ao sistema circulatorio regula a liberaci\u00f3n de lipase hep\u00e1tica no torrente sangu\u00edneo. Isto d\u00e9bese a factores que incrementan a liberaci\u00f3n de HDL (como o xex\u00fan, o que orixina baixos niveis de HDL) e incrementan a cantidade de lipase hep\u00e1tica unida a HDL e liberada ao torrente sangu\u00edneo. Outras lipoprote\u00ednas, como a ApoA-I, que incrementa a liberaci\u00f3n de HDL te\u00f1en efectos similares se se fai mutar o xene que as codifica. A prote\u00edna ApoA-I mutada causaba unha diminuci\u00f3n na liberaci\u00f3n da lipase hep\u00e1tica e as\u00ed diminu\u00eda a cantidade de lipase hep\u00e1tica unida a HDL e liberada na circulaci\u00f3n sangu\u00ednea.\nImportancia cl\u00ednica.\nA deficiencia en lipase hep\u00e1tica \u00e9 un trastorno recesivo autos\u00f3mico raro que ten como resultado un nivel elevado de colesterol HDL debido a unha mutaci\u00f3n no xene da lipase hep\u00e1tica. As caracter\u00edsticas cl\u00ednicas non son ben co\u00f1ecidas e non hai xantomas caracter\u00edsticos. Hai unha asociaci\u00f3n cun atraso na aparici\u00f3n de aterosclerose nun modelo animal.\nEn moitos estudos realizados, a lipase hep\u00e1tica est\u00e1 tam\u00e9n estreitamente relacionada coa obesidade. Nun experimento cre\u00e1ronse c\u00e9lulas de rato cunha lipase hep\u00e1tica mutada que perdera a s\u00faa funcionalidade. Atopouse que unha acumulaci\u00f3n de niveis de triglic\u00e9ridos conduc\u00eda ao desenvolvemento dunha enfermidade do f\u00edgado graxo non alcoh\u00f3lica. Isto deb\u00edase \u00e1 incapacidade da lipase hep\u00e1tica de converter os triglic\u00e9ridos de IDL, e as\u00ed crear LDL. Deste modo, a incapacidade das c\u00e9lulas endoteliais de captaren \u00e1cidos graxos libres fac\u00edase maior e almacen\u00e1banse m\u00e1is IDL no f\u00edgado. Esta deficiencia en lipase hep\u00e1tica tam\u00e9n orixina a inflamaci\u00f3n do f\u00edgado e problemas de obesidade. Por\u00e9n, no experimento, a lipase hep\u00e1tica de rato non se encontraba unida a proteoglicanos de hepar\u00e1n sulfato, mentres que a lipase hep\u00e1tica humana est\u00e1 unida a ditos proteoglicanos, o que desactiva a lipase hep\u00e1tica ata que se una \u00e1 IDL. Deben realizarse m\u00e1is experimentos para determinar os efectos potenciais en humanos."}
{"id": "413021", "revid": "27155", "url": "https://gl.wikipedia.org/wiki?curid=413021", "title": "Triglic\u00e9rido lipase hep\u00e1tica", "text": ""}
{"id": "413022", "revid": "63181", "url": "https://gl.wikipedia.org/wiki?curid=413022", "title": "Teuva", "text": "Teuva (en sueco \"\u00d6stermark\") \u00e9 un municipio de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 5.305 habitantes. A superficie do termo municipal \u00e9 de 556,05 km2, dos cales 1,35\u00a0km2 son auga. O concello ten unha densidade de poboaci\u00f3n de 9,56 hab./km\u00b2.\nLimita cos municipios de Karijoki, Kauhajoki, Kurikka, Kristinestad e N\u00e4rpes, estes dous \u00faltimos na rexi\u00f3n veci\u00f1a de Ostrobotnia.\nO concello \u00e9 uniling\u00fce en fin\u00e9s."}
{"id": "413023", "revid": "7596", "url": "https://gl.wikipedia.org/wiki?curid=413023", "title": "Batalla de Mercredesburne", "text": "A Batalla de Mercredesburne foi unha batalla entre o ex\u00e9rcito do l\u00edder sax\u00f3n Aelle e os britanos, no ano 485.\nContexto.\nA fundaci\u00f3n lendaria do Reino de Sussex \u00e9 proporcionada pola Cr\u00f3nica anglosaxoa, que afirma que no ano 477 Aelle chegou a un lugar chamado Cymenshore cos seus tres fillos Cymen, Wlenking e Cissa. A cr\u00f3nica describe como ao desembarcar Aelle matou os defensores locais e levou o aviso ao Bosque de Andred e ent\u00f3n contin\u00faa describindo a batalla de Aelle cos britanos en 485 cerca do banco de \"Mercredesburne\", e o seu asedio a Pevensey en 491, despois do cal os seus habitantes foron masacrados.\nO historiador e arque\u00f3logo, Marin Welch suxire que a \u00e1rea entre o Ouse e os vales de Cuckmere en Sussex foron cedidos aos anglosax\u00f3ns polos britanos nun tratado de asentamento. Nennio, un monxe e cronista gal\u00e9s do s\u00e9culo IX, describe como o l\u00edder britano Vortigern organizou un encontro co l\u00edder anglosax\u00f3n Hengest para chegar a un acordo. Vortigern e trescentos l\u00edderes britanos atop\u00e1ronse con Hengest, supostamente para ratificar o tratado, con todo os homes de Hengest asasinaron a todos os compa\u00f1eiros de Vortigern, despois de emborrachalos. Vortigern foi ent\u00f3n coaccionado a aceptar un acordo que inclu\u00eda a cesi\u00f3n de Sussex aos anglosax\u00f3ns e a suxesti\u00f3n de que \"Merecredesburne\" significa \"r\u00edo da fronteira aceptada por \"acordo\"\" \u00e9 vista como unha confirmaci\u00f3n desta reivindicaci\u00f3n.\nBatalla.\nSegundo a Cr\u00f3nica anglosaxoa, en 485, Aelle librou unha batalla cos britanos en Mercredesburne. Outras versi\u00f3ns sobre a batalla derivan de descrici\u00f3ns m\u00e1is elaboradas, como a de Henrique de Huntingdon, unha versi\u00f3n dun historiador do s\u00e9culo XII que suxire que cando o ex\u00e9rcito de Aelle e os seus fillos se enfrontaron aos britanos ning\u00fan bando ga\u00f1ou e ambos os lados promet\u00e9ronse amizade a\u00ednda que despois do suceso os anglosax\u00f3ns enviaron unha petici\u00f3n aos seus pa\u00edses natais en Xermania para recibir m\u00e1is tropas.\nO cronista do s\u00e9culo XIV Roger de Wendover mesmo nomea ao l\u00edder das forzas britanas como Aurelio Ambrosio.\nO problema para os historiadores \u00e9 que a Cr\u00f3nica anglosaxoa foi encargada no reinado de Alfredo o Grande 400 anos despois dos supostos feitos. Hai algunha evidencia de que os anglosax\u00f3ns usaban runas naquela \u00e9poca Con todo a s\u00faa cultura era principalmente de tradici\u00f3n oral e realmente non empezaron a escribir sucesos legais e hist\u00f3ricos ata que foron evanxelizados, sendo isto a finais do s\u00e9culo VII para os sax\u00f3ns do sur. Os primeiros cronistas cristi\u00e1ns tomar\u00edan a maior\u00eda das s\u00faas referencias para o per\u00edodo m\u00e1is temper\u00e1n de fontes orais como a poes\u00eda. Os historiadores medievais produciron ent\u00f3n versi\u00f3ns adornadas dos cronistas para adaptalas aos seus propios prop\u00f3sitos.\nDesenlace.\nA Cr\u00f3nica anglosaxoa non prov\u00e9 informaci\u00f3n ningunha sobre a morte de Aelle ou os seus sucesores, pero Henrique de Huntington suxire que Aelle morreu como o primeiro rei de Sussex en 515 e que foi sucedido polo seu fillo Cissa.\nLocalizaci\u00f3n.\nO lugar da batalla \u00e9 desco\u00f1ecido. Os alde\u00e1ns de Ashburnham e Penhurst, en East Sussex, mante\u00f1en unha tradici\u00f3n de que unha obra de terra presaxoa co\u00f1ecida como Town Creep, situada en Creep Wood que une as d\u00faas aldeas, foi o sitio de Mercredesburne. A tradici\u00f3n oral que sobreviviu ao final do s\u00e9culo XIX refer\u00edase \u00e1 obra de terra como o sitio dunha cidade que foi asediada e destru\u00edda polos sax\u00f3ns. En 1896 membros da Sociedade Arqueol\u00f3xica de Sussex investigaron esta afirmaci\u00f3n, e subsecuentemente publicaron un artigo conclu\u00edndo que a obra de terra era unha pos\u00edbel localizaci\u00f3n para a batalla de Mercredesburne, e que o nome moderno, Town Creep, pod\u00eda ser unha etimolox\u00eda derivada da parte \"Mercrede\", a pesar de que \"burne\" (ou corrente) pode referirse \u00e1 corrente de Ashburn que corre baixo a obra de terra."}
{"id": "413025", "revid": "19415", "url": "https://gl.wikipedia.org/wiki?curid=413025", "title": "Kouvolan j\u00e4\u00e4halli", "text": ""}
{"id": "413027", "revid": "72012", "url": "https://gl.wikipedia.org/wiki?curid=413027", "title": "Peter Walker", "text": "Peter Douglas Conyers Walker, nado en Huby (Yorkshire) o 7 de outubro de 1912 e finado en Newtown (Worcestershire) o 1 de marzo de 1984, foi un piloto de automobilismo ingl\u00e9s. Demostrou ser un piloto forte na maior\u00eda das disciplinas, pero gostaba m\u00e1is dos autom\u00f3biles deportivos, ga\u00f1ando a carreira das 24 Horas de Le Mans de 1951 e as Nove Horas de Goodwood en 1955. Retirouse efectivamente despois dun accidente en 1956 que o deixou con graves lesi\u00f3ns.\nTraxectoria.\nComezou a s\u00faa carreira en 1935, logo de unirse a Peter Whitehead. Gozou do \u00e9xito tanto en carreiras de circu\u00edto como en subidas cun ERA antes da segunda guerra mundial, con vitorias en Brooklands e Donington Park. Ao longo deste per\u00edodo, competiu cos ERA de Whitehead. O seu estilo agresivo e os derrapes convert\u00e9rono en favorito da multitude e logrou algo de notoriedade. Despois de rematar a guerra, regresou ao deporte.\nA\u00ednda que xa era competitivo antes da guerra, a experiencia e o estilo agresivo de Walker axud\u00e1rono a facerse a\u00ednda m\u00e1is exitoso. De feito, foi un dos poucos pilotos que puideron sacar rendemento do ERA tipo E. En 1948, foi capaz de acadar algunhas impresionantes actuaci\u00f3ns tanto en subidas como en carreiras de Grand Prix. Unha destas carreiras foi o Gran Premio do Reino Unido, no RAF Silverstone. Con todo, a carreira non fora planificada. Inscrib\u00eduse na carreira cun ERA tipo E, pero o fabricante non conseguiu entregar o chasis no tempo, ent\u00f3n Walker usou o seu ERA tipo B m\u00e1is antigo. Durante a carreira, sobreviviu \u00e1s retiradas masivas para terminar no 11\u00ba lugar, a 12 voltas do ga\u00f1ador, Luigi Villoresi.\nPiloto de Grand Prix.\nNo campionato mundial de pilotos de F\u00f3rmula 1, Walker estivo presente na primeira carreira, o Gran Premio do Reino Unido de 1950 en Silverstone. De feito, foi un dos primeiros en entrar no evento, no seu propio ERA tipo E. Logo de clasificarse d\u00e9cimo, compartiu a conduci\u00f3n con Tony Rolt, entrou en boxes despois de s\u00f3 d\u00faas voltas para cederlle o coche. Desafortunadamente, a demostraci\u00f3n de ritmo na cualificaci\u00f3n non foi igualada pola s\u00faa resistencia, Rolt retirouse co coche na quinta volta por problemas na caixa de cambios. A tempada inaugural da F\u00f3rmula Un de Walker acabou al\u00ed, xa que non disputou outro Gran Premio nesa tempada.\nUn mes m\u00e1is tarde, da s\u00faa vitoria no Circu\u00edto de Sarthe, terminou s\u00e9timo no Gran Premio do Reino Unido de 1951 nun BRM Type 15 V16 de 1.5 litros sobrealimentado, co seu compa\u00f1eiro de equipo Reg Parnell no quinto posto. Ambas pernas dos pilotos quedaron tan queimadas pola calor dos motores e os sistemas de escape que incluso cami\u00f1ar lles resultaba doloroso. Gregor Grant informou: \"Parnell e Walker salvaron o d\u00eda para o automobilismo brit\u00e1nico. O seu hero\u00edsmo mantendo a s\u00faa tarefa mentres sofr\u00edan graves queimaduras permitir\u00e1 aos dese\u00f1adores de BRM avanzar e modificar os coches para facelos completamente aptos para a carreira.\" Desafortunadamente, Walker non correu con BRM de novo.\nDespois de catro anos, regresou \u00e1 F\u00f3rmula Un, correndo d\u00faas veces. A primeira a bordo do Maserati 250F de Stirling Moss, onde se retirou do Grote Prijs van Nederland, con problemas mec\u00e1nicos. Para a seguinte carreira da tempada, o Gran Premio do Reino Unido de 1955, en Aintree, compartiu un Connaught Type B oficial con Rolt. No que pasou a ser o seu \u00faltimo Gran Premio, o coche retirouse por un fallo no acelerador logo de s\u00f3 19 das 90 voltas.\nSports Car Ace.\nAs actuaci\u00f3ns de Walker nas subidas chamaron a atenci\u00f3n de Lofty England, o xestor do equipo de carreiras de Jaguar, que o recompensou coa conduci\u00f3n dun Jaguar XK120 na primeira carreira deste coche recentemente presentado en Silverstone en 1949. Walker rematou en segundo lugar, pero ga\u00f1ou no mesmo evento 12 meses m\u00e1is tarde, nun XK120 preparada con materiais de aleaxe.\nDespois do \u00e9xito do XK120, desenvolveron unha versi\u00f3n para carreiras de resistencia, o XK120C ou C-Type e precisaron dun piloto. Contactaron con Walker e con el, Jaguar embarcouse no seu primeiro programa de carreiras destinado a ga\u00f1ar as 24 Horas de Le Mans dunha vez. No primeiro intento, s\u00f3 seis semanas logo de completarse, Walker conseguiu a vitoria pola que \u00e9 m\u00e1is lembrado, cando el e o seu copiloto, Whitehead, ga\u00f1aron a carreira de 1951. Os tres inscritos, ench\u00edan os tres primeiros postos despois de catro horas. Con todo, logo de tan s\u00f3 50 voltas, s\u00f3 quedaba Walker na carreira. A vitoria proporcionoulle \u00e1 marca de Coventry moita publicidade e reco\u00f1ecemento.\nA\u00ednda convalecente das s\u00faas queimaduras do Gran Premio do Reino Unido, Walker referiuse a elas como pouco m\u00e1is que \"un pouco de molestia\", chegou a Dundrod para competir cun C-Type no RAC Tourist Trophy. Jaguar ocupou os tres lugares no podio. Walker terminou segundo por detr\u00e1s de Moss.\nNa carreira de 1953, compartiu o seu C-Type oficial con Stirling Moss, a parella liderou nas primeiras etapas ata que apareceron problemas no motor. Moss entrou en boxes na volta 20 e os mec\u00e1nicos pux\u00e9ronse a traballar. O problema s\u00f3 se solucionou despois dunha segunda parada, cando os mec\u00e1nicos cambiaron un filtro de combustible tupido. Moss e Walker terminar\u00edan segundos, a catro voltas dos seus compa\u00f1eiros de equipo ga\u00f1adores, Rolt e Duncan Hamilton. Este ser\u00eda o m\u00e1is pr\u00f3ximo que chegar\u00eda a estar dunha segunda vitoria en Le Mans.\nWalker volveuse a emparellar con Moss para as Nove Horas de Goodwood e lideraron comodamente durante as primeiras oito horas, ata que o coche se retirou. O seguinte foi o RAC Tourist Trophy, onde Walker romper\u00eda o r\u00e9cord de volta, pero novamente tivo problemas mec\u00e1nicos e Moss logrou levar o coche a meta en terceiro lugar.\nA\u00ednda que permaneceu con Jaguar para 1954, a tempada non foi tan exitosa, a pesar de colaborar con Moss para Le Mans nun Jaguar D-Type, se retiraron na 12\u00aa hora con problemas de freos. Ao final da tempada, England pediu a Walker que estivese dispo\u00f1ible para as probas previas \u00e1 tempada, antes da tempada de 1955. Walker non respondeu e uniuse a Aston Martin. Isto non foi un bo movemento, xa que o hat-trick de vitorias de Jaguar en Le Mans estaba a piques de comezar. Un consolo para Walker, foi a s\u00faa vitoria nas Nove Horas de Goodwood, unha carreira na que compartiu un Aston Martin DB3S con Dennis Poore.\nRetirouse en gran parte das carreira logo de chocar cun DB3S en Le Mans en 1956. Cometeu un erro na 16\u00aa hora da carreira, mentres corr\u00eda forte. Sufriu o que, basicamente, se converter\u00eda no accidente que puxo fin a s\u00faa carreira. O coche patinou sobre a pista mollada preto da ponte de Dunlop, golpeou contra o muro e finalmente deslizouse boca a abaixo pola pista.\nWalker fixo unha proba e competiu novamente en 1957. Na primavera, probou por Rob Walker Racing Team, no seu Connaught Type B en Goodwood, e posteriormente pilotou o coche nunha \u00fanica carreira, o Gran Premio de Siracusa na seguinte tempada. Clasificouse en oitavo lugar a pesar de trompear e calar o coche m\u00e1is tarde.\nRetirada.\nDespois da s\u00faa retirada do deporte, Walker adicouse a cr\u00eda de coellos e chinchilas con Lady Ripley por un tempo e ata dese\u00f1ou un tipo de paso canadense para o gando, pero ambas empresas non chegaron a nada.\nWalker morreu o 1 de marzo de 1984, despois de sufrir demencia e pneumon\u00eda. \u00c9 lembrado polos seus pares como Moss, que o describe como un dos \"grandes tipos\" da s\u00faa vida.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "413034", "revid": "98629", "url": "https://gl.wikipedia.org/wiki?curid=413034", "title": "SM-liiga 2016-2017", "text": "A tempada 2016-2017 da SM-liiga foi a 42\u00aa edici\u00f3n da m\u00e1xima categor\u00eda do h\u00f3ckey sobre xeo finland\u00e9s. A liga regular comezou o 16 de setembro de 2016 e finalizou o 13 de marzo de 2017, mentres que os \"play-offs\" inici\u00e1ronse o 15 de marzo de 2017\u00a0e finalizaron o 27 de abril. Na copetici\u00f3n participaron un total de 15 equipos, os mesmos que na tempada precedente, se ben os Espoo Blues non participaron ao declararse en bancarrota logo da tempada 2015-16 e foron substitu\u00eddos polo Jukurit de Mikkeli. Ao final da tempada o Tappara de Tampere alzouse co t\u00edtulo logo de derrotar na final por 4-2 ao KalPa de Kuopio."}
{"id": "413035", "revid": "17467", "url": "https://gl.wikipedia.org/wiki?curid=413035", "title": "Koo-Vee (h\u00f3ckey sobre xeo)", "text": ""}
{"id": "413036", "revid": "19415", "url": "https://gl.wikipedia.org/wiki?curid=413036", "title": "SM-sarja (feminina)", "text": ""}
{"id": "413038", "revid": "98629", "url": "https://gl.wikipedia.org/wiki?curid=413038", "title": "Ana do Palatinado-Veldenz", "text": "Ana de Veldenz, nada o 12 de novembro de 1540 e finada o 30 de marzo de 1586, foi unha condesa do Palatinado-Veldenz e, por matrimonio, margravina de Baden-Durlach. Dende 1577 at\u00e9 1584 viuse involucrada na tutela e rexencia de Baden-Durlach.\nTraxectoria.\nAna era a filla m\u00e1is vella do conde palatino Roberto de Veldenz (1506-1544) do seu matrimonio con \u00darsula (1515-1601), filla de Xo\u00e1n VII de Salm-Kyrburg.\nCasou con Carlos II de Baden-Durlach o primeiro de agosto de 1558 en Heidelberg; era o segundo matrimonio para el. Como o seu marido, Ana profesou a fe luterana e os fillos de ambos os matrimonios foron tam\u00e9n criados como luteranos.\nCando o seu marido morreu, os seus fillos eran a\u00ednda menores de idade. Por isto, actuou como gardi\u00e1 e rexente dende 1577 ata que o seu fillo Ernesto Federico alcanzou a maior\u00eda de idade en 1584. Gobernaron con ela o elector palatino Lois VI\u00a0e o duque Lois \"o Piadoso\" de Wurtemberg. En 1584, Baden-Durlach foi dividido: o seu fillo m\u00e1is vello Ernesto Frederico recibir\u00eda a parte m\u00e1is grande e converteuse en margrave de Baden-Durlach. O seu segundo fillo, Xacobe\u00a0recibiu Baden-Hachberg e situou a s\u00faa residencia en Emmendingen. Converteuse \u00f3\u00a0catolicismo en 1590 e devolveu o seu territorio \u00e1 fe cat\u00f3lica. Por\u00e9n, pouco despois, morreu de envelenamento por ars\u00e9nico e Baden-Hachberg pasou \u00f3 seu irm\u00e1n Ernesto Federico.\nCando Ernesto Federico morreu en 1604, todas as partes de Baden reun\u00edronse en mans do seu irm\u00e1n Xurxo Federico.\nO novo capel\u00e1n da margravina Ana, John Zehender, foi responsable do coidado pastoral que ela desenvolveu nos \u00faltimos d\u00edas da s\u00faa vida, e pronuncio o seu serm\u00f3n funeral o 5 de abril de 1586."}
{"id": "413039", "revid": "89787", "url": "https://gl.wikipedia.org/wiki?curid=413039", "title": "Mar\u00eda de Navarra (1355-1420)", "text": "Mar\u00eda de Navarra, nada en\u00a0Puente la Reina\u00a0en\u00a01355 e finada en\u00a01420, foi\u00a0princesa de Navarra\u00a0e\u00a0duquesa consorte de Gandia.\nOrixe.\nEra a filla primox\u00e9nita do rei de Navarra, Carlos II e a princesa da casa real francesa Xoana de Valois.\nDescendencia.\nMar\u00eda non tivo descendencia co seu marido."}
{"id": "413040", "revid": "23204", "url": "https://gl.wikipedia.org/wiki?curid=413040", "title": "Razan al-Najar", "text": "Razan Ashraf Abdul Qadir al-Najjar, nada o 11 de setembro 1996 e finada o 1 de xu\u00f1o de 2018, foi unha enfermeira voluntaria palestina do ministerio de sa\u00fade de Gaza. Era a maior dos seis fillos de Ashraf al-Najjar, e resid\u00eda en Khuzaa, unha aldea preto da fronteira con Israel.\nFoi fatalmente disparada no peito por soldados israel\u00eds cando tentaba axudar na evacuaci\u00f3n de feridos na fronteira de Israel con Gaza."}
{"id": "413041", "revid": "23204", "url": "https://gl.wikipedia.org/wiki?curid=413041", "title": "Razan Ashraf Abdul Qadir al-Najjar", "text": ""}
{"id": "413042", "revid": "23204", "url": "https://gl.wikipedia.org/wiki?curid=413042", "title": "Bona de Borb\u00f3n", "text": "Bona de Borb\u00f3n (en ), nada en 1341 e finada en Ch\u00e2teau de M\u00e2con o\u00a019 de xaneiro de 1402, foi\u00a0filla de Pedro I de Borb\u00f3n, duque de Borb\u00f3n e polo tanto irm\u00e1 de Xoana de Borb\u00f3n.\nTraxectoria.\nCasou con Amadeu VI de Savoia en 1355 en Par\u00eds. Tiveron dous fillos:"}
{"id": "413043", "revid": "23204", "url": "https://gl.wikipedia.org/wiki?curid=413043", "title": "Bonne de Bourbon", "text": ""}
{"id": "413044", "revid": "23204", "url": "https://gl.wikipedia.org/wiki?curid=413044", "title": "Maria Voichi\u021ba", "text": "Maria Voichi\u021bun, nada en 1457 e finada o 26 de febreiro de 1511, foi unha princesa consorte de Moldavia (1480\u20131511), filla de Radu III o fermoso\u00a0e sobri\u00f1a de Vlad o Empalador. Foi considerada como unha influencia na pol\u00edtica do seu c\u00f3nxuxe, o pr\u00edncipe de Moldavia\u00a0\u0218tefan cel Mare,\u00a0con quen casou en 1478. O seu fillo Bogdan III o cego\u00a0tam\u00e9n foi pr\u00edncipe de Moldavia.\nFoi enterrada no Mosteiro de\u00a0Putna, en\u00a0Roman\u00eda."}
{"id": "413045", "revid": "89787", "url": "https://gl.wikipedia.org/wiki?curid=413045", "title": "Giovanna Scopelli", "text": "Giovanna\u00a0Scopelli, nada en 1428 e finada o 9 de xullo de 1491, foi unha relixiosa\u00a0cat\u00f3lica italiana orixinaria de\u00a0Reggio Emilia. Pertenc\u00eda \u00e1 orde das\u00a0carmelitas e estabeleceu o seu convento propio como o seu primeiro priorado.\u00a0A\u00a0Scopelli prohib\u00eduselle entrar na orde durante a s\u00faa adolescencia e tivo que agardar at\u00e9 que os seus pais morreron para abrazar a vida relixiosa.\nScopelli foi beatificada o 24 de agosto de 1771 polo papa Clemente XIV cando o \u00faltimo aprobado o seu culto local e ratificou a s\u00faa beatificaci\u00f3n. Antes diso foi considerada serva de Deus en 1500\u00a0baixo o papa\u00a0Alenxadre VI."}
{"id": "413046", "revid": "23204", "url": "https://gl.wikipedia.org/wiki?curid=413046", "title": "Beatriz de N\u00fcrnberg", "text": "Beatriz de N\u00fcrnberg, tam\u00e9n co\u00f1ecida como Beatriz de Hohenzollern (en alem\u00e1n: \"Beatrix\"; nada en\u00a0N\u00fcrnberg\u00a0en\u00a01362\u00a0e finada en\u00a0Perchtoldsdorf\u00a0o\u00a010 de xu\u00f1o de 1414,\u00a0foi duquesa consorte da Austria polo seu casamento con Alberte III de Habsburgo (duque de Austria de 1348 a 1395).\nTraxectoria.\nEra filla de Frederico V, burgrave de Nuremberg e da s\u00faa esposa Isabel de Misnie.\nO 11 de decembro de 1374 asinouse o contrato de matrimonio entre Beatriz e Alberte, fillo de Alberte II de Austria e de Xoana de Pfirt, en Passau, na actual Baviera. Casaron alg\u00fans meses despois o 4 de marzo de 1375, en Viena.\nA primeira esposa do duque foi Sabela da Bohemia, filla do emperador Carlos IV, que morreu en 1373, sen ter fillos. Beatriz gobernou como duquesa a car\u00f3n da s\u00faa cu\u00f1ada, Viridis Visconti, esposa de Leopoldo III. En 1379, deixou de ser duquesa de Austria, a consecuencia do Tratado de Neuburgo, nos cales as terras foron divididas entre o seu marido e o irm\u00e1n, Leopoldo III. Leopoldo ficou coa Austria Anterior, al\u00e9n doutros dominios xa incorporados (Estiria, Carintia e Carn\u00edola), e Alberte quedou coa Alta Austria e a Baixa Austria. \nO duque e a duquesa tiveron s\u00f3 un fillo, o duque Alberte IV de Austria, quen casou en 1390 con Xoana Sof\u00eda de Baviera.\nFaleceu o 10 de xu\u00f1o de 1414, en Perchtoldsdorf, na Baixa Austria. Foi enterrada na Catedral de Santo Estevo, en Viena."}
{"id": "413047", "revid": "23204", "url": "https://gl.wikipedia.org/wiki?curid=413047", "title": "Beatriz de Hohenzollern", "text": ""}
{"id": "413049", "revid": "56817", "url": "https://gl.wikipedia.org/wiki?curid=413049", "title": "Sociolox\u00eda feminista", "text": "A sociolox\u00eda feminista \u00e9 unha teor\u00eda de conflito e unha perspectiva te\u00f3rica que observa o\u00a0x\u00e9nero na s\u00faa relaci\u00f3n co poder, ambos nun nivel interacci\u00f3n cara a cara e reflexividade\u00a0dentro dunha estrutura social\u00a0a grande escala. Entre os seus focos est\u00e1n a\u00a0orientaci\u00f3n sexual, a\u00a0raza, a\u00a0estratificaci\u00f3n econ\u00f3mica\u00a0e a\u00a0nacionalidade.\nNo centro da sociolox\u00eda feminista est\u00e1 a idea da opresi\u00f3n sistem\u00e1tica da muller e o dominio hist\u00f3rico dos homes na maior\u00eda das sociedades, o patriarcado. O pensamento feminista ten unha rica historia, mais pode ser categorizada en tres ondas. A actual, a terceira onda', enfatiza os conceptos de globalizaci\u00f3n, poscolonialismo, postestruturalismo e posmodernismo. O pensamento feminista contempor\u00e1neo tende a rexeitar t\u00f3dalas xeneralizaci\u00f3ns referentes \u00f3 sexo e \u00f3 x\u00e9nero, estreitamente vinculadas co antihumanismo, o poshumanismo, teor\u00eda queer e o traballo de Michel Foucault."}
{"id": "413051", "revid": "65337", "url": "https://gl.wikipedia.org/wiki?curid=413051", "title": "Cuadrante", "text": "O termo cuadrante p\u00f3dese referir a:"}
{"id": "413052", "revid": "1410", "url": "https://gl.wikipedia.org/wiki?curid=413052", "title": "Econom\u00eda feminista", "text": "A econom\u00eda feminista \u00e9 o estudo cr\u00edtico da econom\u00eda inclu\u00edndo a metodolox\u00eda, etimolox\u00eda, historia e investigaci\u00f3n emp\u00edrica, tentando superar as bases androc\u00e9ntricas (patriarcais). Enf\u00f3case en temas de particular importancia para as mulleres, como \u00e9 o traballo de coidados a terceiros ou a segregaci\u00f3n ocupacional (exclusi\u00f3n de mulleres e minor\u00edas en certos eidos); deficiencias en modelos econ\u00f3micos, como a indiferenza \u00e1 negociaci\u00f3n do traballo dentro do fogar; novas formas de recollida e medici\u00f3n de datos como o Indicador de Apoderamento de X\u00e9nero (GEM), e m\u00e1is concienciaci\u00f3n das teor\u00edas de x\u00e9nero como o enfoque das capacidades. A econom\u00eda feminista ultimadamente busca producir unha inclusi\u00f3n de x\u00e9nero na econom\u00eda.\nA econom\u00eda feminista enfoca a s\u00faa atenci\u00f3n nas construci\u00f3ns sociais de econom\u00eda tradicional, cuestionando o positivo e negativo, e pretende sinalar a forma na que eses modelos e m\u00e9todos est\u00e1n baseados en preferencias masculinas. Sendo que a econom\u00eda est\u00e1 enfocada tradicionalmente en temas \"culturalmente masculinos\" como autonom\u00eda, abstracci\u00f3n e l\u00f3xica; a econom\u00eda feminista apela \u00e1 inclusi\u00f3n de cuesti\u00f3ns consideradas tradicionalmente femininas como son a econom\u00eda familiar, conexi\u00f3ns, concreci\u00f3n e emoci\u00f3n, e amosa os problemas causados pola exclusi\u00f3n destes temas. Esta inclusi\u00f3n axudou a crear pol\u00edticas que reduciron a discriminaci\u00f3n de x\u00e9nero, raza, inequidade e \u00e9tnica, satisfacendo obxectivos centrais de toda a econom\u00eda. Esta visi\u00f3n sup\u00f3n deixar de considerar a econom\u00eda capitalista como o centro da sociedade posto que o sistema capitalista non \u00e9 o \u00fanico posible \u00e1 hora de organizar a econom\u00eda. Sup\u00f3n considerar que o centro da sociedade son os procesos que soste\u00f1en a vida \u2013os cales xeralmente non son remunerados e son levados a cabo por mulleres. Estes procesos, chamados \"coidados\" pola teor\u00eda, adoitan atoparse invisibilizados e como consecuencia, adoitan considerarse secundarios a\u00ednda que realmente supo\u00f1an a base da organizaci\u00f3n superior do sistema social.\nMoitas acad\u00e9micas inclu\u00edndo a Ester Boserup, Marianne Ferber, Julie A. Nelson, Marilyn Waring, Nancy Folbre, Diane Elson e Ailsa McKay contribu\u00edron a desenvolver o marco da econom\u00eda feminista. O libro \"If Women Counted\" de Waring, publicado en 1988 \u00e9 frecuentemente referido como o \"documento fundador\" da disciplina. Na d\u00e9cada dos 90 a econom\u00eda feminista comezou a ser co\u00f1ecida e estabelecida dentro do campo da Econom\u00eda."}
{"id": "413053", "revid": "23204", "url": "https://gl.wikipedia.org/wiki?curid=413053", "title": "Anglofon\u00eda", "text": "A anglofon\u00eda \u00e9 o conxunto de pa\u00edses e comunidades cuxa lingua materna \u00e9 o ingl\u00e9s, xa sexa como lingua principal ou secundaria. Ademais, comp\u00e1rtense os aspectos culturais que son semellantes de cada pa\u00eds angl\u00f3fono.\nA lingua inglesa.\nDebido \u00e1 influencia pol\u00edtica, econ\u00f3mica, militar, cient\u00edfica e cultural de Gran Breta\u00f1a e o Reino Unido dende o s\u00e9culo XVIII, por medio do Imperio brit\u00e1nico e os Estados Unidos de Am\u00e9rica dende mediados do s\u00e9culo XX, o ingl\u00e9s difundiuse amplamente por todo o mundo e \u00e9 a lingua principal do discurso internacional e lingua franca en moitas rexi\u00f3ns. Da mesma forma \u00e9 utilizado de maneira xeral como lingua franca entre falantes de linguas distintas na maior parte dos pa\u00edses do mundo. Ens\u00ednase tam\u00e9n como segunda lingua en moitos sistemas educativos, que co paso do tempo achegou un status de superioridade cultural \u00f3s seus falantes non nativos, por mor da influencia dos pa\u00edses anglosax\u00f3ns no mundo. A lingua inglesa \u00e9 a lingua oficial de moitos pa\u00edses da Commonwealth, \u00e9 amplamente estudada como segunda lingua e \u00e9 unha das linguas oficiais da Uni\u00f3n Europea e de numerosas organizaci\u00f3ns mundiais. O ingl\u00e9s probablemente \u00e9 o terceiro idioma do mundo en n\u00famero de falantes que o te\u00f1en como lingua materna (entre 300 e 400 mill\u00f3ns de persoas), as\u00ed como o terceiro m\u00e1is falado, por detr\u00e1s do mandar\u00edn e o espa\u00f1ol, se se conta tam\u00e9n a quen o te\u00f1en como segunda lingua, que son 200 mill\u00f3ns de persoas m\u00e1is."}
{"id": "413054", "revid": "5863", "url": "https://gl.wikipedia.org/wiki?curid=413054", "title": "Emilio Rol\u00e1n Mosquera", "text": ""}
{"id": "413055", "revid": "5863", "url": "https://gl.wikipedia.org/wiki?curid=413055", "title": "Xavier Paz Canalejo", "text": ""}
{"id": "413057", "revid": "5863", "url": "https://gl.wikipedia.org/wiki?curid=413057", "title": "Xabier Paz Canalejo", "text": ""}
{"id": "413058", "revid": "5863", "url": "https://gl.wikipedia.org/wiki?curid=413058", "title": "Salvador de Lorenzana", "text": ""}
{"id": "413059", "revid": "5863", "url": "https://gl.wikipedia.org/wiki?curid=413059", "title": "Cipriano Jim\u00e9nez Casas", "text": ""}
{"id": "413061", "revid": "104999", "url": "https://gl.wikipedia.org/wiki?curid=413061", "title": "\u00c9tica feminista", "text": "\u00c9tica feminista \u00e9 unha abordaxe \u00e9tica que se basea na crenza de que, tradicionalmente, a teor\u00eda \u00e9tica ten desvalorizado ou menosprezado a moral das\u00a0mulleres\u00a0e as s\u00faas experiencias\u00a0e, polo tanto, escolle reinventar a \u00e9tica a trav\u00e9s dunha abordaxe e visi\u00f3n hol\u00edstica feminista.\nConcepto.\nAs fil\u00f3sofas feministas critican a \u00e9tica tradicional como preminentemente enfocada na perspectiva dos homes, con pouca consideraci\u00f3n \u00f3 punto de vista das mulleres. Cuesti\u00f3ns de coidado e\u00a0moralidade na\u00a0vida privada e familiar, as responsabilidades eran tradicionalmente consideradas como asuntos triviais. Xeralmente, as mulleres son retratadas como eticamente inmaturas e superficiais en comparanza cos homes. A \u00e9tica tradicional premia trazos masculinos culturais como \"a independencia, a autonom\u00eda, o intelecto, as ganas, a desconfianza, a xerarqu\u00eda, a dominaci\u00f3n, a cultura, a transcendencia, o produto, o ascetismo, a guerra e a morte\", e d\u00e1 menos peso a trazos culturalmente femininos\u00a0como \"interdependencia, comunidade, conexi\u00f3n, repartici\u00f3n, emoci\u00f3n, corpo, confianza, ausencia de xerarqu\u00eda, a natureza, a imanencia, o proceso, a alegr\u00eda, a paz e a vida.\" A \u00e9tica tradicional \u00e9 convencionalmente orientada \u00f3 \"macho\", e a raz\u00f3n moral \u00e9 visualizada a trav\u00e9s dun cadro de regras, dereitos, universalidades e imparcialidades. As abordaxes \"femininas\" para a raz\u00f3n moral enfatiza as relaci\u00f3ns, responsabilidades, particularidades e parcialidades.\n\u00c9tica do coidado.\nCarol Gilligan e Nel Noddings son expo\u00f1entes dunha \u00e9tica do coidado feminista que critica a \u00e9tica tradicional como deficiente na medida en que carece, despreza, banaliza ou ataca os valores e virtudes culturais das mulleres. No s\u00e9culo XX, as \u00e9ticas feministas desenvolveron unha variedade de enfoques feministas da \u00e9tica centrados no coidado, en comparaci\u00f3n cos enfoques da \u00e9tica non feministas centrados no coidado, as feministas tenden a apreciar m\u00e1is plenamente o impacto das cuesti\u00f3ns de x\u00e9nero. As \u00e9ticas feministas centradas no coidado notan as tendencias das sociedades patriarcais a non apreciar o valor e os beneficios das formas de amar, pensar, traballar e escribir das mulleres e tenden a ver \u00e1s mulleres como subordinadas."}
{"id": "413062", "revid": "98629", "url": "https://gl.wikipedia.org/wiki?curid=413062", "title": "Filosof\u00eda feminista", "text": "O filosof\u00eda feminista \u00e9 unha corrente filos\u00f3fica nada hai tres s\u00e9culos, con maior relevancia nos s\u00e9culos XX e XXI. Esta li\u00f1a de pensamento soubo vincular os conceptos de muller e filosof\u00eda a partir de novos puntos de vista. Anteriormente, alg\u00fans pensadores recoll\u00edan nos seus libros as opini\u00f3ns da filosof\u00eda acerca das mulleres. Co feminismo filos\u00f3fico, foron elas as que pasaron a opinar sobre a filosof\u00eda e filosofar sobre as s\u00faas propias condici\u00f3ns. Despois das obras precursoras doutras fil\u00f3sofas como a marquesa de Ch\u00e2telet, Olympe de Gouges e fundamentalmente Mary Wollstonecraft, o ensaio \"O segundo sexo\", de Simone de Beauvoir, consolidou, na metade do s\u00e9culo XX, o nacemento desta nova disciplina filos\u00f3fica, centrada na muller.\nA disciplina reexaminou criticamente o que pensadores como Arist\u00f3teles ou Hegel teorizaron sobre as mulleres, comprobando os prexu\u00edzos filos\u00f3ficos impregnados no pensamento androc\u00e9ntrico, non soamente na cultura popular (como, por exemplo, nos ditados populares), sen\u00f3n tam\u00e9n na ciencia.\nA revisi\u00f3n dos cl\u00e1sicos dotou estes estudos dunha estrutura conceptual tal que lles permite teorizar sobre o feminino e os problemas que as mulleres afrontan nas s\u00faas vidas diarias.\nNa Espa\u00f1a, salientan autoras como Celia Amor\u00f3s e Amelia Valc\u00e1rcel. Nos Estados Unidos, as principais fil\u00f3sofas feministas contempor\u00e1neas son Nancy Fraser, Seyla Benhaib e Judith Butler."}
{"id": "413063", "revid": "56817", "url": "https://gl.wikipedia.org/wiki?curid=413063", "title": "Estereotipo", "text": "Co\u00f1\u00e9cese co nome de estereotipo (do grego: \u03c3\u03c4\u03b5\u03c1\u03b5\u03cc\u03c2 [stere\u00f3s], \u00abs\u00f3lido\u00bb, e \u03c4\u03cd\u03c0\u03bf\u03c2 [typos], \u00abimpresi\u00f3n, molde\u00bb) \u00e1 percepci\u00f3n esaxerada e con poucos detalles, simplificada, que se ten sobre unha persoa ou grupo de persoas que comparten certas caracter\u00edsticas, calidades e habilidades, que busca \u00abxustificar ou racionalizar unha certa conduta en relaci\u00f3n a determinada categor\u00eda social\u00bb.\nRegularmente os estereotipos est\u00e1n baseados en prexu\u00edzos que a sociedade estabelece conforme a s\u00faa ideolox\u00eda de \u00abmodelo a seguir\u00bb de conduta ou caracter\u00edsticas f\u00edsicas, estes van cambiando conforme o paso do tempo.\nO termo \u00fasase a mi\u00fado nun sentido negativo, consider\u00e1ndose que os estereotipos son crenzas il\u00f3xicas que limitan a creatividade e que s\u00f3 se poden cambiar mediante o razoamento persoal sobre ese tema. Os estereotipos son alegaci\u00f3ns com\u00fans do pasado. Incl\u00faen unha ampla variedade de alegaci\u00f3ns sobre diversos grupos raciais e predici\u00f3ns de comportamento baseadas no status social ou a riqueza. Son esquemas de pensamento ou esquemas ling\u00fc\u00edsticos pre constru\u00eddos que comparten os individuos dunha mesma comunidade social ou cultural.\nRepresentar a algu\u00e9n con certas caracter\u00edsticas remite a un estereotipo, manifestar desprezo ou hostilidade polo seu grupo de pertenza relaci\u00f3nase cun prexu\u00edzo, e finalmente levar adiante acci\u00f3ns sobre a base deses prexu\u00edzos sup\u00f3n unha discriminaci\u00f3n."}
{"id": "413064", "revid": "23204", "url": "https://gl.wikipedia.org/wiki?curid=413064", "title": "Piers Gaveston", "text": "Piers Gaveston, nado arredor do 1284 e finado o 19 de xu\u00f1o de 1312,\u00a0foi un nobre ingl\u00e9s de orixe gasc\u00f3n, conde de Cornualla e favorito do rei Eduardo II de Inglaterra.\nRelaci\u00f3n con Eduardo II.\nSendo a\u00ednda moi novo causou boa impresi\u00f3n no rei Eduardo I de Inglaterra, e foi asignado \u00e1 casa persoal do seu fillo, Eduardo de Caernarfon. A relaci\u00f3n entre o pr\u00edncipe e Gaveston resultou tan extravagante que Eduardo I tivo que enviar a este \u00faltimo ao exilio, a\u00ednda que puido regresar aos poucos meses trala morte do rei. Eduardo II restaurou o t\u00edtulo de conde de Cornualla para Gaveston e arranxou o matrimonio deste coa a s\u00faa sobri\u00f1a, Margaret de Clare, irm\u00e1 do poderoso conde de Gloucester.\nO acceso exclusivo de Gaveston ao rei supo\u00f1\u00eda unha provocaci\u00f3n para varios membros da nobreza e, en 1307 o rei foi forzado a envialo de novo ao exilio. Durante a s\u00faa ausencia, Gaveston exerceu como Lugartenente do rei en Irlanda. Eduardo conseguiu chegar a un acordo coa oposici\u00f3n e Gaveston puido regresar o ano seguinte. Tralo seu regreso o seu comportamento pasou a ser m\u00e1is ofensivo e levou a que nas Ordenanzas de 1311 os nobres acordaran exilialo de novo, declar\u00e1ndoo proscrito se regresaba ao pa\u00eds. Cando regresou en 1312, foi capturado e executado por un grupo de magnates dirixidos por Thomas de Lancaster e Guy de Beauchamp, conde de Warwick.\nSegundo os cronistas medievais Eduardo II e Piers Gaveston mantiveron unha relaci\u00f3n amorosa. Este rumor foi reforzado nas representaci\u00f3ns de ambos na ficci\u00f3n, como por exemplo na obra do s\u00e9culo XVI\u00a0de Christopher Marlowe \"Edward II\". A afirmaci\u00f3n recibiu o apoio de varios historiadores modernos, mentres que alg\u00fans a cuestionan. Segundo Pierre Chaplais, a relaci\u00f3n entre ambos homes foi a dunha irmandade adoptiva, na que Gaveston serv\u00eda como valido do rei. Outros historiadores, como J. S. Hamilton, suxeriron que a preocupaci\u00f3n pola sexualidade dos dous homes, non estaba no centro das queixas da nobreza, sen\u00f3n que se entraban m\u00e1is no acceso exclusivo de Gaveston ao padroado real."}
{"id": "413065", "revid": "89787", "url": "https://gl.wikipedia.org/wiki?curid=413065", "title": "Cuadrante (moeda)", "text": "O cuadrante (en lat\u00edn quadrans, \"un cuarto\", ou teruncius, \"tres onzas\"), foi unha moeda romana de bronce de escaso valor, correspondente \u00e1 cuarta parte dun \u00e1s ou tres onzas (\"unciae\").\nHistoria.\nNa Rep\u00fablica.\nO cuadrante foi emitiuse desde os primeiros tempos das emisi\u00f3ns de moeda de bronce fundido, durante a Rep\u00fablica Romana, baixo o sistema uncial. Eses primeiros cuadrantes exhib\u00edan entre os seus motivos tres puntos que representaban as tres onzas, a modo de marca de valor.\nLogo dunha \u00e9poca de indefinici\u00f3n dos motivos (mans, xabar\u00eds, grans de trigo, imaxes relixiosas etc.), chegou a establecerse como regular nestas moedas a figura de H\u00e9rcules nos seus anversos, en tanto que os seus reversos representaban unha caracter\u00edstica proa de nav\u00edo. Este motivo converteuse en habitual en todas as emisi\u00f3ns de bronce da Rep\u00fablica.\nOs cuadrantes de \u00e9poca republicana, \u00e1 parte de seren fabricados na cidade de Roma, emit\u00edronse tam\u00e9n noutras cidades da Italia central, utilizando sempre o sistema de fundici\u00f3n e non de cu\u00f1axe.\nDespois de ca. 90 a.C., cando a moeda de bronce foi reducida en peso co padr\u00f3n semuncial, o quadrante converteuse na moeda de m\u00e1is baixo valor das emitidas en Roma.\nNo Imperio.\nXa en tempos do Imperio, a s\u00faa produci\u00f3n foi moi espor\u00e1dica ata o reinado de Antonino P\u00edo (138-161), en que cesou definitivamente. Ao contrario doutras moedas imperiais, os cuadrantes case nunca amosaron a imaxe do emperador, feito que dificulta a dataci\u00f3n destas emisi\u00f3ns, e os seus motivos foron moi variados durante esta \u00e9poca. Abandonaron os puntos que indicaban o seu valor e pasaron a ser cu\u00f1ados en cobre (coa excepci\u00f3n dalg\u00fan cuadrante de Ner\u00f3n en lat\u00f3n). O seu peso medio era de en torno aos 2,8 gramos.\nNesta \u00e9poca imperial, a cu\u00f1axe de cuadrantes, igual que o resto das emisi\u00f3ns de bronce, era competencia do Senato, motivo polo cal amosaban xeralmente nos seus reversos as iniciais SC (\"Senatus Consulto\", \"por decisi\u00f3n do Senado).\nA palabra grega para o cuadrante era \"\u03ba\u03bf\u03b4\u03c1\u03ac\u03bd\u03c4\u03b7\u03c2\" (\"kodrantes\"). No Novo Testamento, no Evanxeo de Marcos, cando unha pobre vi\u00fava\u00a0deu dous lepta (\"\u03bb\u03b5\u03c0\u03c4\u03b1\") ao tesouro do templo, ind\u00edcase que esa cantidade era equivalente a un cuadrante."}
{"id": "413066", "revid": "23204", "url": "https://gl.wikipedia.org/wiki?curid=413066", "title": "Opresi\u00f3n", "text": "En sociolox\u00eda, a opresi\u00f3n \u00e9 a relaci\u00f3n asim\u00e9trica entre d\u00faas partes, polo demais iguais: opresora e oprimida, que se orixina nunha desigual distribuci\u00f3n e/ou uso do poder, que brinda beneficios \u00f3 opresor a expensas dos intereses ou a vontade do oprimido. A diferenciaci\u00f3n entre clases de opresi\u00f3n poder\u00eda ser posible atendendo \u00e1 natureza do poder ou as partes involucradas na relaci\u00f3n.\nOpresi\u00f3n social.\nA opresi\u00f3n social \u00e9 cando un s\u00f3 grupo na sociedade se aproveita e exerce poder sobre outro grupo que usa o dominio e a subordinaci\u00f3n. Isto d\u00e1 como resultado os malos tratos e a explotaci\u00f3n socialmente sustentados dun grupo de individuos por parte de quen pos\u00fae un poder relativo. Nunha contorna de grupo social, a opresi\u00f3n pode basearse en moitas ideas, como a pobreza, o x\u00e9nero, a clase, a raza ou outras categor\u00edas. A opresi\u00f3n institucional, ou a opresi\u00f3n sistem\u00e1tica, \u00e9 cando as leis dun lugar crean un tratamento desigual dun grupo ou grupos de identidade social espec\u00edficos. Outro exemplo de opresi\u00f3n social \u00e9 cando a un grupo social espec\u00edfico n\u00e9gaselle o acceso \u00e1 educaci\u00f3n que pode obstaculizar as s\u00faas vidas na vida posterior.\nOpresi\u00f3n econ\u00f3mica.\nO termo opresi\u00f3n econ\u00f3mica cambia de significado e importancia \u00f3 longo do tempo, dependendo da s\u00faa aplicaci\u00f3n contextual. No contexto actual, a opresi\u00f3n econ\u00f3mica pode tomar varias formas, inclu\u00edndo, entre outras: a pr\u00e1ctica do traballo en condici\u00f3ns de servidume, traballo forzoso, baixos salarios, denegaci\u00f3n de igualdade de oportunidades e discriminaci\u00f3n laboral e discriminaci\u00f3n econ\u00f3mica baseado en sexo, nacionalidade, raza e relixi\u00f3n."}
{"id": "413067", "revid": "54334", "url": "https://gl.wikipedia.org/wiki?curid=413067", "title": "Chimalpopoca", "text": "Chimalpopoca (antrop\u00f3nimo n\u00e1huatl que significa \"escudo fumegante\"; de \"chimalli\", \"escudo\", e popoca, \"fumegar\"), nado en 1397 e finado en 1427, foi o terceiro huey tlatoani da dinast\u00eda gobernante en Tenochtitl\u00e1n, sucesor de Huitzilihuitl en 1415.\nTraxectoria.\nChimalpopoca era fillo do emperador Huitzilihuitl e a ra\u00ed\u00f1a Ayauhcihuatl. Como huey tlatoani de Tenochtitl\u00e1n, era vasalo -e neto, por parte de nai- de Tezoz\u00f3moc, tepanecateuctli (se\u00f1or dos tepanecas) de Azcapotzalco, e baixo o seu dominio participou nas conquistas tepanecas, entre elas a de Chalco. \u00c1 morte de Tezoz\u00f3moc, sucedeulle o seu fillo Maxtla no trono de Azcapotzalco. Foi ent\u00f3n cando estalou unha revolta interna no Imperio Tepaneca, pois unha serie de se\u00f1ores subordinados ergu\u00e9ronse contra Azcapotzalco e os seus ac\u00f3litos, dando morte a Chimalpopoca entre outros se\u00f1ores tepanecas, e dando un xiro \u00f3 centro hexem\u00f3nico do imperio, que de Azcapotzalco pasar\u00e1 a Tenochtitl\u00e1n. O principal l\u00edder daqueles rebeldes era Itzc\u00f3atl, da dinast\u00eda real tenochca (medio irm\u00e1n de Huitzilihuitl), que sucedeu a Chimalpopoca (a s\u00faa v\u00edtima) en Tenochtitl\u00e1n. Daba comezo as\u00ed o Imperio Mexica ou Tripla Alianza.\nDurante o seu reinado constru\u00eduse o acueduto de madeira que carrexaba a auga potable dende os mananciais de Chapultepec at\u00e9 Tenochtitl\u00e1n. Tam\u00e9n constru\u00edu unha estrada con bordos e terrapl\u00e9ns que conectaban a cidade con Tlacopan, ti\u00f1a cortaduras e pontes de madeira que eran retirados durante a noite."}
{"id": "413068", "revid": "89787", "url": "https://gl.wikipedia.org/wiki?curid=413068", "title": "Millicent Fawcett", "text": "Millicent Garrett Fawcett, nada en Aldeburgh (Suffolk) o 11 de xu\u00f1o de 1847 e finada en Londres o 5 de agosto de 1929, foi unha feminista, intelectual, l\u00edder pol\u00edtica e sindical e escritora brit\u00e1nica. Foi l\u00edder durante 50 anos do movemento sufraxista moderado en Inglaterra. Desde este movemento promoveu a educaci\u00f3n das mulleres e o seu dereito ao voto. En 1867 uniuse ao Comit\u00e9 Sufraxista de Londres e ao ano seguinte realizou a s\u00faa primeira alocuci\u00f3n p\u00fablica cando era moi pouco frecuente que unha muller falase en p\u00fablico. Tras a morte de Lydia Becker converteuse na l\u00edder natural do movemento sufraxista brit\u00e1nico e foi fundadora da Uni\u00f3n Nacional de Sociedades do Sufraxio Feminino (NUWSS). Centrouse na propaganda pol\u00edtica e as campa\u00f1as de persuasi\u00f3n e difusi\u00f3n seguindo unha estratexia de legalidade e orde. En 1987 foi co-fundadora do Newnham College de Cambridge, unha das primeiras universidades de Inglaterra para mulleres.\nTraxectoria.\nNaceu no seo dunha familia ilustrada. Foi a s\u00e9tima de dez fillos de Louise Dunnell e Newson Garrett, un armador e pol\u00edtico radical que durante anos apoiou a s\u00faa filla m\u00e1is vella Elizabeth Garrett Anderson na loita para lograr ser a primeira muller admitida na pr\u00e1ctica da medicina. Newson Garret enviou as s\u00faas fillas a un internado a Blackheath (Londres), a cargo de Luisa Browning, t\u00eda de Robert Browning. Millicent estudou al\u00ed desde 1858 at\u00e9 1863 desenvolvendo un grande interese pola literatura e a educaci\u00f3n. Cando ti\u00f1a doce anos a s\u00faa irm\u00e1 Elisabeth Garret trasladouse a Londres para estudar medicina e desde ent\u00f3n visitouna regularmente. Estas visitas foron o comezo da participaci\u00f3n de Millicent no movemento de mulleres. En 1865 Millicent acompa\u00f1ou a Elizabeth a escoitar un discurso de John Stuart Mill sobre os dereitos das mulleres e impresionada pola s\u00faa intervenci\u00f3n converteuse nunha defensora do seu traballo. En 1866, aos 19 anos, asumiu a secretar\u00eda da \"Sociedade de Londres para o Sufraxio da Muller\".\nMatrimonio con Henry Fawcett.\nEn 1867 Millicent Garret casou con Henry Fawcett, deputado liberal independente e catedr\u00e1tico de Econom\u00eda Pol\u00edtica \u00e1 Universidade de Cambridge con quen compart\u00eda a loita polo dereito ao voto das mulleres. Henry Fawcett presentara no Parlamento en 1866 xunto a John Stuart Mill unha petici\u00f3n para obter o voto sen distinci\u00f3n de sexo asinada por 1.499 mulleres, unha iniciativa que fracasou e da cal xurdiu o sufraxismo como movemento social.\nEra cego, as\u00ed que Millicient converteuse nos ollos e as mans do seu marido, actuou de lectora e axudante para os seus estudos e escritos e sempre o acompa\u00f1ou ao Parlamento, lendo e redactando todos os documentos e informes oficiais ademais dos discursos. As\u00ed, Millicient presenciou, en 1867, o primeiro debate no Parlamento brit\u00e1nico sobre o sufraxio feminino.\nOs primeiros anos de matrimonio significaron para ela en certa maneira un curso acelerado en ciencias pol\u00edticas e econ\u00f3micas. Froito deste proceso \u00e9 a colecci\u00f3n \"Essays and Lectures on Social and Political Subjects\" (1872), unha colecci\u00f3n de catorce estudos dos cales oito est\u00e1n asinados por ela. Antes xa publicara \"Political Economy of Beginners\", un texto introdutorio de econom\u00eda para adolescentes que constitu\u00edu un \u00e9xito editorial.\nActividade pol\u00edtica.\nEn 1868, Millicent uniuse ao Comit\u00e9 de Sufraxio de Londres e en 1869 realizou unha intervenci\u00f3n na primeira reuni\u00f3n a favor de sufraxio p\u00fablico que se celebrou en Londres. En 1874 publicou outro libro, \"Tales in Political Economy\", unha compilaci\u00f3n de contos ilustrativos de lecci\u00f3ns de econom\u00eda. En 1875 foi cofundadora do Newnham College na Universidade de Cambridge. A partir de 1884 Garrett Fawcett dedicouse de cheo ao movemento sufraxista brit\u00e1nico e coa morte de Lydia Becker en 1897 converteuse en presidenta da principal organizaci\u00f3n do movemento sufraxista do Reino Unido, a Uni\u00f3n Nacional de Sociedades do Sufraxio Feminino (NUWSS). \nDeixou o cargo en 1919, un ano despois da obtenci\u00f3n do dereito de voto para as mulleres de m\u00e1is de 30 anos. En 1917 publicou \"The position of Women in Economic Life\", onde denunciou as barreiras que exist\u00edan para as mulleres na entrada do mercado laboral e reclamou igualdade de oportunidades en todos os \u00e1mbitos.\nPacifismo.\nEn xullo de 1901 foi designada polo goberno brit\u00e1nico para investigar as condici\u00f3ns de vida nos campos de concentraci\u00f3n en Sur\u00e1frica que creou Lord Kitchener durante a Segunda Guerra dos B\u00f3eres de 1899-1902. O seu informe confirmou o que a defensora Emily Hobhouse dixera sobre as duras condici\u00f3ns de vida nestes campos. Cando estalou a Primeira guerra mundial en 1914, a NUWSS rexeitou participar na guerra porque un bo n\u00famero dos seus membros eran pacifistas e continuou a s\u00faa campa\u00f1a para a obtenci\u00f3n do dereito de voto feminino destacando a importancia do traballo das mulleres durante o conflito b\u00e9lico.\n\u00daltimos anos e reco\u00f1ecementos.\nObtivo o rango de Dama da Orde do Imperio brit\u00e1nico en 1925 e morreu no n\u00fam. 2 de Gower Street en Bloomsbury en 1929. O Millicent Fawcett Hall de Westminster foi inaugurado o ano da s\u00faa morte. Hoxe, o seu nome est\u00e1 ligado \u00e1 Fawcett Society, unha organizaci\u00f3n feminista que traballa para estabelecer a igualdade entre os homes e as mulleres.\nOs arquivos de Millicent Fawcett at\u00f3panse en The Women's Library na Biblioteca do London School of Economics.\nObras.\nEscribiu tam\u00e9n ducias de artigos para publicaci\u00f3nes peri\u00f3dicas como \"The Englishwoman\", \"Woman's Leader\", \"Fraser's Magazine\", \"National Review\", \"Macmillan's Magazine\", \"Common Cause\", \"Fortnightly Review\", \"Nineteenth Century\" e \"Contemporary Review\".\nFoi a autora da introduci\u00f3n da edici\u00f3n de 1891 do libro de Mary Wollstonecraft \"Vindicaci\u00f3n dos dereitos da muller\". Lyndall Gordon dixo que foi un texto clave co que Fawcett ga\u00f1ou un prestixio importante."}
{"id": "413069", "revid": "98629", "url": "https://gl.wikipedia.org/wiki?curid=413069", "title": "Agn\u00e8s Sorel", "text": "Agn\u00e8s Sorel, nada en\u00a01422\u00a0e finada o\u00a09 de febreiro de 1450, co\u00f1ecida polo alcume \"D\u00e1me de beaut\u00e9\", foi a amante favorita do rei Carlos VII de Francia, con quen tivo tres fillas. \u00c9 considerada a primeira amante real reco\u00f1ecida de maneira oficial.\nFoi o suxeito de numerosas obras de arte contempor\u00e1neas, inclu\u00edndo a soada obra de Jean Fouquet \"A virxe co neno\".\nTraxectoria.\nFilla do soldado Jean Soreau e de Catherine de Maignelais, Sorel ti\u00f1a vinte anos de idade cando foi presentada por primeira vez \u00f3 rei Carlos. Nese momento, ocupaba unha posici\u00f3n na residencia de Renato I de N\u00e1poles, como dama de compa\u00f1a da s\u00faa consorte Sabela de Lorena. M\u00e1is tarde, comezou a servir a Mar\u00eda de Anjou, a esposa de Carlos VII, de quen se converter\u00eda en amante pouco tempo despois. O rei deulle o Castelo de Loches (onde Xoana de Arco\u00a0o convencera de coroarse rei de Francia) para que fose a s\u00faa residencia privada.\nPouco tempo despois, requiriuse a s\u00faa presenza en Chinon, onde \u00f3 parecer a s\u00faa compa\u00f1\u00eda sacara \u00f3 rei dunha profunda depresi\u00f3n. Ti\u00f1a unha grande influencia sobre o monarca, que, sumada \u00f3s seus gustos extravagantes, valeulle varios inimigos poderosos na corte. Sorel converteuse na primeira amante real reco\u00f1ecida de maneira oficial.\nLegado.\nSorel \u00e9 unha das personaxes principais do poema \"La Pucelle\", de Voltaire. Tam\u00e9n \u00e9 o suxeito de d\u00faas \u00f3peras rusas de finais do s\u00e9culo XIX, xunto con Carlos VII: \"A doncela de Orle\u00e1ns\", de Petr Ilich Chaikovskii, e \"The Saracen\" de C\u00e9sar Cui. \u00c9 unha das mulleres representadas no traballo art\u00edstico \"The Dinner Party\", de Judy Chicago, que incl\u00fae 999 nomes de mulleres salientables da historia. D\u00faas pezas de roupa usan o nome Sorel: o cors\u00e9 Agnes Sorel, o \"corsage\" Sorel e un estilo de moda tam\u00e9n nomeado por ela, o estilo Agnes Sorel, que se usa para describir unha forma de vestir \"de princesa\"."}
{"id": "413070", "revid": "89787", "url": "https://gl.wikipedia.org/wiki?curid=413070", "title": "Ono no Komachi", "text": " foi unha poetisa xaponesa, que se distinguiu no x\u00e9nero waka, sendo considerada un dos seis mellores poetas deste x\u00e9nero: os \"rokkasen\", durante o per\u00edodo Heian. A s\u00faa beleza tornouse proverbial e \u00e9 mesmo un dos s\u00edmbolos da beleza feminina no Xap\u00f3n.\nTraxectoria.\nO lugar de nacemento e morte de Komachi \u00e9 incerto. De acordo con certa tradici\u00f3n, naceu na actual provincia de Akita. Desco\u00f1\u00e9cese, tam\u00e9n, o seu status social. Se cadra era unha das esposas do emperador de baixo nivel xer\u00e1rquico, o emperador Nimmy\u014d (c. 833-850).\nComo poetisa, especializouse en temas amorosos. A maior parte dos seus waka ref\u00edrense \u00e1 ansiedade, a soidade ou amor apaixonado. \u00c9 a \u00fanica muller referida no prefacio do \"Kokinshu\", que describe o seu estilo como \"contendo a inxenuidade propia do estilo antigo mais, tam\u00e9n, delicadeza\".\nExisten varias lendas respecto \u00e1s paix\u00f3ns de Komachi, sendo a m\u00e1is famosa a que a relaciona con Fukakusa no Shosho, un importante cortes\u00e1n. Komachi ter\u00edalle prometido que se a visitaba cen noites consecutivas, ser\u00eda a s\u00faa amante. Fukakusa no Shosho visitouna todas esas noites mais fallou unha vez. Por mor da desesperanza, o cortes\u00e1n adoeceu e morreu. Komachi ficar\u00eda profundamente trastornada coa s\u00faa responsabilidade no caso."}
{"id": "413071", "revid": "98629", "url": "https://gl.wikipedia.org/wiki?curid=413071", "title": "Mar\u00eda de Brandeburgo-Kulmbach", "text": "Mar\u00eda de Brandeburgo-Kulmbach, nada o 14 de outubro de 1519 en Ansbach\u00a0e finada o 31 de outubro de 1567 en Heidelberg,\u00a0foi unha princesa de Brandeburgo-Kulmbach e por matrimonio electoral do Palatinado.\nTraxectoria.\nMar\u00eda era a filla m\u00e1is vella de Casimiro de Brandeburgo-Bayreuth (1481\u20131527) do seu matrimonio con Susana de Bavaria (1502\u20131543), filla do duque Duke Alberte IV de Baviera. Despois da morte do seu pai, Mar\u00eda foi criada na fe luterana polo seu r\u00edo Xurxo Federico de Brandeburgo-Ansbach.\nO 21 de outubro de 1537, en Kreuznach, Mar\u00eda casou con Federico de Simmern (b. 1515), elector do Palatinado (1559\u20131576). Mar\u00eda, que foi descrita como intelixente e relixiosa, influ\u00edu \u00f3 seu marido cat\u00f3lico cara \u00f3 protestantismo. En 1546, Federico adoptou finalmente o luteranismo e asumio a administraci\u00f3n dos territorios francos."}
{"id": "413072", "revid": "56817", "url": "https://gl.wikipedia.org/wiki?curid=413072", "title": "Francisca Romana", "text": "Francisca Romana (), nada en Roma en 1384 e finada ib\u00eddem en 1440, foi unha santa italiana.\nTraxectoria.\nFrancisca naceu en 1384 filla dunha parella rica e aristocr\u00e1tica, Paolo Bussa e Iacobella dei Roffredeschi, no ent\u00f3n estiloso rione de Parione e foi bautizada na igrexa pr\u00f3xima de Igrexa de Sant'Agnese na Piazza Navona.\u00a0\u00d3s once anos de idade xa quer\u00eda ser monxa, mais foi forzada polos seus pais, \u00f3s doce, a casar con Lorenzo Ponziani, o comandante das tropas papais en Roma e de familia extremamente rica. Mesmo sendo arranxado, o casamento foi feliz e durou corenta anos, en parte por que Lorenzo admiraba a s\u00faa esposa e parte por que el estaba frecuentemente f\u00f3ra da cidade loitando polo Papa.\nFrancisca tivo moitas tristezas durante a vida. Perdeu dous fillos pola\u00a0peste negra, o que fixo que a parella pasase a se dedicar a mellorar a vida dos pobres. A cidade de Roma estaba parcialmente arruinada por conta das loitas entre o Papa e diversos antipapas no chamado Cisma do Occidente na Igrexa cat\u00f3lica. Lorenzo estaba sempre f\u00f3ra e durante as s\u00faas ausencias as s\u00faas propiedades foron roubadas ou destru\u00eddas. Durante unha ocupaci\u00f3n de Roma por tropas napolitanas\u00a0no inicio do s\u00e9culo, el foi ferido gravemente e xamais volveu a se recuperar plenamente, morrendo en 1436.\nDe acordo cunha historia, o fillo deles, Battista, deb\u00eda ser entregado como ref\u00e9n para o comandante das tropas napolitanas. Obedecendo a orde, Francisca levou o neno at\u00e9 o Campidoglio e, no cami\u00f1o, parou na Igrexa de Aracoeli e confiou a vida de Battista \u00e1 Virxe Mar\u00eda. Cando chegaron \u00f3 lugar marcado, un soldado a cabalo \u00eda pegar \u00f3 neno para levalo preso. O cabalo, por\u00e9n, op\u00faxose a moverse a pesar das moitas zorregadas. Abraiados, os soldados viron no acto a man divina e devolveron o neno \u00e1 nai.\nMesmo sendo m\u00edstica, Francisca non era allea \u00f3 caos que reinaba na cidade naquela \u00e9poca. Coa s\u00faa irm\u00e1, Vannozza, como compa\u00f1eira, Francisca rezaba, visitaba os pobres e coidaba dos doentes, inspirando outras mulleres ricas da cidade a facer o mesmo. Ela transformou parte da propiedade da familia nun hospital. En 15 de agosto de 1425, na festa da Asunci\u00f3n de Mar\u00eda, fundou a olivetana \"Oblatas de Maria\", unha confraternidade de mulleres piadosas ligada \u00e1 Igrexa de Santa Maria Nova, en Roma, sen un claustro e sen votos formais, para que outros puidesen seguir seu exemplo de combinar a vida de oraci\u00f3n coas necesidades da sociedade."}
{"id": "413074", "revid": "5863", "url": "https://gl.wikipedia.org/wiki?curid=413074", "title": "Afonso IX", "text": ""}
{"id": "413076", "revid": "23204", "url": "https://gl.wikipedia.org/wiki?curid=413076", "title": "Tlacaelel", "text": "Tlacaelel (do n\u00e1huatl: o que anima o esp\u00edrito - o desposu\u00eddo; \"tlacatl\", persoa; \"elel\", de gran coraz\u00f3n e de fortes e rigorosas entra\u00f1as), nado en 1398 e finado en 1480, foi un guerreiro, pensador, economista, estadista e reformador relixioso mexica.\nTraxectoria.\nDesempe\u00f1ouse no cargo de xefe de goberno ou sumo sacerdote \"Cihuac\u00f3atl\" (muller serpe), un asesor ou conselleiro de varios huey tlatoanis (grandes oradores) mexicas e rematou asumindo o poder tralo trono do se\u00f1or\u00edo mexica durante cincuenta anos (1428-1478), segundo a historiograf\u00eda actual. Conselleiro de tres tlatoanis (quizais at\u00e9 de cinco): Itzc\u00f3atl, Moctezuma Ilhuicamina e Axay\u00e1catl. Sobrino de Itzc\u00f3atl e irm\u00e1n de Chimalpopoca e de Moctezuma Ilhuicamina. Foi o autor intelectual da reforma relixiosa, ideol\u00f3xica e hist\u00f3rica m\u00e1is importante na historia dos mexicas."}
{"id": "413078", "revid": "23204", "url": "https://gl.wikipedia.org/wiki?curid=413078", "title": "Obxectificaci\u00f3n sexual", "text": "A obxectificaci\u00f3n sexual\u00a0ref\u00edrese \u00f3 acto de tratar unha persoa como mero instrumento de pracer sexual, facendo dela un \"obxecto sexual\". A obxectificaci\u00f3n, nun senso m\u00e1is inclusivo, significa tratar unha persoa como unha mercador\u00eda ou obxecto, non dando importancia \u00e1 s\u00faa personalidade ou dignidade. A obxectificaci\u00f3n \u00e9 na maior parte das veces examinada a nivel da sociedade, mais tam\u00e9n pode referirse \u00f3 comportamento dos individuos.\nO concepto de obxectificaci\u00f3n sexual e, en particular, a obxectificaci\u00f3n da muller, \u00e9 unha idea importante na teor\u00eda feminista e en teor\u00edas psicol\u00f3xicas derivadas do feminismo. Moitas feministas consideran a obxectificaci\u00f3n sexual conden\u00e1bel e como tendo un papel importante na desigualdade de x\u00e9neros. Alg\u00fans analistas sociais, por\u00e9n, argumentan que algunhas mulleres modernas obxectif\u00edcanse a si mesmas como expresi\u00f3n de seu apoderamento sobre o home, mentres outros argumentan que o aumento da liberdade sexual para mulleres, homes gais e bisexuais leva tam\u00e9n a unha maior obxectificaci\u00f3n do home. A idea da obxectificaci\u00f3n sexual tam\u00e9n foi unha importante \u00e1rea de discusi\u00f3n e debate no campo da \u00e9tica sexual e filosof\u00eda do sexo."}
{"id": "413079", "revid": "1888", "url": "https://gl.wikipedia.org/wiki?curid=413079", "title": "Ant\u00f3n Castro Fern\u00e1ndez", "text": ""}
{"id": "413080", "revid": "23204", "url": "https://gl.wikipedia.org/wiki?curid=413080", "title": "Elaine Showalter", "text": "Elaine Showalter, nada en Boston, Massachusetts o 21 de xaneiro de 1941, \u00e9 unha activista, escritora, xornalista, feminista e acad\u00e9mica estadounidense; famosa por ser unha das \u201cnais fundadoras\u201dda cr\u00edtica literaria feminista, e por desenvolver o concepto e a pr\u00e1ctica da xinocr\u00edtica, entre outros. Pertence \u00e1 denominada segunda onda do feminismo e \u00e9 contempor\u00e1nea de autoras como Simone de Beauvoir, Betty Friedan, Kate Millet e Germaine Greer, entre outras. Entre as s\u00faas principais influencias at\u00f3panse autores como Doris Lessing, Michel Foucault e Virginia Woolf.\nTraxectoria.\nEstudou unha licenciatura no Bryn Mawr College no estado de Pensilvania, gradu\u00e1ndose en 1962; obt\u00e9n un mestrado outorgado pola Universidade Brandeis en 1964, e un PhD por parte da Universidade de California en Davisen 1970 cunha tese de doutoramento titulada The Double Standard: Criticism of Women Writers in Victorian Periodicals 1845-1880 (mesma que serve como base para o seu primeiro libro, A literature of their own: British women novelists from Bront\u00eb to Lessing). \u00c9 especialista en literatura vitoriana e literatura de Fin de si\u00e8cle. A partir de 1970 imparte clases de ingl\u00e9s como asistente de profesor no colexio de mulleres da Universidade Rutgers, o Douglass College; en 1974 conv\u00e9rtese en profesora asociada, e en 1978 profesora de tempo completo. A partir de 1984 d\u00e1 clases de ingl\u00e9s na Universidade de Princeton, e en 1987 \u00e9 nomeada profesora em\u00e9rita da Fundaci\u00f3n Avalon na p\u00f3la das humanidades, retir\u00e1ndose de ambos os postos en 2003. En 2012 recibe o doutoramento en letras honoris causa outorgado pola Universidade de Saint Andrews. Ademais, foi presidenta da Modern Language Association of America. Actualmente est\u00e1 casada con English Showalter, profesor de literatura francesa do s\u00e9culo XVIII, con quen ten dous fillos: o actor Michael Showalter, e a redactora profesional de discursos Vinca Showalter LaFleur.\nElaine Showalter \u00e9 autora de m\u00e1is de 10 libros, alg\u00fans dos cales son considerados como \u201cobras seminais\u201d da cr\u00edtica literaria feminista. Tam\u00e9n escribiu m\u00e1is de 100 artigos acad\u00e9micos, 250 recensi\u00f3ns, e deu m\u00e1is de 300 conferencias como profesora convidada; ademais foi xornalista, editora, comentarista tanto en radio como televisi\u00f3n por parte da British Broadcasting Corporation (BBC), cr\u00edtica televisiva na revista People, e xu\u00edza de premios literarios, entre os que se atopan o National Book Awards, o Premio Orange, os Premios PEN, e parte do xurado do Premio Booker en 2007."}
{"id": "413081", "revid": "89787", "url": "https://gl.wikipedia.org/wiki?curid=413081", "title": "Isabel Aguirre", "text": "Isabel Aguirre de Urcola, nada en Vilagarc\u00eda de Arousa o 9 de marzo de 1937, \u00e9 unha arquitecta e paisaxista galega.\nTraxectoria.\nLicenciada en Arquitectura pola Universidade da Coru\u00f1a. Foi profesora titular na Universidade da Coru\u00f1a. \u00c9 membro do Comit\u00e9 de Directores da Escola do European Council of Landscape Architecture Schools. Expuxo na Universidade de Harvard na exposici\u00f3n \u201cOs 15 mellores Paisaxistas de Europa\u201d no ano 2000. Encargouse das obras dos proxectos do Parque Oeste / Vale Grande e do Parque Sul en Lisboa, e do proxecto de rehabilitaci\u00f3n de Illa do Cobo ou a Illa das Esculturas en Pontevedra. Dirixe a Escola Galega da Paisaxe da Fundaci\u00f3n Juana de Vega dende a s\u00faa creaci\u00f3n en 2008."}
{"id": "413082", "revid": "1888", "url": "https://gl.wikipedia.org/wiki?curid=413082", "title": "Isabel Aguirre de \u00darcola", "text": ""}
{"id": "413083", "revid": "1888", "url": "https://gl.wikipedia.org/wiki?curid=413083", "title": "Isabel Aguirre Urcola", "text": ""}
{"id": "413084", "revid": "23204", "url": "https://gl.wikipedia.org/wiki?curid=413084", "title": "Determinismo", "text": "O determinismo \u00e9 unha doutrina filos\u00f3fica que sost\u00e9n que todo acontecemento f\u00edsico, inclu\u00edndo o pensamento e acci\u00f3ns humanas, est\u00e1 causalmente determinado pola irrompible cadea causa-consecuencia, e polo tanto, o estado actual \"determina\" nalg\u00fan sentido o futuro. Existen diferentes formulaci\u00f3ns de determinismo, que se diferencian nos detalles das s\u00faas afirmaci\u00f3ns. Para distinguir as diferentes formas de determinismo conv\u00e9n clasificalas de acordo co grao de determinismo que postulan:\nC\u00f3mpre salientar que existe unha diferenza importante entre a determinaci\u00f3n e a predictibilidade dos feitos. A determinaci\u00f3n implica exclusivamente a ausencia de azar na cadea causa-efecto que d\u00e1 lugar a un suceso concreto. A predictibilidade \u00e9 un feito potencial derivado da determinaci\u00f3n certeira dos sucesos, pero esixe que se co\u00f1ezan as condici\u00f3ns iniciais (ou de calquera punto) da cadea de causalidade."}
{"id": "413085", "revid": "23204", "url": "https://gl.wikipedia.org/wiki?curid=413085", "title": "Xinocr\u00edtica", "text": "A xinocr\u00edtica \u00e9 o termo cu\u00f1ado na d\u00e9cada de 1970 por Elaine Showalter para describir unha\u00a0cr\u00edtica literaria\u00a0nova que pretend\u00eda constru\u00edr \"un encadramento feminino para a an\u00e1lise da literatura das mulleres\"\".\nExpandindo o estudo hist\u00f3rico de escritoras\u00a0como tradici\u00f3n literaria distinta, a xinocr\u00edtica buscou o desenvolvemento de novos modelos baseados no estudo da experiencia feminina para substitu\u00edr os modelos masculinos de creaci\u00f3n literaria, e tan \"mapear o territorio\" a\u00ednda inexplorado de cr\u00edticas literarias m\u00e1is temper\u00e1s."}
{"id": "413087", "revid": "89787", "url": "https://gl.wikipedia.org/wiki?curid=413087", "title": "CCRD Perl\u00edo", "text": "O C\u00edrculo Cultural Recreativo e Deportivo Perl\u00edo (CCRD Perl\u00edo) \u00e9 unha asociaci\u00f3n que ten como obxectivo promocionar actividades recreativas, culturais de deportivas entre a veci\u00f1anza da parroquia de Perl\u00edo (Fene). Ademais promove o estreitamento de lazos, de amizade e unificaci\u00f3n, \u00e1 creaci\u00f3n de h\u00e1bitos saudables entre a comunidade mediante a organizaci\u00f3n das s\u00faas actividades deportivas.\nHistoria.\nFoi creada o 18 de agosto de 1959. Na primeira xunta xestora estiveron Antonio Rivera Seco e Juan A. Lamas Rivera. En 1961 Francisco Dom\u00ednguez Rivera foi elixido primeiro secretario da asociaci\u00f3n.\nActividades.\nEntre as actividades organizadas estaban o baile de reis, os bailes de entroidos, o baile das ra\u00ed\u00f1as do C\u00edrculo, o baile das flores, o baile de outono, o baile aniversario e o baile de fin de ano, sempre acompa\u00f1ados por boas orquestras. Tam\u00e9n se fixo homenaxe \u00e1 Cultura Galega, coa Mostra da Cultura Galega nos primeiros anos e posteriormente coa semana das Letras Galegas con exposici\u00f3ns, conferencias, m\u00fasica, danza galega e teatro. Realiz\u00e1ronse actividades para a infancia, con semanas infant\u00eds.\nNos \u00faltimos anos lev\u00e1ronse a cabo degustaci\u00f3ns nas festas gastron\u00f3micas."}
{"id": "413088", "revid": "55340", "url": "https://gl.wikipedia.org/wiki?curid=413088", "title": "Toril Moi", "text": "Toril Moi, nada en Farsund o 28 de novembro de 1953, \u00e9 unha profesora norueguesa de literatura e estudos romances, profesora de ingl\u00e9s, filosof\u00eda e teatro na Universidade Duke. Moi \u00e9 tam\u00e9n directora do centro de filosof\u00eda, arte e literatura de Duke.\nTraxectoria.\nAsistiu \u00e1 Universidade de Bergen. Previamente, foi lectora de franc\u00e9s na Universidade de Oxford e foi directora do centro para a investigaci\u00f3n feminista da Universidade de Bergen, en Noruega. Viviu en Oxford, dende 1979 at\u00e9 1989. No presente vive en Carolina do Norte. Traballa na teor\u00eda feminista e nos escritos das mulleres \"atopando maneiras de ler a literatura coa filosof\u00eda e a filosof\u00eda coa literatura sen reducir a unha \u00e1 outra.\"\nEn 2002 foi galardoada co honoris causa pola Universidade Norueguesa de Ciencia e Tecnolox\u00eda. En 1998 ga\u00f1ou o premio de Mestre do Ano da Universidade Duke, e en 2008 ga\u00f1ou o Premio de Excelencia na titor\u00eda de estudantes de posgrao.\n\u00c9 membro da Academia Norueguesa de Ciencias e Letras."}
{"id": "413089", "revid": "65337", "url": "https://gl.wikipedia.org/wiki?curid=413089", "title": "Quadrans", "text": ""}
{"id": "413090", "revid": "65337", "url": "https://gl.wikipedia.org/wiki?curid=413090", "title": "Teruncius", "text": ""}
{"id": "413091", "revid": "65337", "url": "https://gl.wikipedia.org/wiki?curid=413091", "title": "Teruncio", "text": ""}
{"id": "413092", "revid": "15490", "url": "https://gl.wikipedia.org/wiki?curid=413092", "title": "Xes\u00fas Mato Mato", "text": "Xes\u00fas Mato Mato, nado en Cabo de Vila (San Marti\u00f1o de Castro, Paradela) o 29 de outubro de 1932, \u00e9 un sacerdote, music\u00f3logo e escritor galego. Usou o pseud\u00f3nimo \"J. Cabodevila\" na m\u00fasica.\nO Concello de Paradela, en colaboraci\u00f3n con Brand\u00e1n Comunicaci\u00f3n, publicou \"Xes\u00fas Mato, 90 anos... e 50 do seu Fuxan os Ventos\", presentado en xaneiro de 2023.\nTraxectoria.\nFixo a carreira sacerdotal no Seminario de Lugo (1946-1958). Foi coadxutor de Lal\u00edn (1958-1967) onde foi profesor de Filosof\u00eda e M\u00fasica nun colexio privado (1959-64) e profesor de relixi\u00f3n do Instituto Laboral de Lal\u00edn (1965-67). En Lal\u00edn fundou a emisora Radio Popular de Lal\u00edn (1959-64) da que foi o primeiro director e foi tam\u00e9n fundador e primeiro director da Polifon\u00eda de Lal\u00edn (1958-1967). En 1967 obtivo o t\u00edtulo de t\u00e9cnico Radiodifusi\u00f3n-Redactor en Madrid e dende 1968 foi asesor relixioso e redactor en Radio Popular de Lugo. Foi p\u00e1rroco de 6 parroquias na Monta\u00f1a do Cebreiro (1983-2000). Foi director espiritual e asesor do Colexio Menor F. Obispado (1967-68). Foi fundador e primeiro coordinador de Auxilia-Lugo (1970-77) e cofundador do Grupo Fuxan os Ventos (1972), e autor da letra e da m\u00fasica da canci\u00f3n que lle deu nome ao grupo. Tam\u00e9n foi impulsor de \"Galiza canta o Neno\".\nCreou Auxilia Lugo para facer visibles os discapacitados que a\u00ednda nos anos setenta as familias escond\u00edan como se a s\u00faa existencia fose unha praga b\u00edblica ou un castigo.\nFamilia.\nXes\u00fas Mato Mato \u00e9 curm\u00e1n de Xos\u00e9 Manuel Mato."}
{"id": "413093", "revid": "23204", "url": "https://gl.wikipedia.org/wiki?curid=413093", "title": "Feminismo en Francia", "text": "O feminismo en Francia refire \u00e1 historia do pensamento e os movementos feministas xurdidos en Francia. O feminismo en Francia pode ser dividido a grandes traxos en tres ondas: primeira onda do feminismo, o cal se preocupou en gran parte de acadar o sufraxio e dereitos c\u00edvicos para as mulleres, abranguendo dende a Revoluci\u00f3n francesa at\u00e9 a Segunda Rep\u00fablica e a Terceira Rep\u00fablica, con contribuci\u00f3ns significativas dende os movementos revolucionarios da Revoluci\u00f3n de 1848 e a comuna de Par\u00eds, que culminaron na obtenci\u00f3n do dereito a votar en 1944.\nA segunda onda do feminismo abrangueu dende a d\u00e9cada de 1940s at\u00e9 a de 1990, e foi unha avaliaci\u00f3n da funci\u00f3n das mulleres na sociedade francesa, reco\u00f1ecendo o tratamento de inferioridade das mulleres na sociedade malia o seu estado pol\u00edtico igual \u00f3 dos homes. Iniciado por te\u00f3ricas como Simone de Beauvoir, a segunda onda do feminismo foi unha corrente importante dentro do movemento social que levou at\u00e9 os acontecementos de maio do 1968, e os obxectivos pol\u00edticos inclu\u00edron a garant\u00eda de aumentado de autonom\u00eda para as mulleres, particularmente permitindo o seu acceso \u00f3 aborto e o control da natalidade.\nA terceira onda do feminismo comezou arredor da d\u00e9cada de 2000, e contin\u00faa o legado da segunda onda \u00f3 tempo que engade elementos da cr\u00edtica postcolonial, achegando os dereitos das mulleres con outros discursos salientables, particularmente aqueles que atinxen \u00f3 racismo."}
{"id": "413094", "revid": "23204", "url": "https://gl.wikipedia.org/wiki?curid=413094", "title": "Feminismo franc\u00e9s", "text": ""}
{"id": "413095", "revid": "23204", "url": "https://gl.wikipedia.org/wiki?curid=413095", "title": "Monograf\u00eda", "text": "Unha monografia (do grego cl\u00e1sico, \"un escritor\" ou \"escrito \u00fanico\") \u00e9 unha disertaci\u00f3n\u00a0(en sentido \"lato\") sobre un punto particular dunha ciencia, dunha arte, dunha localidade, sobre un mesmo asunto ou sobre asuntos relacionados. Comumente escrito s\u00f3 por unha persoa. \u00c9 o principal tipo de texto cient\u00edfico. \u00c9 un traballo acad\u00e9mico que presenta o resultado de investigaci\u00f3n pouco complexa e sobre un tema \u00fanico e ben delimitado.\nConsideraci\u00f3ns xerais.\nRaramente a monograf\u00eda \u00e9 elaborada con base en pescuda orixinal ou presenta resultado de estudo experimental; normalmente \u00e9 un estudo recapitulativo, de base bibliogr\u00e1fica. Visa xeralmente \u00e1 obtenci\u00f3n do t\u00edtulo de bacharelato ou especialista, sendo usada a\u00ednda como traballo de conclusi\u00f3n dalgunha disciplina regular.\nEn xeral, rolda as 30 \u00e1 35 p\u00e1xinas, variando pouco ese n\u00famero. \u00c9 o traballo final dos cursos de graduaci\u00f3n, elaborado despois de ter cursados os respectivos cr\u00e9ditos e feita a pescuda correspondente; \u00e9 desenvolvida, nalg\u00fans casos, baixo a asistencia dun orientador acad\u00e9mico. Raramente ten defensa p\u00fablica."}
{"id": "413096", "revid": "23204", "url": "https://gl.wikipedia.org/wiki?curid=413096", "title": "Outro", "text": "En fenomenolox\u00eda, Outro ou O Outro \u00e9 un termo para identificar o outro ser humano, a diferenza dun mesmo como o factor constitutivo da autoimaxe dunha persoa. \u00c9 un reco\u00f1ecemento dun ser real, diferente e oposto \u00f3 Un Mesmo, \u00f3 N\u00f3s e \u00f3 Mesmo.. O Outro constitutivo (tam\u00e9n co\u00f1ecido como alteridade) constit\u00fae un concepto chave da filosof\u00eda continental. \u00c9 unha idea oposta \u00e1 \"identidade\" e ref\u00edrese, ou se tenta referir, a aquilo que \u00e9 \u00aboutro\u00bb fronte \u00e1 idea de ser considerado algo. O Outro, considerado sempre como algo diferente, alude a outro individuo m\u00e1is que a un mesmo e normalmente escr\u00edbese en mai\u00fasculas.\nA idea do Outro.\nA definici\u00f3n do Outro \u00e9 parte do que explica a un mesmo, ademais doutros fen\u00f3menos e unidades culturais. As ciencias sociais empregaron o concepto para comprender o proceso polo cal as sociedades e grupos excl\u00faen a \u00aboutros\u00bb que non encaixan na s\u00faa sociedade ou ocupan un lugar subordinado nela. A noci\u00f3n de \u00aboutredade\u00bb forma tam\u00e9n parte integral da comprensi\u00f3n dunha persoa, xa que \u00e9 o individuo mesmo o que asume un rol en relaci\u00f3n con \u201coutros\u201d como parte dun proceso de reacci\u00f3n que non ten por que estar relacionado coa estigmatizaci\u00f3n ou a condena.\nA noci\u00f3n do Outro est\u00e1 moi ligada \u00e1s identidades nacionais, porque as pr\u00e1cticas de admisi\u00f3n e segregaci\u00f3n poden formar ou manter as fronteiras e o car\u00e1cter nacional. O Outro axuda a distinguir entre a familia e o afastado, entre o certo e o incerto. A mi\u00fado implica a demonizaci\u00f3n e deshumanizaci\u00f3n dun grupo, que tenta xustificar a explotaci\u00f3n desoutro inferior alegando raz\u00f3ns civilizatorias."}
{"id": "413097", "revid": "89787", "url": "https://gl.wikipedia.org/wiki?curid=413097", "title": "Albawings", "text": "Albawings \u00e9 unha aeroli\u00f1a albanesa con sede en Tirana e baseada no aeroporto de Tirana-Nai Tareixa. No presente \u00e9 a \u00fanica aeroli\u00f1a de Albania que opera voos regulares. A compa\u00f1\u00eda voa dende o seu centro de conexi\u00f3ns a varios destinos en Italia.\nHistoria.\nAlbawings foi fundada en febreiro de 2015 por dous empresarios, Gentian Kole e Dhimit\u00ebr Tola. Albawings obtivo o seu certificado de operador da Autoridade de Aviaci\u00f3n Civil de Albania o 4 de febreiro de 2016. O primeiro avi\u00f3n da compa\u00f1\u00eda, un Boeing 737-500, foi bautizado como \"Spirit of Tirana\".\nO 11 de decembro de 2016 o seu segundo avi\u00f3n foi entregado por Bruce Dickinson. O avi\u00f3n alugado era un Boeing 737-400 propiedade de Cardiff Aviation e foi bautizado \"Sir Norman Wisdom\", que foi un actor moi popular en Albania durante o r\u00e9xime comunista de Enver Hoxha, principalmente polo seu papel de Mr. Pitkin.\nFrota.\nEn febreiro de 2018 a frota de Albawings estaba formada polos seguintes avi\u00f3ns:"}
{"id": "413099", "revid": "65337", "url": "https://gl.wikipedia.org/wiki?curid=413099", "title": "Sextante (moeda)", "text": "O sextante (en lat\u00edn: sextans) foi unha moeda da antiga Roma de bronce usada durante a Rep\u00fablica, co valor da sexta parte dun \u00e1s ou d\u00faas onzas (\"unciae\").\nCaracterizaci\u00f3n.\nO dese\u00f1o m\u00e1is habitual dos sextantes consist\u00eda no busto de Mercurio acompa\u00f1ado de dous puntos grosos, a modo de marca de valor que indicaba d\u00faas uncias, nos anversos, e a proa dun barco nos reversos, a\u00ednda que as primeiras emisi\u00f3ns amosaban unha simbolox\u00eda m\u00e1is diversa, caracterizada por elementos como cunchas de vieira, caduceos, etc., fundamentalmente nos anversos."}
{"id": "413101", "revid": "65337", "url": "https://gl.wikipedia.org/wiki?curid=413101", "title": "Sextans (moeda)", "text": ""}
{"id": "413102", "revid": "98629", "url": "https://gl.wikipedia.org/wiki?curid=413102", "title": "Isabel de Francia", "text": "Co nome de Isabel de Francia se co\u00f1ece a numerosas princesas francesas:"}
{"id": "413104", "revid": "7802", "url": "https://gl.wikipedia.org/wiki?curid=413104", "title": "Isabel de Francia (1292-1358)", "text": ""}
{"id": "413105", "revid": "1888", "url": "https://gl.wikipedia.org/wiki?curid=413105", "title": "El Chismoso", "text": "El Chismoso foi un semanario editado en Pontevedra en 1881.\nHistoria e caracter\u00edsticas.\nSubtitulado \"Peri\u00f3dico husmeador, callejero y de car\u00e1cter... nacional, joco-serio, charlat\u00e1n en alto grado pero inocente y sin pecado\", apareceu o 3 de xullo de 1881. O \u00faltimo n\u00famero conservado \u00e9 o 5, correspondente ao 31 de xullo de 1881."}
{"id": "413111", "revid": "7802", "url": "https://gl.wikipedia.org/wiki?curid=413111", "title": "Cerco de Acre de 1291", "text": "O Cerco de Acre, tam\u00e9n co\u00f1ecido como a Ca\u00edda de Acre, tivo lugar en 1291 e resultou na perda da cidade de Acre de mans dos cristi\u00e1ns. Consid\u00e9rase unha das batallas m\u00e1is importantes do per\u00edodo, e frecuentemente \u00e9 mencionada polos historiadores como o evento que marcou o fin das Cruzadas. Cando Acre caeu, os cruzados perderon a s\u00faa \u00faltima gran fortaleza no Reino Cristi\u00e1n de Xerusal\u00e9n. Con todo, a\u00ednda mantiveron baixo o seu control unha fortaleza, ao norte, na cidade de Tartus (Siria), e realizaron varias incursi\u00f3ns costeiras as\u00ed como un intento de reconquista desde a pequena illa de Arwad, que posteriormente perderon tam\u00e9n en 1302 no Cerco de Arwad. Para ent\u00f3n, os cruzados xa non posu\u00edan terras, cidades ou fortalezas en Terra Santa."}
{"id": "413112", "revid": "7802", "url": "https://gl.wikipedia.org/wiki?curid=413112", "title": "Ca\u00edda de Acre", "text": ""}
{"id": "413117", "revid": "23204", "url": "https://gl.wikipedia.org/wiki?curid=413117", "title": "Igrexa de Halla", "text": "A igrexa de Halla (sueco: \"Halla kyrka\") \u00e9 unha igrexa medieval luterana en Halla, na illa sueca de Gotland, pertencente \u00e1 diocese de Visby.\nHistoria e arquitectura.\nA parte m\u00e1is antiga da igrexa de Halla \u00e9 a nave rom\u00e1nica que data de ao redor do ano 1200, que posteriormente uniuse ao novo coro a trav\u00e9s dunha extensi\u00f3n. A torre \u00e9 un pouco posterior (sobre 1225) e da mesma escala que a nave, mentres que o desproporcionadamente grande coro e de mediados do s\u00e9culo XIV, constru\u00eddo en estilo g\u00f3tico e substitu\u00edndo a un anterior rom\u00e1nico de ao redor do ano 1120. A sancrist\u00eda constru\u00edse ao mesmo tempo que o actual coro. P\u00e9nsase que o \u00fanico resto que queda do antigo coro \u00e9 o portal oeste da torre. Supostamente a \u00e1bsida dese coro constru\u00eduse ao mesmo tempo que a torre, constru\u00eduse un novo portal e o antigo trasladouse \u00e1 torre.\nOs acad\u00e9micos conclu\u00edron que hab\u00eda plans para substitu\u00edr todo o edificio por outro g\u00f3tico, pero os construtores probablemente quedaron sen fondos despois de levantar o coro.\nEn 1697 abriuse unha pequena fiestra rectangular ao lado do p\u00falpito, e ao redor do ano 1860 ampli\u00e1ronse as d\u00faas fiestras orixinais da nave, unha no sur e outra no norte.\nO exterior da igrexa \u00e9 as\u00ed unha mestura de estilos rom\u00e1nico e g\u00f3tico. Unhas poucas pedras esculpidas decoran a nave rom\u00e1nica, probablemente realizadas polo escultor co\u00f1ecido como Master Sigraf. D\u00faas pedras r\u00fanicas fragmentarias est\u00e1n entre as paredes do coro. Unha delas cont\u00e9n a frase \"...homes de L\u00fcbeck mortos...\". O portal do coro est\u00e1 decorado con capiteis esculpidos.\nNo interior a nave est\u00e1 dominada por un gran teito pintado que data do ano 1697. No medio hai unha representaci\u00f3n do Xu\u00edzo Final e en c\u00edrculos nas esquinas est\u00e1n San Pedro e San Paulo. As paredes do coro est\u00e1 decoradas con frescos bastante desgastados. Representan ap\u00f3stolos e varios santos, inclu\u00eddos San Marti\u00f1o e San Xurxo e o Drag\u00f3n. Os frescos son dos s\u00e9culos XV e XVI e alg\u00fans deles foron atribu\u00eddos ao artista co\u00f1ecido como Passionsm\u00e4staren.\nA igrexa ten dous obxectos medievais interesantes: unha cruz triunfal de mediados do s\u00e9culo XV, probablemente feita f\u00f3ra de Gotland, e unha p\u00eda bautismal realizada polo escultor Hegvald ao redor de 1120. A p\u00eda est\u00e1 considerada unha das m\u00e1is interesantes da illa. Nos seus relieves repres\u00e9ntase, entre outros obxectos, a infancia de Cristo.\nA igrexa de Halla foi renovada no ano 1965."}
{"id": "413118", "revid": "92767", "url": "https://gl.wikipedia.org/wiki?curid=413118", "title": "Xantoma", "text": "Un xantoma (/ksant\u00f3ma/), do grego \"\u03be\u03b1\u03bd\u03b8\u03bf\u03c2\", xanthos, 'amarelo', \u00e9 unha deposici\u00f3n de material rico en colesterol amarelado que pode aparecer en calquera parte do corpo en varios estados de enfermidade. A condici\u00f3n denom\u00ednase xantomatose. Os xantomas son manifestaci\u00f3ns cut\u00e1neas de lipidose nas cales se acumulan l\u00edpidos en grandes c\u00e9lulas escumosas na pel. Est\u00e1n asociados con hiperlipidemias, tanto de tipo primario coma secundario.\nOs xantomas de tend\u00f3n est\u00e1n asociadas con hiperlipidemia de tipo II, obstruci\u00f3n do tracto biliar cr\u00f3nica e cirrose biliar primaria. Os xantomas palmares e os tuberoeruptivos (sobre os xeonllos e c\u00f3bados) aparecen na hiperlipidemia de tipo III.\nTipos.\nXantelasma.\nUn xantelasma \u00e9 unha acumlaci\u00f3n con l\u00edmites n\u00edtidos de cor amarelado de colesterol situada debaixo da pel, xeralmente nas p\u00e1lpebras ou arredor delas. Estritamente, un xantelasma \u00e9 unha condici\u00f3n distinta, que s\u00f3 se chama xantoma cando se fai m\u00e1is grande e nodular, tomando proporci\u00f3ns de tumor. Por\u00e9n, \u00e9 a mi\u00fado clasificado simplemente como un subtipo de xantoma.\nXantoma tuberoso.\nO xantoma tuberoso caracter\u00edzase por presentar xantomas localizados nas articulaci\u00f3ns.\nXantoma tendinoso.\nO xantoma tendinoso caracter\u00edzase clinicamente pola aparici\u00f3n de p\u00e1pulas e n\u00f3dulos encontrados nos tend\u00f3ns das mans, p\u00e9s e tal\u00f3ns. Tam\u00e9n est\u00e1 asociado coa hipercolesterolemia familiar.\nXantoma eruptivo.\nO xantoma eruptivo (ILDS E78.220) caracter\u00edzase clinicamente por pequenas p\u00e1pulas de amarelas-laranxa a marr\u00f3ns avermelladas que aparecen por todo o corpo. Tende a estar asociado cun nivel elevado de triglic\u00e9ridos \nXantoma plano.\nO xantoma plano (ILDS D76.370) caracter\u00edzase clinicacmente por ter m\u00e1culas e placas espalladas difusamente en grandes \u00e1reas do corpo.\nXantoma palmar.\nO xantoma palmar caracter\u00edzase clinicamente pola aparici\u00f3n de pequenas placas amareladas que afectan \u00e1s palmas e superficies de flexi\u00f3n dos dedos. Caracter\u00edzase por m\u00e1culas amareladas ou alaranxadas ou planas ou placas lixeiramente elevadas, a mi\u00fado cunha \u00e1rea central branca que poden estar localizadas ou ser xeneralizadas. A mi\u00fado orix\u00ednanse nos pregamentos da pel, especialmente nas raias das palmas das mans. Aparecen na hiperlipoproteinemia de tipo III e de tipo IIA, e en asociaci\u00f3n coa cirrose biliar. A presenza de xantomas palmares ou a presenza de xantomas tendinosos, son indicadores de hipercolesterolemia.\nXantoma tuberoeruptivo.\nO xantoma tuberoeruptivo (ILDS E78.210) caracter\u00edzase clinicamente pola aparici\u00f3n de p\u00e1pulas e n\u00f3dulos que aparecen inflamadas e tenden a coalescer. Os xantomas tuberosos son considerados similares, e dentro do mesmo espectro de enfermidades como o xantoma eruptivo.\nOutros tipos.\nOutros tipos de xantomas identificados en dicionarios m\u00e9dicos son:"}
{"id": "413119", "revid": "27155", "url": "https://gl.wikipedia.org/wiki?curid=413119", "title": "Xantomatose", "text": ""}
{"id": "413122", "revid": "22570", "url": "https://gl.wikipedia.org/wiki?curid=413122", "title": "Kauhava", "text": "Kauhava (en sueco \"Lappo\") \u00e9 unha cidade de Finlandia situada na rexi\u00f3n de Ostrobotnia do Sur. En 2017 a s\u00faa poboaci\u00f3n era de 16.374 habitantes. A superficie do termo municipal \u00e9 de 1.328,09 km2, dos cales 14,63\u00a0km2 son auga. O concello ten unha densidade de poboaci\u00f3n de 12,46 hab./km\u00b2.\nLimita cos municipios de Evij\u00e4rvi, Lappaj\u00e4rvi, Lapua e Sein\u00e4joki na s\u00faa mesma rexi\u00f3n, e Isokyr\u00f6, Peders\u00f6re, Nykarleby e V\u00f6r\u00e5 na rexi\u00f3n veci\u00f1a de Ostrobotnia.\nO concello \u00e9 uniling\u00fce en fin\u00e9s."}
{"id": "413125", "revid": "109216", "url": "https://gl.wikipedia.org/wiki?curid=413125", "title": "Dennis Poore", "text": "Roger Dennistoun \"Dennis\" Poore, nado en Paddington (Londres) o 19 de agosto de 1916 e finado en Kensington o 12 de febreiro de 1987 foi un empresario, financeiro e piloto de automobilismo ingl\u00e9s. Foi presidente de NVT durante os \u00faltimos d\u00edas da antiga industria brit\u00e1nica de motocicletas.\nTraxectoria.\nO seu pai, Roger Poore, DSO, morreu en acci\u00f3n na primeira guerra mundial o 26 de setembro de 1917. O 24 de marzo de 1949, Dennis Poore casou con Peta Coast. A parella tivo unha filla, Victoria (Victoria Borwick MP).\nPoore foi un afeccionado entusiasta do deporte de motor e competiu en dous Grandes Premios do Campionato Mundial en . O seu debut foi no Gran Premio do Reino Unido o 19 de xullo de 1952, onde terminou cuarto. Logrou 3 puntos de campionato. Poore ga\u00f1ou o British Hill Climb Championship en 1950 pilotando un Alfa Romeo de 3.8 litros. Terminou en segundo lugar no Shelsley Walsh, primeiro en Prescott, segundo en Bo'ness, logrou a vitoria en Rest and Be Thankful, despois foi segundo en Bouley Bay e primeiro en Val des Terres, redondeando a tempada con outra vitoria en Prescott. Despois do seu Gran Premio do Campionato do Mundo, Poore correu en autos deportivos para Aston Martin, ga\u00f1ando as Goodwood International Nine Hour cun DB3S en 1955, co-pilotado por Peter Walker.\nPoore usou a s\u00faa riqueza persoal para financiar a fundaci\u00f3n, en 1950, do xornal automobil\u00edstico \"Autosport\".\nCarreira de NVT.\nPoore converteuse en presidente de Manganese Bronze Holdings PLC, unha empresa de enxe\u00f1ar\u00eda que se ocupa fundamentalmente de fabricar h\u00e9lices mari\u00f1as. Poore m\u00e1is tarde vendeu o negocio das h\u00e9lices e utilizou os fondos para comprar unha pequena colecci\u00f3n de compa\u00f1\u00edas de motocicletas brit\u00e1nicas en problemas, Associated Motor Cycles, Norton, AJS, James, Francis-Barnett, Matchless, e a fabrica de motores Villiers.\nDespois do colapso de BSA en 1972, os activos motociclistas de Manganese Bronze e BSA/Triumph fusion\u00e1ronse en Norton Villiers Triumph Ltd. Poore foi nomeado presidente de NVT e rapidamente vendeu os importantes activos non relacionados coas motos de BSA. NVT foi asistida por importantes axudas do Goberno, que estaban ansiosos por evitar o colapso da industria brit\u00e1nica de motocicletas. A reestruturaci\u00f3n de Poore tornouse bastante draconiana, facendo que 3.000 dos 4.500 empregados foran despedidos. Isto levou \u00e1 creaci\u00f3n da Cooperativa Meriden que funcionou durante dez anos ata que se declarou en bancarrota. A produci\u00f3n de bicicletas BSA (a A65 twin e a A75 triple) cesou, e con Triumph perdida para Cooperativa, o \u00fanico modelo de NVT foi a Norton Commando. A\u00ednda que esta m\u00e1quina ga\u00f1ou o premio de \"Motor Cycle News\" \"Bike of the Year\" durante varios anos, nada pod\u00eda ocultar o feito de que a Commando era un dese\u00f1o antigo. Eventualmente a produci\u00f3n da Commando finalizou e NVT terminou montando unha moto de trial asi\u00e1tica de 125cc. Non obstante, Norton pasou a fabricar unha moto cun motor Wankel de dobre rotor baseado no traballo de David Garside en BSA.\nEn comparaci\u00f3n co equipo de xesti\u00f3n de BSA que levou \u00e1 s\u00faa unha vez poderosa compa\u00f1\u00eda a arruinarse pola s\u00faa incompetencia, as s\u00faas desastrosas decisi\u00f3ns comerciais e fracaso ata de apreciar as motos, Poore ao principio parec\u00eda un suspiro de aire fresco que poder\u00eda ser o esperado salvador da industria de motocicletas brit\u00e1nica. O seu pasado deportivo mostraba que estaba en consonancia co automobilismo e coa enxe\u00f1er\u00eda. Con todo, os seus plans de reconstruci\u00f3n e redundancia foron duros \u200b\u200be alg\u00fans o consideraron un pouco m\u00e1is que un liquidador de activos. O que est\u00e1 claro \u00e9 que as s\u00faas acci\u00f3ns levaron \u00e1 fragmentaci\u00f3n da industria cando a consolidaci\u00f3n era fundamental para salvala.\nTaxis de Londres.\nCoa compra de BSA chegou a s\u00faa subsidiaria Carbodies, construtora dos taxis de Londres FX4, o cl\u00e1sico \"taxi negro\". Despois de desfacerse da fabricaci\u00f3n de motocicletas, Poore continuou a dirixir Manganese Bronze como fabricante de taxis e compo\u00f1entes ata a s\u00faa morte en 1987.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "413131", "revid": "98629", "url": "https://gl.wikipedia.org/wiki?curid=413131", "title": "Historia da comunidade xud\u00eda de Allariz", "text": "Desco\u00f1\u00e9cese a data de establecemento de persoas xud\u00edas na vila de Allariz. De feito a presenza xud\u00eda non aparece documentada no Foro de Allariz outorgado por Afonso VII en 1157 e no que se regulamentan as relaci\u00f3ns de convivencia dun xeito minucioso, sen\u00f3n que o primeiro documento no que se menciona a un xudeu data de case trinta anos m\u00e1is tarde. No texto docum\u00e9ntase como en 1186 o \"Xudeu Maor\" mercara ao Concello un anaco de terreo para destinalo a cemiterio. \nHistoria.\nOrixes.\nA pesar de que o Foro de Allariz outorgado por Afonso VII en 1157 reg\u00falase minuciosamente a convicencia, non se fala da presenca de persoas xud\u00edas na vila, sen\u00f3n que hai que esperar case trinta anos, en 1186 para atopar a primeira referencia documental. Esta tr\u00e1tase dunha transacci\u00f3n pola que o \"Xudeu Maor\" mercou un anaco de terra ao Concello para que acollera o cemiterio, e que foi posible grazas \u00e1 doaz\u00f3n feita en 1181 por Fernando II ao Concello das s\u00faas propiedades na vila e no seu termo xurisdicional. \nO asentamente primitivo estar\u00eda situado intramuros, nos suburbios da Parroquia de S. Pedro, entre Torre Lombarda e a Porta de Vilanova, e delimitado pola R\u00faa de S. L\u00e1zaro, nun lugar de considerable desnivel que a\u00ednda \u00e9 co\u00f1ecido co top\u00f3nimo Barranqui\u00f1o. Entre a muralla e o r\u00edo estend\u00edase o Campo dos Coiros \u2013hoxe Portovello\u2013 que ti\u00f1a unha incipiente actividade de curtici\u00f3n ligada \u00e1 presenza xud\u00eda e que se mantivo na evoluci\u00f3n socioecon\u00f3mica alaricana.\nCreaci\u00f3n da xudar\u00eda.\nA principal caracter\u00edstica da comunidade xud\u00eda alaricana e que se tratou da primeira en Galiza que foi apartada a vivir nunha \u00e1rea separada da poboaci\u00f3n cristi\u00e1. A lexislaci\u00f3n obrigaba \u00e1 segregaci\u00f3n das comunidades \u00e9tnicas e relixiosas, mais todo parece indicar que na vida coti\u00e1 obvi\u00e1base ou difumin\u00e1base este rigorismo, con todo, deberon producirse numerosos conflitos entre ambas comunidades, a xulgar polas sucesivas cartas de avenencia e conciliaci\u00f3n existentes. A primeira destas cartas data do ano 1249, e nela se pode ver un intento de achegamento entre a comunidade cristi\u00e1 das inmediaci\u00f3ns do adro de S. Pedro e a comunidade xud\u00eda dos suburbios da mesma parroquia e de Vilanova:\nCon todo, a situaci\u00f3n de separaci\u00f3n das d\u00faas comunidades produciuse logo dun acordo entre membros do Concello, a Igrexa e o representante da comunidade xud\u00eda e que se reflicte na \u00abcarta de avenencia\u00bb, un documento que se ben non se conserva na s\u00faa forma orixinal, foi transcrito e publicado completo por Jos\u00e9 Amador de los R\u00edos e Benito Fern\u00e1ndez Alonso e de xeito parcial por Puga Brau, cuxo obxectivo era solucionar os problemas que enfrontaban \u00e1s sociedades cristi\u00e1 e xud\u00eda. O documento \u00e9 un pacto asinado en p\u00e9 de igualdade baixo a autoridade real, que se encontrou representada polo meiri\u00f1o da vila, Pero Eanes. A orixe destes problemas ser\u00edan as interferencias xud\u00edas nas cerimonias relixiosas cristi\u00e1s e viceversa.\nSe ben no plano relixioso o documento establec\u00eda que se separaran as celebraci\u00f3ns p\u00fablicas e que estas non contaran con presenza da comunidade oposta, a principal medida adoptada foi a separaci\u00f3n das persoas xud\u00edas nun barrio separado, provocando unha segregaci\u00f3n espacial completa, xa que prohibiuse \u00e1s persoas da comunidade xud\u00eda vivir fora da xudar\u00eda e sa\u00edr dela mesmo para comerciar, e a ningunha persoa cristi\u00e1 vivir na xudar\u00eda:\nSendo as portas da vila o \u00fanico espazo cristi\u00e1n ao que a comunidade xud\u00eda tivo acceso, e s\u00f3 para introducir mercador\u00edas na xudar\u00eda:\nSe ben a \u00abcarta de avenencia\u00bb s\u00f3 indica que a xudar\u00eda encontr\u00e1base dentro das murallas da vila e non achega m\u00e1is informaci\u00f3n que permita precisar o lugar exacto no que se asentou, o documento si permite establecer a data na que segregou, o 20 de maio de 1289. Mar\u00eda Gloria de Antonio Rubio sinala que o feito de non precisar a localizaci\u00f3n da xudar\u00eda permite considerar que esta estar\u00eda localizada nun lugar co\u00f1ecido por toda a poboaci\u00f3n e que probablemente xa fora un lugar habitado maioritaria e voluntariamente por persoas xud\u00edas no momento da redacci\u00f3n do documento. Con todo, o documento mostra que as persoas xud\u00edas posu\u00edan propiedades no barrio cristi\u00e1n, xa que o Xudeu Maior, Isaac Ismael, deber\u00eda pagar en prenda \u00aba casa do burgo polos danos que seus xudeus hi fe\u00e7eren...\u00bb, e que estas posesi\u00f3ns se espallaban mesmo ata o novo barrio do Couto no que se estaba a constru\u00edr o Convento de Santa Clara, ao que a carta establece o compromiso de doar en herdade \u00aba orta que hi ten...por que as Donas do Mosteiro podan...fa\u00e7er seu cimeterio\u00bb.\nDesco\u00f1\u00e9cese se as medidas acordadas na \u00abcarta de avenencia\u00bb lev\u00e1ronse ou non \u00e1 pr\u00e1ctica, mais nos \u00faltimos anos da d\u00e9cada de 1480-1490 s\u00e1bese que os recadadores Mos\u00e9 e Jud\u00e1 P\u00e9rez viviron en Allariz, mais non na zona asignada como xudar\u00eda en 1289 sen\u00f3n en vivendas situadas no centro da vila. Os motivos poder\u00edan ser que por seren arrendadores e recadadores reais non estiveran obrigados a vivir na xudar\u00eda, ou ben que a esta xa non existira nesta \u00e9poca. De feito, cando Mos\u00e9 P\u00e9rez foi obrigado a vivir nunha zona separada na cidade de Ourense, este respondeu dicindo que era veci\u00f1o de Allariz dende \u00eda m\u00e1is dun ano e que non ti\u00f1a por que vivir na xudar\u00eda, o que indicar\u00eda que hab\u00eda unha menor presi\u00f3n en Allariz que en Ourense.\nCon todo, semella que as cartas de 1249 e 1289 non conseguiron eliminar os conflitos entre ambas comunidades, xa que precisamente foron estas tensi\u00f3ns as que motivaron os feitos que se conmemoran na Festa do Boi, unha das celebraci\u00f3ns m\u00e1is destacadas da vila.\nPersecuci\u00f3n.\nO 31 de marzo\u00a0de 1492 os Reis Cat\u00f3licos\u00a0asinaron na Alhambra de Granada o Decreto da Alhambra, que prohib\u00eda vivir no Reino de Espa\u00f1a a todos os xudeus, d\u00e1ndolles a posibilidade de abandonar a s\u00faa fe\u00a0e converterse ao cristianismo. O Decreto da Alhambra provocou a sa\u00edda de moitos xudeus dos territorios do reino, un fen\u00f3meno que non foi alleo \u00e1 poboaci\u00f3n xud\u00eda de Galiza e de Allariz, onde principalmente fuxiron a Portugal ou a pa\u00edses atl\u00e1nticos ou mediterr\u00e1neos dende os portos galegos. Con todo calc\u00falase que deberon ser poucos os que se exiliaron, xa que existen referencias que apuntan que no territorio galego convert\u00e9ronse en maior medida que noutros lugares.\nA sociedade xud\u00eda alaricana.\nPosibles localizaci\u00f3ns da xudar\u00eda.\nA\u00ednda que non existe constancia no documento do lugar exacto da xudar\u00eda de Allariz, \u00e9 posible facer unha aproximaci\u00f3n \u00e1 mesma mediante d\u00faas frases do texto, e que permitir\u00edan situala na zona alta da vila, nas proximidades da igrexa de Santo Estevo: \nA estes dous fragmentos da \u00abcarta de avenencia\u00bb hai que sumar o feito de que o cemiterio xudeu de Allariz estivo situado \u00e1 dereita da igrexa se Santo Estevo, nuns terreos que en 1487 o reitor da igrexa aforou para que puidera ampliarse o cemiterio que a comunidade xud\u00eda posu\u00eda dende \u00eda tempo neses terreos:\nSalientar que era habitual que as comunidades xud\u00edas situaran o cemiterio fora da cidade, mais pr\u00f3ximo \u00e1 porta da xudar\u00eda para evitar que os enterros atravesaran barrios cristi\u00e1ns.\nA sinagoga.\nSe ben a sinagoga ti\u00f1a a principal funci\u00f3n de lugar de oraci\u00f3n, tam\u00e9n ti\u00f1a outros usos importantes para a vida da comunidade, como centro de reuni\u00f3n, lugar de acollida ao tribunal da alxama, e sobre todo, como lugar de estudo do Talmud e a Tor\u00e1, ata o punto de que nalgunhas comunidades galegas a sinagoga recibiu o nome de Tor\u00e1.\nA documentaci\u00f3n conservada afirma que probablemente Allariz contara cunha sinagoga, cuxa existencia pode supo\u00f1erse pola presenza na vila do rabino Mosen Cohen, a\u00ednda que a presenza dun rabino non \u00e9 indicativo da presenza do templo, si que \u00e9 habitual que vaian asociados. Ademais, a \u00abcarta de avenencia\u00bb sinalaba de xeito claro a localizaci\u00f3n da sinagoga.\nEn 1994, no Cat\u00e1logo de Bens de Interese Cultural identific\u00e1base o n\u00famero seis da r\u00faa Nova como o edificio que acollera a sinagoga da vila \u00abcando o barrio xudeu estaba no seu apoxeo\u00bb.\nO pobo xudeu na cultura popular alaricana.\nUnha das teor\u00edas das orixes da Festa do Boi, unha das celebraci\u00f3ns m\u00e1is co\u00f1ecidas da localidade, est\u00e1 relacionada coa presenza xud\u00eda en Allariz, datando as s\u00faas orixes no s\u00e9culo XIV. Segundo esta teor\u00eda, a comunidade xud\u00eda confinada no barrio de Santo Estevo, f\u00f3ra dos muros da cidade, viv\u00eda entre o dinamismo econ\u00f3mico e o acoso provocado pola \"oficialidade\" cristi\u00e1. Segundo conta a lenda, durante a festividade do Corpus, e aproveitando que a procesi\u00f3n ti\u00f1a que sa\u00edr do recinto amurallado para chegar ao convento, persoas xud\u00edas aproveitaban para desafogar as s\u00faas iras e frustraci\u00f3ns berrando e insultando ao paso da procesi\u00f3n. Os cronistas indican que Xan de Arz\u00faa ter\u00eda montado a lombos dun boi en 1317, acompa\u00f1ado de varios criados, e cargado con sacos de formigas, encabezou a procesi\u00f3n e arremeteu a cornadas e chuvia de formigas contra os xudeus."}
{"id": "413138", "revid": "65337", "url": "https://gl.wikipedia.org/wiki?curid=413138", "title": "Sextans (hom\u00f3nimos)", "text": "Sextans pode facer referencia a:"}
{"id": "413139", "revid": "65337", "url": "https://gl.wikipedia.org/wiki?curid=413139", "title": "Triens", "text": "O triens (plural \"trientes\"), tam\u00e9n denominado triente, foi unha moeda da antiga Roma de bronced da \u00e9poca republicana, co valor dun terzo de \u00e1s ou catro onzas (\"unciae\").\nCaracterizaci\u00f3n.\nO dese\u00f1o m\u00e1is com\u00fan do triens corresp\u00f3ndese coa representaci\u00f3n do bust de Minerva e catro puntos grosos (a modo de marca de valor, indicando as catro onzas) no anverso, e unha proa de nav\u00edo no reverso, xunto co top\u00f3nimo .\nNos seus inicios trat\u00e1base dunha moeda fundida da serie do \"aes grave\", e produciuse tanto na cidade de Roma como noutras vilas da Italia central que utilizaban este circulante.\nA s\u00faa produci\u00f3n non foi moi regular nin numerosa e o derradeiro triens emitido data de ca. 89 a. de C."}
{"id": "413150", "revid": "5863", "url": "https://gl.wikipedia.org/wiki?curid=413150", "title": "Real C\u00e9dula", "text": ""}
{"id": "413151", "revid": "23204", "url": "https://gl.wikipedia.org/wiki?curid=413151", "title": "Nora Twomey", "text": "Nora Twomey, nada en Cork o 31 de outubro de 1971, \u00e9 unha cineasta e animadora irlandesa. Foi seleccionada para o Oscar de mellor animaci\u00f3n na edici\u00f3n de 2018 por \"The Breadwinner\". \u00c9 cofundadora do estudo Cartoon Saloon."}
{"id": "413152", "revid": "89787", "url": "https://gl.wikipedia.org/wiki?curid=413152", "title": "Quincunx", "text": "O quincunx foi unha moeda de bronce da antiga Roma, da \u00e9poca da Rep\u00fablica, divisionaria do \u00e1s, co valor de cinco onzas (\"unciae\").\nHistoria.\nA palabra quincunx ten a s\u00faa orixe no numeral latino \"quinque\", que significa \"cinco\", e a palabra \"uncia\" (\"onza\"), que significa \"un doceavo\", xa que unha onza equival\u00eda a 1/12 do \u00e1s, que nos seus primeiros momentos pesaba unha libra. Xa que logo, o quincunx ti\u00f1a unha equivalencia de 5/12 do \u00e1s.\nTendo en conta que non se adapta ao padr\u00f3n do resto dos divisores do \u00e1s (baseado no sistema doudecimal: \"sextans\", \"quadrans\", \"triens\"...), consid\u00e9rase que o quincunx non formaba parte do sistema monetario Romano.\nA s\u00faa emisi\u00f3n foi conxuntural e limitouse \u00e1 segunda guerra P\u00fanica (218 a 204 a. de C.), en obradoiros monetarios establecidos en Luceria (nos Apeninos do norte), Teate (a actual Chieti), Larinum (na costa sur do Adri\u00e1tico) e no norte de Apulia.\nDa mesma maneira que ocorr\u00eda co resto dos divisores do \u00e1s, \u00e9 frecuente que o quincunx amose entre os seus motivos a s\u00faa equivalencia en onzas, mediante cinco puntos grosos. A caracter\u00edstica composici\u00f3n deses cinco puntos, \u00e1 maneira en que aparecen nun dado, deu lugar a que esta composici\u00f3n se co\u00f1eza tam\u00e9n como \"quincunx\" ou quincunce."}
{"id": "413153", "revid": "15490", "url": "https://gl.wikipedia.org/wiki?curid=413153", "title": "Brais Arribas", "text": "Brais Gonz\u00e1lez Arribas, nado en Huesca en 1980, realizou os estudos de filosof\u00eda na Universidade de Santiago de Compostela doutor\u00e1ndose posteriormente. Ademais \u00e9 profesor-titor na UNED e \u00e9 investigador da C\u00e1tedra de Hermen\u00e9utica Cr\u00edtica Hecritica, e tam\u00e9n \u00e9 docente da \u00e1rea de Filosof\u00eda na Universidade de Vigo. A s\u00faa corrente de pensamento a herdou da influenza da figura de Gianni Vattimo. \nA s\u00faa produci\u00f3n filos\u00f3fica trata cuesti\u00f3ns de car\u00e1cter \u00e9tico e pol\u00edtico, entre as s\u00faas obras destacan \"Vir a menos.\" \"Cr\u00edtica da raz\u00f3n nihilista\" (Ax\u00f3uxere, 2019) e \"Transhumanismo: Tecnociencias e antropotecnias\" (Euseino? Editores, 2021).\nTraxectoria.\nLicenciado en Filosof\u00eda pola Universidade de Santiago de Compostela na promoci\u00f3n 1998-2003 e Doutor en Filosof\u00eda pola UNED en 2015 cunha tese sobre o pensamento de Gianni Vattimo. Tras rematar a carreira, xunto con compa\u00f1eiros de filosof\u00eda formaron un colectivo que se chamou Proxecto Derriba no 2008, no cal este autor se dedicou ao pensamento italiano e m\u00e1is concretamente a Gianni Vattimo. No 2015 forma parte do grupo de investigaci\u00f3n Hercritia, un grupo de investigaci\u00f3n da UNED, no cal se desenvolven estudos de hermen\u00e9utica cr\u00edtica. Cun amplo recorrido como profesor de secundaria en diversos institutos a partir do ano 2006, actualmente \u00e9 profesor-titor da UNED na Coru\u00f1a dende o 2021 e \u00e9 profesor na Universidade de Vigo nos graos de Ciencias da Educaci\u00f3n e Traballo social dende ano 2022.\nPensamento.\nAlgunhas das ideas claves do seu pensamento se basean en que a realidade nunca se ve dun xeito directo, facendo que non haxa nin suxeito nin obxecto as\u00ed como tampouco entidades neutras e as\u00e9pticas que ven as cousas tal e como son. O obxecto pres\u00e9ntase como algo que non se pode apresar completamente na medida en que sempre se est\u00e1 dentro porque se pertence a un contexto, comunidade ling\u00fc\u00edstica, tradici\u00f3ns, se ten experiencias persoais, gustos, intereses, e todo est\u00e1 xogando como un mediador da forma de comprender a realidade, que non se trata dunha realidade mai\u00fascula. Non hai unha verdade obxectiva, sen\u00f3n que hai microposici\u00f3ns, posici\u00f3ns d\u00e9biles, que ve\u00f1en a ser en \u00faltima instancia posici\u00f3ns situadas, contextualizadas. \nVe a realidade ou as problem\u00e1ticas de car\u00e1cter filos\u00f3fico dentro da intermediaci\u00f3n que ofrece a hermen\u00e9utica cr\u00edtica, reco\u00f1ec\u00e9ndose coma un pensador debilista ou debolista. Entre as s\u00faas influencias, encontramos a Gianni Vattimo, mais tam\u00e9n o tipo de filosof\u00eda m\u00e1is literario, con autores como Nieztsche, Heidegger, Deleuze, Derrida, Foucault, Roberto Esposito, Slavoj \u017di\u017eek, Rosi Braidotti, Judith Butler, Vandana Shiva... \nOutros temas que tratou foron a problem\u00e1tica da eutanasia na s\u00faa obra \"Sobre a eutan\u00e1sia\", as\u00ed como tam\u00e9n se achegou \u00e1 cuesti\u00f3n do transhumanismo na s\u00faa obra \"Transhumanismo\", \"Tecnociencias e antropotecnias.\" Entre os seus intereses, e tam\u00e9n as s\u00faas investigaci\u00f3ns, at\u00f3pase a ontolox\u00eda. Dende a s\u00faa perspectiva por moito que un te\u00f1a unha vocaci\u00f3n pr\u00e1ctica e lle interesen cuesti\u00f3ns de profundo car\u00e1cter \u00e9tico ou pol\u00edtico, ao final considera que ditas perspectivas t\u00e9\u00f1ense que basear nunha determinada maneira de concibir como son as cousas. Por outra banda, e seguindo esta li\u00f1a de investigaci\u00f3n, outra das s\u00faas lecturas se aproximaron ao que se denomina ontolox\u00eda orientada a obxectos, corrente iniciada por Graham Harman. Tam\u00e9n dende unha perspectiva ontol\u00f3xica publicou \"Fundamentos ontol\u00f3xicos da ecolox\u00eda\", onde trata a tem\u00e1tica da ecolox\u00eda. P\u00f3dense atopar parte das s\u00faas ideas nos seguintes ensaios e artigos: \n\u201cLa \u00e9tica diferencial de Rosi Braidotti\u201d. \"\u00c1gora: papeles de filosof\u00eda. Vol.37, n.2\" (2018); p.173-191. \nEste artigo consiste nunha an\u00e1lise da \u00e9tica da diferenza producida por Rosi Braidotti, xunto coa concepci\u00f3n da subxectividade n\u00f3made e posthumana sobre a que se asenta. De acordo con Brais Arribas, a postura positiva e inmanente de Braidotti fai pos\u00edbel presentar unha alternativa \u00e1 \u00e9tica liberal e individualista. Dita \u00e9tica ten a s\u00faa orixe no humanismo tradicional e est\u00e1 atravesada por m\u00faltiples perigos que se deben tratar de superar, como por exemplo, a lexitimaci\u00f3n e reproduci\u00f3n da violencia existente, a cal obstaculiza o progreso da alteridade. \n\"Outro xeito de ser: unha introduci\u00f3n ao pensamento de Gianni Vattimo\" (Estaleiro editora, 2010) \nEste ensaio \u00e9 unha s\u00edntese do pensamento de Gianni Vattimo dende a propia interpretaci\u00f3n de Brais Arribas, o cal alude a unha lista de termos que representar\u00edan a teor\u00eda do fil\u00f3sofo italiano. Dita interpretaci\u00f3n non se debe tratar como unha explicaci\u00f3n \u00fanica e pechada, dado que un dos prop\u00f3sitos deste ensaio \u00e9 intentar que o lector reflexione por si mesmo sobre o pensamento de Vattimo. Ademais, considera que presentar tal visi\u00f3n non ser\u00eda vi\u00e1bel, xa que estamos ante un autor contempor\u00e1neo, isto \u00e9, o seu pensamento at\u00f3pase nun proceso aberto de desenvolvemento. \n\"Reduciendo la violencia: la hermen\u00e9utica nihilista de Gianni Vattimo\" (Dykinson, 2016) \nEsta obra ten a pretensi\u00f3n de descompo\u00f1er a violencia que se oculta baixo a categor\u00eda de Metaf\u00edsica e de trazar unha alternativa que consiga debilitala seguindo as ideas de Gianni Vattimo. Nela, defende que a noci\u00f3n de Metaf\u00edsica simboliza o devir hist\u00f3rico da civilizaci\u00f3n occidental, a cal presenta unha gran carga de violencia expl\u00edcita (os conflitos b\u00e9licos ser\u00edan un exemplo dela), e outra m\u00e1is dif\u00edcil de percibir que se corresponde cunha teor\u00eda que concibe a realidade de tal modo que lexitima e xustifica os diversos tipos de violencia pr\u00e1cticas. Isto provoca que estas violencias sexan percibidas como admisibles dende un punto de vista racional. Por este motivo, o autor pensa que non se pode ignorar esta cuesti\u00f3n e que a loita debe comezar na filosof\u00eda, xa que no seo desta, at\u00f3panse os fundamentos te\u00f3ricos que posibilitan os mecanismos de control e coerci\u00f3n. \n\"Sobre a eutan\u00e1sia. Cuando decidir que unha morte \u00e9 vital\" (Atrav\u00e9s, 2018) \nSe pensamos na eutanasia, con certeza o primeiro que se v\u00e9n a cabeza \u00e9 o debate acerca da s\u00faa despenalizaci\u00f3n. Por\u00e9n, a controversia deste tema debe inscribirse, ou como m\u00ednimo contextualizarse, noutra cuesti\u00f3n maior que remite ao significado orixinal do termo, o bo morrer. \n\"Transhumanismo: Tecnociencias e antropotecnias\" (Euseino?, 2021).\nEste libro cont\u00e9n unha an\u00e1lise do transhumanismo, corrente cultural e filos\u00f3fica que se sit\u00faa a favor de aplicar os novos co\u00f1ecementos, as\u00ed como a tecnolox\u00eda, para modificar a natureza humana co fin de perfeccionar as s\u00faas propias calidades, ou para que poida posu\u00edr outras alternativas. \n\"Vir a menos.\" \"Cr\u00edtica da raz\u00f3n nihilista\" (Ax\u00f3uxere, 2019). Edici\u00f3n en castel\u00e1: V\"enir a menos: cr\u00edtica de la raz\u00f3n nihilista\" (Catarata, 2019). \nBrais Arribas examina nesta obra a posibilidade dun nihilismo debolista co fin de combater o relativismo inconsciente do nihilismo e moitos postulados da metaf\u00edsica positivista, teor\u00eda coa que se identifica o pensamento tradicional occidental. Tr\u00e1tase de explorar un nihilismo que se mante\u00f1a aberto \u00e1 alteridade, a diferenza e a pluralidade."}
{"id": "413157", "revid": "85894", "url": "https://gl.wikipedia.org/wiki?curid=413157", "title": "Bracha L. Ettinger", "text": "Bracha Lichtenberg Ettinger (en ), nada en Tel Aviv en 1948, \u00e9 unha artista israel\u00ed. Como artista visual produciu principalmente pinturas, debuxos, cadernos e fotograf\u00edas. Tam\u00e9n \u00e9 fil\u00f3sofa, psicanalista e escritora.\nTraxectoria.\nA obra de Ettinger consiste principalmente en pinturas \u00f3 \u00f3leo. Ettinger est\u00e1 considerada unha figura prominente da escena art\u00edstica francesa e israel\u00ed. A arte de Ettinger' foi analizada polo mi\u00fado no libro \"Women Artists at the Millennium\", en \"Encounters in the Virtual Feminist Museum\" de Griselda Pollock e na antolox\u00eda \"Women's Work is Never Done\" de Catherine de Zegher. As s\u00faas ideas sobre a teor\u00eda cultural, a psican\u00e1lise e o feminismo franc\u00e9s conseguiron o reco\u00f1ecemento despois da publicaci\u00f3n de \"Matrix and Metramorphosis\" (1992), anacos dos seus cadernos (Moma, Oxford, 1993) e \"The Matrixial Gaze\" (1995). Durante d\u00faas d\u00e9cadas o seu traballo foi influente na historia da arte, estudos cinematogr\u00e1ficos, psican\u00e1lise, est\u00e9tica e estudos de x\u00e9nero.\nEttinger \u00e9 profesora no European Graduate School de Saas-Fee, Su\u00edza."}
{"id": "413158", "revid": "23204", "url": "https://gl.wikipedia.org/wiki?curid=413158", "title": "Bracha Lichtenberg Ettinger", "text": ""}
{"id": "413159", "revid": "23204", "url": "https://gl.wikipedia.org/wiki?curid=413159", "title": "Bracha Ettinger", "text": ""}
{"id": "413163", "revid": "32797", "url": "https://gl.wikipedia.org/wiki?curid=413163", "title": "Equiocio", "text": "Equiocio \u00e9 un evento multidisciplinar cun eixe no mundo dos cabalos que se celebra en Covas desde 1992. Nel desenv\u00f3lvense competici\u00f3ns que abarcan m\u00faltiples disciplinas relacionadas co deporte pero tam\u00e9n coa industria ecuestre e que ten como complemento unha gran oferta de lecer dirixida a toda a familia.\nEn 2017, o mesmo escenario, representa o nacemento dun novo Equiocio, con m\u00e1is deporte, m\u00e1is actividades, m\u00e1is natureza, m\u00e1is conciencia ... 26 anos avalan este evento que foi pioneiro no seu formato, que combina o deporte coa cultura, o turismo, o lecer e a s\u00faa crecente participaci\u00f3n con diferentes organizaci\u00f3ns cun obxectivo com\u00fan. Cun programa de actividades que serven de polo de atracci\u00f3n para persoas de todas as idades, especialmente para os miles de nenos que participan nos diferentes talleres cada ano, convert\u00e9ndose nunha das principais obras de Equiocio, que representa a a contrataci\u00f3n dun gran n\u00famero de familias.\nCatalogada pola prensa como \"referencia ecuestre\", Equiocio conta co apoio de cabaleiros e amazonas, cunha media de 220 cabalos, procedentes de Galicia, Asturias, Cantabria, Pa\u00eds Vasco, Madrid e unha ampla representaci\u00f3n de Portugal. Unha porcentaxe importante de atletas de f\u00f3ra da comunidade, todos con alto poder adquisitivo, que tam\u00e9n representan un gran predio para a industria hoteleira local, que, xunto co evento como centro de atracci\u00f3n para os buscadores de lecer, confirman a importante contribuci\u00f3n de Equiocio ao turismo da rexi\u00f3n.\nEquiocio ten desde o principio o apoio de grandes empresas como Gadis, Coca-Cola, Mahou ou Abanca, entre outros, e tam\u00e9n con apoio institucional, tanto a nivel provincial como rexional, contando ao longo da s\u00faa historia coa presenza dos presidentes da Xunta, da Deputaci\u00f3n Provincial da Coru\u00f1a, e numerosos conselleiros e alcaldes que hoxe mante\u00f1en a s\u00faa aposta.\nAdemais de empresas e instituci\u00f3ns, tam\u00e9n se uniron moitas caras co\u00f1ecidas do mundo do deporte, o audiovisual e a m\u00fasica, que coa s\u00faa presenza impulsaron o evento a nivel de medios. Deste xeito puideron verse lendas deportivas como Juan Antonio Corbal\u00e1n, Fernando Romay, Paco Fern\u00e1ndez Ochoa, Lorenzo Rico, Sandra Az\u00f3n e Alvaro Bult\u00f3. Presentadores de televisi\u00f3n como Paloma Lago, sempre incondicional ao evento, Belinda Washington, Yolanda V\u00e1zquez, Carlos Lozano, Jordi Hurtado ou Lu\u00eds del Olmo. Dise\u00f1adores como Roberto Verino; os actores Javier Guti\u00e9rrez, Carlos Iglesias, Mar\u00eda Castro, Serxio Pazos, Isabel Branca, Luc\u00eda Regueiro, Est\u00edbaliz Veiga, Susana Sampedro, Monti Casti\u00f1eiras; o produtor Mamen Casal ou os directores Ben Kendall e Paula Cons"}
{"id": "413164", "revid": "197", "url": "https://gl.wikipedia.org/wiki?curid=413164", "title": "\u00c9criture f\u00e9minine", "text": "A \u00e9criture f\u00e9minine \u00e9 unha teor\u00eda que disocia o rexistro psicol\u00f3xico e cultura do corpo coa diferenza da muller na linguaxe e nos textos. \u00c9 un piar da teor\u00eda da literatura francesa feminista da d\u00e9cada de 1970, e naceu do traballo de intelectuais como H\u00e9l\u00e8ne Cixous, Monique Wittig, Luce Irigaray, Chantal Chawaf, Catherine Cl\u00e9ment e Julia Kristeva.\u00a0Este movemento estendeuse a moitos escritores, inclu\u00edndo a psicanalista Bracha L. Etting,\u00a0que se inclu\u00edron nesta \u00e1rea a comezos de 1990.\nA teor\u00eda de \u00e9criture f\u00e9minine ten como primeira caracter\u00edstica, a importancia da linguaxe para a comprensi\u00f3n ps\u00edquica. Esta teor\u00eda bas\u00e9ase na\u00a0psican\u00e1lise como unha forma que te\u00f1en os seres humanos de entender os seus papeis sociais. \u00d3\u00a0facelo, un non pode entender como as mulleres, que est\u00e1n situados como \"outros\" en relaci\u00f3n a unha simb\u00f3lica orde masculina, poden reafirmar a s\u00faa comprensi\u00f3n do mundo por estar involucrada na s\u00faa propia exterioridade."}
{"id": "413168", "revid": "1131", "url": "https://gl.wikipedia.org/wiki?curid=413168", "title": "Os mandar\u00edns", "text": "Os mandar\u00edns (en )\u00a0\u00e9 unha novela escrita en 1954 por Simone de Beauvoir ga\u00f1adora do Premio Goncourt. \u00c9 considerada a obra m\u00e1is importante desta autora.\nSinopse.\nA novela est\u00e1 ambientada na \u00e9poca da posguerra en Francia, trala segunda guerra mundial. Fai referencia a un marco intelectual moi influ\u00eddo pola pol\u00edtica e os bandos ideol\u00f3xicos daqueles anos. Tam\u00e9n trata outros temas como son o feminismo e o existencialismo.\n\u00c9 unha novela que vira arredor da vida de Enrique Perron e Ana Dubreuilh, dous intelectuais. Perron \u00e9 un relevante escritor, tam\u00e9n editor do xornal \"L'Espoir\", que mant\u00e9n unha infeliz relaci\u00f3n con Paula. Ana Dubreuilh \u00e9 unha importante psic\u00f3loga, casada con Roberto Dubreuilh, outro importante intelectual, co que ten unha filla, Nadine. Consid\u00e9rase que Perron \u00e9 Albert Camus, que Roberto \u00e9 Jean-Paul Sartre, que Ana \u00e9 a propia Simone de Beauvoir e que \"L'Espoir\" \u00e9 en realidade o xornal \"Combat.\" Ademais, durante a obra m\u00f3strase a relaci\u00f3n que ten Ana con Lewis Brogan, un escritor norteamericano que representaba a Nelson Algren, un dos romances que tivo Simone de Beauvoir nos Estados Unidos e a quen lle dedicou o libro unha vez foi publicado.\nA obra capta a incerteza e o desencanto deses anos, que foran tan esperados, pero que non se sab\u00eda se rematar\u00edan nunha pr\u00f3xima guerra."}
{"id": "413169", "revid": "23204", "url": "https://gl.wikipedia.org/wiki?curid=413169", "title": "Les Mandarins", "text": ""}
{"id": "413170", "revid": "1822", "url": "https://gl.wikipedia.org/wiki?curid=413170", "title": "Feminismo liberal", "text": "O feminismo liberal \u00e9 unha forma individualista de teor\u00eda feminista centrada na capacidade das mulleres para manter a s\u00faa igualdade a trav\u00e9s das s\u00faas propias acci\u00f3ns e decisi\u00f3ns. As feministas liberais argumentan que a sociedade ten a falsa crenza de que as mulleres son, por natureza, menos capaces que os homes intelectual e fisicamente, polo tanto, tende a discriminar as mulleres na academia, o foro e o mercado. As feministas liberais cren que \"a subordinaci\u00f3n feminina se basea nun conxunto de restrici\u00f3ns de costumes e legais que bloquean a s\u00faa entrada e o \u00e9xito no chamado espazo p\u00fablico\". A s\u00faa loita \u00e9, pois, lograr a igualdade entre os sexos a trav\u00e9s da reforma pol\u00edtica e legal.\nHistoria.\nO obxectivo das feministas liberais a finais de 1800 e principios de 1900 era lograr o voto das mulleres coa idea de posteriormente ga\u00f1ar a liberdade individual. Preocup\u00e1balles obter a liberdade a trav\u00e9s da igualdade pondo fin \u00e1 crueldade dos homes cara \u00e1s mulleres e logrando a liberdade de oportunidades para converterse en persoas completas. Consideraban que ning\u00fan goberno ou costume deb\u00eda prohibir o exercicio da liberdade persoal. As feministas liberais iniciais tiveron que combater o suposto de que s\u00f3 os homes brancos merec\u00edan ter todos os dereitos de cidadan\u00eda.\nFeministas como Mary Wollstonecraft, Judith Sargent Murray e Frances Wright avogaron pola inclusi\u00f3n pol\u00edtica plena das mulleres. En 1920, despois de case 50 anos de intenso activismo, finalmente se concedeu \u00e1s mulleres dos Estados Unidos o dereito de voto e o dereito a exercer unha funci\u00f3n p\u00fablica."}
{"id": "413171", "revid": "96002", "url": "https://gl.wikipedia.org/wiki?curid=413171", "title": "Feminismo socialista", "text": "O feminismo socialista \u00e9 unha corrente te\u00f3rica e pol\u00edtica que fai unha cr\u00edtica tanto do capitalismo como do patriarcado, salientando as esferas tanto p\u00fablica como privada a vida das mulleres, e que argumenta que a liberaci\u00f3n s\u00f3 pode ser lograda a trav\u00e9s de p\u00f3r fin \u00e1s fontes tanto econ\u00f3micas como culturais da opresi\u00f3n das mulleres. \u00c9 unha teor\u00eda e movemento que ampl\u00edan o argumento tradicional marxista do papel da sociedade de clases na opresi\u00f3n das mulleres.\nDefinici\u00f3n.\nComparte certos aspectos da teor\u00eda do feminismo radical relacionados coa s\u00faa cr\u00edtica do papel do patriarcado, e co feminismo liberal en relaci\u00f3n coa necesidade de loitar por dereitos iguais na sociedade actual. \u00d3\u00a0mesmo tempo, rexeita a formulaci\u00f3n central do feminismo radical de que o patriarcado \u00e9 a \u00fanica ou central fonte da opresi\u00f3n das mulleres, e a idea fundamental do feminismo liberal de que as mulleres se poden liberar no eido da sociedade de clases sen unha transformaci\u00f3n das relaci\u00f3ns de produci\u00f3n a s\u00faa opresi\u00f3n, xa que \u00e9 clave para a existencia mesma do capitalismo."}
{"id": "413172", "revid": "89787", "url": "https://gl.wikipedia.org/wiki?curid=413172", "title": "Propiedade privada", "text": "Propiedade privada son os dereitos das persoas e empresas a obter, posu\u00edr, controlar, empregar, dispor e deixar en herdanzas, capital, cousas e outras formas de propiedade. A propiedade privada difer\u00e9nciase da propiedade p\u00fablica en que esta \u00faltima se refire a bens propiedade do Estado ou Goberno, e non de individuos, comunidades ou entidades empresarias. O concepto de propiedade foi sufrindo modificaci\u00f3ns \u00f3 longo da historia. A finais do s\u00e9culo XVIII, durante a Revoluci\u00f3n Industrial, a propiedade privada xurdiu como a forma predominante de propiedade no eido da produci\u00f3n e as terras, desprazando \u00e1 propiedade feudal, gremios, sistema de obradoiros de traballo e produci\u00f3n artes\u00e1, que se baseaban na propiedade das ferramentas de produci\u00f3n por parte de traballadores individuais ou gremios de artes\u00e1ns.\nOs marxistas fan unha distinci\u00f3n entre \"propiedade privada\" e \"propiedade persoal\", definindo \u00e1 primeira como os medios de produci\u00f3n, facendo referencia \u00e1 empresa privada baseada nunha produci\u00f3n socializada e man de obra asalariada; mentres que a segunda son os bens de consumo ou cousas producidas por un individuo. Historicamente, at\u00e9 o desenvolvemento do capitalismo, o termo propiedade designaba \u00e1 tenencia de terras; a partir de ent\u00f3n o termo \"propiedade\" comezou a utilizarse para referirse \u00e1 \"propiedade\" sobre os medios de produci\u00f3n. Dende ent\u00f3n, na s\u00faa acepci\u00f3n com\u00fan, expandiuse para abarcar \u00e1s posesi\u00f3ns persoais e \u00e1 propiedade non produtiva que pos\u00faen os individuos."}
