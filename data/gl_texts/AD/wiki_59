{"id": "505433", "revid": "98629", "url": "https://gl.wikipedia.org/wiki?curid=505433", "title": "Cromatograf\u00eda l\u00edquida de alto rendemento", "text": "A cromatograf\u00eda l\u00edquida de alto rendemento, xeralmente abreviada HPLC (do ingl\u00e9s \"High-performance liquid chromatography\"), anteriormente denominada cromatograf\u00eda l\u00edquida de alta presi\u00f3n, \u00e9 unha t\u00e9cnica de laboratorio de qu\u00edmica anal\u00edtica usada para separar, identificar e cuantificar cada compo\u00f1ente nunha mestura. A t\u00e9cnica recibe tam\u00e9n outros diversos nomes na literatura internacional, como cromatograf\u00eda l\u00edquida/de l\u00edquidos/en fase l\u00edquida de alta eficacia/eficiencia/resoluci\u00f3n. A t\u00e9cnica bas\u00e9ase no uso de bombas para facer pasar un solvente l\u00edquido presurizado que cont\u00e9n a mestura da mostra a trav\u00e9s dunha columna, que est\u00e1 chea dun material adsorbente s\u00f3lido. Cada compo\u00f1ente da mostra interacciona de xeito lixeiramente diferente co material adsorbente, causando diferentes velocidades de fluxo para diferentes compo\u00f1entes e orixinando a separaci\u00f3n dos compo\u00f1entes a medida que estes fl\u00faen sa\u00edndo da columna.\nA HPLC foi utilizada para fabricar produtos (por exemplo, durante o proceso de produci\u00f3n de produtos farmac\u00e9uticos ou biol\u00f3xicos), ten usos legais (por exemplo, para detectar drogas dopantes que aumentan o rendemento ou de abuso en urina), en investigaci\u00f3n (por exemplo, separar os compostos dunha mostra biol\u00f3xica complexa, ou separar substancias qu\u00edmicas similares unhas das outras), e usos m\u00e9dicos (por exemplo, a detecci\u00f3n dos niveis de vitamina D no soro sangu\u00edneo).\nUnha cromatograf\u00eda pode describirse como un proceso de transferencia en masa que implica a adsorci\u00f3n. A HPLC require o uso de bombas para facer pasar un l\u00edquido presurizado e a mestura da mostra a trav\u00e9s dunha columna chea co adsorbente, o que causa a separaci\u00f3n dos compo\u00f1entes da mostra. O compo\u00f1ente activo da columna, o adsorbente, \u00e9 normalmente un material granular feito de part\u00edculas s\u00f3lidas (por exemplo, s\u00edlice, pol\u00edmeros etc.), dun tama\u00f1o de 2 a 50 \u03bcm. Os compo\u00f1entes da mestura da mostra sep\u00e1ranse uns dos outros debido aos seus diferentes graos de interacci\u00f3n coas part\u00edculas do adsorbente. O l\u00edquido presurizado adoita ser unha mestura de solventes (por exemplo, auga, acetonitrilo e/ou metanol) e denom\u00ednase \"fase m\u00f3bil\". A s\u00faa composici\u00f3n e temperatura xogan un papel principal no proceso de separaci\u00f3n ao influ\u00edren nas interacci\u00f3ns que te\u00f1en lugar entre os compo\u00f1entes da mostra e o adsorbente. Estas interacci\u00f3ns son de natureza f\u00edsica, como as hidr\u00f3fobas (dispersivas), dipolo\u2013dipolo e i\u00f3nicas, ou, m\u00e1is frecuentemente, unha combinaci\u00f3n delas.\nA HPLC dist\u00ednguese da tradicional cromatograf\u00eda l\u00edquida (\"de baixa presi\u00f3n\") porque as presi\u00f3ns \u00e1s que opera son significativamente maiores (50\u2013350 bar), mentres que a cromatograf\u00eda l\u00edquida ordinaria normalmente depende da forza da gravidade para que a fase m\u00f3bil pase a trav\u00e9s da columna. Debido \u00e1 pequena cantidade de mostra separada nunha HPLC anal\u00edtica, as dimensi\u00f3ns dunha columna t\u00edpica son de 2,1\u20134,6\u00a0mm de di\u00e1metro e 30\u2013250\u00a0mm de longo. Ademais as columnas de HPLC est\u00e1n feitas con part\u00edculas adsorbentes m\u00e1is pequenas (de 2\u201350 \u03bcm como media de tama\u00f1o da part\u00edcula). Isto d\u00e1lle \u00e1 HPLC un poder de resoluci\u00f3n superior (a capacidade de distinguir entre compostos) \u00e1 hora de separar os compo\u00f1entes de mesturas, o que fixo que se convertese nunha t\u00e9cnica cromatogr\u00e1fica moi utilizada.\nO esquema dun aparello de HPLC consta normalmente dun desgasificador, mostreador, bombas e un detector. O mostreador leva a mestura da mostra ao fluxo de fase m\u00f3bil que a transporta pola columna. A bomba introduce o fluxo desexado e a composici\u00f3n da fase m\u00f3bil na columna. O detector xera un sinal proporcional \u00e1 cantidade de compo\u00f1entes da mostra que saen da columna, polo que permite unha an\u00e1lise cuantitativa dos compo\u00f1entes da mostra. Un microprocesador dixital e software de usuario controlan o aparello de HPLC e proporcionan datos da an\u00e1lise. Alg\u00fans modelos de bombas mec\u00e1nicas no instrumento de HPLC poden mesturar m\u00faltiples solventes en proporci\u00f3ns que poden cambiar co tempo, xerando un gradiente de composici\u00f3n na fase m\u00f3bil. \u00dasanse comunmente varios detectores, como os UV/Vis (ultravioleta/visible), os de matriz de fotod\u00edodos (PDA) ou os baseados en espectrometr\u00eda de masas. A maior\u00eda dos aparellos de HPLC tam\u00e9n te\u00f1en un forno da columna que permite axustar a temperatura \u00e1 que se produce a separaci\u00f3n.\nFuncionamento.\nA mestura da mostra que vai ser separada e analizada introd\u00facese nun volume pequeno discreto (normalmente microlitros) na corrente de l\u00edquido da fase m\u00f3bil que percola a trav\u00e9s da columna. Os compo\u00f1entes da mostra m\u00f3vense pola columna a diferentes velocidades, que est\u00e1n en funci\u00f3n das interacci\u00f3ns f\u00edsicas espec\u00edficas co adsorbente (tam\u00e9n chamado fase estacionaria). A velocidade de cada compo\u00f1ente depende da s\u00faa natureza qu\u00edmica, da natureza da fase estacionaria (columna) e da composici\u00f3n da fase m\u00f3bil. O tempo ao cal un analito determinado el\u00fae (sae da columna) denom\u00ednase tempo de retenci\u00f3n. O tempo de retenci\u00f3n medido en condici\u00f3ns determinadas \u00e9 unha caracter\u00edstica identificadora dun analito dado.\nExisten moitos tipos de columnas, cheas de adsorbentes que var\u00edan no tama\u00f1o da part\u00edcula e na natureza da s\u00faa superficie (\"qu\u00edmica de superficie\"). O uso de materiais de empaquetado de tama\u00f1o de part\u00edcula m\u00e1is pequeno require o uso dunha maior presi\u00f3n operacional (\"presi\u00f3n traseira\" ou \"backpressure\") e normalmente mellora a resoluci\u00f3n cromatogr\u00e1fica (o grao da separaci\u00f3n de picos entre analitos consecutivos que saen da columna). As part\u00edculas adsorbentes poden ser hidr\u00f3fobas ou polares.\nAs fases m\u00f3biles com\u00fans utilizadas son calquera combinaci\u00f3n miscible de auga con varios solventes org\u00e1nicos (os m\u00e1is com\u00fans son acetonitrilo e metanol). Algunhas t\u00e9cnicas de HPLC usan fases m\u00f3biles sen auga (ver cromatograf\u00eda en fase normal m\u00e1is abaixo). O compo\u00f1ente acuoso da fase m\u00f3bil pode conter \u00e1cidos (como o f\u00f3rmico, fosf\u00f3rico ou trifluoroac\u00e9tico) ou sales para axudar na separaci\u00f3n dos compo\u00f1entes da mostra. A composici\u00f3n da fase m\u00f3bil pode manterse constante (\"modo de eluci\u00f3n isocr\u00e1tico\") ou variar (\"modo de eluci\u00f3n de gradiente\") durante a an\u00e1lise cromatogr\u00e1fica. A eluci\u00f3n isocr\u00e1tica \u00e9 xeralmente efectiva para a separaci\u00f3n de compo\u00f1entes da mostra que son moi diferentes nas s\u00faas afinidades pola fase estacionaria. Na eluci\u00f3n de gradiente a composici\u00f3n da fase m\u00f3bil var\u00edase normalmente desde unha baixa a unha alta forza de eluci\u00f3n. A forza de eluci\u00f3n da fase m\u00f3bil refl\u00edctese polos tempos de retenci\u00f3n do analito, xa que con alta forza de eluci\u00f3n prod\u00facese unha r\u00e1pida eluci\u00f3n (=tempos de retenci\u00f3n curtos). Un perfil de gradiente t\u00edpico en cromoatograf\u00eda en fase inversa pode empezar cun 5% de acetonitrilo (en auga ou tamp\u00f3n acuoso) e progresa linearmente a un 95% de acetonitrilo en 5\u201325 minutos. Poden formar parte do perfil per\u00edodos con composici\u00f3n constante da fase m\u00f3bil. Por exemplo, a composici\u00f3n da fase m\u00f3bil pode manterse constante a un 5% de acetonitrilo durante 1\u20133 min, seguido dun cambio linear ata un 95% de acetonitrilo.\nA composici\u00f3n elixida da fase m\u00f3bil (tam\u00e9n chamada eluente) depende da intensidade das interacci\u00f3ns entre os diversos compo\u00f1entes da mostra (\"analitos\") e da fase estacionaria (por exemplo, interacci\u00f3ns hidr\u00f3fobas na HPLC en fase inversa). Dependendo da s\u00faa afinidade polas fases estacionarias e m\u00f3bil as\u00ed se producir\u00e1 a partici\u00f3n dos analitos entre as d\u00faas durante o proceso de separaci\u00f3n que ten lugar na columna. Este proceso de partici\u00f3n \u00e9 similar ao que ocorre durante unha extracci\u00f3n l\u00edquido-l\u00edquido pero \u00e9 continua, non por etapas. Neste exemplo, usando un gradiente de auga/acetonitrilo, eluir\u00e1n ao final os compo\u00f1entes hidr\u00f3fobos (sair\u00e1n da columna), unha vez que a fase m\u00f3bil se fai m\u00e1is concentrada en acetonitrilo, \u00e9 dicir, nunha fase m\u00f3bil de maior forza de eluci\u00f3n.\nA elecci\u00f3n dos compo\u00f1entes da fase m\u00f3bil, os aditivos (como sales ou \u00e1cidos) e as condici\u00f3ns do gradiente dependen da natureza dos compo\u00f1entes da mostra e da columna. Adoitan facerse unha serie de cromatograf\u00edas de ensaio coa mostra para atopar o m\u00e9todo de HPLC que rende unha separaci\u00f3n axeitada.\nHistoria e desenvolvemento.\nAntes da aparici\u00f3n da HPLC os cient\u00edficos utilizaban as t\u00e9cnicas est\u00e1ndar de cromatograf\u00eda l\u00edquida. Os sistemas de cromatograf\u00eda l\u00edquida eran bastante pouco eficientes debido a que a velocidade do fluxo dos solventes depend\u00eda da gravidade. As separaci\u00f3ns tardaban moitas horas, e \u00e1s veces d\u00edas completos. Naquela \u00e9poca a cromatograf\u00eda de gases (GC) era m\u00e1is poderosa que a cromatograf\u00eda l\u00edquida (LC), pero cr\u00edase que a separaci\u00f3n en fase gasosa e a an\u00e1lise de biopol\u00edmeros de elevado peso molecular moi polares era imposible. A cromatograf\u00eda de gases non era efectiva debido \u00e1 inestabilidade t\u00e9rmica dos solutos. Como resultado, hipotetiz\u00e1ronse m\u00e9todos alternativos que acabar\u00edan desembocando no desenvolvemento da HPLC.\nDespois dos traballos pioneiros de Martin e Synge en 1941, os cient\u00edficos Cal Giddings, Josef Huber e outros predixeron na d\u00e9cada de 1960 que a cromatograf\u00eda l\u00edquida pod\u00eda funcionar nun modo de alta eficiencia reducindo o di\u00e1metro das part\u00edculas substancialmente por debaixo do nivel de 150 \u03bcm usado na cromatograf\u00eda l\u00edquida t\u00edpica (e na cromatograf\u00eda de gases) e usando presi\u00f3n para incrementar a velocidade da fase m\u00f3bil. Estas predici\u00f3ns foron amplamente experimentadas e refinadas durante as d\u00e9cadas de 1960 e 1970. As primeiras investigaci\u00f3ns para o seu desenvolvemento empezaron a mellorar as part\u00edculas de cromatograf\u00eda l\u00edquida, e a invenci\u00f3n de Zipax, unha part\u00edcula de superficie porosa, era moi prometedora para a tecnolox\u00eda da HPLC.\nNa d\u00e9cada de 1970 houbo moitos desenvolvementos en hardware e instrumentos. Empezaron a usarse bombas e inxectores para facer un dese\u00f1o rudimentario dun sistema de HPLC. As bombas amplificadoras de gases foron ideais porque funcionan a presi\u00f3n constante e non requiren selos impermeables ou v\u00e1lvulas de comprobaci\u00f3n para que haxa un fluxo estable e unha boa cuantificaci\u00f3n. Fix\u00e9ronse avances importantes en hardware en Dupont IPD (Industrial Polymers Division), como o dispositivo de gradiente de volume de pausa baixa (\"low-dwell-volume gradient\") utilizado patra substitu\u00edr o inxector de septo por unha v\u00e1lvula de bucle de inxecci\u00f3n.\nA\u00ednda que os desenvolvementos nos instrumentos foron importantes, a historia da HPLC \u00e9 principalmente a historia e evoluci\u00f3n da tecnolox\u00eda das part\u00edculas. Despois da introduci\u00f3n das part\u00edculas de capa porosa, houbo unha constante tendencia a reducir o tama\u00f1o das part\u00edculas para mellorar a eficiencia. Por\u00e9n, ao diminu\u00edr o seu tama\u00f1o xurdiron novos problemas. Orixin\u00e1ronse desvantaxes pr\u00e1cticas pola excesiva ca\u00edda de presi\u00f3n necesaria para forzar o paso do flu\u00eddo m\u00f3bil a trav\u00e9s da columna e a dificultade de preparar un empacado uniforme de materiais tan extremadamente finos. Cada vez que o tama\u00f1o das part\u00edculas se reduc\u00eda significativamente, deb\u00eda haber outra rolda de desenvolvemento de instrumentos para manexar debidamente a presi\u00f3n.\nTipos.\nCromatograf\u00eda de partici\u00f3n.\nA cromatograf\u00eda de partici\u00f3n foi un dos primeiros tipos de cromatograf\u00eda que se desenvolveu en qu\u00edmica. O principio do coeficiente de partici\u00f3n aplicouse \u00e1 cromatograf\u00eda en papel, cromatograf\u00eda en capa fina, separaci\u00f3n l\u00edquido-l\u00edquido e en fase de gas. En 1952 o Premio Nobel de qu\u00edmica recib\u00edrono Archer John Porter Martin e Richard Laurence Millington Synge polo seu desenvolvemento desta t\u00e9cnica, que usaron para a separaci\u00f3n de amino\u00e1cidos. A cromatograf\u00eda de partici\u00f3n utiliza un solvente retido sobre a superficie ou dentro de grans ou fibras dunha matriz de soporte s\u00f3lida \"inerte\" como coa cromatograf\u00eda en papel; ou aproveita algunhas interacci\u00f3ns coul\u00f3mbicas (electrost\u00e1ticas) e/ou de doantes de hidr\u00f3xeno coa fase estacionaria. A partici\u00f3n das mol\u00e9culas de analito prod\u00facese entre unha fase l\u00edquida estacionaria e o eluente. Igual que na cromatograf\u00eda de interacci\u00f3n hidr\u00f3fila (HILIC; unha subt\u00e9cnica da HPLC), este m\u00e9todo separa analitos base\u00e1ndose en diferenzas na s\u00faa polaridade. A HILIC adoita usar unha fase estacionaria polar unida e unha fase m\u00f3bil constitu\u00edda principalmente por acetonitrilo con auga como compo\u00f1ente forte. A HPLC de partici\u00f3n foi utilizada historicamente con soportes de al\u00famina ou s\u00edlice non unidos. Cada un funciona con efectividade separando analitos por diferenzas polares relativas. As fases unidas da HILIC te\u00f1en a vantaxe de separar solutos \u00e1cidos, b\u00e1sicos e neutros nun s\u00f3 experimento de cromatograf\u00eda.\nOs analitos polares difunden nunha capa de auga estacionaria asociada coa fase estacionaria polar e as\u00ed quedan retidos. Canto m\u00e1is fortes sexan as interacci\u00f3ns entre o analito polar e a fase estacionaria polar (en relaci\u00f3n coa fase m\u00f3bil) m\u00e1is longo \u00e9 o tempo de eluci\u00f3n. A forza de interacci\u00f3n depende dos grupos funcionais que forman parte da estrutura molecular do analito, e os grupos m\u00e1is polarizados (por exemplo, hidroxilo) e os grupos que poden establecer enlaces de hidr\u00f3xeno inducen m\u00e1is retenci\u00f3n. As interacci\u00f3ns coul\u00f3mbicas (electrost\u00e1ticas) poden tam\u00e9n incrementar a retenci\u00f3n. O uso de solventes m\u00e1is polares na fase m\u00f3bil fai diminu\u00edr o tempo de retenci\u00f3n de analitos, mentres que solventes m\u00e1is hidr\u00f3fobos tenden a incrementar os tempos de retenci\u00f3n.\nCromatograf\u00eda en fase normal.\nA cromatograf\u00eda en fase normal foi un dos primeiros tipos de HPLC que se desenvolveu. Tam\u00e9n se co\u00f1ece como HPLC en fase normal ou NP-HPLC e \u00e9 un m\u00e9todo que separa os analitos base\u00e1ndose na s\u00faa afinidade por unha superficie estacionaria polar como a s\u00edlice, polo que est\u00e1 baseada na capacidae do analito de establecer interacci\u00f3ns polares (como enlaces de hidr\u00f3xeno ou interacci\u00f3ns dipolo-dipolo) coa superficie do sorbente. A NP-HPLC usa unha fase m\u00f3bil non acuosa e non polar (por exemplo, cloroformo), e funciona separando analitos facilmente solubles en solventes non polares. O analito as\u00f3ciase coa fase estacionaria polar e \u00e9 retido por ela. As forzas de adsorci\u00f3n increm\u00e9ntanse co aumento da polaridade do analito. A forza de interacci\u00f3n non s\u00f3 depende dos grupos funcionais presentes na estrutura da mol\u00e9cula de analito, sen\u00f3n tam\u00e9n de factores est\u00e9ricos. O efecto dos impedimentos est\u00e9ricos sobre a forza de interacci\u00f3n permite que este m\u00e9todo resolva (separe) mesmo is\u00f3meros estruturais.\nO uso de solventes m\u00e1is polares na fase m\u00f3bil incrementar\u00e1 o tempo de retenci\u00f3n dos analitos, mentres que os solventes m\u00e1is hidr\u00f3fobos tenden a inducir unha eluci\u00f3n m\u00e1is r\u00e1pida (dimin\u00faen os tempos de retenci\u00f3n). Os solventes moi polares como as trazas de auga na fase m\u00f3bil tenden a adsorberse \u00e1 superficie s\u00f3lida da fase estacionaria formando unha capa unida estacionaria (de auga) que se considera que ten un papel activo na retenci\u00f3n. Este comportamento \u00e9 algo peculiar da cromatograf\u00eda en fase normal porque est\u00e1 gobernado case exclusivamente por un mecanismo adsortivo (\u00e9 dicir, os analitos interaccionan cunha superficie s\u00f3lida en vez de coa capa solvatada dun ligando unido \u00e1 superficie sorbente; ver tam\u00e9n HPLC en fase inversa m\u00e1is abaixo). A cromatograf\u00eda de adsorci\u00f3n a\u00ednda se usa moito para separaci\u00f3ns de is\u00f3meros estruturais tanto nos formatos de cromatograf\u00eda en columna ou en capa fina en soportes de s\u00edlice activada (seca) ou al\u00famina.\nA HPLC de partici\u00f3n e a NP-HPLC deixaron de ter o favor dos investigadores na d\u00e9cada de 1970 debido ao desenvolvemento da HPLC en fase inversa debido \u00e1 s\u00faa mala reproducibilidade dos tempos de retenci\u00f3n, debido \u00e1 presenza dunha capa solvente de auga ou org\u00e1nica pr\u00f3tica na superficie do medio cromatogr\u00e1fico de s\u00edlice ou al\u00famina. Esta capa cambia con calquera cambio na composici\u00f3n da fase m\u00f3bil (por exemplo, o nivel de humidade) causando variaci\u00f3ns nos tempos de retenci\u00f3n.\nRecentemente, a cromatograf\u00eda de partici\u00f3n f\u00edxose popular de novo entre os cient\u00edficos co desenvolvemento das fases unidas de HILIC, que demostraron ter unha mellor reproducibilidade, e debido a unha mellor comprensi\u00f3n do rango de utilidade desta t\u00e9cnica.\nCromatograf\u00eda de desprazamento.\nO principio b\u00e1sico da cromatograf\u00eda de desprazamento \u00e9:\nunha mol\u00e9cula cunha alta afinidade pola matriz de cromatograf\u00eda (o desprazador) compite polos sitios de uni\u00f3n, e deste modo despraza todas as mol\u00e9culas que te\u00f1an menor afinidade.\nHai claras diferenzas entre a cromatograf\u00eda de desprazamento e a de eluci\u00f3n. No modo de eluci\u00f3n, as substancias normalmente saen da columna en picos gaussianos estreitos. Unha separaci\u00f3n ampla dos picos, preferiblemente na li\u00f1a de base, \u00e9 o desexado para conseguir a m\u00e1xima purificaci\u00f3n. A velocidade \u00e1 que un compo\u00f1ente da mestura viaxa pola columna no modo de eluci\u00f3n depende de moitos factores. Pero para d\u00faas substancias que viaxan a diferentes velocidades, e, por conseguinte, son resoltas, debe haber diferenzas substanciais nalgunhas interacci\u00f3ns entre as biomol\u00e9culas e a matriz cromatogr\u00e1fica. Os par\u00e1metros que operan est\u00e1n axustados para maximizar o efecto desta diferenza. En moitos casos, a separaci\u00f3n na li\u00f1a de base dos picos pode consegirse s\u00f3 con eluci\u00f3n de gradiente e cargas de produto introducido na columna baixas. As\u00ed, dous inconvenientes da cromatograf\u00eda en modo de eluci\u00f3n, especialmente a escala preparativa, son a s\u00faa complexidade de funcionamento, debido ao bombeo do solvente de gradiente, e o baixo rendemento, debido \u00e1s cargas baixas introducidas na columna. A cromatograf\u00eda de desprazamento ten vantaxes sobre a cromatograf\u00eda de eluci\u00f3n como que os compo\u00f1entes son resoltos en zonas consecutivas de substancias puras en vez de en \u201cpicos\u201d. Como o proceso aproveita a non lineariedade das isotermas, nunha columna dada pode facerse a separaci\u00f3n cunha alimentaci\u00f3n m\u00e1is grande da columna e os compo\u00f1entes purificados recuperados est\u00e1n a unha concentraci\u00f3n significativamene m\u00e1is alta.\nCromatograf\u00eda en fase inversa (RPC).\nA HPLC en fase inversa (RP-HPLC ou \"reverse-phase-HPLC\") ten unha fase estacionaria non polar e unha fase m\u00f3bil acuosa moderadamente polar. Unha fase estacionaria com\u00fan \u00e9 a s\u00edlice coa superficie modificada con RMe2SiCl, onde R \u00e9 un grupo alquilo de cadea recta como o C18H37 ou o C8H17. Con esas fases estacionarias, o tempo de retenci\u00f3n \u00e9 m\u00e1is longo para mol\u00e9culas que son menos polares, mentres que as mol\u00e9culas polares el\u00faen m\u00e1is facilmente (saen antes na an\u00e1lise). P\u00f3dense incrementar os tempos de retenci\u00f3n engadindo m\u00e1is auga \u00e1 fase m\u00f3bil, o que fai m\u00e1is forte a afinidade do analito hidr\u00f3fobo pola fase estacionaria hidr\u00f3foba en relaci\u00f3n \u00e1 fase m\u00f3bil agora m\u00e1is hidr\u00f3fila. De xeito similar, p\u00f3dense diminu\u00edr os tempo de retenci\u00f3n engadindo m\u00e1is solvente org\u00e1nico ao eluente. A RP-HPLC \u00fasase tan comunmente nos laboratorios que moitas veces \u00e9 denominada incorrectamente como \"HPLC\" sen m\u00e1is especificaci\u00f3ns. A industria farmac\u00e9utica emprega correntemente a RP-HPLC para a cualificaci\u00f3n de f\u00e1rmacos antes da s\u00faa comercialiaci\u00f3n.\nA RP-HPLC funciona base\u00e1ndose no principio das interacci\u00f3ns hidr\u00f3fobas, que se orixinan pola alta simetr\u00eda na estrutura dipolar da auga e xogan o papel m\u00e1is importante en todos os procesos das ciencias da vida. A RP-HPLC permite a medida destas forzas interactivas. A uni\u00f3n do analito \u00e1 fase estacionaria \u00e9 proporcional \u00e1 \u00e1rea da superficie de contacto arredor do segmento non polar da mol\u00e9cula do analito despois da asociaci\u00f3n co ligando na fase estacionaria. Este efecto solvof\u00f3bico est\u00e1 dominado pola forza da auga para a \"reduci\u00f3n de cavidades\" arredor do analito e da cadea C18 en comparaci\u00f3n co complexo de ambos. A enerx\u00eda liberada neste proceso \u00e9 proporcional \u00e1 tensi\u00f3n superficial do eluente (auga: 7,3\u22126\u00a0J/cm\u00b2, metanol: 2,2\u22126\u00a0J/cm\u00b2) e \u00e1 superficie hidr\u00f3foba do analito e do ligando, respectivamente. A retenci\u00f3n pode diminu\u00edrse engadindo un solvente menos polar (metanol, acetonitrilo) \u00e1 fase m\u00f3bil para reducir a tensi\u00f3n superficial da auga. A eluci\u00f3n de gradiente usa este efecto para reducir automaticamente a polaridade e a tensi\u00f3n superficial da fase m\u00f3bil acuosa durante o curso da an\u00e1lise.\nAs propiedades estruturais da mol\u00e9cula de analito son moi importantes nas s\u00faas caracter\u00edsticas de retenci\u00f3n. En xeral, un analito cunha \u00e1rea superficial hidr\u00f3foba m\u00e1is grande (C\u2013H, C\u2013C e xeralmente enlaces at\u00f3micos non polares, como o S-S e outros) \u00e9 retido m\u00e1is tempo porque non interacciona coa estrutura da auga. Por outra parte, os analitos con \u00e1rea superficial polar maior (debido \u00e1 presenza na s\u00faa estrutura de grupos polares, como o -OH, -NH2, COO\u2212 ou -NH3+) son menos retidos, xa que est\u00e1n menos integrados na auga. Tales interacci\u00f3ns est\u00e1 suxeitas a efectos est\u00e9ricos porque esas mol\u00e9culas moi grandes s\u00f3 poden ter un acceso restrinxido aos poros da fase estacionaria, onde te\u00f1en lugar as interacci\u00f3ns con ligandos de superficie (cadeas alquilo). Tales impedimentos da superficie causan unha menor retenci\u00f3n.\nO tempo de retenci\u00f3n increm\u00e9ntase cunha \u00e1rea superficial hidr\u00f3foba (non polar). Os compostos de cadea ramificada el\u00faen m\u00e1is rapidamente que os seus is\u00f3meros li\u00f1ais correspondentes porque a \u00e1rea superficial global diminu\u00edu. Igualmente, os compostos org\u00e1nicos con enlaces simples C\u2013C el\u00faen m\u00e1is tarde que os que te\u00f1en enlaces dobres (C=C) ou triplos (C\u2261C), xa que os enlaces dobres ou triplos son m\u00e1is curtos que o simple (C\u2013C).\nAdemais da tensi\u00f3n superficial da fase m\u00f3bil (forza organizacional na estrutura do eluente), outros modificadores da fase m\u00f3bil poden afectar \u00e1 retenci\u00f3n do analito. Por exemplo, a adici\u00f3n de sales inorg\u00e1nicos causa un incremento linear moderado na tensi\u00f3n superficial das soluci\u00f3ns acuosas (preto de 1,5\u22127\u00a0J/cm\u00b2 por Mol para o NaCl, 2,5\u22127\u00a0J/cm\u00b2 por Mol para o (NH4)2SO4), e como a entrop\u00eda da interfase analito-solvente est\u00e1 controlada pola tensi\u00f3n superficial, a adicion de sales tende a incementar o tempo de retenci\u00f3n. Esta t\u00e9cnica util\u00edzase para unha separaci\u00f3n suave e recuperaci\u00f3n de prote\u00ednas e protecci\u00f3n das s\u00faas actividades biol\u00f3xicas en an\u00e1lises de prote\u00ednas (cromatograf\u00eda de interacci\u00f3n hidr\u00f3foba, HIC).\nOutro importante factor \u00e9 o pH da fase m\u00f3bil, xa que pode cambiar o car\u00e1cter hidr\u00f3fobo do analito. Por esta raz\u00f3n a maior\u00eda dos m\u00e9todos usan un axente tamponante, como o fosfato de sodio, para controlaren o pH. Os tamp\u00f3ns serven para m\u00faltiples cousas: control do pH, neutralizaci\u00f3n da carga na superficie da s\u00edlice da fase estacionaria e act\u00faan como axentes de emparellamento de i\u00f3ns para neutralizaren a carga do analito. O formiato am\u00f3nico eng\u00e1dese habitualmente na espectrometr\u00eda de masas para mellorar a detecci\u00f3n de certos analitos pola formaci\u00f3n de adutos de analito-amonio. A mi\u00fado eng\u00e1dese \u00e1 fase m\u00f3bil un \u00e1cido org\u00e1nico vol\u00e1til como o \u00e1cido ac\u00e9tico, ou m\u00e1is frecuentemente o \u00e1cido f\u00f3rmico se se utiliza a espectrometr\u00eda de masas para analizar o eluente da columna. O \u00e1cido trifluoroac\u00e9tico util\u00edzase infrecuentemente en aplicaci\u00f3ns de espectroscop\u00eda de masas debido \u00e1 s\u00faa persistencia no detector e no sistema de introduci\u00f3n do solvente, pero pode ser efectivo para mellorar a retenci\u00f3n de analitos como os \u00e1cidos carbox\u00edlicos en aplicaci\u00f3ns que utilizan outros detectores, xa que \u00e9 un \u00e1cido org\u00e1nico bastante forte. Os efectos dos \u00e1cidos e tamp\u00f3ns var\u00edan segundo a aplicaci\u00f3n, mais en xeral mellorarn a resoluci\u00f3n cromatogr\u00e1fica.\nAs columnas de fase inversa son bastante dif\u00edciles de danar comparadas coas columnas de s\u00edlice normais; por\u00e9n, moitas columnas de fase inversa constan de part\u00edculas de silice modificadas con alquilo e nunca deber\u00edan usarse con bases acuosas, xa que estas destruir\u00edan as part\u00edculas de s\u00edlice subxacentes. Poden utilizarse con \u00e1cidos acuosos, pero a columna non deber\u00eda expo\u00f1erse ao \u00e1cido durante demasiado tempo, xa que este pode corroer as partes met\u00e1licas do equipo de HPLC. As columnas de RP-HPLC deber\u00edan ser lavadas cun solvente limpo despois do seu uso para eliminar \u00e1cidos residuais e tamp\u00f3ns, e almacenadas cun solvente coa composici\u00f3n axeitada. O contido met\u00e1lico das columnas de HPLC debe manterse baixo se se quere que conserve as maiores capacidades posibles para separar substancias. Un bo test para o contido met\u00e1lico dunha columna \u00e9 inxectar unha mostra que \u00e9 unha mestura de 2,2'- e 4,4'-bipiridina. Como a 2,2'-bipiridina pode quelar o metal, a forma do pico para a 2,2'-bipiridina ser\u00e1 distorsionado (coa parte final m\u00e1is ancha ou con m\u00e1is \"cola\") cando est\u00e1n pesentes i\u00f3ns met\u00e1licos na superficie da silice.\nCromatograf\u00eda de exclusi\u00f3n por tama\u00f1o.\nA cromatograf\u00eda de exclusi\u00f3n por tama\u00f1o (SEC), tam\u00e9n co\u00f1ecida como \"cromatografia de permeaci\u00f3n de xel\" ou \"cromatograf\u00eda de xelfiltraci\u00f3n\", separa part\u00edculas base\u00e1ndose no seu tama\u00f1o molecular (en realidade o raio de Stokes da part\u00edcula). Xeralmente \u00e9 unha cromatograf\u00eda de baixa resoluci\u00f3n, polo que adoita reservarse para o paso final de perfeccionamento da purificaci\u00f3n. Tam\u00e9n \u00e9 \u00fatil para determinar as terciaria e cuaternaria de prote\u00ednas purificadas. A SEC util\u00edzase principalmente para a an\u00e1lise de grandes mol\u00e9culas como prote\u00ednas ou pol\u00edmeros. Funciona atrapando as mol\u00e9culas menores nos poros das part\u00edculas. As mol\u00e9culas maiores simplemente son moi grandes para entrar nos poros. As mol\u00e9culas m\u00e1is grandes fl\u00faen pola columna m\u00e1is rapidamente que as m\u00e1is pequenas, \u00e9 dicr, canto menor \u00e9 a mol\u00e9cula, maior \u00e9 o tempo de retenci\u00f3n.\nEsta t\u00e9cnica \u00e9 amplamente utilizada para a determinaci\u00f3n do peso molecular de polisac\u00e1ridos. A SEC \u00e9 a t\u00e9cnica oficial (suxerida na farmacopea europea) para a comparaci\u00f3n de pesos moleculares de diferentes heparinas de baixo peso molecular dispo\u00f1ibles comercialmente.\nCromatograf\u00eda de intercambio i\u00f3nico.\nNa cromatograf\u00eda de intercambio i\u00f3nico (IC), a retenci\u00f3n esta baseada na atracci\u00f3n entre os i\u00f3ns do soluto e os sitios cargados unidos \u00e1 fase estacionaria. Os i\u00f3ns do soluto coa mesma carga que a que te\u00f1en os sitios cargados da columna quedan exclu\u00eddos da uni\u00f3n na columna, mentres que aqueles de carga oposta \u00e1 dos sitios cargados da columna quedan retidos na columna. Os i\u00f3ns de soluto que son retidos na colmna poden ser elu\u00eddos da columna cambiando as condici\u00f3ns do solvente (por exemplo, incrementando o efecto de i\u00f3ns do sistema solvente incrementando a concentraci\u00f3n de sales da soluci\u00f3n, incrementando a temperaura da columna, cambiando o pH do solvente etc.).\nEntre os tipos de intercambiadores de i\u00f3ns est\u00e1n as resinas de polistireno, celulosa e dextrano (xeles), e s\u00edlice porosa ou cristal de proros controlados. As resinas de polistireno permiten enlaces cruzados cun incremento da estabilidade da cadea. Unha maior cantidade de enlaces cruzados reduce a viraxe (\"swerving\"), o cal incrementa o tempo de equilibraci\u00f3n e finalmente mellora a selectividade. Os intercambiadores de i\u00f3ns de celulosa e dextrano pos\u00faen maiores tama\u00f1os de poro e baixas densidades de carga, o que os fai axeitados para a separaci\u00f3n de prote\u00ednas.\nEn xeral, os intercambiadores de i\u00f3ns favorecen a uni\u00f3n de i\u00f3ns con carga m\u00e1is alta e raio menor.\nUn incremento da concentraci\u00f3n do contrai\u00f3n (con respecto ao grupo funcional das resinas) reduce o tempo de retenci\u00f3n. Unha diminuci\u00f3n no pH reduce o tempo de retenci\u00f3n no intercambio de cati\u00f3ns, mentres que un incremento no pH reduce o tempo de retenci\u00f3n no intercambio de ani\u00f3ns. Ao diminu\u00edr o pH do solvente nunha columna de intercambio i\u00f3nico, ocorre por exemplo que quedan dispo\u00f1ibles m\u00e1is i\u00f3ns hidr\u00f3xeno para competir por posici\u00f3ns na fase estacionaria ani\u00f3nica, polo que el\u00faen os cati\u00f3ns debilmente unidos.\nEsta forma de cromatograf\u00eda util\u00edzase moito nas seguintes aplicaci\u00f3ns: purificaci\u00f3n da auga, preconcentraci\u00f3n de compo\u00f1enes traza, cromatograf\u00eda de intercambio de ligandos, cromatograf\u00eda de intercambio i\u00f3nico de proteinas, cromatograf\u00eda de intercambio ani\u00f3nico de alto pH de carbohidratos e oligosac\u00e1ridos e outras.\nCromatograf\u00eda de afinidade.\nA cromatograf\u00eda de afinidade bas\u00e9ase na propiedade de todas as substancias bioloxicamene activas de formar complexos estables, espec\u00edficos e reversibles. A formaci\u00f3n destes complexos implica a participaci\u00f3n de forzas moleculares com\u00fans como as interacci\u00f3ns de Van der Waals, interacci\u00f3ns electrost\u00e1ticas, interacci\u00f3ns dipolo-dipolo, interacci\u00f3ns hidr\u00f3fobas e enlaces de hidr\u00f3xeno. Un enlace bioespec\u00edfico eficiente f\u00f3rmase por unha acci\u00f3n simult\u00e1nea e concertada de varias destas forzas en sitios de uni\u00f3n complementarios.\nCromatograf\u00eda en fase normal acuosa.\nA cromatograf\u00eda en fase normal acuosa (ANP) \u00e9 unha t\u00e9cnica cromatogr\u00e1fica que implica a rexi\u00f3n da fase m\u00f3bil entre a cromatograf\u00eda en fase inversa (RP) e a cromatograf\u00eda en fase normal org\u00e1nica (ONP). Esta t\u00e9cnica util\u00edzase para conseguir unha selectividade exclusiva de compostos hidr\u00f3filos, e mostra unha fase de eluci\u00f3n normal usando solventes de fase inversa.\nEluci\u00f3n isocr\u00e1tica e de gradiente.\nUnha separaci\u00f3n na cal a composici\u00f3n da fase m\u00f3bil permanece constante durante o procedemento denom\u00ednase \"isocr\u00e1tica\" (o que significa \"composici\u00f3n constante\"). Un exemplo ser\u00eda que a porcentaxe de matanol na fase durante o procedemento permaneza constante, \u00e9 dicir, por exemplo, sempre ao 10%. A palabra foi acu\u00f1ada por Csaba Horv\u00e1th que foi un dos pioneiros da HPLC.,\nA composici\u00f3n da fase m\u00f3bil non ten que permanecer constante. Unha separaci\u00f3n na que a composici\u00f3n da fase m\u00f3bil cambia durante o proceso de separaci\u00f3n denom\u00ednase \"eluci\u00f3n de gradiente\". Un exemplo \u00e9 que o gradiente empece cun 10% de metanol e acabe cun 90% metanol despois de 20 minutos. Os dous compo\u00f1entes da fase m\u00f3bil son denominados xeralmente \"A\" e \"B\"; \"A\" \u00e9 o solvente \"d\u00e9bil\" que s\u00f3 permite que o soluto el\u00faa lentamente, mentres que \"B\" \u00e9 o solvente \"forte\" que el\u00fae os solutos rapidamente da columna. Na cromatograf\u00eda en fase inversa, o solvente \"A\" \u00e9 a mi\u00fado a auga ou un tamp\u00f3n acuoso, mentres que \"B\" \u00e9 un solvente org\u00e1nico miscible en auga, como o acetonitrilo, metanol, THF ou isopropanol.\nNa eluci\u00f3n isocr\u00e1tica, a anchura do pico increm\u00e9ntase co tempo de retenci\u00f3n linearmente de acordo coa ecuaci\u00f3n para N, que \u00e9 o n\u00famero de placas te\u00f3ricas. Isto ten a desvantaxe de que os picos que el\u00faen ao final son moi planos e anchos, ata o punto que poden non ser reco\u00f1ecidos como picos.\nA eluci\u00f3n de gradiente dimin\u00fae a retenci\u00f3n dos compo\u00f1entes que el\u00faen tardiamente para que el\u00faan m\u00e1is r\u00e1pido, dando lugar a picos m\u00e1is estreitos (e altos) para a maior\u00eda dos compo\u00f1entes. Isto tam\u00e9n mellora a forma do pico para os picos con cola (parte dereita m\u00e1is ancha), xa que o incremento da concentraci\u00f3n do eluente org\u00e1nico empuxa a parte final da cola dun pico cara a adiante. Isto tam\u00e9n incrementa a altura do pico (o pico parece m\u00e1is agudo), o cal \u00e9 importante en an\u00e1lises de trazas. O programa do gradiente pode inclu\u00edr incrementos repentinos na porcentaxe do compo\u00f1ente org\u00e1nico, ou diferentes incrementos m\u00e1is graduais en distintos momentos, todo de acordo coa desexada separaci\u00f3n \u00f3ptima no m\u00ednimo tempo.\nNa eluci\u00f3n isocr\u00e1tica, a selectividade non cambia se as dimensi\u00f3ns da columna (lonxitude e di\u00e1metro interno) cambian, \u00e9 dicir, os picos el\u00faen na mesma orde. Na eluci\u00f3n de gradiente a orde de eluci\u00f3n pode cambiar a media que cambian as dimensi\u00f3ns ou a velocidade de fluxo.\nA forza impulsora na cromatograf\u00eda en fase inversa orix\u00ednase pola alta ordenaci\u00f3n da estrutura da auga. O papel do compo\u00f1ente org\u00e1nico da fase m\u00f3bil \u00e9 reducir esta alta ordenaci\u00f3n e as\u00ed reducir a forza retardante do compo\u00f1ente acuoso.\nPar\u00e1metros.\nTe\u00f3ricos.\nAs separaci\u00f3ns por HPLC te\u00f1en unha serie de par\u00e1metros te\u00f3ricos e ecuaci\u00f3ns que describen a separaci\u00f3n de compo\u00f1entes en picos de sinal cando se detectan polos instrumentos como por un detector de UV ou un espectr\u00f3metro de masas. Os par\u00e1metros en gran parte derivan de d\u00faas teor\u00edas cromatogr\u00e1ficas: teor\u00eda de placas (parte da cromatograf\u00eda de partici\u00f3n) e a teor\u00eda da velocidade (\"rate\") da cromatograf\u00eda / \"ecuaci\u00f3n de Van Deemter\". Por suposto, p\u00f3\u00f1ense en pr\u00e1ctica por medio da an\u00e1lise de cromatogramas de HPLC, a\u00ednda que a teor\u00eda da velocidade se considera a teor\u00eda m\u00e1is exacta.\nSon an\u00e1logos para o c\u00e1lculo do factor de retenci\u00f3n para unha separaci\u00f3n en cromatograf\u00eda en papel, pero describen ata que punto a HPLC separa ben unha mestura en dous ou m\u00e1is compo\u00f1entes que se detectan como picos (bandas) no cromatograma. Os par\u00e1metros da HPLC son: o factor de eficiencia (\"N\"), o factor de retenci\u00f3n (kappa prima) e o factor de separaci\u00f3n (alfa). Estes factores son variables dunha ecuaci\u00f3n de resoluci\u00f3n, que describen o ben que se separan os compo\u00f1entes dos picos ou se se solapan entre si. Estes par\u00e1metros \u00fasanse s\u00f3 fundamentalmente para describir unha separaci\u00f3n por HPLC en fase inversa ou en fase normal, xa que esas separaci\u00f3ns tenden a ser m\u00e1is sut\u00eds que outros modos de HPLC (por exemplo, as de intercambio i\u00f3nico ou de exclusi\u00f3n por tama\u00f1o).\nO volume baleiro (\"void volume\") \u00e9 a cantidade de espazo nunha columna que est\u00e1 ocupado polo solvente. \u00c9 o espazo dentro da columna que est\u00e1 f\u00f3ra do material empaquetado do interior da columna. O volume baleiro m\u00eddese nun cromatograma como o primeiro pico de compo\u00f1ente detectado, que adoita ser o solvente que estaba presente na mestura da mostra; idealmente o solvente da mostra fl\u00fae a trav\u00e9s da columna sen interaccionar coa columna, pero a\u00ednda pode detectarse como se fose distinto do solvente da HPLC. O volume baleiro util\u00edzase como factor de correcci\u00f3n.\nO factor de eficiencia (\"N\") mide na pr\u00e1ctica o agudos que son os picos dos compo\u00f1entes do cromatograma, como a proporci\u00f3n da \u00e1rea do pico do compo\u00f1ente (\"tempo de retenci\u00f3n\") en relaci\u00f3n coa anchura dos picos no seu punto m\u00e1is ancho (na li\u00f1a de base). Os picos que son altos, agudos e relativamente estreitos indican que o m\u00e9todo de separaci\u00f3n retirou eficientemente o compo\u00f1ente da mestura, \u00e9 dicir, alta eficiencia. A eficiencia depende moito da columna de HPLC e do m\u00e9todo de HPLC utilizado. O factor de eficiencia \u00e9 sin\u00f3nimo de n\u00famero de placas, e do 'n\u00famero de placas te\u00f3ricas'.\nO factor de retenci\u00f3n (\"kappa prima\") mide canto tempo leva un compo\u00f1ente da mestura adherido \u00e1 columna, medido pola \u00e1rea baixo a curva do seu pico no cromatograma (xa que os cromatogramas de HPLC son unha funci\u00f3n do tempo). Cada pico do cromatograma ten o seu propio factor de retenci\u00f3n (por exemplo, \"kappa\" para o factor de retenci\u00f3n do primeiro pico). Este factor pode ser corrixido polo volume baleiro da columna.\nO factor de separaci\u00f3n (\"alfa\") \u00e9 unha comparaci\u00f3n relativa do ben que quedaron separados dous compo\u00f1entes veci\u00f1os da mestura (\u00e9 dicir, d\u00faas bandas veci\u00f1as do cromatograma). Este factor def\u00ednese como unha raz\u00f3n dos factores de retenci\u00f3n dun par de picos veci\u00f1os do cromatograma e pode tam\u00e9n corrixirse polo volume baleiro da columna. Canto m\u00e1is alto sexa o valor do factor de separaci\u00f3n por riba de 1,0, mellor ser\u00e1 a separaci\u00f3n, ata chegar aproximadamenre a 2,0, valor por riba do cal probablemente o m\u00e9todo da HPLC non \u00e9 necesario para facer a separaci\u00f3n. As ecuaci\u00f3ns de resoluci\u00f3n relacionan os tres factores de modo que a alta eficiencia e os factores de separaci\u00f3n melloren a resoluci\u00f3n de picos de compo\u00f1entes nunha separaci\u00f3n por HPLC.\nDi\u00e1metro interno.\nO di\u00e1metro interno dunha columna de HPLC \u00e9 un par\u00e1metro importante que infl\u00fae na sensibilidade de detecci\u00f3n e selectividade de separaci\u00f3n na eluci\u00f3n de gradiente. Tam\u00e9n determina a cantidade de analito que pode cargarse na columna. As columnas m\u00e1is grandes util\u00edzanse xeralmetne en aplicaci\u00f3ns industriais, como a purificaci\u00f3n de produtos farmacol\u00f3xicos para un uso posterior. As columnas de baixo di\u00e1metro interno te\u00f1en unha mellor sensibilidade e menor consumo de solvente pero a expensas da capacidade de carga.\nAs columnas de di\u00e1metro interno m\u00e1is grande (por riba de 10\u00a0mm) util\u00edzanse para purificar cantidades usables de material debido \u00e1 s\u00faa gran capacidade de carga.\nAs columnas de escala anal\u00edtica (de 4,6\u00a0mm) foron ata agora o tipo m\u00e1is com\u00fan de columnas, a\u00ednda que ultimamente est\u00e1n ga\u00f1ando popularidade entre os cient\u00edficos as columnas m\u00e1is pequenas. Util\u00edzanse en an\u00e1lise cuantitativa tradicional de mostras e adoitan usar un detector de absorbancia UV-Vis.\nAs columnas de calibre estreito (de 1\u20132\u00a0mm) util\u00edzanse para aplicaci\u00f3ns nas que se desexa unha maior sensibilidade con detectores UV-vis especiais, ou con detecci\u00f3n de fluorescencia ou con outros m\u00e9todos de detecci\u00f3n como a cromatograf\u00eda l\u00edquida-espectrometr\u00eda de masas.\nAs columnas capilares (de menos de 0,3\u00a0mm) util\u00edzanse case exclusivamente con medios de detecci\u00f3n alternativos como a espectrometr\u00eda de masas. Est\u00e1n xeralmente feitos de capilares de s\u00edlice fundida, en vez dos tubos de aceiro inoxidable que empregan as columnas m\u00e1is grandes.\nTama\u00f1o da part\u00edcula.\nA maior\u00eda das HPLC tradicionais real\u00edzanse coa fase estacionaria unida ao exterior de pequenas part\u00edculas esf\u00e9ricas de s\u00edlice (boli\u00f1as moi pequenas). Estas part\u00edculas poden ter varios tama\u00f1os, dos cales o m\u00e1is com\u00fan \u00e9 o de 5\u00a0\u00b5m. As part\u00edculas m\u00e1is pequenas xeralmente proporcionan m\u00e1is \u00e1rea superficial e unha mellor separaci\u00f3n, pero a presi\u00f3n que c\u00f3mpre usar para unha velocidade linear \u00f3ptima increm\u00e9ntase segundo o cadrado do inverso do di\u00e1metro da part\u00edcula.\nIsto significa que cambiar a part\u00edculas que sexan a metade de grandes, mantendo igual o tama\u00f1o da columna, dobrar\u00e1 o rendemento, pero incrementar\u00e1 a presi\u00f3n requirida multiplic\u00e1ndoa por catro. As part\u00edculas m\u00e1is grandes util\u00edzanse en HPLC preparativa (con di\u00e1metros das columnas desde 5\u00a0cm ata &gt;30\u00a0cm) e para as aplicaci\u00f3ns que non usan HPLC como a extracci\u00f3n en fase s\u00f3lida.\nTama\u00f1o de poro.\nMoitas fases estacionarias son porosas para proporcionaren unha \u00e1rea maior. Os poros pequenos proporcionan maior \u00e1rea asuperficial, mentres que os grandes te\u00f1en unha mellor cin\u00e9tica, especialmente para analitos m\u00e1is grandes. Por exemplo, unha prote\u00edna que \u00e9 s\u00f3 lixeiramente m\u00e1is pequena que un poro poder\u00eda entrar no poro pero despois non sair\u00eda del facilmente.\nBomba de presi\u00f3n.\nAs bombas utilizadas var\u00edan en capacidade de presi\u00f3n, pero o seu rendemento m\u00eddese pola s\u00faa capacidade de producir unha velocidade de fluxo volum\u00e9trico consistente e reproducible. A presi\u00f3n pode chegar a ser de 60\u00a0MPa ou unhas 600\u00a0atmosferas. Os sistemas de HPLC modernos est\u00e1n preparados para funcionar a presi\u00f3ns moito m\u00e1is altas e, por tanto, poden utilizar part\u00edculas de tama\u00f1os moito m\u00e1is pequenos nas columnas (&lt;2\u00a0\u03bcm). Estes sistemas de \"cromatograf\u00eda l\u00edquida de ultraalto rendemento\" ou UHPLCs poden funcionar ata a 120\u00a0MPa ou unhas 1200\u00a0atmosferas. O termo \"UPLC\" \u00e9 unha denominaci\u00f3n comercial da empresa Waters Corporation, pero \u00e1s veces util\u00edzase para referirse \u00e1 t\u00e9cnica m\u00e1is xeral da UHPLC.\nDetectores.\nOs detectores de HPLC poden clasificarse en dous grandes tipos: universal ou selectivo. Os detectores universais tipicamente miden unha propiedade en masa (por exemplo, o \u00edndice de refracci\u00f3n) ao mediren a diferenza dunha propiedade f\u00edsica entre a fase m\u00f3bil e a fase m\u00f3bil con soluto, mentres que os detectores selectivos miden as propiedades do soluto (por exemplo, a absorbancia UV-Vis ou ultravioleta-visible) ao responderen simplemente \u00e1s propiedades f\u00edsicas ou qu\u00edmicas do soluto. A HPLC usa normalmente un detector de absorbancia UV-Vis, pero hai unha gran variedade doutros detectores de cromatograf\u00eda. Un detector universal que complementa a detecci\u00f3n da absorbancia UV-Vis \u00e9 o detector de aerosol cargado (CAD). Un tipo de detector comunmente utilizado incl\u00fae detectores de \u00edndice de refracci\u00f3n, que proporcionan lecturas que miden os cambios no \u00edndice de refracci\u00f3n do eluente a medida que este se move a trav\u00e9s da c\u00e9lula de fluxo. En certos casos, \u00e9 posible usar m\u00faltiples detectores, por exemplo a LCMS normalmente combina un detector UV-Vis cun espectr\u00f3metro de masas.\nAutomostreadores.\nNos sistemas de HPLC poden inxectarse automaticamente un gran n\u00famero de mostras grazas ao uso de automostreadores de HPLC. Ademais, os automostreadores de HPLC te\u00f1en un volume e t\u00e9cnica de inxecci\u00f3n que \u00e9 exactamente a mesma en cada inxecci\u00f3n, e en consecuencia proporcionan un alto grao de precisi\u00f3n no volume inxectado.\nAplicaci\u00f3ns.\nFabricaci\u00f3n de produtos.\nA HPLC ten moitas aplicaci\u00f3ns no laboratorio e na ciencia cl\u00ednica. \u00c9 unha t\u00e9cnica com\u00fan utilizada nos desenvolvementos farmac\u00e9uticos, xa que \u00e9 un modo fiable de obter un produto e asegurar a s\u00faa pureza. A\u00ednda que a HPLC pode producir produtos de calidade extremadamente alta (puros), non \u00e9 sempre o m\u00e9todo primario utilizado na produci\u00f3n de materiais farmacol\u00f3xicos en grandes cantidades. Segundo a \"Farmacopea europea\", a HPLC util\u00edzase s\u00f3 nun 15,5% das s\u00ednteses. Por\u00e9n, interv\u00e9n no 44% das s\u00ednteses na farmacopea dos Estados Unidos. Isto probablemente poder\u00eda deberse a diferenzas en custo e tempo necesario, xa que a HPLC a grande escala pode ser unha t\u00e9cnica cara. O incremento en especificidade, precisi\u00f3n e exactitude que se obt\u00e9n coa HPLC corresp\u00f3ndese desafortunadamente cun incremento do custo.\nUsos legais.\nEsta t\u00e9cnica \u00fasase tam\u00e9n para a detecci\u00f3n de drogas il\u00edcitas dopantes ou de abuso na urina. O m\u00e9todo de detecci\u00f3n m\u00e1is com\u00fan de detecci\u00f3n de drogas \u00e9 o inmunoensaio. Este m\u00e9todo \u00e9 moito m\u00e1is conveniente. Por\u00e9n, esta conveniencia ten o problema da menor especificidade e non cubrir unha ampla variedade de drogas. Como a HPLC \u00e9 un m\u00e9todo para determinar (e posiblemente incrementar) a pureza, usar a HPLC soa na avaliaci\u00f3n da concentraci\u00f3ns de drogas \u00e9 insuficiente. Con isto, a HPLC neste contexto real\u00edzase a mi\u00fado xunto coa espectrometr\u00eda de masas. Usando a cromatograf\u00eda l\u00edquida en vez da cromatograf\u00eda de gases en conxunci\u00f3n coa espectrometr\u00eda de masas evita a necesidade de modificaci\u00f3ns con axentes acetilantes ou alquilantes, que poden ser un paso extra bastante pesado do m\u00e9todo. Esta t\u00e9cnica foi utilizada para detectar diversos axentes como axentes dopantes, metabolitos de drogas, conxugados glicur\u00f3nidos, anfetaminas, opioides, coca\u00edna, BZDs, ketamina, LSD, c\u00e1nnabis e pesticidas. Realizar unha HPLC en conxunci\u00f3n cunha espectrometr\u00eda de masas reduce a necesidade absoluta de estandarizar o funcionamento experimental da HPLC.\nInvestigaci\u00f3n.\nPoden realizarse ensaios similares en investigaci\u00f3n cient\u00edfica, para detectar concentraci\u00f3ns de candidatos cl\u00ednicos potenciais como f\u00e1rmacos antiasma ou antif\u00fanxicos. Esta t\u00e9cnica tam\u00e9n \u00e9 obviamente \u00fatil para examinar m\u00faltiples especies qu\u00edmicas en mostras recollidas, pero require o uso de soluci\u00f3ns est\u00e1ndar cando se busca informaci\u00f3n sobre a identidade das especies. Util\u00edzase como m\u00e9todo para confirmar os resultados de reacci\u00f3ns e s\u00edntese, xa que a pureza \u00e9 esencial neste tipo de investigaci\u00f3ns. Por\u00e9n, a espectroscop\u00eda de masas segue sendo o xeito m\u00e1is fiable de identificar especies.\nM\u00e9dicas.\nO uso m\u00e9dico da HPLC pode agbranguer a an\u00e1lise de drogas, pero principalmente a an\u00e1lise de nutrientes. A\u00ednda que a urina \u00e9 o medio m\u00e1is com\u00fan no que se analizan concentraci\u00f3ns de drogas, o soro sangu\u00edneo \u00e9 a mostra que se extrae para a maior\u00eda das an\u00e1lises m\u00e9dicas con HPLC. Outros m\u00e9todos de detecci\u00f3n de mol\u00e9culas que son \u00fatiles para estudos cl\u00ednicos foron comparados en eficacia coa HPLC, principalmente os inmunoensaios. Nun destes exemplos, os ensaios de uni\u00f3n competitiva de prote\u00ednas (CPBA) e a HPLC foron comparados en canto \u00e1 sensibilidade na detecci\u00f3n de vitamina D. Esta medici\u00f3n \u00e9 \u00fatil para diagnosticar as deficiencias en vitamina D en nenos. Atopouse que a sensibilidade e especificidade desta CPBA chegaban s\u00f3 ao 40% e 60%, respectivamente, da capacidade da HPLC. A\u00ednda que \u00e9 unha ferramenta cara, a exactitude da HPLC practicamente non \u00e9 igualada por outras t\u00e9cnicas."}
{"id": "505434", "revid": "27155", "url": "https://gl.wikipedia.org/wiki?curid=505434", "title": "HPLC", "text": ""}
{"id": "505435", "revid": "27155", "url": "https://gl.wikipedia.org/wiki?curid=505435", "title": "Cromatograf\u00eda l\u00edquida de alta presi\u00f3n", "text": ""}
{"id": "505436", "revid": "27155", "url": "https://gl.wikipedia.org/wiki?curid=505436", "title": "Cromatograf\u00eda l\u00edquida de alta resoluci\u00f3n", "text": ""}
{"id": "505437", "revid": "27155", "url": "https://gl.wikipedia.org/wiki?curid=505437", "title": "Cromatograf\u00eda l\u00edquida de alta eficacia", "text": ""}
{"id": "505438", "revid": "27155", "url": "https://gl.wikipedia.org/wiki?curid=505438", "title": "Cromatograf\u00eda l\u00edquida de alta eficiencia", "text": ""}
{"id": "505439", "revid": "85894", "url": "https://gl.wikipedia.org/wiki?curid=505439", "title": "O Amenal, Castrofeito, O Pino", "text": "O Amenal \u00e9 un lugar da parroquia de Castrofeito, no concello coru\u00f1\u00e9s do Pino, na comarca de Arz\u00faa. A s\u00faa poboaci\u00f3n est\u00e1 inclu\u00edda dentro do n\u00famero que o IGE lle asigna \u00e1 parte deste lugar que se atopa dentro da parroquia de Pereira.\nO Cami\u00f1o Franc\u00e9s a Santiago pasa por esta pequena poboaci\u00f3n xusto antes de encarar a suba cara \u00e1 plataforma do aeroporto de Santiago-Rosal\u00eda de Castro. Quizais por esta raz\u00f3n, tense desenvolvido unha pequena infraestrutura hostaleira neste lugar. O trazado do Cami\u00f1o atravesa a N-547 neste punto a trav\u00e9s dun paso subterr\u00e1neo que se encontra na parte de Castrofeito. A capital municipal, O Pedrouzo, at\u00f3pase a 2.400 metros de distancia."}
{"id": "505440", "revid": "85894", "url": "https://gl.wikipedia.org/wiki?curid=505440", "title": "O Ameneiral, Pereira, O Pino", "text": "O Ameneiral \u00e9 un lugar da parroquia de Pereira, no concello coru\u00f1\u00e9s do Pino, na comarca de Arz\u00faa. Os seus habitantes est\u00e1n inclu\u00eddos dentro do n\u00famero que o IGE determina para o lugar do Amenal.\nPolo Ameneiral pasa o Cami\u00f1o Franc\u00e9s a Santiago, a poucos metros de chegar \u00e1 ponte sobre o rego do Amenal, afluente do r\u00edo Brandelos. O seu casar\u00edo est\u00e1 disperso, concentr\u00e1ndose un maior n\u00famero de construci\u00f3ns xusto antes de chegar ao Amenal, nunha superficie dunhas 5,5 hect\u00e1reas. O resto do casar\u00edo estr\u00edbase ou ben na ladeira sur do monte do Castro de Amenal, seguindo a curva de nivel xunto ao Cami\u00f1o, ou ben xunto \u00e1 N-547.\nEsta poboaci\u00f3n conta cun par de exemplos de h\u00f3rreos tipo O Pino, un deles preto da ponte sobre o rego do Menal e o outro case no centro xeogr\u00e1fico do casar\u00edo.\nEtimolox\u00eda.\nEste lugar coincide na mesma \u00e1rea xeogr\u00e1fica co lugar do Amenal e os regos do Amenal e do Menal, que pasan a poucos metros, sempre ao car\u00f3n do Cami\u00f1o Franc\u00e9s. Etimoloxicamente semellan ter ra\u00edces parecidas. Tendo isto en conta, a orixe deste termo pode vir:"}
{"id": "505441", "revid": "1131", "url": "https://gl.wikipedia.org/wiki?curid=505441", "title": "Instituto de Francia", "text": "O Instituto de Francia (en franc\u00e9s \"Institut de France\") \u00e9 unha instituci\u00f3n acad\u00e9mica francesa creada o 25 de outubro de 1795.\nO Instituto fomenta a investigaci\u00f3n e apoia a creaci\u00f3n, mediante premios, bolsas e axudas. Situado baixo a protecci\u00f3n do presidente da Rep\u00fablica, tam\u00e9n \u00e9 o gardi\u00e1n dun importante patrimonio formado por residencias e colecci\u00f3ns que lle foron legadas desde finais do s\u00e9culo XIX.\nComposici\u00f3n.\nNa actualidade, comprende as seguintes cinco academias francesas:\nOutras instituci\u00f3ns dependentes.\nO Instituto xestiona, ademais, varios museos e castelos:\nDo Instituto dependen catro bibliotecas de investigaci\u00f3n:\nEn 2005, comezou a emitir \"Canal Acad\u00e9mie\", unha radio por Internet ligada \u00e1s actividades do Instituto.\nO edificio.\nEn 1661, o cardeal Mazarino, posuidor dunha gran fortuna, dispuxo no seu testamento que fora erixido un palacio que albergara a fundaci\u00f3n dunha Academia na que ser\u00edan educados sesenta nobees nados nas catro provincias conquistadas e vinculadas a Francia polos tratados de Westfalia (1648) e dos Pireneos (1659) (de a\u00ed o nome: \"Colexio das Catro Naci\u00f3ns\", que eran o Artois, a Alsacia, o Pinerolo e os condados catal\u00e1ns do Rosell\u00f3n, Conflent, Vallespir e a Alta Cerda\u00f1a.\nJean-Baptiste Colbert, secretario de Estado de Lu\u00eds XIV, encargou a Louis Le Vau a realizaci\u00f3n dos planos do palacio. Este deber\u00eda erixirse fronte ao Louvre, na outra beira do r\u00edo Sena. A construci\u00f3n do edificio levouse a cabo entre 1662 e1688.\nEn 1796, o edificio albergaba un liceo elitista, a \"Escola Central das Catro Naci\u00f3ns\". \nCriticada por Napole\u00f3n I pola s\u00faa ensinanza pouco moral e de tendencia demasiado revolucionaria, pechouna en 1802. En 1805, pediu que o Instituto de Francia se instara no palacio. O arquitecto Antoine Vaudoyer transformou ent\u00f3n a capela nunha sala onde os acad\u00e9micos puideran levar a cabo as s\u00faas sesi\u00f3ns."}
{"id": "505442", "revid": "89787", "url": "https://gl.wikipedia.org/wiki?curid=505442", "title": "Zsa Zsa Gabor", "text": "S\u00e1ri G\u00e1bor, nada en Budapest o 6 de febreiro de 1917 e finada nos \u00c1nxeles (California) o 18 de decembro de 2016, m\u00e1is co\u00f1ecida como Zsa Zsa Gabor (|\u02cc\u0292\u0251\u02d0\u0292\u0251\u02d0 \u02c8g\u0251\u02d0b\u0254r|, en h\u00fangaro |\u02c8\u0292\u0252\u0292\u0252 \u02c8\u0261a\u02d0bor|), foi unha actriz h\u00fangara-estadounidense. Tivo varios papeis en co\u00f1ecidos filmes de Hollywood, obras de Broadway e tivo tam\u00e9n un forte auxe na televisi\u00f3n.\nComezou a s\u00faa carreira nos escenarios de Viena e foi coroada Miss Hungr\u00eda en 1936. Emigrou aos Estados Unidos en 1941 e converteuse nunha actriz cobizada polo seu \u00abinstinto e estilo europeo\u00bb. O seu primeiro papel no cinema foi como actriz secundaria en \"Lovely to Look At\". M\u00e1is tarde actuou na comedia \"We're Not Married!\" xunto a Marilyn Monroe, en \"Touch of Evil\" de Orson Welles, e realizou un dos seus poucos papeis protagonistas en \"Moulin Rouge\" (1952), dirixido por John Huston, quen a describiu como unha actriz de m\u00e9rito. Ademais dos seus filmes e aparici\u00f3ns na televisi\u00f3n, foi co\u00f1ecida pola s\u00faa serie de nove matrimonios, inclu\u00eddo co magnate hoteleiro Conrad Hilton, o actor brit\u00e1nico George Sanders e o dominicano Porfirio Rubirosa.\nTraxectoria.\nOs pais de Gabor foron Vilmos G\u00e1bor (1884-1962), militar, e Janka (Jolie) Tilleman (1896-1997), xoieira e representante de artistas; a s\u00faa avoa Francesca Kende era propietaria dunha xoiar\u00eda. Zsa Zsa Gabor era a segunda de tres irm\u00e1s: Magda (1915-1997), Zsa Zsa e Eva (1919-1995), quen tam\u00e9n foi co\u00f1ecida como actriz. Mulleres de gran beleza, as tres irm\u00e1s mov\u00e9ronse no ambiente refinado da alta sociedade estadounidense dende que abandonaron a s\u00faa Hungr\u00eda natal.\nZsa Zsa G\u00e1bor apareceu en m\u00e1is de trinta filmes e en populares series e \"shows\" de televisi\u00f3n, pero foron o seu marcado acento h\u00fangaro, o seu car\u00e1cter ocurrente e os seus numerosos matrimonios, as raz\u00f3ns polas que se mantivo durante d\u00e9cadas como unha personalidade soada en Hollywood.\nMiss Hungr\u00eda.\nDo mesmo xeito que as s\u00faas irm\u00e1s, Zsa Zsa foi introducida pola s\u00faa nai no mundo dos espect\u00e1culos de variedadaes; debutou no club Femina de Viena e en 1936 ga\u00f1ou o concurso de Miss Hungr\u00eda. Ese mesmo ano, durante outra das s\u00faas estancias na capital austr\u00edaca, o popular tenor Richard Tauber deulle un papel (como soprano soubrette) nunha opereta.\nEn 1941 Zsa Zsa mudouse a Hollywood en busca dun futuro mellor, lonxe da segunda guerra mundial que azoutaba Europa. Precedeulle con \u00e9xito a s\u00faa irm\u00e1 Eva, quen obtivera un papel no filme \"Forced Landing\". A guerra tocou de preto \u00e1s irm\u00e1s G\u00e1bor: os seus av\u00f3s maternos morreron nun bombardeo en Budapest en 1944, mentres que a s\u00faa nai conseguiu fuxir aos Estados Unidos grazas \u00e1 axuda dun amigo de Magda, que era embaixador de Portugal.\nD\u00e9cada de 1950.\nO debut de Zsa Zsa no cinema non foi inmediato, sen\u00f3n que se produciu dez anos despois da s\u00faa chegada a Am\u00e9rica. Antes de conseguir papeis destacados na gran pantalla, fixo aparici\u00f3ns en programas de radio e televisi\u00f3n en compa\u00f1\u00eda das s\u00faas irm\u00e1s, Eva e Magda. As tres irm\u00e1s Gabor e a s\u00faa nai fix\u00e9ronse habituais nos ecos de sociedade, pois acud\u00edan xuntas a festas facendo gala da s\u00faa beleza e chispeante car\u00e1cter, ao que contribu\u00eda o seu acento h\u00fangaro.\nO apoxeo de Gabor no cine foi durante a d\u00e9cada de 1950. Debutou da man do director Mervyn LeRoy en \"Lovely to Look At\" (1952), adaptaci\u00f3n do musical de Broadway \"Roberta\". Participou despois en filmes como \"We're Not Married!\" xunto a Ginger Rogers e Marilyn Monroe, en \"The Story of Three Loves\" de Vincente Minnelli e en \"3 Ring Circus\" xunto a Jerry Lewis e Dean Martin. En 1953, rodou en Europa outra comedia, \"L'ennemi public no. 1\", protagonizada polo c\u00f3mico Fernandel.\nO seu papel de maior entidade foi xunto a Jos\u00e9 Ferrer no filme \"Moulin Rouge\" (1952) de John Huston, \"biopic\" sobre o pintor Toulouse-Lautrec onde encarnou a cantante Jane Avril, amiga e musa do pintor. O mesmo Huston chegou a afirmar que Zsa Zsa era \u00abcomo actriz, digna de cr\u00e9dito\u00bb.\nZsa Zsa sumou ao seu historial cinematogr\u00e1fico outros dous t\u00edtulos destacados: \"Lili\" (1953), filme musical protagonizado por Leslie Caron, e o filme de Orson Welles \"Touch of Evil\" (1958), nun elenco que encabezaban Charlton Heston, Janet Leigh e Marlene Dietrich.\nTam\u00e9n aceptou traballos en produci\u00f3ns de serie B, eminentemente comerciais. Rodou o filme de ciencia ficci\u00f3n \"Queen of Outer Space\" (1958) en \"The Girl in the Kremlin\" (1957) relacionouse con Lex Barker, gal\u00e1n famoso por interpretar a Tarz\u00e1n.\nDesde os anos 1960.\nA partir dos anos sesenta o seu traballo centrouse en espect\u00e1culos e series de televisi\u00f3n; colaborou co humorista e presentador Bob Hope e tivo papeis de estrela convidada en m\u00faltiples series como \"Batman\", \"Bonanza\", \"The Love Boat\" ou \"O pr\u00edncipe de Bel Air\"... Tam\u00e9n gravou unha versi\u00f3n televisiva de \"Ninotchka\" e en 1972 encarnou a bailarina e esp\u00eda Mata Hari no filme c\u00f3mico \"Up The Front\".\nDotada de gran sentido do humor, na s\u00faa madurez chegou a parodiarse a ela mesma en breves papeis en ' (1987) e ' (1991).\n2002-2016: problemas de sa\u00fade.\nA boa sa\u00fade de Gabor comezou a crebarse en 2002, ao sufrir un accidente de autom\u00f3bil polo que estivo hospitalizada durante varias semanas. En 2005, sufriu unha trombose e quedou parcialmente paralizada, tendo que desprazarse en cadeira de rodas; someteuse a unha operaci\u00f3n para eliminar unha obstruci\u00f3n arterial. En 2007 sufriu unha cirurx\u00eda relacionada coa s\u00faa operaci\u00f3n anterior e despois foi sometida a unha cirurx\u00eda para tratar unha infecci\u00f3n. En xullo de 2010, sufriu unha ca\u00edda na s\u00faa casa e tivo que someterse a unha operaci\u00f3n de cadeira; deixou o hospital o 16 de agosto de devandito ano. Por\u00e9n, poucos meses despois, o 14 de xaneiro de 2011, cirurxi\u00e1ns nos Estados Unidos amputaron tres cuartas partes da s\u00faa perna dereita \u00e1 altura do xeonllo por mor dunha gangrena.\nO 18 de maio dese mesmo ano foi ingresada nun hospital dos \u00c1nxeles para ser intervida de urxencia por mor dunha hemorraxia dixestiva derivada dunha mala colocaci\u00f3n da sonda g\u00e1strica que a alimentaba. A consecuencia disto, a actriz caeu nun coma do que sa\u00edu cinco d\u00edas despois.\nO 6 de decembro de 2012, Gabor foi ingresada de urxencia no Hospital da Universidade de California por mor dunha grave infecci\u00f3n producida polo tubo de alimentaci\u00f3n que lle colocaron no est\u00f3mago.\nEn decembro de 2014 informouse de que estaba conectada a unha m\u00e1quina que lle permit\u00eda seguir con vida, alimentada por unha sonda nasog\u00e1strica, a\u00ednda que perd\u00eda o co\u00f1ecemento por momentos.\nFalecemento.\nGabor faleceu debido a un ataque card\u00edaco no seu fogar o 18 de decembro de 2016, dous meses antes de cumprir 100 anos.\nVida persoal.\nEtiquetada como unha \"socialit\u00e9\" (celebridade) da \"jet set\" hollywoodiense, o que acabou por eclipsar a s\u00faa carreira como actriz, Gabor sumou nove matrimonios. Casou por primeira vez aos vinte anos de idade cun ministro turco e entre os seus seuintes maridos estiveron o magnate hoteleiro Conrad Hilton (con quen tivo a s\u00faa \u00fanica filla, Francesca) e o actor George Sanders, de quen se divorciou e que tempo despois casou coa s\u00faa irm\u00e1 Magda.\nCronoloxicamente, os seus maridos foron:\nA \u00fanica filla de Gabor, Constance Francesca Hilton, naceu o 10 de marzo de 1947. Segundo a autobiograf\u00eda de Gabor de 1991 \"One Lifetime Is Not Enough\", o seu embarazo foi o produto dunha violaci\u00f3n por parte do seu marido Conrad Hilton. Foi a \u00fanica das irm\u00e1s Gabor que tivo alg\u00fan fillo. Francesca Hilton faleceu en 2015 aos 67 anos por mor dun infarto. O marido de Gabor nunca lle falou sobre o pasamento da s\u00faa filla polo seu estado f\u00edsico e emocional.\nO seu \u00faltimo matrimonio e o m\u00e1is duradeiro emparentouna supostamene coa nobreza europea: casou co alem\u00e1n Fr\u00e9d\u00e9ric Prinz von Anhalt, de quen se afirmaba que ostentaba un t\u00edtulo aristocr\u00e1tico sen validez legal no seu pa\u00eds. Entre os romances de Gabor que non culminaron en voda l\u00e9mbrase o que mantivo co \"playboy\" dominicano Porfirio Rubirosa, e f\u00e1lase de aventuras m\u00e1is fugaces co pol\u00edtico turco Ataturk cando ela ti\u00f1a 18 anos e co ditador dominicano Rafael Le\u00f3nidas Trujillo.\nZsa Zsa Gabor era famosa polo seu agudo enxe\u00f1o, a s\u00faa predilecci\u00f3n polas xoias e o seu peculiar acento, raz\u00f3ns polas que mantivo gran notoriedade, \u00e1 marxe da s\u00faa irregular carreira. Alcanzou resonancia mundial en 1989 o incidente que protagonizou cando losqueou un polic\u00eda que a detivo por unha infracci\u00f3n de tr\u00e1fico; ela conduc\u00eda o seu coche Rolls Royce coa documentaci\u00f3n caducada e en presumible estado de embriaguez. Por devandita agresi\u00f3n ao axente, a actriz pasou tres d\u00edas nunha cela e tivo que cumprir 120 horas de traballo comunitario nun albergue de mulleres. A propia Gabor parodiou en d\u00faas ocasi\u00f3ns esa liorta, nun episodio da telecomedia \"O pr\u00edncipe de Bel-Air\" e no filme \"The Beverly Hillbillies\".\nA\u00ednda que os pais de Gabor eran xudeus, ela era cat\u00f3lica practicante."}
{"id": "505443", "revid": "32797", "url": "https://gl.wikipedia.org/wiki?curid=505443", "title": "Rego do Amenal, r\u00edo Brandelos", "text": "O rego do Amenal \u00e9 un afluente do r\u00edo Brandelos que discorre polo concello do Pino, na comarca de Arz\u00faa e ten unha lonxitude total de 3.470 metros.\nCaracter\u00edsticas.\nNace preto da N-634, \u00e1 altura do lugar de Santiso, a uns 350 metros de altitude, e desemboca no r\u00edo Brandelos \u00e1 altura do lugar de Alvar\u00edn, na parroquia de San Miguel de Pereira, a uns 241 metros de altitude, seguindo unha direcci\u00f3n norte-sur sen apenas describir grandes revoltas.\nAo pouco de nacer, preto da igrexa de Santa Mar\u00eda de Castrofeito, a uns 220 m ao oeste do rego e 200 m ao norte da igrexa, at\u00f3pase o castro da Roda ou de Castrofeito, que est\u00e1 moi alterado, a\u00ednda que os seus muros acadan os 6 m de altura no seu lado norte.\nTras pasar polo lugar de Rial, deixa \u00e1 s\u00faa esquerda os montes da Revolta (pasando baixo da autov\u00eda de Santiago a Lugo) e de Telleiro, para, apenas a 2.580 metros do seu nacemento, encontrarse co rego do Menal, que ten unha lonxitude similar \u00e1 s\u00faa. Isto sucede uns 60 m antes de pasar baixo a ponte do Amenal, pola que discorre o Cami\u00f1o Franc\u00e9s a Santiago. Desde este punto o Amenal segue uns 880 m ata encontrarse co rego da Fonte da Devesa, onde nace o r\u00edo Brandelos que desde aqu\u00ed se pasa a chamar as\u00ed, fronte as fortes pendentes dos montes do Val nas que se encaixa o seu curso.\nConta con tres subafluentes, sendo o rego do Menal o m\u00e1is importante deles, o \u00fanico da s\u00faa marxe esquerda.\nEtimolox\u00eda.\nEste rego debe o seu nome ao lugar do Amenal, que atravesa xusto por onde tam\u00e9n pasa o Cami\u00f1o Franc\u00e9s. A orixe deste termo pode vir:"}
{"id": "505444", "revid": "23204", "url": "https://gl.wikipedia.org/wiki?curid=505444", "title": "Per\u00edodo precelta", "text": "O per\u00edodo precelta na prehistoria de Europa Central e Occidental produciuse antes da expansi\u00f3n dos celtas ou da s\u00faa cultura durante a Idade de Ferro en Europa e Anatolia (s\u00e9culos -IX a -VI), mais despois da aparici\u00f3n da lingua e cultura protoceltas. A \u00e1rea abrangueu a espazo m\u00e1xima das linguas celtas a mediados do primeiro milenio a.C. A extensi\u00f3n \u00e1 que a lingua, a cultura e a poboaci\u00f3n celta coincidiron ou interacturaron durante este per\u00edodo e moi incerto e pol\u00e9mico.\nLinguas.\nO protocelta data principalmente do -800, coincidindo coa cultura de Hallstatt, mentres que a posible diverxencia m\u00e1is antiga entre as variedades protoceltas do protoindoeuropeo data de entre o -3000 e o -2000.\nNa Europa continental, as linguas prec\u00e9lticas da Idade de Bronce europea poden comprender dous grupos distintos."}
{"id": "505445", "revid": "23204", "url": "https://gl.wikipedia.org/wiki?curid=505445", "title": "Precelta", "text": ""}
{"id": "505446", "revid": "89787", "url": "https://gl.wikipedia.org/wiki?curid=505446", "title": "Ana Ulla", "text": "Ana Mar\u00eda Ulla Miguel, nada en Vigo en 1965, \u00e9 unha astrof\u00edsica galega, escritora e profesora na Universidade de Vigo.\nTraxectoria.\nAna Ulla comezou a carreira de F\u00edsica na Universidade de Santiago de Compostela, onde cursou os tres primeiros cursos,e logo especializouse en Astrof\u00edsica na Universidade de La Laguna, onde tam\u00e9n realizou a s\u00faa formaci\u00f3n doutoral. Entre 1988 e 1995, ocupou diversos postos de investigaci\u00f3n e docencia na Universidade de Troms\u00f8 (Noruega), o Laboratorio de Astrof\u00edsica Espacial e F\u00edsica Fundamental ( Madrid), a Axencia Espacial Europea (ESA), ou o Instituto Niels Bohr de Copenhague. Posteriormente, foi contratada posdoutoral no Instituto de Astrof\u00edsica das Canarias (IAC), traballando para o proxecto \"Infared Space Observatory\" da ESA.\nDesde 1997 \u00e9 profesora do Departamento de F\u00edsica Aplicada da Universidade de Vigo, sendo a investigadora principal do Grupo AS1 de Astronom\u00eda e Astrof\u00edsica da UVIGO dende a s\u00faa creaci\u00f3n no ano 2005 ata outubro de 2017. Forma parte do equipo galego da misi\u00f3n Gaia, da Axencia Espacial Europea (ESA), na que participan m\u00e1is de 450 cient\u00edficos e enxe\u00f1eiros doutros 23 pa\u00edses co obxectivo de elaborar un mapa preciso en 3D da V\u00eda L\u00e1ctea. Ademais, \u00e9 integrante do padroado da Fundaci\u00f3n Ceo, Ciencia e Cultura que xestiona o Observatorio Astron\u00f3mico de Forcarei.\nEn decembro de 2015 publicou a s\u00faa primeira novela infantil titulada \u201cDesde el jard\u00edn, las estrellas\u201d.\nReco\u00f1ecementos.\nEn febreiro de 2014 recibiu, ex aequo con Minia Manteiga, o premio \u201cGalega destacada 2013\u201d concedido pola Asociaci\u00f3n Di\u00e1logos 90. Tam\u00e9n foi galardoada co reco\u00f1ecemento \"Muller Cient\u00edfica 2020\" que outorga o IES Val Mi\u00f1or. "}
{"id": "505448", "revid": "32797", "url": "https://gl.wikipedia.org/wiki?curid=505448", "title": "Rego do Menal, r\u00edo Brandelos", "text": "O rego do Menal ou rego do Monal \u00e9 un afluente do rego do Amenal, que pertence \u00e1 bac\u00eda do r\u00edo Brandelos, que discorre polo concello do Pino, na comarca de Arz\u00faa e ten unha lonxitude total de 2.930 metros.\nCaracter\u00edsticas.\nNace na Pena Vieiro, preto da N-634 e do lugar de Vilabu\u00edl, a uns 370 metros de altitude, e desemboca no rego Amenal \u00e1 altura do lugar do Ameneiral, na parroquia de San Miguel de Pereira, a uns 249 metros de altitude, seguindo unha direcci\u00f3n norte-sur sen apenas describir grandes revoltas.\nO seu curso pasa preto do casar\u00edo de Villabu\u00edl, que queda na s\u00faa marxe dereita, mentres na esquerda queda encaixado polas elevaci\u00f3ns do Coto de Pazos (de 376 m de altitude). Pouco despois, tras pasar baixo da autov\u00eda de Santiago a Lugo), segue polo espazo que deixan \u00e1 esquerda o Monte do Grilo (de 339 m) e \u00e1 dereita os montes da Revolta e Telleiro. Neste tramo local\u00edzase a poucos metros do rego a chamada Fonte Millara. Por fin, as elevaci\u00f3ns do Castro de Amenal (de 332 m) desv\u00edan o seu curso para conflu\u00edr con rego do Amenal, no que desemboca na altura do Ameneiral.\nEtimolox\u00eda.\nMenal ou Monal semella unha variante dos top\u00f3nimos Amenal e Ameneiral (presentes todos eles nesta parte norte da parroquia pi\u00f1eira) que ter\u00eda perdida o \"a-\" inicial por af\u00e9rese. A orixe \u00faltima ser\u00eda:"}
{"id": "505449", "revid": "7523", "url": "https://gl.wikipedia.org/wiki?curid=505449", "title": "Liga de Campi\u00f3ns da UEFA 2020-21", "text": "A Liga de Campi\u00f3ns da UEFA 2020\u201321 foi a 66.\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nA final xogouse no Estadio Ol\u00edmpico de Atat\u00fcrk en Istambul, Turqu\u00eda. O estadio \u00eda albergar a final da tempada anterior, pero non foi posible debido \u00e1 pandemia por coronavirus en 2020.\nRolda previa.\nO sorteo da rolda previa celebrouse o 17 de xullo de 2020. As semifinais xog\u00e1ronse o 8 de agosto de 2020 no Centre Sportif de Colovray de Nyon, Su\u00edza. A final ti\u00f1a como data prevista o 11 de agosto, pero foi cancelada debido \u00f3 positivo por coronavirus de dous xogadores do FC Drita, e d\u00e9uselle a vitoria por 3-0 \u00f3 Linfield FC.\n!colspan=4|Semifinais\n!colspan=4|Final\nRoldas de clasificaci\u00f3n.\nPrimeira rolda.\n[A] \nFase final.\nOitavos de final.\nOs partidos de ida xog\u00e1ronse o 16, 17, 23 e 24 de febreiro, e tam\u00e9n o primeiro grupo dos de volta o 9, 10, 16 e 17 de marzo de 2021.\nCuartos de final.\nOs partidos de ida xog\u00e1ronse o 6 e 7 de abril, e os de volta o 13 e 14 de abril de 2021.\nSemifinais.\nOs partidos de ida xog\u00e1ronse o 27 e 28 de abril, e os de volta o 4 e 5 de maio de 2021."}
{"id": "505450", "revid": "23204", "url": "https://gl.wikipedia.org/wiki?curid=505450", "title": "Jean Vincent F\u00e9lix Lamouroux", "text": "Jean Vincent F\u00e9lix Lamouroux, nado o 3 de maio de 1779 en Agen, e finado o 26 de marzo de 1825 en Caen, foi un bi\u00f3logo e naturalista franc\u00e9s.\nTraxectoria.\nJean Vincent F\u00e9lix Lamouroux seguiu cursos de Bot\u00e1nica na Escola Central de Agen. Interesouse moi particularmente nos organismos mari\u00f1os (algas, hidrozoos, etc). En 1805, publicou unha \"Dissertation sur plusieurs esp\u00e8ces de Fucus\". En 1807 instalouse en Par\u00eds, onde foi nomedo membro correspondiente da Academia de Ciencias de Francia e, en 1808, foi profesor adxunto de Historia Natural na Academia de Caen, e en 1811, ocupou a cadeira de profesor titular ordinario. Xunto co seu amigo Jean-Baptiste Bory de Saint-Vincent, o doutor Jacques-Amand Eudes-Deslongchamps, Dominique F. Delise e S\u00e9bastien R. Lenormand participou na fundac\u00edn da \"Sociedade Linneana de Calvados\". Tam\u00e9n foi o director do Xard\u00edn bot\u00e1nico de Caen.\nContribu\u00edu con numerosos artigos nos \"Annales g\u00e9n\u00e9rales des sciences physiques\" (1819-1821) e no \"Dictionnaire classique d'histoire naturelle\" (1822-1831), que promoveu Bory de Saint Vincent en Agen.\nEn 1813 presentou unha organizaci\u00f3n da clasificaci\u00f3n das algas, que o fic\u00f3logo ingl\u00e9s Dawson Turner, padrastro do bot\u00e1nico William J. Hooker, adoptou e aclamou como enxe\u00f1oso e que daba unha comprensi\u00f3n global deste tema. A Jean Vincent Lamouroux d\u00e9bese a distinci\u00f3n entre as algas verdes, as algas pardas e as algas vermellas.\nEn biolox\u00eda mari\u00f1a interesouse tam\u00e9n igualmente polos animais fixos:\nEn 1821 publicou o \"R\u00e9sum\u00e9 d\u2019un cours \u00e9l\u00e9mentaire de g\u00e9ographie physique\", expo\u00f1endo as bases da aerograf\u00eda, a hidrograf\u00eda, a astronom\u00eda e a xeognosia.\nLamouroux tam\u00e9n se interesou nos f\u00f3siles: descubriu cos seus alumnos f\u00f3siles de r\u00e9ptiles en Normand\u00eda (orixinando unha c\u00e9lebre pol\u00e9mica entre Georges Cuvier e \u00c9tienne Geoffroy Saint-Hilaire en 1825-1830), e publicou un tratado sobre este tema.\nEn 1822 Jules Dumont d'Urville, que realizara os seus estudos en Caen, e que preparaba unha expedici\u00f3n polo mundo a bordo de \"La Coquille\", pediulle a Lamouroux o seu apoio para a descrici\u00f3n de mostras de p\u00f3lipos que recollera nesa exploraci\u00f3n.\nAbreviaturas.\nA abreviatura J.V.Lamour. empr\u00e9gase para reco\u00f1ecer a Jean Vincent F\u00e9lix Lamouroux como autoridade na descrici\u00f3n e clasificaci\u00f3n cient\u00edfica en bot\u00e1nica. \nA abreviatura Lamouroux empr\u00e9gase para indicar a Jean Vincent F\u00e9lix Lamouroux como autoridade na descrici\u00f3n e taxonom\u00eda en zoolox\u00eda. "}
{"id": "505451", "revid": "89787", "url": "https://gl.wikipedia.org/wiki?curid=505451", "title": "Museo Nacional Romano", "text": "O Museo Nacional Romano (en ) \u00e9 un conxunto de museos en Roma (Italia), dividido en varios lugares da cidade. Foi fundado en 1889 e inaugurado en 1890, durante o Risorgimento, co prop\u00f3sito de coleccionar antig\u00fcidades que van dende o s\u00e9culo -V ao s\u00e9culo III.\nA primeira colecci\u00f3n formouse coas colecci\u00f3ns arqueol\u00f3xicas do Museo Kircheriano e os numerosos novos descubrimentos en Roma durante o plan da cidade despois de que se convertese na nova capital do novo Reino de Italia. Inicialmente pretend\u00edase que se mostrase nun \u00abMuseo Tiberino\u00bb (que nunca se levou a cabo), mais en 1901 o Estado outorgou o beneficio \u00e1 instituci\u00f3n da Vila Ludovisi e a importante colecci\u00f3n nacional de esculturas antigas.\nA s\u00faa base estabeleceuse no claustro do s\u00e9culo XVI constru\u00eddo por Miguel Anxo en parte das termas de Diocleciano, que a\u00ednda son a s\u00faa base principal. Esta adaptaci\u00f3n dos edificios a un novo prop\u00f3sito comezou para a Exposici\u00f3n de 1911 e acabou na d\u00e9cada de 1930. Nos anos 1990, nunha transformaci\u00f3n radical, as colecci\u00f3ns do museo divid\u00edronse en catro lugares diferentes."}
{"id": "505452", "revid": "4817", "url": "https://gl.wikipedia.org/wiki?curid=505452", "title": "LMI-1", "text": "LMI-1 (\"Lockheed Martin Intersputnik 1\") \u00e9 un sat\u00e9lite de comunicaci\u00f3ns lanzado o 26 de setembro de 1999 mediante un foguete Proton K/DM-3 desde o cosm\u00f3dromo de Baikonur.\nCaracter\u00edsticas.\nLMI-1 foi constru\u00eddo por Lockheed Martin para Rusia e leva a bordo 44 transpondedores en banda C e banda Ku para proporcionar servizos de telefon\u00eda e transmisi\u00f3n de televisi\u00f3n en directo. Usa o bus A2100AX e foi vendido en setembro de 2006 \u00e1 operadora Asia Broadcast Satellite, que alquilou parte dos transpondedores a KT Telecom, pas\u00e1ndose a denominar ABS-1 ou Koreasat 7. Posteriormente foi renomeado como ABS-6."}
{"id": "505453", "revid": "72012", "url": "https://gl.wikipedia.org/wiki?curid=505453", "title": "Lockheed Martin Intersputnik 1", "text": ""}
{"id": "505454", "revid": "72012", "url": "https://gl.wikipedia.org/wiki?curid=505454", "title": "ABS-1", "text": ""}
{"id": "505455", "revid": "72012", "url": "https://gl.wikipedia.org/wiki?curid=505455", "title": "ABS-6", "text": ""}
{"id": "505456", "revid": "23204", "url": "https://gl.wikipedia.org/wiki?curid=505456", "title": "Museo Nazionale Romano", "text": ""}
{"id": "505457", "revid": "72012", "url": "https://gl.wikipedia.org/wiki?curid=505457", "title": "Koreasat 7", "text": ""}
{"id": "505458", "revid": "98629", "url": "https://gl.wikipedia.org/wiki?curid=505458", "title": "Racer-X", "text": "Racer-X \u00e9 o terceiro EP da banda estadounidense de post-hardcore Big Black, publicado no ano 1984 a trav\u00e9s do selo Homestead Records. O traballo foi reeditado por Touch and Go Records en 1992.\n\"Racer-X\" foi o primeiro disco de Big Black en cimentar a s\u00faa formaci\u00f3n instrumental de d\u00faas guitarras, un baixo e unha caixa de ritmos Roland TR-606. Foi o derradeiro traballo en contar co baixista Jeff Pezzati que doixou a banda para dedicar m\u00e1is tempo ao seu grupo principal, Naked Raygun.\nAo igual que os dous primeiros EPs de Big Black, o disco orixinal s\u00f3 seis canci\u00f3ns (cinco de Big Black e unha de James Brown), cunha duraci\u00f3n de menos de 20 minutos. \nT\u00edtulo.\nRacer X era unha personaxe da serie seminal de anime \"Speed Racer.\" A canci\u00f3n t\u00edtulo do EP fai numerosas referencias ao programa de televisi\u00f3n orixinal.\nSinxelo.\nA canci\u00f3n \"Il Duce\" (sobre Benito Mussolini) gravouse na mesma sesi\u00f3n que os temas de \"Racer-X\". A canci\u00f3n foi editada o seguinte ano como un sinxelo en 7\" con \"Big Money\", do \u00e1lbum \"Atomizer\", como cara b. Homestead Records tam\u00e9n lanzou unha versi\u00f3n promocional en 12\" do sinxelo con \"Il Duce\" e \"Big Money\" na cara A e tres temas ao vivo na B.\nPortada.\nO EP orixinal ten unha portada realizada por Nate Kaatrud (m\u00e1is co\u00f1ecido como National Kato/Nash Kato) da banda Urge Overkill. Cando Touch and Go reeditou o traballo en 1992 non atoparon a portada orixinal e dese\u00f1ouse unha nova."}
{"id": "505459", "revid": "4817", "url": "https://gl.wikipedia.org/wiki?curid=505459", "title": "Paul Lockhart", "text": "Paul Scott \"Paco\" Lockhart, nado en Amarillo, Texas, o 28 de abril de 1956, \u00e9 un astronauta estadounidense retirado que formou parte das misi\u00f3ns STS-111 e STS-113.\nTraxectoria.\nLockhart graduouse en matem\u00e1ticas pola Universidade Tecnol\u00f3xica de Texas en 1978 e \u00e9 m\u00e1ster en enxe\u00f1er\u00eda aeroespacial pola Universidade de Texas en 1981.\nFoi seleccionado como astronauta pola NASA en abril de 1996, participando nas misi\u00f3ns STS-111 e STS-113 e pasando un total de 27,64 d\u00edas no espazo."}
{"id": "505460", "revid": "89787", "url": "https://gl.wikipedia.org/wiki?curid=505460", "title": "Difusi\u00f3n transcultural", "text": "En antropolox\u00eda cultural, a difusi\u00f3n transcultural \u00e9 un concepto introducido por Leo Frobenius na s\u00faa obra \"Der westafrikanische\" \"Kulturkreis\" (1897/98), que se refire \u00e1 expansi\u00f3n do uso de obxectos, ideas, estilos, relixi\u00f3ns, tecnolox\u00eda, linguas, etc. entre persoas de diferentes culturas. \u00c9 un proceso diferente da difusi\u00f3n de innovaci\u00f3ns dentro dunha cultura espec\u00edfica, xa que a difusi\u00f3n transcultural sempre involucra a m\u00e1is dunha cultura. O fen\u00f3meno pode darse por adopci\u00f3n voluntaria, por imitaci\u00f3n ou por imposici\u00f3n cultural.\nA difusi\u00f3n a trav\u00e9s de diferentes culturas \u00e9 un fen\u00f3meno ben testemu\u00f1ado e, polo tanto, que non \u00e9 cuestionado. Por exemplo a pr\u00e1ctica da agricultura parece terse estendido dende algures no Medio Oriente a toda Eurasia, hai menos de 10 mil anos, sendo adoptadas as pr\u00e1cticas agr\u00edcolas por moitas culturas diferentes. Outros exemplos ben estabelecidos de difusi\u00f3n, incl\u00faen o emprego de carro de guerra, o traballo do ferro en tempos prehist\u00f3ricos ou o uso do autom\u00f3bil ou a indumentaria occidental de negocios, durante o s\u00e9culo XX."}
{"id": "505461", "revid": "23204", "url": "https://gl.wikipedia.org/wiki?curid=505461", "title": "Difusionismo", "text": ""}
{"id": "505462", "revid": "23204", "url": "https://gl.wikipedia.org/wiki?curid=505462", "title": "Difusionismo (arqueolox\u00eda)", "text": ""}
{"id": "505463", "revid": "15490", "url": "https://gl.wikipedia.org/wiki?curid=505463", "title": "Hallstatt", "text": "Hallstatt /\u02c8hal\u0283tat/ \u00e9 unha localidade do distrito monta\u00f1oso de Salzkammergut, na estado da Alta Austria, en Austria. At\u00f3pase xunto ao lago Hallstatt. Etimoloxicamente o nome de \"Hall\" probablemente prov\u00e9n do termo c\u00e9ltico co que se denominaba ao sal, abundante nas minas achegadas. A localidade d\u00e1 o seu nome \u00e1 cultura da Idade de Ferro denominada Cultura de Hallstatt. En 1997, a paisaxe cultural de Hallstatt-Dachstein foi declarado Patrimonio da Humanidade pola Unesco."}
{"id": "505464", "revid": "88215", "url": "https://gl.wikipedia.org/wiki?curid=505464", "title": "Manu Mosquera", "text": "Manuel Mosquera Rey, co\u00f1ecido como Manu Mosquera, nado na Coru\u00f1a o 26 de xaneiro de 1999, \u00e9 un futbolista galego que xoga como dianteiro no Arz\u00faa, da Terceira Divisi\u00f3n RFEF. \u00c9 fillo do exfutbolista e adestrador Manuel Mosquera e irm\u00e1n maior do tam\u00e9n futbolista David Mosquera.\nTraxectoria.\nNaceu na Coru\u00f1a en 1999, sendo seu pai o hist\u00f3rico dianteiro do CF Extremadura Manuel Mosquera, criado na canteira do Deportivo da Coru\u00f1a. Manu incorporouse tam\u00e9n \u00e1s categor\u00edas inferiores do Deportivo en 2009, con dez anos. En 2018 foi cedido ao Laracha CF de Tercera Divisi\u00f3n, segundo filial do Deportivo, onde debutou o 30 de setembro dese ano na vitoria por 1-0 sobre o Racing Club Vilalb\u00e9s. \nMosquera marcou o seu primeiro gol na Terceira Divisi\u00f3n o 17 de novembro de 2018, conseguindo o empate a 1-1 contra o Silva SD. Despois de ser titular habitual no Laracha, debutou co Fabril en Segunda Divisi\u00f3n B o 19 de maio de 2019, xogando os \u00faltimos 19 minutos na derrota por 0-1 ante o Real Valladolid B, a\u00ednda que o seu equipo estaba xa descendido. \nO 7 de decembro de 2019, Mosquera fichou polo Extremadura UD, adestrado por seu pai, sendo inicialmente asignado ao filial en Terceira. Despois da pandemia por coronavirus foi inclu\u00eddo nos adestramentos do primeiro equipo e debutou como profesional na Segunda Divisi\u00f3n o 12 de xu\u00f1o de 2020, substitu\u00edndo a V\u00edctor Pastrana no empate por 1-1 contra o Elche CF. Tralo remate da tempada volveu ao Fabril. \nO 6 de xaneiro de 2021 debutou co primeiro equipo do Deportivo da Coru\u00f1a en partido oficial (xa o fixera no Trofeo Teresa Herrera 2020), na segunda rolda da Copa do Rei fronte ao Alav\u00e9s en Riazor, xogando como titular. Catro d\u00edas despois debutou co Deportivo en liga, no partido contra o Zamora no Ruta de la Plata.\nNo ver\u00e1n de 2021, despois de m\u00e1is dunha d\u00e9cada no Deportivo, deixou o club galego e fichou polo CP Cacere\u00f1o. Con todo, apenas dispuxo de minutos no equipo estreme\u00f1o, desvencell\u00e1ndose do mesmo en xaneiro de 2022. Fichou ent\u00f3n polo Ourense CF, da Terceira Divisi\u00f3n. Disputou 9 encontros co equipo do Couto, contribu\u00edndo cun gol ao ascenso do equipo \u00e1 Segunda RFEF.\nEn agosto de 2022 foi presentado como novo xogador do Arz\u00faa, de Terceira RFEF, pero s\u00f3 10 d\u00edas despois deixou o club e fichou polo Victoria coru\u00f1\u00e9s, de Preferente Galicia. Disputou 10 partidos co equipo do barrio de Santa Luc\u00eda, pero acabou a tempada vestindo a camiseta do Pol, na Primeira Galicia. En xu\u00f1o de 2023 fichou definitivamente polo Arz\u00faa, adestrado por Chus Baleato."}
{"id": "505465", "revid": "75439", "url": "https://gl.wikipedia.org/wiki?curid=505465", "title": "Bodle", "text": "O bodle (coas variantes \"boddle\" e \"bodwell)\" ou turner era unha moeda escocesa de cobre co valor de dous peniques ou 1/120 da libra escocesa (un terzo do \"bawbee\"), introducida por Xacobe VI (1567-1625) e que se mantivo en produci\u00f3n ata os derradeiros anos do s\u00e9culo XVII.\nHistoria.\nOrixe da denominaci\u00f3n.\nTradicionalmente atrib\u00faeselle a orixe da denominaci\u00f3n \"bodle\" ao apelido Bothwell, dun gravador ou director da casa de moeda de Edimburgo, a\u00ednda que non hai constancia da s\u00faa existencia nos rexistros conservados da ceca. A denominaci\u00f3n \"turner\", pola s\u00faa banda, proceder\u00eda da corrupci\u00f3n do termo franc\u00e9s \"tournois\". A este respecto, c\u00f3mpre indicar que a primeira moeda cu\u00f1ada con este valor estaba directamente inspirada no dobre torn\u00e9s (\"double tournois\") franc\u00e9s.\nXacobe VI (1567-1625).\nEsta primeira emisi\u00f3n da moeda de dous peniques de cobre foi en 1597, a nome de Xacobe VI. Presentaba o busto acoirazado do monarca no anverso, rodeado pola lenda (\"Xacobe VI, pola graza de Deus, rei dos escoceses\"); no reverso aparec\u00edan tres cardos (un dos s\u00edmbolos nacionais de Escocia), coa lenda (\"Cidade de Edimburgo\") a modo de marca de ceca.\nHoubo unha segunda emisi\u00f3n baixo o mesmo monarca, en 1623, na que se mudou a tipolox\u00eda. O novo anverso amosaba un cardo triplo e o reverso o tradicional le\u00f3n rampante das armas escocesas. A lenda do reverso reflect\u00eda xa a uni\u00f3n dos reinos de Escocia e de Inglaterra: (\"Xacobe, pola graza de Deus [rei] de Gran Breta\u00f1a\"), e contin\u00faa no reverso: (\"Francia e Irlanda\"). \nCarlos I (1625-1649).\nA primeira emisi\u00f3n a nome de Carlos I, de 1629, recuperou esta mesma tipolox\u00eda do triplo cardo e o le\u00f3n rampante, coa \u00fanica diferenza do nome do monarca ( no canto de ). Nas sucesivas emisi\u00f3ns de \"turners\" ou \"bodles\" a nome de Carlos I variouse a tipolox\u00eda. A\u00ednda con variantes, o tipo xeral consist\u00eda nas iniciais do monarca coroadas no anverso, coa lenda (\"Carlos, pola graza de Deus, rei de Escocia, Inglaterra, Francia e Irlanda\"), e un cardo no reverso, rodeado pola lenda (\"Ningu\u00e9n me far\u00e1 dano impunemente\").\nCarlos II (1660-1685).\nNas primeiras cu\u00f1axes de \"turners\" ou \"bodles\" a nome de Carlos II, entre 1663 e 1668, recorreuse ao segundo modelo do seu pai, coas iniciais CRII no anverso.\nNas cu\u00f1axes producidas entre 1677 e 1679 (as primeiras que aparecen coa data expl\u00edcita), as iniciais do anverso foron substitu\u00eddas pola representaci\u00f3n dunha espada e un cetro coroados e dispostos de tal xeito que forman a cruz de Santo Andr\u00e9 (un dos s\u00edmbolos nacionais escoceses). Polo demais, mantiv\u00e9ronse no substancial tanto o motivo do reverso como as lendas de ambas as faces, coas \u00fanicas variaci\u00f3ns da actualizaci\u00f3n do nome do monarca no anverso (, no canto de ).\nGuillerme II (1689-1701) e Mar\u00eda II (1689-1694).\nDurante os case catro anos de reinado de Xacobe VII de Escocia (1685-1688) houbo unicamente emisi\u00f3ns de prata, polo que non se cu\u00f1ou o \"turner\" ou \"bodle\".\nA cu\u00f1axe deste valor foi retomada no reinado de Guillerme II de Escocia e Mar\u00eda II, entre os anos 1691 e 1694. O m\u00e1is caracter\u00edstico destas novas emisi\u00f3ns \u00e9 a presenza dun gran monograma formado polas letras W e M (William - Mary), rodeado pola lenda (\"Pola graza de Deus, rei e ra\u00ed\u00f1a de Gran Breta\u00f1a, Francia e Irlanda\").\nLogo do falecemento de Mar\u00eda, Guillerme II cu\u00f1ou unha nova emisi\u00f3n do \"bodle\" ou \"turner\" entre os anos 1695 e 1697, para a que se recuperou a imaxe da espada e o cetro cruzados que caracterizara a derradeira emisi\u00f3n de Carlos II, en substituci\u00f3n do monograma W-R.\nO reverso correspondente a estas d\u00faas series \u00e9 com\u00fan e retoma o utilizado nas emisi\u00f3ns de Carlos II, caracterizado polo cardo no centro e a lenda .\nA derradeira cu\u00f1axe desta moeda produciuse en 1697."}
{"id": "505466", "revid": "65337", "url": "https://gl.wikipedia.org/wiki?curid=505466", "title": "Turner (moeda)", "text": ""}
{"id": "505467", "revid": "127505", "url": "https://gl.wikipedia.org/wiki?curid=505467", "title": "Cultura de La T\u00e8ne", "text": "A cultura de La T\u00e8ne () foi unha cultura da Idade de Ferro europea. Desenvolveuse e prosperou durante a Idade de Ferro serodia (dende o -450 at\u00e9 a conquista romana no s\u00e9culo -I), sucedendo a Idade de Ferro temper\u00e1 da cultura de Hallstatt sen unha rotura cultural definitiva, baixo o pulo dunha influencia mediterr\u00e1nea consider\u00e1bel por parte dos gregos na Galia prerromana, dos etruscos e da cultura de Golasecca.\nA extensi\u00f3n territorial da cultura de La T\u00e8ne corresp\u00f3ndese co que hoxe \u00e9 Francia, B\u00e9lxica, Su\u00edza, Austria, o sur de Alema\u00f1a, a Rep\u00fablica Checa, partes do norte de Italia, Eslovenia e Hungr\u00eda, as\u00ed como partes adxacentes dos Pa\u00edses Baixos, Eslovaquia, Croacia, Transilvania (oeste de Roman\u00eda), e Transcarpatia (oeste de Ucra\u00edna).\nOs celtiberos do oeste de Iberia compart\u00edan moitos trazos desta cultura, a\u00ednda que non as\u00ed o estilo art\u00edstico. Polo norte estend\u00edase a contempor\u00e1nea Idade de Ferro prerromana do norte de Europa, que inclu\u00eda a cultura de Jartorf do norte de Alema\u00f1a."}
{"id": "505468", "revid": "23204", "url": "https://gl.wikipedia.org/wiki?curid=505468", "title": "Bizarre Love Triangle", "text": "\"Bizarre Love Triangle\" \u00e9 unha cani\u00f3n da banda inglesa de synthpop New Order, publicada como sinxelo en 1986 do seu cuarto \u00e1lbum de estudio, \"Brotherhood\". O sinxelo entrou no top 5 da lista estadounicense \"Hot Dance Music/Club Play Singles\", e foi n\u00famero 5 na australiana \"ARIA Charts\" (chegando ao 1 das listas do estado de Victoria) en marzo de 1987.\nNon conseguiu entrar no top 40 nin no Reino Unido (s\u00f3 chegou ao n\u00famero 56) nin da lista estadounidense \"Billboard Hot 100\". Nos Estados Unidos a canci\u00f3n chegou ao 8 da lista \"Hot Dance Music/Maxi-Singles Sales\", pero non entrou na Hot 100 durante o seu lanzamento orixinal de 1986. Por\u00e9n, inclu\u00eduse unha nova remestura no recompilatorio \"The Best of New Order\" de 1994 e finalmente chegou a aparecer no n\u00famero 98 desa lista en 1995."}
{"id": "505469", "revid": "1131", "url": "https://gl.wikipedia.org/wiki?curid=505469", "title": "Montes Saian", "text": "Os montes Saian (en \"Saianii\"; en , \"Soyon\u00ef nur\u00fb\"; en t\u00farquico antigo \ud803\udc1a\ud803\udc07\ud803\udc0f\ud803\udc22\ud803\udc24, \"K\u00f6gmen\" durante o per\u00edodo dos G\u00f6kt\u00fcrks) \u00e9 unha cordilleira no sur de Siberia, Rusia (concretamente na rep\u00fablica dos Tuva) e o norte de Mongolia. No pasado, serviu como fronteira entre Mongolia e Rusia.\nOs altos cumios e lagos fr\u00edos dos Saian dan altura aos r\u00edos que chegan a un dos principais r\u00edos de Siberia, o Ienisei, que fl\u00fae cara ao norte durante 3400\u00a0km ata o oc\u00e9ano \u00c1rtico. \u00c9 unha \u00e1rea protexida e illada, que se mantivo pechada pola Uni\u00f3n Sovi\u00e9tica dende 1944.\nCaracter\u00edsticas.\nOrograficamente son o bordo norte da meseta situada ao noroeste de Mongolia, que a separa de Siberia. Co\u00f1\u00e9cese pouco sobre a s\u00faa xeolox\u00eda.\nMentres que a elevaci\u00f3n xeral da \u00e1rea est\u00e1 entre os 2100 e os 2700\u00a0m de altura, alg\u00fans picos individuais, formados sobre todo por granito e lousas metam\u00f3rficas, acadan m\u00e1is de 3000 metros. Os principais pasos entre monta\u00f1as est\u00e1n a alturas de 1800 e 2300\u00a0m sobre o nivel do mar, como Muztagh, a 2280\u00a0m; o paso mongol, a 1981\u00a0m; Tenghyz, a 2280\u00a0m e Obo-sarym a 1860\u00a0m.\nAos 92\u00ba\u00a0E, o sistema est\u00e1 cortado polo r\u00edo Bel-Kem, o alto Ienisei, e aos 106\u00ba, no seu extremo oriental, remata na depresi\u00f3n do Selenga-Orkhon. Dende o altiplano de Mongolia, o ascenso \u00e1s monta\u00f1as \u00e9 doado, mais dende as chairas de Siberia \u00e9 m\u00e1is escarpado, a pesar de que dende ese lado a cordilleira queda disfrazada por un cinto de serras subsidiarias de estilo alpino, como as Usinsk, Oia, Tunka, Kitoi e Bielaia.\nEntre a abertura do Ienisei e o lago Kosso-gol, o sistema recibe o nome de Erghik-taiga.\nA flora \u00e9 en xeral pobre, a\u00ednda que nas rexi\u00f3ns altas pos\u00fae importante bosques de l\u00e1rices, pi\u00f1eiros, xenebreiros e bidueiros, con rododendros e especies de \"Barberis\" e \"Ribes\". As penas distribu\u00eddas na parte alta est\u00e1n cubertas de liques e musgos.\nCiencia.\nO obstervatorio solar de Saian est\u00e1 situado nestes montes () a unha altitude de 2000 metros."}
{"id": "505470", "revid": "47401", "url": "https://gl.wikipedia.org/wiki?curid=505470", "title": "Montes Sayan", "text": ""}
{"id": "505471", "revid": "47401", "url": "https://gl.wikipedia.org/wiki?curid=505471", "title": "Montes Sai\u00e1ns", "text": ""}
{"id": "505472", "revid": "47401", "url": "https://gl.wikipedia.org/wiki?curid=505472", "title": "Saian", "text": ""}
{"id": "505473", "revid": "89787", "url": "https://gl.wikipedia.org/wiki?curid=505473", "title": "Torre del Greco", "text": "Torre del Greco (\"Torre o Grieche\" en napolitano, \"Torr u Griec\" en dialecto torr\u00e9s) \u00e9 unha cidade e comuna italiana da cidade metropolitana de N\u00e1poles, na Campania\nXeograf\u00eda.\nSituado na costa do golfo de N\u00e1poles, a unha altitude media de 43 msnm, o concello ocupa unha extensi\u00f3n de 33,7 km\u00b2. Segundo o censo de 2016 contaba con 85 791 habitantes, polo que a s\u00faa densidade de poboaci\u00f3n nese ano era de 2545,73 hab./km\u00b2. \n\u00c9 o cuarto municipio m\u00e1is importante da [[Campania|rexi\u00f3n da Campania]] por n\u00famero de habitantes.\nLimita cos municipios de [[Ercolano]], [[Torre Annunziata]] e [[Trecase]]. Comprende as \"frazioni\" (subdivisi\u00f3ns) de Camaldoli della Torre, Lava Nuova, Leopardi, Sant'Antonio e Santa Maria la Bruna. \nO territorio do municipio est\u00e1 situado no [[Parque Nacional]] do [[Vesuvio]], entre este volc\u00e1n e o golfo de N\u00e1poles. \nEvoluci\u00f3n demogr\u00e1fica.\n[[Ficheiro:Map of comune of Torre del Greco (Metropolitan City of Naples, region Campania, Italy).svg|miniatura|400px|Localizaci\u00f3n da comuna de Torre del Greco na [[provincia de N\u00e1poles]].]]\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cidades de Italia]]"}
{"id": "505474", "revid": "85894", "url": "https://gl.wikipedia.org/wiki?curid=505474", "title": "Juan Carlos Cambas", "text": " \nJuan Carlos Cambas Outeda, nado en Bos Aires o 2 de setembro de 1967, \u00e9 un pianista e aquelador galego.\nTraxectoria.\nFillo de galega de Meis e asturiano emigrados \u00e1 Arxentina, Cambas ten formaci\u00f3n de conservatorio como guitarrista cl\u00e1sico. Estudou na Arxentina e publicou o seu primeiro \u00e1lbum en solitario en 1997 nese pa\u00eds. En 2002 estableceuse en Galicia e vive en Vilagarc\u00eda de Arousa. O seu primeiro \u00e1lbum en Europa publicouse en 2007. Entre 2011 e 2019 traballou como pianista da cantante Dulce Pontes. En 2020 realizou unha campa\u00f1a de micromecenado para editar un terceiro \u00e1lbum, titulado 'A viaxe'.\nOs seus discos exploran a m\u00fasica de ra\u00edz popular arxentina e est\u00e1n inzados de colaboraci\u00f3ns con outros artistas. Ten participado no Festival de Cosqu\u00edn en varias ocasi\u00f3ns, e en 2010 foi o promotor do fillo do festival en Galicia, o Festival de Cosqu\u00edn en Vilagarc\u00eda.\nColaboraci\u00f3ns.\nComo artista de colaboraci\u00f3ns, a lista de artistas que tocaron pezas en \u00e1lbums del ou que compartiron escenario nalg\u00fan momento \u00e9 moi extensa, desde Mercedes Sosa a Dulce Pontes, pasando por Suna Rocha, Domingo Cura ou o d\u00fao Bell\u00f3nMaceiras."}
{"id": "505475", "revid": "98629", "url": "https://gl.wikipedia.org/wiki?curid=505475", "title": "Millepora", "text": "Millepora \u00e9 un x\u00e9nero de cnidarios hidrozoos da subclase dos hidroidolinos, orde dos antoatecados, suborde dos capitados, o \u00fanico representante da familia dos milep\u00f3ridos, co\u00f1ecidos vulgarmente na bibliograf\u00eda internacional como corais de fogo.\nOs membros desta familia enc\u00e1dranse no grupo dos denominados \"falsos corais duros\", ou \"hidrocorais\", xa que, como hidrozoos, presentan as fases de p\u00f3lipo e medusa, caracter\u00edstica que non pos\u00faen o resto dos corais, os \"verdadeiros corais\", pertencentes \u00e1 clase dos antozoos, que s\u00f3 presentan a fase p\u00f3lipo.\nA s\u00faa consideraci\u00f3n como \"corais\" d\u00e9bese a que o seu esqueleto est\u00e1 composto de carbonato c\u00e1lcico, polo que, tras a morte do animal, contrib\u00fae \u00e1 xeraci\u00f3n de arrecifes de coral, debido a que a acci\u00f3n do CO2 converte moi lentamente o esqueleto en bicarbonato c\u00e1lcico, substancia esta asimil\u00e1bel directamente polas colonias coralinas. \nDescrib\u00edronse unhas 50 especies, a\u00ednda que moitas delas reclasific\u00e1sronse nos \u00faltimos tempos. Estes corais formadores de arrecifes (corais hermat\u00edpicos) presentan unha ampla variedade de formas de crecemento. Estas formas var\u00edan desde colonias compostas por ramas con forma de \u00e1rbore, colonias s\u00f3lidas que adoitan teren forma de c\u00fapula, ou colonias que se adhiren estreiamente ao substrato. Poden ser verdes, de cor da crema ou amarelos, e as especies con ramas te\u00f1en n\u00facleos ocos, que conte\u00f1en ox\u00edxeno, e que poden romper facilmente. Outras especies forman colonias grosas e resistentes capaces de resistiren a acci\u00f3n das ondas m\u00e1is fortes.\nTaxonom\u00eda.\nDescrici\u00f3n.\nFamilia.\nA familia foi descrita en 1828 polo zo\u00f3logo, bot\u00e1nico, climat\u00f3logo e xe\u00f3logo escoc\u00e9s John Fleming.\nX\u00e9nero.\nO x\u00e9nero fora descrito en 1758 por Linneo, no volume I da 10\u00aa edici\u00f3n do seu \"Systema Naturae\".\nEtimolox\u00edas.\nX\u00e9nero.\nO nome cient\u00edfico \"Millepora\" est\u00e1 formado polos elementos do lat\u00edn cient\u00edfico \"mille-\" e \"-pora\". O primeiro deriva do adxectivo latino \"mille\", \"mil\", e \"-pora\" deriva do lat\u00edn \"porus\", e este do grego antigo \u03c0\u00f3\u03c1o\u03c2 \"p\u00f3ros\", \"v\u00eda, pasaxe, burato pequeno\". Literalmente: \"os que te\u00f1en numerosos poros\".\nFamilia.\nO nome da familia est\u00e1 formado, de acordo coa norma, sobra a base da ra\u00edz \"Millepor-\" do seu x\u00e9nero tipo (e \u00fanico), \"Millepora\", coa adici\u00f3n do sufixo \"-idae\", propio dos nomes das familias de animais.\nEspecies.\nO Rexistro Mundial de Especies Mari\u00f1as (WoRMS) reco\u00f1ece como v\u00e1lidas na actualidade (2020) as seguintes especies:\nNota taxon\u00f3mica.\nO x\u00e9nero \"Millepora\", como outros moitos do filo dos cnidarios, est\u00e1 sendo sometido tanto a an\u00e1lises filoxen\u00e9ticas como a outras investigaci\u00f3ns que os avances tecnol\u00f3xicos e cient\u00edficos actuais permiten, o que mant\u00e9n a varias supostas especies do x\u00e9nero en situaci\u00f3ns de d\u00fabida sobre a s\u00faa validez e/ou situnaci\u00f3n taxon\u00f3mica. \nDebido a isto, o WoRMS, tras asignar a outros x\u00e9neros moitas das especies atribu\u00eddas at\u00e9 hai pouco a \"Millepora\", sinala as seguintes situaci\u00f3ns incertas: \nCaracter\u00edsticas.\nAs colonias das especies do x\u00e9nero \"Millepora\" alcanzan ao redor de 2 m, a\u00ednda que poden crecer varios metros de di\u00e1metro, e desenv\u00f3lvense masivamente en diversas formas: incrustante, ramificada, folla ou lomba. \nAs s\u00faas estruturas calcarias son m\u00e1is fr\u00e1xiles que os esqueletos usuais dos corais duros (orde dos escleractinios). \n\u00c9 frecuente que as formas incrustantes invadan indivuduos de gorgonias para desenvolveren a colonia.\nO esqueleto da colonia, ou cen\u00f3steo, est\u00e1 cheo de diminutos poros, xeralmente de forna circular a\u00ednda que ocasionalmente aparecen poros estrelados, como nos septos dos coralis escleractinios. A densidade dos poros sobre a superficie colonial oscila, segundo a especie, entre 167 e 303 poros/cm\u00b2. \nOs poros son de tres tipos: gastr\u00f3poros, dactil\u00f3poros e ampolas, que est\u00e1n relacionados cos tres tipos de p\u00f3lipos que pos\u00faen estes animais: gastrozoides, encargados da nutrici\u00f3n; gonozoides, que se ocupan da reproduci\u00f3n, e dactilozoides, os defensores da colonia. \nOs gastr\u00f3poros te\u00f1en, aproximadamente, un di\u00e1metro duplo de que os dactil\u00f3poros, sendo a media destes \u00faltimos de \u00b1 0,13-0,14 mm, fronte a \u00b1 0,26-0,28 mm nos gastr\u00f3poros. Os dactilop\u00f3ros est\u00e1n dispostos, en n\u00famero de 3 a 9, formando c\u00edrculos ao redor de cada gastr\u00f3poro, nunha estratexia para ga\u00f1ar eficiencia \u00e1 hora de dixerir mediante os gastr\u00f3poros as presas capturadas cos tent\u00e1culos dos p\u00f3lipos dactilozoides. Esta disposici\u00f3n dos poros denom\u00ednase ciclosistema dos \"Millepora\", e a s\u00faa presenza prolifera m\u00e1is nas partes en crecemento da colonia, quedando reducida, ou incluso sen poros, nas partes en sombra (cr\u00edpticas), ou con n\u00f3dulos ou verrugas. A especie \"Millepora exaesa\" ao parecer carece desta sistem\u00e1tica disposici\u00f3n de ciclos de poros, debido a que a superficie do seu \"corallum\" est\u00e1 pragada de n\u00f3dulos, a\u00ednda que nas partes en crecemento da s\u00faas colonias aparecen grupos de, incluso, 10 dactil\u00f3poros ao redor dun gastr\u00f3poro.\nComo pertencentes \u00e1 clase dos hidrozoos, os seus p\u00f3lipos son diferentes e te\u00f1en diferentes funci\u00f3ns que os dos corais da clase dos antozoos. Os hidrozoos te\u00f1en fases p\u00f3lipo e medusa, e as s\u00faas g\u00f3nadas est\u00e1n en zonas epid\u00e9rmicas. \nComo quedou dito, tr\u00e1tase de animais que pos\u00faen diferentes p\u00f3lipos especializados, uns son defensivos, outros son de alimentaci\u00f3n, e outros m\u00e1is son de reproduci\u00f3n. Os dactilozoides son defensivos e, ao tempo, son a principal ferramenta para captaren alimentos; te\u00f1en entre 0,1 e 0,3 mm de di\u00e1metro, permanecen en cavidades baixo a superficie do coral e emerxen pola noite a trav\u00e9s dos poros. Pos\u00faen tent\u00e1culos finos, como pelos, que presentan unhas c\u00e9lulas urticantes denominadas nematocistos, empregadas na caza de presas de plancto ou para defenderen o seu espazo vital doutras especies. Os gastrozoides son os p\u00f3lipos encargados de distribu\u00edr o alimento pola colonia, a trav\u00e9s dunha rede de canais que percorre o cen\u00e9nquima ou tecido com\u00fan colonial. E os p\u00f3lipos gonozoides, que se encontran en c\u00e1maras incrustadas no cen\u00f3steo, son os encargados da reproduci\u00f3n.\nOs \"Millepora\" te\u00f1en tres tipos de nematocistos: \"estenois\", \"isorrizas\" e \"mastig\u00f3foros macrob\u00e1sticos\", estes \u00faltimos son \u00fanicos no x\u00e9nero, o que, en ocasi\u00f3ns, serve de clave para a s\u00faa identificaci\u00f3n. \nOs nematocistos dos \"Millepora\" son moi urticantes, o que foi a orixe do seu nome vulgar com\u00fan na bibliograf\u00eda internacional, corais de fogo, debido \u00e1s dolorosas picaduras que lles producen aos mergulladores.\nH\u00e1bitat e distribuci\u00f3n.\nH\u00e1bitat.\nAs especies de \"Millepora\" viven en case todas as diferentes zonas dos arrecifes de coral localizados en zonas tropicais (a unha latitude entre os 30\u00ba N e os 20\u00ba S), a\u00ednda que onde m\u00e1is abundan \u00e9 en augas soleadas e expostas a fortes correntes mareais. \nForman extensos afloramentos en partes sa\u00edntes dos arrecifes, onde as correntes das mareas son fortes, e tam\u00e9n son abundantes nas abas superiores dos arrecifes e en lagoas.\nHabitan normalmente entre os 2 e os 40 m de profundidade, a\u00ednda que se rexistraron localizaci\u00f3ns entre os 0,5 e os 109,37 m, e nun rango de temperaturas entre os 19,81 e os 28,86 \u00b0C.\nDistribuci\u00f3n.\nDistrib\u00faense desde as costas occidentais do oc\u00e9ano Atl\u00e1ntico e a costa oriental africana, no \u00cdndico, pasando polo mar Vermello, todo o oc\u00e9ano \u00cdndico e polo Pac\u00edfico oeste, at\u00e9 as illas do Pac\u00edfico central.\nBiolox\u00eda.\nAlimentaci\u00f3n.\nOs corais de fogo conte\u00f1en algas simbi\u00f3ticas mutualistas (ambos os organismos benef\u00edcianse da relaci\u00f3n), dinoflaxelados do x\u00e9nero \"Symbiodinium\" co\u00f1ecidos como zooxantelas. As algas realizan a fotos\u00edntese producindo ox\u00edxeno e gl\u00edcidos, que son aproveitados polos p\u00f3lipos, e alim\u00e9ntanse dos catabolitos dos corais (especialmente f\u00f3sforo e nitr\u00f3xeno). Isto lles subministra entre o 70 e o 95 % das s\u00faas necesidades alimenticias. O resto obt\u00e9nenno capturando plancto e materia org\u00e1nica dispersa na auga.\nReproduci\u00f3n.\nReprod\u00facense asexualmente mediante xemaci\u00f3n, e sexualmente, expulsando medusas \u00e1 auga desde unhas estruturas chamadas ampolas (cientificamente \"ampullae\"). As medusas conte\u00f1en as g\u00f3nadas, que lanzan ao exterior os \u00f3vulos e os espermatozoide (polo tanto, a fecundaci\u00f3n \u00e9 externa). Os [[Ovo (biolox\u00eda)|ovos][[Fecundaci\u00f3n|fecundados]] no exterior, permanecen \u00e1 deriva arrastrados polas correntes varios d\u00edas, m\u00e1is tarde transf\u00f3rmanse en [[larva]]s pl\u00e1nulas,\u200b que caen ao fondo, adh\u00edrese a el e comezan a s\u00faa vida s\u00e9sil, segregando [[carbonato c\u00e1lcico]] para conformar un esqueleto individual denominado [[coralito]]; posteriormente os p\u00f3lipos reprod\u00facense por xemaci\u00f3n, dando orixe \u00e1 colonia, e ao esqueleto colonial, denominado [[cen\u00f3steo]]. O conxunto do cen\u00f3steo e os coralitos co\u00f1\u00e9cese como \"[[corallum]]\".\nMantemento en acuarios.\nOs corais do x\u00e9nero \"Millepora\" son os m\u00e1is com\u00fans nos [[acuario (recipiente)|acuarios]]. Como quedou dito, as especises de \"Millepora\", na natureza, prefiren fortes correntes de auga e alta iluminaci\u00f3n. Os [[Acuariofilia|acuari\u00f3filos]] que cultivan corais de fogo co\u00f1ecen que o movemento da auga \u00e9 o factor limitante no seu crecemiento. En canto \u00e1 iluminaci\u00f3n, as especies de \"Millepora\" son bastante agradecidas a todas as combinaci\u00f3ns e coores de luz que se utilizan en acuarios, sempre e cando a intensidade sexa suficiente. Pero incluso con apropiadas correntese de auga e luz, estes corais deben alimentarse para sobrevivir; ps seus finos p\u00f3lipos son moi urticantes e est\u00e1n ben situados para capturaren o [[plancto]] natural ou seus substitutos; por outra parte, unha poboaci\u00f3n correcta en canto ao n\u00famero de [[peixes]] o acuario, alimentados de forma adecuada, xerar\u00e1 por si soa a suficiente [[materia org\u00e1nica]] para que os corais de fogo completen a s\u00faa alimentaci\u00f3n.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Hidrozoos]]"}
{"id": "505477", "revid": "72012", "url": "https://gl.wikipedia.org/wiki?curid=505477", "title": "Corais de lume", "text": ""}
{"id": "505478", "revid": "89787", "url": "https://gl.wikipedia.org/wiki?curid=505478", "title": "Iuri Lonchakov", "text": "Iuri Valentinovich Lonchakov, nado en Balkhash (Casaquist\u00e1n) o 4 de marzo de 1965, \u00e9 un astronauta ruso que formou parte das misi\u00f3ns STS-100, Soiuz TMA-1, Soiuz TMA-13 e Soiuz TM-34 e foi membro da Expedici\u00f3n 18 \u00e1 Estaci\u00f3n Espacial Internacional.\nTraxectoria.\nLonchakov graduouse na Escola de Pilotos da Forza A\u00e9rea en Orenburg en 1986 e en 1998 graduose como piloto e enxe\u00f1eiro pola Academia Zhukovski da Forza A\u00e9rea.\nFoi seleccionado como astronauta en decembro de 1997, participando nas misi\u00f3ns STS-100, Soiuz TMA-1, Soiuz TMA-13 e Soiuz TM-34 e sendo membro da Expedici\u00f3n 18 \u00e1 Estaci\u00f3n Espacial Internacional. Pasou un total de 200,78 d\u00edas no espazo."}
{"id": "505479", "revid": "72012", "url": "https://gl.wikipedia.org/wiki?curid=505479", "title": "Hidrocorais", "text": ""}
{"id": "505480", "revid": "72012", "url": "https://gl.wikipedia.org/wiki?curid=505480", "title": "Milleporidae", "text": ""}
{"id": "505481", "revid": "72012", "url": "https://gl.wikipedia.org/wiki?curid=505481", "title": "Milep\u00f3ridos", "text": ""}
{"id": "505482", "revid": "17467", "url": "https://gl.wikipedia.org/wiki?curid=505482", "title": "Corais de fogo", "text": ""}
{"id": "505483", "revid": "5863", "url": "https://gl.wikipedia.org/wiki?curid=505483", "title": "Computerwelt", "text": "Computerwelt \u00e9 o oitavo \u00e1lbum de estudio da banda alem\u00e1 de m\u00fasica electr\u00f3nica Kraftwerk, publicado o 10 de maio de 1981 a trav\u00e9s dos selos Kling Klang e Warner Bros.\nO \u00e1lbum trata o tema do auxe dos ordenadores dentro da sociedade. De acordo co concepto do \u00e1lbum, Kraftwerk mostrou a s\u00faa m\u00fasica nunha ambiciosa xira mundial. As composici\u00f3ns est\u00e1n acreditadas a Ralf H\u00fctter, Florian Schneider e Karl Bartos. Ao igual que cos seus dous anteriores discos, \"Computerwelt\" editouse en versi\u00f3ns en lingua alem\u00e1 e inglesa (esta co nome Computer World). "}
{"id": "505484", "revid": "109216", "url": "https://gl.wikipedia.org/wiki?curid=505484", "title": "Born in the U.S.A. (\u00e1lbum)", "text": "Born in the U.S.A. \u00e9 o s\u00e9timo \u00e1lbum de estudio do m\u00fasico estadounidense de rock Bruce Springsteen, publicado o 4 de xu\u00f1o de 1984 a trav\u00e9s do selo Columbia Records. A m\u00fasica foi composta por Springsteen e gravouse coa s\u00faa banda de apoio, a E Street Band, e cos produtores Chuck Plotkin e Jon Landau nos estudios The Power Station e The Hit Factory de Nova York.\n\"Born in the U.S.A.\" tivo recensi\u00f3ns positivas e un enorme \u00e9xito comercial. Produciu sete exitosos sinxelos que entraron no top 10 e promocionouse cunha xira mundial. \"Born in the U.S.A.\" converteuse no \u00e1lbum m\u00e1is exitoso de Springsteen e un dos m\u00e1is vendidos da historia, con m\u00e1is de 30 mill\u00f3ns de copias vendidas ata o ano 2012. Tam\u00e9n foi citado polos cr\u00edticos como un dos mellores \u00e1lbums de todos os tempos. O \u00e1lbum foi nomeado ao premio de \u00c1lbum do ano nos Grammy de 1985. "}
{"id": "505485", "revid": "1131", "url": "https://gl.wikipedia.org/wiki?curid=505485", "title": "Elena Ojea", "text": "Elena Ojea Fern\u00e1ndez-Colmeiro, nada en Nigr\u00e1n en 1981, \u00e9 unha investigadora en ciencias ambientais. No ano 2016 foi a primeira galega en obter a prestixiosa bolsa 'Starting Grant' do Consello Europeo de Investigaci\u00f3n (ERC).\nTraxectoria.\nElena Ojea \u00e9 licenciada en Ciencias Ambientais pola Universidade de Salamanca e doutora en Econom\u00eda Ambiental pola Universidade de Santiago de Compostela. Realizou varias estad\u00edas en California e no ano 2009 incorporouse ao Centro Vasco do Cambio Clim\u00e1tico (BC3) en Euskadi.\nEn 2016 incorporouse como investigadora \u00e1 Universidade de Vigo, onde lidera o grupo Future Oceans Lab que estuda como adaptar os sistemas mari\u00f1os aos impactos previstos do cambio clim\u00e1tico. Elena participa na elaboraci\u00f3n do Sexto Informe do Panel Intergubernamental da ONU sobre o cambio clim\u00e1tico onde ser\u00e1 autora principal do cap\u00edtulo WGII \u200b\u200bOceans."}
{"id": "505486", "revid": "4817", "url": "https://gl.wikipedia.org/wiki?curid=505486", "title": "Michael L\u00f3pez-Alegr\u00eda", "text": "Michael L\u00f3pez-Alegr\u00eda, nado en Madrid o 30 de maio de 1958, \u00e9 un astronauta espa\u00f1ol-estadounidense retirado que formou parte das misi\u00f3ns Soiuz TMA-9, STS-73, STS-92, STS-113 e Axiom 1, sendo membro da Expedici\u00f3n 14 \u00e1 Estaci\u00f3n Espacial Internacional.\nTraxectoria.\nL\u00f3pez-Alegr\u00eda graduouse en sistemas de enxe\u00f1er\u00eda pola Academia Naval dos Estados Unidos en 1980 e \u00e9 m\u00e1ster en enxe\u00f1er\u00eda aeron\u00e1utica pola Escola Naval de Posgraduados dos Estados Unidos en 1988.\nFoi seleccionado como astronauta pola NASA en agosto de 1992, participando nas misi\u00f3ns Soiuz TMA-9, STS-73, STS-92 e STS-113 e sendo membro da Expedici\u00f3n 14 \u00e1 Estaci\u00f3n Espacial Internacional. Pasou un total de 257,95 d\u00edas no espazo.\nV\u00e9xase tam\u00e9n.\nOutros artigos.\n[[Categor\u00eda:Astronautas dos Estados Unidos de Am\u00e9rica]]\n[[Categor\u00eda:Nados en 1958]]\n[[Categor\u00eda:Nados en Madrid]]"}
{"id": "505487", "revid": "72012", "url": "https://gl.wikipedia.org/wiki?curid=505487", "title": "Miguel L\u00f3pez-Alegr\u00eda", "text": ""}
{"id": "505488", "revid": "5863", "url": "https://gl.wikipedia.org/wiki?curid=505488", "title": "Altorrelevo", "text": ""}
{"id": "505489", "revid": "5863", "url": "https://gl.wikipedia.org/wiki?curid=505489", "title": "Milagros Mar\u00eda Otero Parga", "text": ""}
{"id": "505490", "revid": "4817", "url": "https://gl.wikipedia.org/wiki?curid=505490", "title": "LOSAT-X", "text": "LOSAT-X (\"Low Altitude Satellite Experiment\") foi un sat\u00e9lite artificial dos Estados Unidos lanzado o 4 de xullo de 1991 mediante un foguete Delta 7925 desde o Cabo Ca\u00f1averal.\nCaracter\u00edsticas.\nLOSAT-X foi constru\u00eddo por Ball Aerospace para a Iniciativa de Defensa Estrat\u00e9xita (popularmente co\u00f1ecida como \"Guerra das Galaxias\") co fin de recoller datos multiespectrais do escape de foguetes e m\u00edsiles lanzados desde terra. Probou algunhas outras tecnolox\u00edas, como unha c\u00e1mara estelar de gran angular.\nO sat\u00e9lite iba acaroado \u00e1 segunda etapa do seu foguete lanzador e foi exectado en \u00f3rbita despois de separarse esta da terceira etapa. A s\u00faa vida operativa esperada era de tres meses, a\u00ednda que t\u00f3dolos seus obxectivos se cumpliron o primeiro d\u00eda en \u00f3rbita. Aos nove d\u00edas perdeuse o contacto co sat\u00e9lite debido a unha avar\u00eda no seu receptor de radio. O sat\u00e9lite reentrou na atmosfera o 15 de novembro de 1991."}
{"id": "505491", "revid": "72012", "url": "https://gl.wikipedia.org/wiki?curid=505491", "title": "John M. Lounge", "text": "John Michael \"Mike\" Lounge, nado en Denver, Colorado o 28 de xu\u00f1o de 1946 e finado o 1 de marzo de 2011, foi un astronauta estadounidense que formou parte das misi\u00f3ns STS-51-I, STS-26 e STS-35.\nTraxectoria.\nLounge graduouse en ciencias pola Academia Naval dos Estados Unidos en 1969 e era m\u00e1ster en astroxeof\u00edsica pola Universidade de Colorado en 1970.\nFoi seleccionado como astronauta pola NASA en 1980, participando nas misi\u00f3ns STS-51I, STS-26 e STS-35. Pasou un total de 20,10 d\u00edas no espazo."}
{"id": "505492", "revid": "72012", "url": "https://gl.wikipedia.org/wiki?curid=505492", "title": "John Lounge", "text": ""}
{"id": "505493", "revid": "22570", "url": "https://gl.wikipedia.org/wiki?curid=505493", "title": "M\u00e1scara (hom\u00f3nimos)", "text": "M\u00e1scara p\u00f3dese referir a:"}
{"id": "505494", "revid": "1822", "url": "https://gl.wikipedia.org/wiki?curid=505494", "title": "Turner", "text": "Turner p\u00f3dese referir a:"}
{"id": "505495", "revid": "23204", "url": "https://gl.wikipedia.org/wiki?curid=505495", "title": "Ornitholestes", "text": "Ornitholestes (que quere dicir \"paxaro ladr\u00f3n\") \u00e9 un pequeno dinosauro ter\u00f3podo do Xur\u00e1sico serodio (Formaci\u00f3n de Morrison, no Kimmeridgiano, hai uns 154 mill\u00f3ns de anos) no oeste de Laurasia (a \u00e1rea que es converter\u00eda en Am\u00e9rica do Norte).\nAt\u00e9 a data, \"Ornitholestes\" \u00e9 co\u00f1ecido por un \u00fanico esqueleto parcial cun cranio esmagado que foi atopado en Bone Cabin Quarry, preto de Medicine Bow, Wyoming, en 1900. Foi descrito por Henry Fairfield Osborn en 1903. Unha man incompleta foi posteriormente atribu\u00edda a \"Ornitholestes\", malia que no presente semella que pertence a \"Tanycolagreus\". A especie tipo (e a \u00fanica co\u00f1ecida) \u00e9 \"O. hermanni\". O nome espec\u00edfico foille concedido na honra do preparador do Museo Americano de Historia Natural Adam Hermann."}
{"id": "505496", "revid": "5863", "url": "https://gl.wikipedia.org/wiki?curid=505496", "title": "La Autonom\u00eda de Galicia", "text": "La Autonom\u00eda de Galicia foi un peri\u00f3dico editado en Ferrol en 1894.\nHistoria e caracter\u00edsticas.\nApareceu en xu\u00f1o de 1894 como \u00f3rgano do Partido Republicano Democr\u00e1tico. Veu substitu\u00edr a \"El Pueblo Gallego\". Estaba dirixido por Federico D\u00edaz Palafox, que cesou na direcci\u00f3n en xullo para ser substitu\u00eddo por Norberto Tellado."}
{"id": "505497", "revid": "51040", "url": "https://gl.wikipedia.org/wiki?curid=505497", "title": "Tempada 2020/21 do Deportivo da Coru\u00f1a", "text": "Durante a tempada 2020/21 o Deportivo da Coru\u00f1a competiu na Segunda Divisi\u00f3n B (afrontando a s\u00faa 2\u00aa campa\u00f1a en dita categor\u00eda).\nResumo da tempada.\nAgosto.\nO Deportivo da Coru\u00f1a iniciou os adestramentos de pretempada o 24 de agosto, sen ter a\u00ednda seguro en que categor\u00eda xogar\u00eda, debido ao ocorrido na \u00faltima xornada da tempada 2019/20. Ao d\u00eda seguinte anunciouse que o novo adestrador de porteiros ser\u00eda o vigu\u00e9s Alberto Casal, que ata ent\u00f3n exerc\u00eda esa funci\u00f3n no Fabril. O 27 de agosto, tras unha reuni\u00f3n do CSD coa liga e a Federaci\u00f3n rexeitouse definitivamente a proposta dunha Segunda Divisi\u00f3n de 24 equipos, confirm\u00e1ndose as\u00ed o descenso do Deportivo \u00e1 Segunda B.\nO 28 de agosto anunciouse a marcha do porteiro Dani Gim\u00e9nez, ao non chegar a un acordo co club.\nSetembro.\nO 1 de setembro Borja Valle confirmou a s\u00faa marcha do club cunha carta \u00e1 afecci\u00f3n, e ao d\u00eda seguinte fixo o mesmo David Sim\u00f3n, que unhas horas despois foi anunciado como novo xogador do Cartagena. O 3 de setembro foi Christian Santos quen publicou a s\u00faa despedida, sendo anunciado o mesmo d\u00eda como novo dianteiro do VfL Osnabr\u00fcck, da 2. Bundesliga. Tam\u00e9n ese d\u00eda anunciouse a fichaxe do porteiro canario Carlos Abad, que asinou por d\u00faas tempadas, tras desvincularse do Tenerife. A tempada anterior xogara cedido no Xanthi F.C. da Superliga de Grecia. O 4 de setembro anunciouse o traspaso do xapon\u00e9s Gaku Shibasaki ao CD Legan\u00e9s. O Deportivo non recibiu ning\u00fan importe polo traspaso pero inclu\u00edronse varias cl\u00e1usulas por obxectivos que poder\u00edan reportar di\u00f1eiro ao club coru\u00f1\u00e9s. O mesmo d\u00eda anunciouse o traspaso de David S\u00e1nchez ao H\u00e9rcules. O 5 de setembro Fernando V\u00e1zquez anunciou que outro David S\u00e1nchez, ata ent\u00f3n analista do club, ser\u00eda o seu segundo adestrador. Ese mesmo d\u00eda co\u00f1eceuse a renovaci\u00f3n do guadalupe\u00f1o Claudio Beauvue ata o ver\u00e1n de 2022.\nO 6 de setembro f\u00edxose oficial a fichaxe do internacional costarrique\u00f1o Celso Borges (que xa xogara no Deportivo entre 2015 e 2018) procedente do G\u00f6ztepe SK da S\u00fcper Lig turca. Ao d\u00eda seguinte anunciouse a fichaxe de Ager Aketxe pola UD Almer\u00eda por d\u00faas tempadas e a volta de Luis Ruiz ao CD Lugo. O 8 de setembro o club anunciou a fichaxe do porteiro hispano-colombiano Lucho Garc\u00eda, procedente do Sevilla. O 9 de setembro o club anunciou a renovaci\u00f3n por tres tempadas m\u00e1is do xogador da canteira Yago Gandoy. O 11 de setembro foi anunciada a cesi\u00f3n por unha tempada do centrocampista do Sevilla Jos\u00e9 Lara.\nO 12 de setembro pechouse a fichaxe do lateral esquerdo de Valladolid H\u00e9ctor Hern\u00e1ndez, que quedara libre tras o descenso do Numancia. Dous d\u00edas despois o CD Lugo, anunciou a incorporaci\u00f3n en propiedade de Gerard Valent\u00edn, dianteiro do Deportivo que xa xogara no club lugu\u00e9s como cedido nas d\u00faas tempadas anteriores. O 18 do mesmo mes anunci\u00e1ronse as fichaxes do uruguaio Nacho Gonz\u00e1lez, procedente do Plaza Colonia, e do portugu\u00e9s Rui Costa, dianteiro do FC Porto que xogara a tempada pasada como cedido no AD Alcorc\u00f3n. Ademais Fede Cartabia anunciou que volv\u00eda outra tempada m\u00e1is ao Shabab Al-Ahli dos Emiratos \u00c1rabes Unidos. O 22 de setembro Vicente G\u00f3mez desvinculouse do club e ao d\u00eda seguinte foi anunciado como novo xogador do Kerala Blasters FC, da Superliga da India.\nO 24 de setembro Michele Somma despediuse do Deportivo nas redes sociais, sendo anunciado uns d\u00edas despois como novo xogador do Palermo. O 25 de setembro f\u00edxose oficial a contrataci\u00f3n do internacional venezolano Miku, procedente do AC Omonia Nicosia, que xa levaba varios d\u00edas adestrando en Abegondo. O d\u00eda 26 o equipo disputou o primeiro amig\u00e1bel da tempada fronte ao Racing Vilalb\u00e9s na Magdalena, ga\u00f1ando por 0-3. O 28 do mesmo mes anunciouse a contrataci\u00f3n por catro tempadas do nixeriano Uche Agbo, dianteiro do Standard de Li\u00e8ge que xogara cedido no Deportivo a segunda parte da tempada anterior. Ao d\u00eda seguinte anunciouse a renovaci\u00f3n de Eneko B\u00f3veda por d\u00faas tempadas m\u00e1is. Ademais anunciouse que o club sumaba xa 16.575 socios, convert\u00e9ndose no equipo con m\u00e1is abonados da historia da Segunda Divisi\u00f3n B, superando os 16.326 do Oviedo na tempada 2014/15.\nOutubro.\nO 5 de outubro o club anunciou as renovaci\u00f3ns de Borja Gal\u00e1n e \u00c1lex Berganti\u00f1os ata xu\u00f1o de 2022 e de Keko Gont\u00e1n ata xu\u00f1o de 2024. Ademais informouse da fichaxe do central Derik Osede, procedente do Numancia, e da continuidade no club do uruguaio Diego Rolan, tras non concretarse a s\u00faa sa\u00edda ao peche do mercado. O 18 de outubro o Deportivo volveu xogar un partido de Segunda B case 40 anos despois, vencendo ao Salamanca en Riazor por 2-1.\nXaneiro.\nO 11 de xaneiro o club anunciou a destituci\u00f3n de Fernando V\u00e1zquez e todo o corpo t\u00e9cnico. O seu despedimento chegou trala xornada 9, despois de que o equipo sufrise as s\u00faas d\u00faas primeiras derrotas na liga, contra Celta B e Zamora. Ao d\u00eda seguinte anunciouse a contrataci\u00f3n de Rub\u00e9n de la Barrera. A s\u00faa chegada supuxo que o Deportivo volvese ter un t\u00e9cnico coru\u00f1\u00e9s, cousa que non ocorr\u00eda dende hab\u00eda m\u00e1is de d\u00faas d\u00e9cadas con Jos\u00e9 Manuel Corral. Converteuse ademais, con 35 anos, no t\u00e9cnico m\u00e1is novo en dirixir o equipo nos \u00faltimos 44 anos, dende que Jos\u00e9 L\u00f3pez collera provisionalmente as rendas na tempada 1976/77, tras as enfermidades de H\u00e9ctor Rial e Chech\u00e9 Mart\u00edn.\nO 27 de xaneiro anunciouse a fichaxe do brasileiro Ra\u00ed, procedente do Real Zaragoza. Chegou libre e asinou un contrato ata o final da tempada.\nFebreiro.\nO primeiro d\u00eda de febreiro, derradeiro d\u00eda do mercado invernal, anunciouse a sa\u00edda de Diego Rolan cedido ata final de tempada ao Pyramids FC da liga exipcia. O motivo da s\u00faa cesi\u00f3n foi o seu alto salario, \"inasumible para un equipo de Segunda B\". O mesmo d\u00eda anunciouse a marcha de Rui Costa ao Santa Clara dos Azores e a tramitaci\u00f3n de fichas do primeiro equipo para Rayco e Villares, ata ent\u00f3n xogadores do Fabril.\nTras perder o 7 de febreiro por 0-2 fronte ao Coruxo no Vao, o Deportivo pasou a ocupar a quinta praza do subgrupo. Ao d\u00eda seguinte o presidente Fernando Vidal e todo o consello de administraci\u00f3n presentaron a s\u00faa dimisi\u00f3n por orde de Abanca, quedando como novo presidente Antonio Couceiro.\nA finais de febreiro o equipo caeu na clasificaci\u00f3n ata o punto m\u00e1is baixo da s\u00faa historia, ocupando a sexta praza do subrupo A e a d\u00e9cima tendo en conta o Grupo I completo.\nMarzo.\nO 25 de marzo anunciouse a Miguel Juane como novo secretario do club.\nMaterial deportivo.\nO equipamento do Deportivo \u00e9 proporcionado por Macron e os patrocinadores son Estrella Galicia, Abanca e Luckia."}
{"id": "505498", "revid": "89787", "url": "https://gl.wikipedia.org/wiki?curid=505498", "title": "Manuel Burque", "text": "Manuel Burque Hodgson, nado en Santa Cruz de Tenerife o 21 de abril de 1980, \u00e9 un actor, c\u00f3mico, guionista e presentador galego. Traballa no teatro, o cinema e a televisi\u00f3n.\nTraxectoria.\nNado en Santa Cruz de Tenerife, trasladouse aos dous anos \u00e1 Coru\u00f1a, onde comezou a involucrarse no mundo do teatro e empezou a formarse en talleres con actores como C\u00e1ndido Paz\u00f3.\nLicenciouse en Comunicaci\u00f3n Audiovisual pola Universidade Pontificia de Salamanca. Posteriormente continuou a s\u00faa formaci\u00f3n en Madrid: interpretaci\u00f3n no estudio de actores Guindalera Escena Abierta a cargo de Juan Pastor, escritura de gui\u00f3ns con Pedro Loeb e, grazas a unha bolsa de ampliaci\u00f3n de estudos art\u00edsticos concedida pola Deputaci\u00f3n Provincial da Coru\u00f1a, diplomouse en direcci\u00f3n de fotograf\u00eda no N\u00facleo de Investigaci\u00f3n Cinematogr\u00e1fica a cargo de \u00c1ngel Amor\u00f3s. Formouse tam\u00e9n en escenograf\u00eda na Real Escola Superior de Arte Dram\u00e1tica.\nRealizou unha tesi\u00f1a en historia do cinema titulada \"P\u00fablico teatral en los or\u00edgenes del cine\" dentro da Universidade Complutense de Madrid.\nTraxectoria profesional.\nDurante a s\u00faa etapa de formaci\u00f3n en Salamanca ingresou no grupo de teatro La M\u00e1scara. Al\u00ed, ademais de protagonizar diversas obras como \"Muertos sin sepultura\" de Sartre, ou \"La importancia de ser honesto\" (2002) dirixida por Eva Redondo comezou a s\u00faa carreira como director de teatro e levou a escena a adaptaci\u00f3n de filmes como \"Clerks\" de Kevin Smith ou \"Balas sobre Broadway\" de Woody Allen. Tam\u00e9n comezaron as s\u00faas primeiras incursi\u00f3ns no audiovisual realizando e interpretando curtametraxes.\nFoi membro fundador da Compa\u00f1\u00eda Mindundi Teatro coa que en 2004 adaptou, dirixiu e interpretou \"O apartamento\" de Billy Wilder. O mesmo ano foi axudante de direcci\u00f3n de Juan Pastor na obra \"El tiempo y los Conway\".\nEn cine dirixiu a fotograf\u00eda de varias curtametraxes e escribiu \"Una segunda posguerra\", \"5 d\u00edas de septiembre\" ou \"El l\u00edmite\" (2004). Tam\u00e9n codirixiu a curtametraxe \"Adi\u00f3s\" xunto ao guionista Francisco Araujo, con quen traballa frecuentemente.\nEn 2006, aos 26 anos, estreou a s\u00faa primeira obra de teatro que tam\u00e9n dirixiu, \"Esperando al ruso\" e que lle fixo ga\u00f1ar o XVIII Premio de Teatro Enrique Llovet de M\u00e1laga.\nEn 2008 ga\u00f1ou o IV Concurso de Gui\u00f3ns de Curtametraxes do Concello de Avil\u00e9s por \"Quid pro quo\".\nComo guionista traballou en gui\u00f3ns de telefilmes como \"Vuelo IL8174\" de Telecinco (2010) e en filmes como \"Perdona si te llamo amor\" (2014).\nEn 2011 protagonizou unha entrevista-broma ao conselleiro delegado da Sexta, Jos\u00e9 Miguel Contreras, con preguntas como \u00ab\u00c9 vostede homosexual?\u00bb para o programa \"El Intermedio\" de El Gran Wyoming fac\u00e9ndose pasar por un reporteiro de Intereconom\u00eda. A interpretaci\u00f3n serviulle para ser contratado como colaborador fixo no programa \"Con Hache de Eva\" de Eva Hache encarg\u00e1ndose das \"enquisas sociol\u00f3xicas a p\u00e9 de r\u00faa\". Participou tam\u00e9n no programa de humor \"El club de la comedia\".\nEn 2015 coprotagonizou o filme de Leticia Dolera \"Requisitos para ser una persona normal\", traballo polo que foi candidato ao premio Goya como actor revelaci\u00f3n.\nTam\u00e9n en 2015 estreouse a webserie \"El partido\", da que foi coprotagonista xunto a Mario Tard\u00f3n e que ga\u00f1ou o NotodoFilmFest da que en 2016 se rodou a segunda temporada. Ademais traballou na serie de televisi\u00f3n de \"Buscando el norte\" (2015-2016) interpretando o papel de Salva.\nNa radio colaborou no programa da Cadena SER \"A vivir que son dos d\u00edas\" con Javier del Pino e en \"Antonio Castelo domina el mundo\".\nEn 2016 incorporouse a \"Likes\" como colaborador. En 2017 estreou o filme \"Es por tu bien\", do que foi un dos creadores, e presentou \"Radio Gaga\" xunto a Quique Peinado.\nEn 2019 foi coguionista, xunto a Leticia Dolera, da serie \"de televisi\u00f3n Vida perfecta\", en que tam\u00e9n apareceu como actor secundario.\nDesde 2019, dirixe con Quique Peinado o programa da cadena SER \"Buenismo bien\", onde tratan temas da actualidade de maneira c\u00f3mica."}
{"id": "505499", "revid": "89787", "url": "https://gl.wikipedia.org/wiki?curid=505499", "title": "Alborz", "text": "Alborz ou Elburz (en ) \u00e9 unha cordilleira que separa o altiplano iraniano da depresi\u00f3n do mar Caspio e, por outra banda, establece unha continuidade entre o C\u00e1ucaso e o Hindu Kush (Paropamisadas). A altura media da cordilleira non supera os 3000 metros, sendo o pico m\u00e1is alto o Damavand, que alcanza os 5654 metros. No norte, hai moitos bosques, pero no sur a vexetaci\u00f3n \u00e9 escasa debido \u00e1 pouca cantidade de choiva. O primeiro en darlle nome \u00e1 monta\u00f1a foi Hamd Allah Mustawfi . Anteriormente, era co\u00f1ecido como Semiramidis Mons (\u03a3\u03b5\u03bc\u03b5\u03b9\u03c1\u03b1\u03bc\u03af\u03b4\u03bf\u03c2 \u1f44\u03c1\u03bf\u03c2) e \u00e9 mencionado por Flavio Arriano e Marciano, que dic\u00edan que formaba a parte persa da entrada ao golfo P\u00e9rsico na rexi\u00f3n de Carmania.\nEtimolox\u00eda.\nO nome \"Alborz\" der\u00edvase de Har\u0101 Barazait\u012b, monta\u00f1a lendaria do Avesta, texto principal do zoroastrismo. \"Har\u0101 Barazait\u012b\" procede dun nome protoiraniano, *\"Har\u0101 B\u1e5bzat\u012b\", que significa \"Monta\u00f1a Muralla\". *\"B\u1e5bzat\u012b\" \u00e9 o feminino do adxentivo *\"b\u1e5bzant-\" \"alto\", antecedente do persa moderno \"bouland\" (\u0628\u0644\u0646\u062f) e \"Barz/Berazandeh\", relacionado co s\u00e1nscrito \"Brihat\" (\u092c\u0943\u0939\u0924\u094d). \"Har\u0101\" pode interpretarse como \"vixiar\" ou \"gardar\", a partir dunha ra\u00edz indoeuropea *\"ser-\" \"protexer\". No persa medio, \"Har\u0101 Barazait\u012b\" converteuse en \"Harborz\", e no moderno persa \"Alborz\", cognado do monte Elbrus, pico m\u00e1is alto do C\u00e1ucaso.\nCaracter\u00edsticas.\nO Alborz est\u00e9ndese en direcci\u00f3n oeste-leste ao longo dun arco de 600\u00a0km, cunha extensi\u00f3n m\u00ednima de 60\u00a0km e m\u00e1xima de 130. Est\u00e1 conformada por series sedimentarias datadas dende o alto Dev\u00f3nico ao Oligoceno, predominantemente calcarias xur\u00e1sicas sobre un n\u00facleo de granito.\nEntre os lugares de interese est\u00e1n a fortaleza medieval de Alamut e varias estaci\u00f3ns de esqu\u00ed, algunhas delas consideradas como as mellores do mundo, como a de Dizin."}
{"id": "505500", "revid": "47401", "url": "https://gl.wikipedia.org/wiki?curid=505500", "title": "Monta\u00f1as Alborz", "text": ""}
{"id": "505501", "revid": "47401", "url": "https://gl.wikipedia.org/wiki?curid=505501", "title": "Elburz", "text": ""}
{"id": "505502", "revid": "47401", "url": "https://gl.wikipedia.org/wiki?curid=505502", "title": "Monta\u00f1as Elburz", "text": ""}
{"id": "505503", "revid": "88215", "url": "https://gl.wikipedia.org/wiki?curid=505503", "title": "Antonio Garrido Fern\u00e1ndez", "text": "Antonio Garrido Fern\u00e1ndez, nado en Ponferrada, \u00e9 un ex piloto espa\u00f1ol de rallys.\nCompetiu durante anos no Campionato de Espa\u00f1a de Rallys e na Copa de Espa\u00f1a, proclam\u00e1ndose campi\u00f3n desta \u00faltima en 1992. Competiu tam\u00e9n no Campionato de Galicia de Rally, logrando unha vitoria e o subcampionato da tempada 1990.\nTraxectoria.\nComezou nos rallys nos anos 80. En 1990 disputou co seu Ford Sierra RS Cosworth o Campionato de Galicia de Rally, ga\u00f1ando o 24\u00ba Rally do Lac\u00f3n e rematando o campionato como subcampi\u00f3n, por detr\u00e1s de Germ\u00e1n Castrill\u00f3n e por diante de Peitos. Na tempada seguinte logrou varios podios pero ningunha vitoria e disputou tam\u00e9n varias probas da Copa de Espa\u00f1a de Rally, rematando co cuarto posto final. En 1992 logrou varios podios na da Copa de Espa\u00f1a e proclamouse campi\u00f3n por diante de Castrill\u00f3n e Arturo Rial.\nDisputou o Campionato de Espa\u00f1a durante os seguintes 15 anos, utilizando primeiro o Sierra Cosworth, e despois Subaru Impreza e Mitsubishi Lancer Evo. Obtivo como mellores resultados o cuarto posto no grupo N do ano 2002, os quintos postos de dito grupo nos anos 1997, 1998 e 2006, e o terceiro lugar na Mitsubishi Evo Cup en 2007.\nOs seus principais copilotos foron Fernando L\u00f3pez Carvajal, o ferrol\u00e1n Humberto Gonz\u00e1lez, Jos\u00e9 Alfredo \u00c1lvarez e o alcalde de Ponferrada Samuel Folgueral."}
{"id": "505504", "revid": "47401", "url": "https://gl.wikipedia.org/wiki?curid=505504", "title": "Montes Elburz", "text": ""}
{"id": "505505", "revid": "23204", "url": "https://gl.wikipedia.org/wiki?curid=505505", "title": "Ornitholestes hermanni", "text": ""}
{"id": "505506", "revid": "130289", "url": "https://gl.wikipedia.org/wiki?curid=505506", "title": "Enlace triplo", "text": "Un enlace triplo en qu\u00edmica \u00e9 un enlace qu\u00edmico entre dous \u00e1tomos no que est\u00e1n implicados seis electr\u00f3ns de enlace en lugar dos m\u00e1is usiais dous dun enlace covalente simple. Os enlaces triplos m\u00e1is com\u00fans entre dous \u00e1tomos de carbono poden encontrarse nos alquinos. Outros grupos funcionais que conte\u00f1en un enlace triplo son os cianuros e os isocianuros e os nitrilos. Algunhas mol\u00e9culas diatomicas, como o dinitr\u00f3xeno e o mon\u00f3xido de carbono, te\u00f1en tam\u00e9n enlace triplo. Na f\u00f3rmula esquel\u00e9tica o triplo enlace deb\u00faxase como tres li\u00f1as paralelas (\u2261) entre dous \u00e1tomos conectados.\nOs enlaces triplos son m\u00e1is fortes que os seus equivalentes enlaces simples ou dobres, cunha orde de enlace de tres. Isto d\u00e1lle grande estabilidade a compostos que os levan; por exemplo o N2 (N\u2261N) do aire \u00e9 moi dif\u00edcil de separar nos seus \u00e1tomos, o cal \u00e9 importante no ciclo do nitr\u00f3xeno na natureza, e que s\u00f3 unhas poucas bacterias te\u00f1en encimas con capacidade de romper este enlace e realizar unha significativa fixaci\u00f3n do nitr\u00f3xeno.\nEnlaces.\nOs tipos de enlace poden explicarse pola hibridaci\u00f3n de orbitais. No caso do acetileno cada \u00e1tomo de cabono ten dous orbitais sp e dous orbitais p. Os dous orbitais sp son lineares con \u00e1ngulos de 180\u00b0 e ocupan o eixe X (do sistema de coordenadas cartesianas). Os orbitais p son perpendiculares aos eixes Y e Z. Cando dous \u00e1tomos de carbono se aproximan, os orbitais sp sol\u00e1panse e forman un enlace sigma sp-sp. Ao mesmo tempo os orbitais pz ach\u00e9ganse e x\u00fantanse formando un enlace pi pz-pz. Igualmente, o outro par de orbitais py forma un enlace pi py-py. O resultado \u00e9 a formaci\u00f3n dun enlace sigma e dous enlaces pi, que conforman o triplo enlace.\nNo modelo de enlace flexionado o triplo enlace pode formarse tam\u00e9n polo solapamento de tres lobos sp3 sen necesidade de que haxa un enlace pi."}
{"id": "505507", "revid": "27155", "url": "https://gl.wikipedia.org/wiki?curid=505507", "title": "Triplo enlace", "text": ""}
{"id": "505508", "revid": "85894", "url": "https://gl.wikipedia.org/wiki?curid=505508", "title": "Arxona, Lavandelo, Monterroso", "text": "Arxona \u00e9 un lugar da parroquia de Lavandelo no concello lucense de Monterroso, na comarca da Ulloa. Segundo o IGE en 2020 ti\u00f1a 19 habitantes (nove homes e dez mulleres), catro menos ca en 2007 (trece homes e dez mulleres)."}
{"id": "505509", "revid": "23204", "url": "https://gl.wikipedia.org/wiki?curid=505509", "title": "Kong, a illa Caveira", "text": "Kong, a illa Caveira (en ) \u00e9 un filme estadounidense de 2017 dirixido por Jordan Vogt-Roberts. \u00c9 un reboot da franqu\u00eda \"King Kong\", e \u00e9 o segundo filme de MonsterVerse, de Legendary Entertainment. O filme est\u00e1 protagonizado por Tom Hiddleston, Samuel L. Jackson, John Goodman, Brie Larson, Jing Tian, Toby Kebbell, John Ortiz, Corey Hawkins, Jason Mitchell, Shea Whigham, Thomas Mann, Terry Notary e John C. Reilly. No filme, ambientado en 1973, un grupo de cient\u00edficos e soldados da guerra de Vietnam viaxan a unha illa Caveira que non aparece nos mapas e encontran unhas terror\u00edficas criaturas antes de atopar ao poderoso Kong, un gorila xigante que \u00e9 o \u00faltimo exemplar da s\u00faa especie.\nEstreouse en galego o 25 de agosto de 2020 a trav\u00e9s da TVG."}
{"id": "505511", "revid": "22795", "url": "https://gl.wikipedia.org/wiki?curid=505511", "title": "Corallum", "text": "Corallum \u00e9 un termo do lat\u00edn cient\u00edfico empregado para designar, nos cnidarios antozoos hexacoraliarios da orde dos escleractinios (os chamados corais duros), o seu esqueleto calcario completo.\nEtimolox\u00eda.\n\"Corallum\" e o acusativo do lat\u00edn \"corallium\", \"coral\".\nEsqueleto dos corais coloniais.\nO esqueleto dun coral colonial, ou \"corallum\", est\u00e1 formado por esqueletos individuais (chamados coralitos), cada un deles segregado por un p\u00f3lipo. As formas distintivas dos \"corallum\" reciben unha variedade de nomes. O conxunto do \"corallum\" e os coralitos recibe o nome de cen\u00f3steo."}
{"id": "505513", "revid": "98629", "url": "https://gl.wikipedia.org/wiki?curid=505513", "title": "Marina N\u00fa\u00f1ez del Prado", "text": "Marina N\u00fa\u00f1ez del Prado Vizcarra, nada na Paz o 17 de outubro de 1908 e finada en Lima o 9 de setembro de 1995, foi unha escultora boliviana. A s\u00faa obra estivo influenciada pola cultura precolombiana e en especial pola cultura aimara. A s\u00faa traxectoria \u00e9 de especial relevancia polo di\u00e1logo que establece entre a escultura boliviana e as correntes da escultura da s\u00faa \u00e9poca, dende os seus comezos, cunha maior relaci\u00f3n co movemento indixenista, ata \u00e1 fin da s\u00faa dilatada carreira, cunha evoluci\u00f3n cara a formas m\u00e1is abstractas, froito do seu contacto coas vangardas f\u00f3ra de Bolivia.\nTraxectoria.\nNada no barrio de Caja Agua na Paz, de ascendencia espa\u00f1ola, neta de enxe\u00f1eiro e filla de xeneral, formou parte da elite local. A vocaci\u00f3n pola arte \u00e9 herdada: encontrou a inspiraci\u00f3n en Jos\u00e9 N\u00fa\u00f1ez del Prado, o seu bisav\u00f3, que foi arquitecto graduado pola Escola de Enxe\u00f1ar\u00eda de Bolivia. Segundo indica nas s\u00faas memorias, o pai de Marina N\u00fa\u00f1ez tam\u00e9n desenvolveu facetas art\u00edsticas no dese\u00f1o a pintura e a m\u00fasica. Dende moi nova estivo en contacto con diversas ramas da arte, como a pintura, escultura ou a m\u00fasica a trav\u00e9s de clases particulares na casa. O apoio da familia foi fundamental na traxectoria desta escultora, xa que foi animada a realizar os estudos art\u00edsticos e tam\u00e9n contou cun soporte econ\u00f3mico, como indica a creaci\u00f3n dun obradoiro propio nos baixos da casa familiar. A irm\u00e1 de Marina, Nilda, tam\u00e9n contou con este apoio na s\u00faa carreira art\u00edstica. \nEntre 1927 e 1929 estudou no Conservatorio Nacional de M\u00fasica e na Escola Nacional de Belas Artes da Paz. Nesta \u00faltima ingresa con 19 anos e grad\u00faase no ano 1930. Pouco despois converteuse na primeira muller en acceder mediante concurso ao posto de docente na Escola Nacional de Belas Artes da Paz, onde impartiu clases de Escultura e Anatom\u00eda art\u00edstica. Como cita nas s\u00faas memorias, presentouse \u00e1 praza animada por Cecilio Guzm\u00e1n de Rojas malia non sentirse preparada para a docencia. \nCecilio Guzm\u00e1n de Rojas, pintor e figura destacada do indixenismo boliviano, xogou un papel importante no achegamento desta instituci\u00f3n ao movemento indixenista. Coa s\u00faa chegada \u00e1 Direcci\u00f3n Xeral de Belas Artes en 1930, por convite do presidente Hernando Siles, cesou a gran parte do profesorado da Academia e convocou novos concursos, nunha estratexia dese\u00f1ada para formar un equipo con maior afinidade pol\u00edtica e para impulsar unha renovaci\u00f3n das artes pl\u00e1sticas. Nesta renovaci\u00f3n a posta en valor dos temas aut\u00f3ctonos foi o eixo central en contraposici\u00f3n aos motivos cl\u00e1sicos que dominaban nos c\u00edrculos da Academia do momento. Unha serie de artistas seguiron as pautas est\u00e9ticas de Guzm\u00e1n de Rojas, imitando o estilo dos ritmos voluptuosos na escultura e na pintura, entre eles: Yolanda Bedregal, Hugo Almar\u00e1z, F\u00e9lix Rojas Ulloa, Arcadio Ortiz, Edmundo de Bejar, F\u00e9lix Edmundo Valdez, Rebeca de la Barra, Germ\u00e1n Villaz\u00f3n e a propia Marina N\u00fa\u00f1ez del Prado. Na denominada Xeraci\u00f3n do Chaco a produci\u00f3n de Marina N\u00fa\u00f1ez de Prado ocupa un lugar significativo. \nNestes primeiros anos, ata a metade dos anos 1940, a produci\u00f3n escult\u00f3rica de N\u00fa\u00f1ez del Prado al\u00ed\u00f1ase coas convenci\u00f3ns do indixenismo andino. Por\u00e9n, os estudos da figura de N\u00fa\u00f1ez del Prado non constatan un compromiso pol\u00edtico directo e militante na s\u00faa traxectoria profesional e vital m\u00e1is al\u00f3 das escollas tem\u00e1ticas das s\u00faas obras. \nDeixou o seu traballo na universidade e a s\u00faa cidade natal, a Paz, en 1938 para viaxar polo Per\u00fa, o Uruguai e a Arxentina. Nesta \u00faltima pasou dous anos. Viaxou tam\u00e9n a outros pa\u00edses f\u00f3ra de Suram\u00e9rica, inclu\u00edndo e Estados Unidos. Estudou durante oito anos en Nova York cunha bolsa outorgada en 1940 pola Asociaci\u00f3n Americana de Mulleres Universitarias (\"American Association of University Women\", AAUW), que obtivo tras ser rexeitada a s\u00faa primeira solicitude en 1939. A bolsa permitiulle profundar na arte dos artistas estadounidenses as\u00ed como nas vangardas do momento e realizar un intercambio cultural que trasladou a Bolivia.\nDurante a s\u00faa estancia en Nova York ga\u00f1ou a Medalla de Ouro na exposici\u00f3n da AAUW pola escultura \"Mineiros en Rebeli\u00f3n\". Esta obra centr\u00e1base nos traballadores da rexi\u00f3n boliviana de Potos\u00ed. Pouco despois, en 1948, regresou \u00e1 Paz, onde continuou realizando traballos inspirados polos pobos ind\u00edxenas de Suram\u00e9rica. \nEn 1954 abre un espazo expositivo na casa familiar da Paz ao que co tempo foi sumando as obras de ourivar\u00eda da s\u00faa irm\u00e1 Nilda e a colecci\u00f3n particular da familia. En 1969 as d\u00faas irm\u00e1s e os tres irm\u00e1ns N\u00fa\u00f1ez del Prado acordan convertela en casa museo a trav\u00e9s da creaci\u00f3n dunha fundaci\u00f3n. \nPosteriormente, en 1972, trasladouse ao Per\u00fa co seu home Jorge Falc\u00f3n G\u00e1rfias, escritor peruano, debido da silicose que adquirira pola inhalaci\u00f3n do po do granito. A enfermidade obligouna a adoptar un m\u00e9todo diferente para tallar a s\u00faa obra. Morreu no Per\u00fa o 8 de setembro de 1995. Os seus restos mortais descansan nun nicho do Cemiterio Xeral da Paz.\nObra.\nTraballou cunha diversidade de materiais, entre os que destaca unha temper\u00e1 preferencia polas madeiras tropicais procedentes da Amazon\u00eda, que deu paso a pedras como o granito, a andesita, o basalto, o \u00f3nix e o m\u00e1rmore. Nos anos setenta experimenta co cobre pu\u00eddo e nas s\u00faas \u00faltimas etapas art\u00edsticas tam\u00e9n adoitou usar o bronce. Ademais de ter unha relaci\u00f3n moi intensa co dese\u00f1o, como mostran os debuxos realizados entre as d\u00e9cadas de 1930 e 1960, o seu m\u00e9todo de traballo previo empregaba a modelaxe en arxila a pequena escala, para posteriormente desenvolver a idea en xeso nun formato m\u00e1is grande que transfer\u00eda a outros materiais. \nA tem\u00e1tica da s\u00faa obra centrouse en cuesti\u00f3ns da s\u00faa contorna, en especial na representaci\u00f3n da muller campesi\u00f1a aimara, e na paisaxe e a cultura de Bolivia. Segundo a estudosa da s\u00faa obra, Mazza, p\u00f3dense sinalar tres li\u00f1as tem\u00e1ticas na obra de N\u00fa\u00f1ez del Prado en torno \u00e1 muller: a primeira ser\u00eda muller e a maternidade, con obras como \"Madre \u00cdndia\", (1934) en granito de Comanche, e \"Abrazo\" (1950) A segunda, a asociaci\u00f3n entre a muller e a natureza, e por \u00faltimo a relaci\u00f3n entre a muller e a sexualidade. Nas s\u00faas esculturas vense representadas culturas ancestrais como a de tiwanaku ou a cultura e tradici\u00f3n incas.\nExposici\u00f3ns e bienais.\nMostrou a s\u00faa obra en numerosas exposici\u00f3ns internacionais: dende pa\u00edses de Am\u00e9rica como Bolivia, o Per\u00fa, Arxentina, o Uruguai, M\u00e9xico, Cuba, o Brasil, Venezuela, Colombia e os Estados Unidos; en Europa como Alema\u00f1a, Francia, Italia ou Espa\u00f1a; en Asia en pa\u00edses como o Xap\u00f3n e Corea.\nPer\u00edodos.\nRa\u00fal Botelho Gosalvez en \"La Escultura Tel\u00farica de Marina N\u00fa\u00f1ez del Prado,\" sost\u00e9n que o seu traballo est\u00e1 marcado por d\u00faas caracter\u00edsticas principais: a graza e a forza. A forza vese a trav\u00e9s das s\u00faas paisaxes andinas e a s\u00faa graza \u00e9 reco\u00f1ecible na xeometr\u00eda harmoniosa das s\u00faas obras. Botelho afirmou que as obras de N\u00fa\u00f1ez del Prado est\u00e1n vinculadas de xeito constante ao \u00abgenius loci\u00bb, e que a\u00ed reside a s\u00faa forza e orixinalidade. Este autor distingue catro per\u00edodos na s\u00faa obra:\nPor\u00e9n, a propia artista a trav\u00e9s da s\u00faa autobiograf\u00eda, \"Eternidad en los Andes\", na que analiza a s\u00faa traxectoria profesional e profundiza os temas da s\u00faa obra, retoma estes catro per\u00edodos, pero renom\u00e9aos como Musical, Social, Maternal e Andino. No per\u00edodo musical o material preferente \u00e9 a madeira na que dar\u00e1 forma a figuras bidimensionais con motivos como chamas, cholas, ind\u00edxenas e bailarinas. Obras caracter\u00edsticas deste per\u00edodo son \"Danza de C\u00f3ndores\", \"Danza de Cholas\" e \"Danza de Waka-Tokoris\".. Segundo afirma a propia artista neste per\u00edodo rompeu totalmente coas li\u00f1as da Academia. O \u00faltimo dos per\u00edodos, renomeado como Andino no canto de neo-abstracto insp\u00edrase na cordilleira dos Andes e introduce \u00e1ngulos e li\u00f1as rectas que se suman \u00e1s curvas caracter\u00edsticas da escultura de N\u00fa\u00f1ez del Prado.\nCr\u00edtica.\nTivo detractores como Fausto Renalga, o chamado pai do indianismo, que a acusa de apropiaci\u00f3n cultural e de non esculpir as s\u00faas obras, tarefa que realizar\u00eda o seu axudante, de orixe ind\u00edxena, Agust\u00edn Callisaya. Estes argumentos de Renalga foron amplificados polo goberno da Bolivia do momento. Na s\u00faa autobiograf\u00eda N\u00fa\u00f1ez del Prado relata como en 1930, cando era profesora na Academia de Belas Artes, lle foi denegada unha axuda solicitada ao Ministerio de Facenda. A xustificaci\u00f3n alegada foi escasa proxecci\u00f3n que a s\u00faa escultura significaba para o pa\u00eds.p 43 mazza146 \nPor outra banda contou coa aceptaci\u00f3n da cr\u00edtica estadounidense, como a de Eleanor Roosevelt, a quen a artista co\u00f1eceu persoalmente durante unha das s\u00faas exposici\u00f3ns nos Estados Unidos. A obra de Marina N\u00fa\u00f1ez del Prado inspirou a poetas como Rafael Alberti, quen lle dedicou uns versos en homenaxe \u00e1 s\u00faa obra ou Gabriela Mistral, pr\u00f3xima \u00e1 artista, que lle dedicou un cap\u00edtulo do seu libro \"Grandeza de los oficios.\"\nH\u00e9ctor Herazo Rojas en \"Una escultora de Am\u00e9rica para el mundo. Marina N\u00fa\u00f1ez del Prado\" sost\u00e9n que as s\u00faas obras se caracterizan pola s\u00faa forza, graza e monumentalidade. Tam\u00e9n sinala que as s\u00faas obras xiran ao redor da tem\u00e1tica da s\u00faa propia raza, o mito e a tradici\u00f3n. As esculturas de figuras ind\u00edxenas maternas e animais mitol\u00f3xicos son unha mostra. Pedro Querejazu coincide con Herazo Rojas sobre a s\u00faa carreira tem\u00e1tica e suxire que as esculturas de N\u00fa\u00f1ez del Prado se orixinaron dentro do movemento do realismo \u00abnativo\u00bb. \nOutros cr\u00edticos revisaron as s\u00faas obras, como foi o caso de Eduardo Mendoza Varela, que fixo unha an\u00e1lise con motivo da exposici\u00f3n de esculturas da biblioteca Luis \u00c1ngel Arango, situada no banco da Rep\u00fablica de Colombia en Bogot\u00e1. Este autor define a escultura de N\u00fa\u00f1ez del Prado como \"expresi\u00f3n pl\u00e1stica profundamente americana\", salientando o compo\u00f1ente figurativo das d\u00faas obras e ensalzando a solidez da s\u00faa traxectoria art\u00edstica contrapo\u00f1\u00e9ndoa \u00e1s derivas do movemento abstracto. Mendoza Varela valora especialmente o \"aforro absoluto da materia\" e a mestr\u00eda no emprego do volume e o espazo\".\" Guillermo Nino de Guzm\u00e1n na s\u00faa cr\u00edtica da serie \"Mulleres ao Vento\" xustifica a posici\u00f3n desta artista na arte universal en base ao seu \"xenio creativo\" e pola \u00abforza e apux\u00f3n constante que animou a s\u00faa enerx\u00eda creativa\" na s\u00faa cr\u00edtica da serie \"Mulleres ao Vento\". \nNo 2011, coa apertura dunha sala permanente dedicada \u00e1 escultora no Museo Nacional de Arte de Bolivia, unha reportaxe do diario \"P\u00e1gina Siete\" ref\u00edrese a ela como a \"maior artista pl\u00e1stica boliviana da historia, e unha das m\u00e1is reco\u00f1ecidas de Latinoam\u00e9rica\". Isto contrasta coa pouca aceptaci\u00f3n da que gozara a artista nos anos 50 dentro do seu propio pa\u00eds. A literatura que recupera esta figura e pon en valor a s\u00faa obra dentro do panorama art\u00edstico de Bolivia comezou a aparecer nos anos 80, impulsada pola publicaci\u00f3n da autobiograf\u00eda de N\u00fa\u00f1ez del Prado en 1973 e a apertura da Casa Museo na Paz. Segundo a investigadora Mazza, N\u00fa\u00f1ez del Prado, de manera consciente, investiu un esforzo considerable na construci\u00f3n dun discurso en torno \u00e1 s\u00faa propia traxectoria art\u00edstica e na preservaci\u00f3n do seu legado, que se ve reflectido na publicaci\u00f3n da s\u00faa autobiograf\u00eda, creaci\u00f3n das d\u00faas fundaci\u00f3ns e os esforzos de compilaci\u00f3n dos seus documentos persoais.\nLegado.\nA maior\u00eda da s\u00faa obra est\u00e1 repartida entre d\u00faas fundaci\u00f3ns: a Fundaci\u00f3n Marina N\u00fa\u00f1ez del Prado y Falc\u00f3n, creada en Lima por Marina N\u00fa\u00f1ez e Jorge Falc\u00f3n G\u00e1rfias no ano 1993 e a Fundaci\u00f3n N\u00fa\u00f1ez del Prado, na Paz, creada en 1984 logo da morte dos pais da escultora. A obra escult\u00f3rica de Marina N\u00fa\u00f1ez at\u00f3pase exposta en dezanove museos e colecci\u00f3ns ao longo de todo o mundo.\nNo Centro Georges Pompidou (Par\u00eds) exh\u00edbese \"C\u00f3ndor\" (1964), unha escultura realizada en basalto andino. No Museo Bolivariano Quinta de San Pedro Alejandrino en Santa Marta, Colombia, exh\u00edbese no Xard\u00edn das esculturas, de forma permanente, outra das pezas da escultora, \"C\u00f3ndor\", xunto a obras de Joaqu\u00edn de Mier e Ben\u00edtez e Elma Pignalosa. A colecci\u00f3n de Arte Contempor\u00e1nea dos Museos Vaticanos conta con outra escultura de Marina N\u00fa\u00f1ez exposta de forma permanente na Sala 26, dedicada \u00e1 arte de Am\u00e9rica do Sur. A oficina nacional da AAUW situada en Washington D.C., alberga unha escultura que con motivo do centenario da creaci\u00f3n da AAUW N\u00fa\u00f1ez del Prado doou \u00e1 entidade. Tr\u00e1tase da obra \"Mai e fillo.\" \nAlg\u00fans dos bosquexos e debuxos da artista m\u00f3stranse no Museo Nacional de Belas Artes (Arxentina) xunto a outros doutros autores como Fernando Renes ou Marcel Dzama.\nSe ben a p\u00e1xina da fundaci\u00f3n N\u00fa\u00f1ez del Prado indica varios museos que albergar\u00edan a obra da escultora, presumiblemente tomados da listaxe realizada pola artista ao final da s\u00faa autobiograf\u00eda, do ano 1973, unha tese de mestrado realizada por Mazza no ano 2018 non logrou localizar ningunha destas obras ag\u00e1s \"Madona da Ternura\", do Museo de Arte Moderna de Sao Paulo, actualmente en posesi\u00f3n do Museo Contempor\u00e1neo da Arte da SUP, e varias obras no Museo Nacional da Arte da Paz e na IBM's art Collection. Igualmente foron localizadas unha obra no Museo de Brooklyn (Nova York) e outra na colecci\u00f3n Joseph Hirshson, probablemente a obra \"The Dove\" (a Pomba, 1958) do Hirshhorn Museum (Washington), escultura realizada en \u00f3nix, ningunha delas exposta.\nMoitas destas pezas prove\u00f1en de colecci\u00f3ns particulares. Un exemplo disto foron as infrutuosas negociaci\u00f3ns entre Gabriela Mistral e o MOMA de Nova York para a cesi\u00f3n da obra \"Ternura\", procedente da colecci\u00f3n persoal da escritora.\nCasa Museo Marina N\u00fa\u00f1ez del Prado (Bolivia).\nEsta casa museo recolle o legado da familia de N\u00fa\u00f1ez del Prado. Foi inaugurado en 1984, xestionado pola Fundaci\u00f3n N\u00fa\u00f1ez del Prado. O edificio do museo permaneceu pechado e esquecido dende 1994, de xeito que a Fundaci\u00f3n N\u00fa\u00f1ez del Prado veu prestando os seus sevizos de acceso ao repositorio noutras dependencias. O peche debeuse a unha ruptura na s\u00faa infraestrutura durante a construci\u00f3n inicial do t\u00fanel estadounidense. A Fundaci\u00f3n Marina N\u00fa\u00f1ez decidiu transferir a t\u00edtulo gratu\u00edto en 2016 o edificio da casa museo e os seus fondos, ambos xestionados por ela.\nEn setembro de 2019 o edificio Casa Museo \u201cMarina N\u00fa\u00f1ez del Prado\u201d, situada na Avenida Ecuador N\u00b0 2034 do municipio da Paz, conseguiu a declaraci\u00f3n de Patrimonio Cultural Material Inmoble do Estado Plurinacional de Bolivia, mentres que a colecci\u00f3n de pinturas, esculturas, prater\u00eda, artesan\u00eda e outros bens da casa museo adquiriron o status de Patrimonio Cultural Material Moble. Por un decreto da Presidencia de Bolivia estes dous bens culturais pasaron a ser xestionados pola Fundaci\u00f3n Cultural del Banco Central de Bolivia (FCBCB). A nova apertura de portas da casa museo programouse para o ano 2020.\nCasa Museo Marina N\u00fa\u00f1ez del Prado (Per\u00fa).\nO Museo Marina N\u00fa\u00f1ez del Prado est\u00e1 xestionado pola Fundaci\u00f3n N\u00fa\u00f1ez del Prado y Falc\u00f3n,-organizaci\u00f3n creada pola escultora e o seu esposo Jorge Falc\u00f3n co fin de preservar a obra de ambos- e a municipalidade de San Isidro. O museo alberga diferentes pezas artes\u00e1s bolivianas procedentes da colecci\u00f3n persoal da artista, entre as que destacan as cer\u00e1micas de Mamerto S\u00e1nchez. Nos anos 70 Marina N\u00fa\u00f1ez del Prado establecera a s\u00faa residencia e estudo de arte no edificio que ocupa agora a casa museo, situado no centro do Bosque de El Olivar. Este edificio de estilo neocolonial foi o primeiro edificio da zona en acadar o status de Monumento Cultural Nacional. O museo celebrou a s\u00faa inauguraci\u00f3n o 16 de abril de 2015.\nPremios e reco\u00f1ecementos.\nEntre os numerosos premios e reco\u00f1ecementos at\u00f3panse:\nNo ano 2006 o d\u00eda do seu aniversario, o 17 de outubro, foi declarado na s\u00faa honra o D\u00eda das Artes Pl\u00e1sticas en Bolivia."}
{"id": "505515", "revid": "1505", "url": "https://gl.wikipedia.org/wiki?curid=505515", "title": "Torre de Valb\u00e9n", "text": ""}
{"id": "505516", "revid": "89787", "url": "https://gl.wikipedia.org/wiki?curid=505516", "title": "Cen\u00f3steo", "text": "Nos hidrozoos, denom\u00ednase cen\u00f3steo ao esqueleto calcario dos hidrocorais da familias dos milep\u00f3ridos, que presenta perforaci\u00f3ns superficiais de dous tama\u00f1os diferentes para o asentamento dos gastrozoides e os dactilozoides, e perforaci\u00f3ns profundas (canais) para a comunicaci\u00f3n entre os diferentes p\u00f3lipos da colonia.\nTr\u00e1tase dun material esquel\u00e9tico p\u00e9treo segregado polo cenosarco, a capa de material vivo que se encontra entre os coralitos (as copas p\u00e9treas coas que o p\u00f3lipo se sustenta). \nO cen\u00f3steo est\u00e1 composto de aragonita, unha das formas cristalinas alotr\u00f3picas do carbonato c\u00e1lcico, e xeralmente \u00e9 un material esponxoso e poroso. \u00c1s veces, o cenosteo presenta ornamentaci\u00f3ns, como cristas e b\u00f3las, vis\u00edbles como \u00e1reas elevadas do cenosarco. O conxunto do cen\u00f3steo e os coralitos co\u00f1\u00e9cese como \"corallum\"."}
{"id": "505517", "revid": "89787", "url": "https://gl.wikipedia.org/wiki?curid=505517", "title": "Darwinismo social", "text": "O darwinismo social \u00e9 unha teor\u00eda social que defende que a teor\u00eda da selecci\u00f3n natural de Charles Darwin ten aplicaci\u00f3ns sociais en comunidades humanas. Est\u00e1 baseado na idea da supervivencia do m\u00e1is apto concibido como mecanismo de evoluci\u00f3n social e a crenza de que o concepto darwiniano da selecci\u00f3n natural pode ser empregado para o manexo da sociedade humana, insistindo na competici\u00f3n (\u00e9tnica, nacional, de clase, etc.) por recursos naturais ou diversos postos sociais. \nO darwinismo social est\u00e1 baseado en interpretaci\u00f3ns sobre os escritos de Darwin, que foron expostas teoricamente por Herbert Spencer nun inicio, e posteriormente usadas para fins pol\u00edticos, tendo numerosos partidarios. O darwinismo social gozou dunha grande aceptaci\u00f3n en c\u00edrculos acad\u00e9micos e foi unha grande influencia en pa\u00edses imperialistas a finais do s\u00e9culo XIX e na primeira metade do s\u00e9culo XX.\nO paleont\u00f3logo Stephen Jay Gould denunciou duramente as bases do darwinismo social, considerando que os seus argumentos, baseados nunha \"falsidade cient\u00edfica\", conduciron \u00e1 matanza de mill\u00f3ns de seres humanos e perpetuaron as inxustizas sociais, base\u00e1ndose na suposta inferioridade innata dalg\u00fans seres humanos.\nOs \"darwinistas sociais\" percib\u00edronse a si mesmos como actores que aplican as bases biol\u00f3xicas darwinianas \u00e1 sociedade."}
{"id": "505518", "revid": "72012", "url": "https://gl.wikipedia.org/wiki?curid=505518", "title": "Cenosarco", "text": ""}
{"id": "505519", "revid": "1505", "url": "https://gl.wikipedia.org/wiki?curid=505519", "title": "Pito (cervexa)", "text": "Pito \u00e9 un tipo de cervexa realizada a partir de pa\u00ednzo ou sorgo fermentado. Elab\u00f3rase na zona norte de Ghana, parte de Nixeria e noutros sitios de \u00c1frica occidental. \u00c9 realizada por pequenos produtores, de forma caseira e usualmente \u00e9 servida nunha cucurbit\u00e1cea chamada porongo.\nP\u00f3dese beber quente ou fr\u00edo. O pito quente obt\u00e9n a s\u00faa calor do proceso de fermentaci\u00f3n. O seu contido en alcol \u00e9 baixo (3%), e p\u00f3dese conservar entre 48 horas e unha semana. De cor pardo escuro, o seu sabor \u00e9 algo acedo e ten s\u00f3lidos en suspensi\u00f3n. A produci\u00f3n de pito conv\u00e9rtese nalg\u00fans casos nunha importante fonte de ingresos da poboaci\u00f3n de \u00e1reas rurais pobres. Non se vende embotellada ou enlatada e, xeralmente, \u00e9 vendida directamente polo produtor."}
{"id": "505520", "revid": "89787", "url": "https://gl.wikipedia.org/wiki?curid=505520", "title": "Rider", "text": "O rider (en galego: \"cabaleiro\") foi unha moeda escocesa de ouro introducida por Xacobe III de Escocia (1460-1488), inicialmente cun valor de 23 xilins ou 1,15 libras escocesas, chamada as\u00ed pola imaxe do rei como cabaleiro que se amosa no seu anverso.\nHistoria.\nXacobe II (1460-1488).\nXacobe III foi o introdutor de d\u00faas novas moedas de ouro no sistema monetario escoc\u00e9s: o \"unicorn\", de 18 xilins, e o \"rider\", con valor de 23 xilins, que baseaba a s\u00faa tipolox\u00eda no \"franc \u00e1 cheval\", cu\u00f1ado en Francia preto dun s\u00e9culo antes. A s\u00faa cu\u00f1axe comezou en 1475. O seu di\u00e1metro era en torno aos 24 mil\u00edmetros e o seu peso de 78,5 grans (ca. 5,06 gramos).\nO motivo principal do seu anverso, do que a moeda tomou o nome, \u00e9 unha imaxe do rei de a cabalo, con armadura, erguendo unha espada na man e cabalgando cara \u00e1 dereita. A lenda que o circunda \u00e9 (\"Xacobe, pola graza de Deus, rei dos escoceses\").\nNo reverso repres\u00e9ntase o escudo coroado coas armas escocesas situado no centro dunha gran cruz, rodeado pola lenda (\"Oh, Se\u00f1or! Salva o teu pobo\").\nParalelamente ao \"rider\" cu\u00f1\u00e1ronse tam\u00e9n os valores de 1/2 \"rider\" e 1/4 \"rider\".\nXacobe VI (1567-1625).\nXacobe VI retomou, no marco da s\u00faa s\u00e9tima serie de emisi\u00f3ns (1593-1601), a cu\u00f1axe do \"rider\" de ouro. Nesta segunda \u00e9poca, a moeda conservaba o peso e a lei da moeda orixinal, e mesmo a s\u00faa tipolox\u00eda era moi semellante, coa \u00fanica alteraci\u00f3n da inclusi\u00f3n da data no exergo do anverso e a eliminaci\u00f3n da cruz do reverso. O que si que cambiou, por mor da desvalorizaci\u00f3n do xilin, foi o valor: en tanto que o \"rider\" de Xacobe III val\u00eda 23 xilins, o de Xacobe VI pasou a valer 100 xilins ou, o que \u00e9 o mesmo, cinco libras escocesas.\nA lenda do anverso \u00e9 (\"Xacbobe VI, pola graza de Deus, rei dos escoceses\") e a do reverso (\"Espero cousas mellores\").\nO \"rider\" de Xacobe VI cu\u00f1ouse anualmente entre 1593 e 1601, excepto en 1596, 1597 e 1600. En paralelo ao \"rider\", neses mesmos anos emit\u00edronse tam\u00e9n moedas de 1/2 \"rider\", coa mesma tipolox\u00eda."}
{"id": "505521", "revid": "75439", "url": "https://gl.wikipedia.org/wiki?curid=505521", "title": "Plack", "text": "O plack (ingl\u00e9s: \"plack\"; ga\u00e9lico escoc\u00e9s: \"plang\"), foi unha moeda escocesa de bill\u00f3n introducida por Xacobe III de Escocia (1460-1488), inicialmente cun valor de 4 peniques escoceses (1/60 da libra escocesa).\nO seu nome deriva do dunha moeda mi\u00fada francesa, a \"plaque\", chamada as\u00ed por estar cu\u00f1ada nunha fina placa de metal.\nHistoria.\nO creador do \"plack\" dentro do sistema monetario do Reino de Escocia foi Xacobe III. Trat\u00e1base dunha moeda de bill\u00f3n con valor de 4 peniques, cun peso de 31,41 grans (2,03 gramos) e unha lei da aliaxe de 500/1000, cu\u00f1ada na casa de moeda de Edimburgo.\nContinuaron coa emisi\u00f3n desta moeda Xacobe IV (1488-1513) e Xacobe V (1513-1542), quen baixou o contido en prata ata unha lei de 250/1000, a\u00ednda que mantendo o mesmo peso e o mesmo valor.\nBaixo Mar\u00eda Estuardo (1542-1567) rebaixouse o seu peso a 29,44 grans e a lei a 83/1000, conservando o valor de 4 peniques.\nEn tempos de Xacobe VI (1567-1625) cu\u00f1ouse entre os anos 1583 e 1590 cunha lei de 250/1000 e sub\u00eduselle o valor ata os 8 peniques. No entanto, en 1594 foi substitu\u00eddo polo co\u00f1ecido como \"saltire plack\" (\"\"plack\" do sautor\"), chamado as\u00ed pola cruz de Santo Andr\u00e9 do seu anverso, cun peso similar, unha lei novamente abaixada a 83/1000 e o valor inicial de catro peniques.\nXacobe VI cu\u00f1ou tam\u00e9n o valor de medio \"plack\"."}
{"id": "505522", "revid": "85894", "url": "https://gl.wikipedia.org/wiki?curid=505522", "title": "Vilanova, Vilanova, Monterroso", "text": "Vilanova \u00e9 un lugar da parroquia de Vilanova no concello lucense de Monterroso, na comarca da Ulloa. Segundo o Instituto Galego de Estat\u00edstica, en 2020 ti\u00f1a 27 habitantes (14 homes e 13 mulleres)."}
{"id": "505523", "revid": "85894", "url": "https://gl.wikipedia.org/wiki?curid=505523", "title": "Fuf\u00edn, Fuf\u00edn, Monterroso", "text": "Fuf\u00edn \u00e9 un lugar da parroquia de Fuf\u00edn no concello lucense de Monterroso, na comarca da Ulloa. Segundo o padr\u00f3n municipal (INE 2017) ten 42 habitantes."}
{"id": "505524", "revid": "23204", "url": "https://gl.wikipedia.org/wiki?curid=505524", "title": "A Cure for Wellness", "text": "A Cure for Wellness \u00e9 un filme psicol\u00f3xico de 2016 dirixido por Gore Verbinski e escrito por Justin Haythe, baseado nunha historia coescrita por Haythe e Verbinski. \u00c9 unha coproduci\u00f3n entre os Estados Unidos de Am\u00e9rica, Alema\u00f1a e Luxemburgo, o filme foi rodado en varias localizaci\u00f3ns de Alema\u00f1a, inclu\u00edndo o castelo de Hohenzollern en Baden-W\u00fcrttemberg. O argumento est\u00e1 inspirado na novela de Thomas Mann \"Der Zauberberg\". Est\u00e1 protagonizado por Dane DeHaan, Jason Isaacs e Mia Goth, e o argumento conta a historia dun executivo novo que \u00e9 enviado na procura dun executivo que se atopa nun misterioso centro de rehabilitaci\u00f3n nos Alpes su\u00edzos."}
{"id": "505525", "revid": "98629", "url": "https://gl.wikipedia.org/wiki?curid=505525", "title": "Coralito", "text": "Nos cnidarios antozoos da orde dos escleractinios, denom\u00ednase coralito ao esqueleto calcario dun p\u00f3lipo individual da colonia.\nCorais que o presentan.\nAdemais dos escleractinios, o termo tam\u00e9n \u00e9 aplic\u00e1bel as especies do x\u00e9nero \"Millepora\", denominadas comunmente \"corais de fogo\", e a \"Heliopora coerulea\", especie chamada \"coral azul\", ambas as especies pertencuntes clase dos hidrozoos. Todos eles conforman os chamados corais hermat\u00edpicos, principais contribu\u00edntes \u00e1 formaci\u00f3n de arrecifes coralinos. \nNo caso das especies coloniais, a estrutura esquel\u00e9tica da colonia, denominada \"corallum\", \u00e9 o resultado da suma de todos oscoralitos individuais, dispostos en diversas estruturas, masivas, ramificadas, laminares, esf\u00e9ricas, alombadass, columnares, foli\u00e1ceas, incrustantes ou en placas.\nEstrutura.\nO coralito est\u00e1 composto de aragonita, unha das formas cristalinas alotr\u00f3picas do carbonato c\u00e1lcico, producida e segregada polo p\u00f3lipo coralino. Os coralitos var\u00edan en tama\u00f1o, pero na maior\u00eda dos corais coloniais te\u00f1en menos de 3 mm de di\u00e1metro. A superficie interna do coralito co\u00f1\u00e9cese como c\u00e1liz. Este presenta no seu interior unhas l\u00e1minas en posici\u00f3n vertical chamadas septos e, nalgunhas especies, estes tabiques contin\u00faan f\u00f3ra da parede do coralito, denomin\u00e1ndose cristas. Noscoralitos que non te\u00f1en parede, as l\u00e1minas co\u00f1\u00e9cense como septocostelas. Os septos, costelas e septocostelas poden teren ornamentaci\u00f3ns en forma de dentes, e poden seren grosos, delgados e de tama\u00f1o vari\u00e1bel. \u00c1s veces hai l\u00f3bulos \"paliformes\", en forma de bast\u00f3ns, que se elevan desde as marxes internas dos tabiques. Estes poden formaren un c\u00edrculo ordenado chamado \"coroa paliforme\". Os septos non adoitan unirse no centro do coralito, sen\u00f3n que forman unha columela, unha masa de septos entrelazados ou unha proxecci\u00f3n en forma de c\u00fapula ou piar. A parte inferior do p\u00f3lipo est\u00e1 en \u00edntimo contacto co coralito e ten mesenterios radiais entre os septos que aumentan a superficie da \u00e1rea da cavidade corporal e axudan \u00e1 dixesti\u00f3n. Os septos, os l\u00f3bulos paliformes e as costelas poden verse a mi\u00fado a trav\u00e9s do cenosarco, a capa de tecido vivo que cobre o cen\u00f3steo, o esqueleto calcario segregado polo cenosarco.\nTerminolox\u00eda da estrutura do coralito.\nDist\u00ednguense as seguientes partes na estrutura dun coralito:"}
{"id": "505526", "revid": "59564", "url": "https://gl.wikipedia.org/wiki?curid=505526", "title": "Premio Verg\u00edlio Ferreira", "text": "O premio Verg\u00edlio Ferreira foi institu\u00eddo pola Universidade de \u00c9vora co obxectivo non s\u00f3 de homenaxear ao mesmo tempo o grande escritor que lle d\u00e1 o nome, mais tam\u00e9n de galardoar o conxunto da obra literaria dun autor de lingua portuguesa, relevante no \u00e1mbito da narrativa e/ou ensaio.\nEste premio contempla anualmente propostas de candidatura oriundas de diversas universidades, dentro e f\u00f3ra de Portugal, onde se desenvolvan estudos de Literatura e Cultura portuguesas.\nVencedores.\nA lista de vencedores \u00e9 a seguinte:"}
{"id": "505527", "revid": "22570", "url": "https://gl.wikipedia.org/wiki?curid=505527", "title": "Jack Lousma", "text": "Jack Robert Lousma, nado en Grand Rapids, M\u00edchigan o 29 de febreiro de 1936, \u00e9 un astronauta estadounidense retirado que formou parte das misi\u00f3ns Skylab 3 e STS-3.\nTraxectoria.\nLousma graduouse en enxe\u00f1ar\u00eda aeron\u00e1utica pola Universidade de M\u00edchigan en 1959 e \u00e9 m\u00e1ster na mesma materia pola Escola Naval de Posgraduados dos Estados Unidos en 1965.\nFoi seleccionado como astronauta pola NASA en abril de 1966, participando nas misi\u00f3ns Skylab 3 e STS-3. Pasou un total de 67,47 d\u00edas no espazo."}
{"id": "505528", "revid": "72012", "url": "https://gl.wikipedia.org/wiki?curid=505528", "title": "Jack R. Lousma", "text": ""}
{"id": "505529", "revid": "4817", "url": "https://gl.wikipedia.org/wiki?curid=505529", "title": "Stanley G. Love", "text": "Stanley Glen Love, nado en San Diego o 8 de xu\u00f1o de 1965, \u00e9 un astronauta estadounidense que formou parte da misi\u00f3n STS-122.\nTraxectoria.\nLove graduouse en f\u00edsica pola Facultad Harvey Mudd en Claremont, California, en 1987 e \u00e9 m\u00e1ster en astronom\u00eda pola Universidade de Washington en Seattle en 1989 e doutor\u00e1ndose en 1993.\nFoi seleccionado como astronauta pola NASA en xu\u00f1o de 1998, participando na misi\u00f3n STS-122 e pasando un total de 12,77 d\u00edas no espazo."}
{"id": "505530", "revid": "65337", "url": "https://gl.wikipedia.org/wiki?curid=505530", "title": "Hardhead", "text": "O hardhead (tam\u00e9n co\u00f1ecido como lion) foi unha moeda escocesa de bill\u00f3n dos s\u00e9culos XVI e XVII institu\u00edda por Mar\u00eda Estuardo (1542-1567), inicialmente cun valor de 1,5 peniques ou 1/160 da libra escocesa.\nO seu nome prov\u00e9n do dunha moeda francesa anterior, o \"hardit\".\nHistoria.\nMar\u00eda Estuardo (1542-1567).\nMar\u00eda I de Escocia introduciu o \"hardhead\" en 1558 no sistema monetario escoc\u00e9s, no marco da s\u00faa primeira serie de emisi\u00f3ns (1542-1558), xunto con outras moedas menores de bill\u00f3n, como o \"bawbee\" e o \"plack\". O seu valor era de 1,5 peniques e ti\u00f1a un peso de ca. 0,81 gramos.\nNo seu anverso repres\u00e9ntase unha letra M coroada, rodeada pola lenda (\"Mar\u00eda, pola graza de Deus, reina dos escoceses\"). Pola s\u00faa banda, o reverso est\u00e1 ocupado por un le\u00f3n rampante coroado e a lenda (\"A verdade vence\"). Precisamente a figura deste le\u00f3n fixo que a moeda fose co\u00f1ecida tam\u00e9n como \"lion\".\nEn 1559 e 1560, xa durante a segunda serie de emisi\u00f3ns, volveuse cu\u00f1ar o \"hardhead\", cambiando o M do seu anverso por un monograma FM (Francis and Mary) flanqueado por dous golfi\u00f1os.\nXacobe VI.\nXacobe VI (1567-1625) recuperou esta moeda en 1588, mais nesta ocasi\u00f3n co valor de dous peniques. Xa que logo, trat\u00e1base realmente dunha moeda fraccionaria do \"plack\", do que supu\u00f1a unha cuarta parte, ao valer este oito peniques. O valor de dous peniques marcouse con dous puntos \u00e1 dereita do le\u00f3n do reverso.\nA moeda conserva as caracter\u00edsticas formais da de Mar\u00eda I, coa \u00fanica adaptaci\u00f3n do anverso co monograma IR (\"Iacobus Rex\") e a lenda IACOB' \u00b7 6 \u00b7 D \u00b7 G \u00b7 R \u00b7 SCO' \u00b7 (\"Xacobe VI, pola graza de Deus, rei dos escoceses\"). Tanto o motivo como a lenda do reverso son coincidentes cos da s\u00faa antecesora."}
{"id": "505531", "revid": "22570", "url": "https://gl.wikipedia.org/wiki?curid=505531", "title": "Jos\u00e9 Gil", "text": "Jos\u00e9 Gil, nado en Muecate (Mozambique) o 15 de xu\u00f1o de 1939, \u00e9 un fil\u00f3sofo, ensa\u00edsta e profesor universitario portugu\u00e9s.\nTraxectoria.\nNaceu na por ent\u00f3n \u00c1frica Oriental Portuguesa. Estudou Matem\u00e1ticas na Facultade de Ciencias da Universidade de Lisboa, antes de partir para Francia, exiliado durante a ditadura de Salazar. Licenciouse en Filosof\u00eda, pola Universidade da Sorbona, en 1968. Un ano despois obtivo o grao de mestre cunha tese sobre a moral de Immanuel Kant. Iniciou a s\u00faa carreira como profesor do ensino secundario. Coordenou o departamento de Psican\u00e1lise e Filosof\u00eda da Universidade de Par\u00eds VIII en 1973. \nEn 1976 Jos\u00e9 Gil regresou a Portugal para ser adxunto do Secret\u00e1rio de Estado do Ensino Superior e da Investiga\u00e7\u00e3o Cient\u00edfica. Ensinou Est\u00e9tica e Filosof\u00eda contempor\u00e1nea na Facultade de Ciencias Sociais e Humanas da Universidade Nova de Lisboa, tam\u00e9n no Colexio Internacional de Filosof\u00eda de Par\u00eds e na Universidade de S\u00e3o Paulo. En 2004 publicou \"Portugal, Hoje. O Medo de Existir\", a s\u00faa primeira obra escrita directamente en portugu\u00e9s. \nJos\u00e9 Gil foi considerado polo semanario franc\u00e9s \"Le Nouvel Observateur\", un dos 25 grandes pensadores do mundo. Herdeiro da fenomenolox\u00eda, que estudou en Francia, \u00e9 un pensador que pon o corpo no centro da s\u00faa reflexi\u00f3n.\nFoi Premio Verg\u00edlio Ferreira en 2012."}
{"id": "505532", "revid": "65337", "url": "https://gl.wikipedia.org/wiki?curid=505532", "title": "Lion (moeda)", "text": "Lion \u00e9 a denominaci\u00f3n de varias moedas:"}
{"id": "505533", "revid": "89787", "url": "https://gl.wikipedia.org/wiki?curid=505533", "title": "Of\u00e9lia Paiva Monteiro", "text": "Of\u00e9lia Paiva Monteiro, nada no Porto en 1935 e finada en Co\u00edmbra o 1 de setembro de 2018, \u00e9 unha profesora e escritora portuguesa.\nTraxectoria.\nFoi catedr\u00e1tica da Facultade de Letras de Co\u00edmbra. Profesora de Literatura Francesa e de Literatura Portuguesa, entre 1959 e 1999, foi investigadora con perspetivas comparatistas fecundas e innovadoras. Especialista en Almeida Garrett, a s\u00faa tese de doutoramento foi \"A Forma\u00e7\u00e3o de Almeida Garrett. Experi\u00eancia e cria\u00e7\u00e3o (\"1972). Coordinou a \"Edi\u00e7\u00e3o Cr\u00edtica das Obras de Almeida Garrett\", e respons\u00e1bel das \"Viagens na Minha Terra\" (2010). Foi membro do Centro de Literatura Portuguesa, no cal coordinou o projxcto \"Estudos Garrettianos\".\nColaborou no grupo de investigaci\u00f3n \u201cFiguras da Fic\u00e7\u00e3o\u201d.\nFoi Premio Vergilio Ferreira en 2014."}
{"id": "505547", "revid": "23204", "url": "https://gl.wikipedia.org/wiki?curid=505547", "title": "Bidouredo, Bidouredo, Monterroso", "text": "Bidouredo \u00e9 un lugar da parroquia de Bidouredo no concello lucense de Monterroso, na comarca da Ulloa. Segundo o padr\u00f3n municipal (INE 2013) ti\u00f1a 42 habitantes.\nNo n\u00facleo de Bidouredo est\u00e1 a igrexa de orixe rom\u00e1nica da parroquia hom\u00f3nima."}
{"id": "505549", "revid": "85894", "url": "https://gl.wikipedia.org/wiki?curid=505549", "title": "A Moreira, Bidouredo, Monterroso", "text": "A Moreira \u00e9 un lugar da parroquia de Bidouredo no concello lucense de Monterroso, na comarca da Ulloa. Segundo o padr\u00f3n municipal (INE 2013) ti\u00f1a 4 habitantes.\nA Moreira sit\u00faase a car\u00f3n da estrada LU-221 que une Monterroso con Palas de Rei"}
{"id": "505550", "revid": "85894", "url": "https://gl.wikipedia.org/wiki?curid=505550", "title": "A Pedri\u00f1a, Bidouredo, Monterroso", "text": "A Pedri\u00f1a \u00e9 un lugar da parroquia de Bidouredo no concello lucense de Monterroso, na comarca da Ulloa. Segundo o padr\u00f3n municipal (INE 2013) non ti\u00f1a ning\u00fan habitante.\nO lugar da Pedri\u00f1a est\u00e1 a car\u00f3n do r\u00edo Ulla, que fai de divisi\u00f3n natural entre os concellos de Antas de Ulla e Monterroso. Precisamente nese punto a ponte sobre o r\u00edo \u00e9 co\u00f1ecida co nome de Pontepedri\u00f1a. Na actualidade est\u00e1 m\u00e1is poboada a parte de Antas de Ulla que a de Monterroso, debido a varias construci\u00f3ns realizadas nos \u00faltimos anos."}
{"id": "505551", "revid": "15490", "url": "https://gl.wikipedia.org/wiki?curid=505551", "title": "Jim Lovell", "text": "James Arthur Lovell Jr., nado en Cleveland, Ohio, o 25 de marzo de 1928, \u00e9 un astronauta estadounidense retirado que formou parte das misi\u00f3ns Gemini 7, Gemini 12, Apollo 8 e Apollo 13.\nTraxectoria.\nLovell graduouse pola Universidade de Wisconsin e a Academia Naval dos Estados Unidos en 1952, na escola de pilotos de probas de Patuxent River en 1958 e en seguridade a\u00e9rea pola Universidade do Sur de California en 1961.\nFoi seleccionado como astronauta pola NASA en setembro de 1962, participando nas misi\u00f3ns Gemini 7, Gemini 12, Apollo 8 e Apollo 13 e pasando un total de 29,79 d\u00edas no espazo."}
{"id": "505552", "revid": "72012", "url": "https://gl.wikipedia.org/wiki?curid=505552", "title": "James A. Lovell", "text": ""}
{"id": "505553", "revid": "72012", "url": "https://gl.wikipedia.org/wiki?curid=505553", "title": "George David Low", "text": "George David Low, nado en Cleveland, Ohio, o 19 de febreiro de 1956 e finado o 15 de marzo de 2008, foi un astronauta estadounidense que formou parte das misi\u00f3ns STS-32, STS-43 e STS-57.\nTraxectoria.\nLow graduouse en enxe\u00f1ar\u00eda f\u00edsica pola Universidade de Washington e Lee en 1978 e en enxe\u00f1ar\u00eda mec\u00e1nica pola Universidade Cornell en 1980, cun m\u00e1ster en aeron\u00e1utica e astron\u00e1utica pola Universidade Stanford en 1983.\nFoi seleccionado como astronauta pola NASA en maio de 1984, participando nas misi\u00f3ns STS-32, STS-43 e STS-57 e pasando un total de 29,75 d\u00edas no espazo."}
{"id": "505554", "revid": "72012", "url": "https://gl.wikipedia.org/wiki?curid=505554", "title": "G. David Low", "text": ""}
{"id": "505555", "revid": "5863", "url": "https://gl.wikipedia.org/wiki?curid=505555", "title": "Marta Valc\u00e1rcel", "text": "Marta Valc\u00e1rcel G\u00f3mez, nada en Entenza (Salceda de Caselas) en 1981, \u00e9 unha economista e pol\u00edtica galega do PPdeG.\nTraxectoria.\nLicenciada en Ciencias Econ\u00f3micas pola Universidade de Vigo. Milita no PPdeG dende 2003. Nas elecci\u00f3ns municipais de 2007 foi elixida concelleira de Salvaterra de Mi\u00f1o e nomeada tenenta de alcalde. Nas elecci\u00f3ns auton\u00f3micas de 2009 foi elixida deputada do Parlamento de Galicia. Nas elecci\u00f3ns municipais de 2019 encabezou a candidatura do PPdeG e foi elixida alcaldesa."}
{"id": "505556", "revid": "1888", "url": "https://gl.wikipedia.org/wiki?curid=505556", "title": "Marta Valc\u00e1rcel G\u00f3mez", "text": ""}
{"id": "505557", "revid": "89787", "url": "https://gl.wikipedia.org/wiki?curid=505557", "title": "Altiplano Yunnan\u2013Guizhou", "text": "O altiplano Yunnan\u2013Guizhou ou altiplano Yungui (chin\u00e9s simplificado: \u4e91\u8d35\u9ad8\u539f; chin\u00e9s tradicional: \u96f2\u8cb4\u9ad8\u539f; pinyin: Y\u00fangu\u00ec G\u0101oyu\u00e1n) \u00e9 unha meseta localizada no sueste da China, estendida principalmente polas provincias de Yunnan e Guizhou. No suroeste, o Yungui \u00e9 un aut\u00e9ntico altiplano con mesetas ch\u00e1s, mentres que no nordeste, \u00e9 unha \u00e1rea en xeral monta\u00f1osa con outeiros, gorxas e topograf\u00eda k\u00e1rstica.\nXeograf\u00eda.\nDefinici\u00f3n.\nBaixo a definici\u00f3n m\u00e1is estrita, o altiplano Yungui est\u00e9ndese dende o r\u00edo Vermello en Yunnan polo suroeste ata os montes Wuling en Hunan no nordeste. Esta rexi\u00f3n incl\u00fae a maior parte do Yunnan oriental e a maior\u00eda de Guizhou. Non obstante, \u00e9 com\u00fan, que o resto de Yunnan e as mesetas que o rodean que se consideren parte do altiplano Yunnan\u2013Guizhou a\u00ednda que non te\u00f1an as mesmas caracter\u00edsticas.\nBaixo a definici\u00f3n m\u00e1is ampla, o altiplano Yungui incl\u00fae tam\u00e9n o condado Gulin e os extremos meridionais de Sichuan, o Chongqing oriental, o suroeste de Hubei, o occidente de Hunan e o noroeste de Guangxi.\nXeograf\u00eda humana.\nLocalizado na China suroccidental, o altiplano separa a conca do Sichuan da China meridional. A \u00e1rea considerouse unha rexi\u00f3n illada da China. Historicamente, foi o fogar de pobos minoritarios dedicados \u00e1 agricultura intensiva nos outeiros e vales. Actualmente \u00e9 unha das \u00e1reas m\u00e1is deprimidas economicamente da China e as rexi\u00f3ns de Guizhou e Yunnan as provincias est\u00e1n entre as \u00faltimas da clasificaci\u00f3n no \u00edndice de desenvolvemento humano nese pa\u00eds. Moitos residentes viven ao estilo tradicional en aldeas rurais.\nAs cidades importantes do altiplano son Kunming, Guiyang e Zunyi. Na rexi\u00f3n realiz\u00e1ronse grandes obras de enxe\u00f1ar\u00eda como ferrocarr\u00eds que se constru\u00edron por terreos complicados. A ponte m\u00e1is alta do mundo, a ponte Beipanjiang, local\u00edzase na fronteira do Yunnan-Guizhou.\nXeograf\u00eda f\u00edsica.\nO altiplano Yungui \u00e9 unha gran rexi\u00f3n monta\u00f1osa de terreo abrupto con picos k\u00e1rsticos e gorxas fondas. Est\u00e1 apoiado nas grandes montes Hengduan ao noroeste e en rexi\u00f3ns baixas no norte, leste e sueste. Outras importantes cordilleiras cruzan ou rodean \u00e1reas do altiplano. Os montes Wumeng e Wulian Feng forman unha barreira polo Yungui central setentrional ao longo do r\u00edo Jinsha (Yangtz\u00e9 superior). Polo norte, os Dalou percorren o bordo entre o Yungui e a conca do Sichuan. Os Wuling no nordeste forman un terreo de transici\u00f3n cara \u00e1 chaira do Yangtz\u00e9. No sur, o Miao dir\u00edxese cara aos montes do sur da China. A trav\u00e9s do r\u00edo Vermello ao suroeste, os Ailao forman unha barreira definitiva.\nOs altos picos de monta\u00f1a do T\u00edbet oriental son a fonte de moitos dos grandes r\u00edos grandes de Asia, que fl\u00faen cara ao su polo altiplano Yunnan\u2013Guizhou. Os r\u00edos dividen o altiplano, Salween e Mekong dirix\u00edndose ao sur e o Yangtz\u00e9 virando ao nordeste. A maior\u00eda do Yungui occidental \u00e9 drenado polos r\u00edos Nanpan e Beipan, que confl\u00faen no r\u00edo das Perlas. No Yungui oriental local\u00edzase o r\u00edo Wu, afluente do Yangtz\u00e9.\nEn zonas do Yunnan f\u00f3rmanse lagos importantes, como o Dian Chi e o lago Fuxian. O lago Erhai sit\u00faase no bordo occidental do altiplano, ao sur dos montes Hengduan.\nClima e ecolox\u00eda.\nO clima var\u00eda gradualmente dende o m\u00e1is seco no suroeste ata o m\u00e1is chuvioso no nordeste. No Yunnan central oriental, partes do altiplano pos\u00faen un clima semi\u00e1rido. Na maior\u00eda de Guizhou, o clima clasif\u00edcase como h\u00famido subtropical. O altiplano est\u00e1 cuberto por bosques subtropicais perennes en moitas porci\u00f3ns de Yunnan e por bosques mixtos en zonas de Guizhou."}
{"id": "505558", "revid": "47401", "url": "https://gl.wikipedia.org/wiki?curid=505558", "title": "Yunnan\u2013Guizhou Plateau", "text": ""}
{"id": "505559", "revid": "47401", "url": "https://gl.wikipedia.org/wiki?curid=505559", "title": "Altiplano Yungui", "text": ""}
{"id": "505560", "revid": "47401", "url": "https://gl.wikipedia.org/wiki?curid=505560", "title": "Altiplano Yunnan-Guizhou", "text": ""}
{"id": "505561", "revid": "118295", "url": "https://gl.wikipedia.org/wiki?curid=505561", "title": "S\u00e9raphine Louis", "text": "S\u00e9raphine Louis, co\u00f1ecida como S\u00e9raphine de Senlis, nada en Arsy (Oise) o 3 de setembro de 1864 e finada en Villers-sous-Erquery o 11 de decembro de 1942, foi unha pintora francesa de arte na\u00edf. Autodidacta, foi inspirada pola s\u00faa fe relixiosa, as vidreiras das igrexas e outras artes relixiosas. A intensidade das s\u00faas imaxes, con cores e dese\u00f1os repetidos, interpretouse \u00e1s veces como un reflexo da s\u00faa propia psique, cami\u00f1ando entre o \u00e9xtase e a enfermidade mental.\nTraxectoria.\nPrimeiros anos.\nLouis naceu en Arsy en 1864. O seu pai era un traballador manual e a s\u00faa nai era de orixe granxeira. A nai de Louis faleceu no seu primeiro aniversario e o seu pai, que m\u00e1is adiante casou, tam\u00e9n morreu antes de que cumprise sete anos; nese momento quedou ao cargo da s\u00faa irm\u00e1 m\u00e1is vella. Traballou primeiro como pastora, mais contra 1881 foi contratada como traballadora dom\u00e9stica nun convento das Irm\u00e1s da Providencia en Clermont, Oise. Dende 1901, traballou como ama de chaves para familias de clase media na vila de Senlis.\nCarreira.\nAdemais dos seus duros traballos diarios, Louis pintaba con candeas, sobre todo illada e en segredo, ata que a s\u00faa enorme obra foi descuberta en 1912 polo coleccionista de arte alem\u00e1n Wilhelm Uhde. Mentres estaba en Senlis, Uhde viu un bodeg\u00f3n con maz\u00e1s na casa da s\u00faa veci\u00f1a e asombrouse ao descubrir que Louis, que limpaba a s\u00faa casa, era a autora. O seu apoio apenas comezara cando foi obrigado a abandonar Francia en agosto de 1914; a guerra entre Francia e Alema\u00f1a convert\u00e9rano nun forasteiro indesexado en Senlis, como tam\u00e9n o era Louis pola s\u00faa personalidade exc\u00e9ntrica. S\u00f3 volveron a establecer contacto en 1927, cando Uhde, de novo en Francia e residindo en Chantilly, visitou unha exposici\u00f3n de artistas locais en Senlis e, vendo a obra de Louis, deuse de conta de que a\u00ednda estaba viva e de que a s\u00faa arte florecera. Baixo o padroado de Uhde, Louis comezou a pintar lenzos m\u00e1is grandes, alg\u00fans de dous metros de alto, e acadou importancia como pintora na\u00edf. En 1929, Uhde organizou unha exposici\u00f3n, \"Pintores do Sagrado Coraz\u00f3n\", que inclu\u00eda obras de Louis, lanz\u00e1ndoa a un per\u00edodo de \u00e9xito financeiro que nunca tivera e para o que non estaba preparada. Ent\u00f3n, en 1930, por efecto da Gran Depresi\u00f3n que destru\u00edu as finanzas dos seus padr\u00f3ns, Uhde non tivo m\u00e1is remedio que deixar de comprar os seus cadros.\nPasamento.\nEn 1932, Louis ingresou por psicose cr\u00f3nica no sanatorio de Clermont, onde a s\u00faa arte non tivo sa\u00edda. A\u00ednda que Uhde informou de que faleceu en 1934, dise que Louis realmente viviu ata 1942 nun anexo do hospital de Villers-sous-Erquery, onde morreu sen amigos e soa. Foi soterrada nunha fosa com\u00fan.\nUhde continuou a mostrar o seu traballo: en 1932 na exposici\u00f3n \"Os primitivos modernos\" en Par\u00eds; en 1937-38 nunha exposici\u00f3n titulada \"Os mestres populares da realidade\" que se mostrou en Par\u00eds, Z\u00fcrich e o Museum of Modern Art de Nova York; en 1942, na mostra \"Primitivos do s\u00e9culo XX\" en Par\u00eds e finalmente en 1945, nunha exposici\u00f3n en solitario tam\u00e9n na capital francesa.\nObras.\nOs traballos de Louis son sobre todo ricas fantas\u00edas de arranxos de flores repetidas con intensidade. Empregaba cores e pigmentos feitos por ela mesma a partir de ingredientes raros e ex\u00f3ticos que nunca revelou e que soportaron o paso do tempo con viveza. As superficies das s\u00faas pinturas te\u00f1en unha aparencia mate, case de cera. \u00c1s veces a s\u00faa sinatura (tipicamente \"S. Louis\") estaba tallada con coitelo, revelando un fondo de cor en contraste. Nalg\u00fans casos, parece que asinou os seus cadros antes de pintalos.\nLouis era unha artista consumida por unha necesidade incontrolable de crear, \"esta famosa necesidade interna de que falaba Kandinsky\", expresi\u00f3n empregada por Bertrand Lorquin, conservador do Mus\u00e9e Maillol de Par\u00eds na s\u00faa introduci\u00f3n \u00e1 exposici\u00f3n \"S\u00e9raphine Louis dite S\u00e9raphine de Senlis\" que tivo lugar entre o 1 de outubro de 2008 e o 18 de maio de 2009.\nLegado.\nAs pinturas de Louis exh\u00edbense no museo de arte de Senlis, o museo de arte na\u00edf de Niza e o Mus\u00e9e d'Art moderne Lille M\u00e9tropole de Villeneuve-d'Ascq.\nEn 2009, o filme biogr\u00e1fico \"S\u00e9raphine\" do director Martin Provost ga\u00f1ou sete premios C\u00e9sar, inclu\u00eddos os de mellor filme e mellor actriz para Yolande Moreau que interpretou a pintora. O filme explora a relaci\u00f3n entre Louis e Wilhelm Uhde dende o seu primeiro encontro en 1912 ata os seus d\u00edas no sanatorio de Clermont."}
{"id": "505562", "revid": "88215", "url": "https://gl.wikipedia.org/wiki?curid=505562", "title": "Juan Carlos Copa Quiroga", "text": ""}
{"id": "505563", "revid": "17467", "url": "https://gl.wikipedia.org/wiki?curid=505563", "title": "Ferrol, Ferrol, Ferrol", "text": ""}
{"id": "505564", "revid": "98629", "url": "https://gl.wikipedia.org/wiki?curid=505564", "title": "Danijela \u0160tajnfeld", "text": "Danijela \u0160tajnfeld, nada en Ruski Krstur en 1984 \u00e9 unha actriz e directora de cinema serbia.\nTraxectoria.\nDe pai xudeu e nai rutena, naceu na capital cultural dos rutenos de Voivodina e o ruteno foi a s\u00faa lingua materna, e ademais de serbio fala hebreo e ingl\u00e9s. Estudou na facultade de arte dram\u00e1tica de Belgrado e diplomouse en 2008 na clase do profesor Dragan Petrovi\u0107. Traballou no teatro e xa antes de se graduar debutou no cinema cun pequeno papel en 2005 no filme \"Mi nismo an\u0111eli 2\" e tam\u00e9n nese ano apareceu cun papel m\u00e1is relevante en \"Ivkova slava\". En 2007 protagonizou con Milan Vasi\u0107 a serie de televisi\u00f3n \"Ono na\u0161e \u0161to nekad beja\u0161e\" e seguiu a traballar principalmente na televisi\u00f3n ata que no ano 2015 protagonizou o suspense albano-americano, \"Cash Only\". Residente nos Estados Unidos en 2020 dirixiu o documental producido por Mike Lerner \"Hold me right\" sobre o impacto de violaci\u00f3ns e agresi\u00f3ns sexuais en v\u00edtimas e agresores na \u00e9poca do movemento #metoo, a mesma Danijela afirmou que fora tam\u00e9n v\u00edtima de agresi\u00f3n sexual por parte dunha co\u00f1ecida figura da industria f\u00edlmica do seu pa\u00eds e fora a raz\u00f3n pola que deixara Serbia ."}
{"id": "505568", "revid": "23204", "url": "https://gl.wikipedia.org/wiki?curid=505568", "title": "Ampola", "text": "O termo ampola, derivado do lat\u00edn \"ampulla\", \"frasco\", \"bote\", \"recipiente\", \"vexiga\", pode referirse a:"}
{"id": "505569", "revid": "22795", "url": "https://gl.wikipedia.org/wiki?curid=505569", "title": "Ampola (hidrozoos)", "text": "Nos cnidarios hidrozoos do x\u00e9nero \"Millepora\", \u00fanico da familia dos milep\u00f3ridos, a ampola (cientificamente denominada \"ampulla\"), \u00e9 unha c\u00e1mara presente na superficie do seu exoesqueleto calcario, ou cen\u00f3steo, que cont\u00e9n un gon\u00f3foro e que est\u00e1 comunicada co exterior mediante dous pequenos orificios, e cos poros portadores de zooides por medio da canais internos do cen\u00f3steo."}
{"id": "505570", "revid": "785", "url": "https://gl.wikipedia.org/wiki?curid=505570", "title": "\u0391", "text": ""}
{"id": "505571", "revid": "785", "url": "https://gl.wikipedia.org/wiki?curid=505571", "title": "\u03a9", "text": ""}
{"id": "505573", "revid": "785", "url": "https://gl.wikipedia.org/wiki?curid=505573", "title": "\u0392", "text": ""}
{"id": "505574", "revid": "785", "url": "https://gl.wikipedia.org/wiki?curid=505574", "title": "\u0393", "text": ""}
{"id": "505575", "revid": "785", "url": "https://gl.wikipedia.org/wiki?curid=505575", "title": "\u0395", "text": ""}
{"id": "505576", "revid": "785", "url": "https://gl.wikipedia.org/wiki?curid=505576", "title": "\u0396", "text": ""}
{"id": "505577", "revid": "785", "url": "https://gl.wikipedia.org/wiki?curid=505577", "title": "\u0397", "text": ""}
{"id": "505578", "revid": "785", "url": "https://gl.wikipedia.org/wiki?curid=505578", "title": "\u0398", "text": ""}
{"id": "505579", "revid": "785", "url": "https://gl.wikipedia.org/wiki?curid=505579", "title": "\u0399", "text": ""}
{"id": "505580", "revid": "785", "url": "https://gl.wikipedia.org/wiki?curid=505580", "title": "\u039a", "text": ""}
{"id": "505581", "revid": "785", "url": "https://gl.wikipedia.org/wiki?curid=505581", "title": "\u039c", "text": ""}
{"id": "505582", "revid": "785", "url": "https://gl.wikipedia.org/wiki?curid=505582", "title": "\u039d", "text": ""}
{"id": "505583", "revid": "785", "url": "https://gl.wikipedia.org/wiki?curid=505583", "title": "\u039e", "text": ""}
{"id": "505584", "revid": "785", "url": "https://gl.wikipedia.org/wiki?curid=505584", "title": "\u039f", "text": ""}
{"id": "505585", "revid": "785", "url": "https://gl.wikipedia.org/wiki?curid=505585", "title": "\u03a1", "text": ""}
{"id": "505586", "revid": "785", "url": "https://gl.wikipedia.org/wiki?curid=505586", "title": "\u03a3", "text": ""}
{"id": "505587", "revid": "785", "url": "https://gl.wikipedia.org/wiki?curid=505587", "title": "\u03a4", "text": ""}
{"id": "505588", "revid": "785", "url": "https://gl.wikipedia.org/wiki?curid=505588", "title": "\u03a6", "text": ""}
{"id": "505589", "revid": "785", "url": "https://gl.wikipedia.org/wiki?curid=505589", "title": "\u03a7", "text": ""}
{"id": "505590", "revid": "785", "url": "https://gl.wikipedia.org/wiki?curid=505590", "title": "\u03a8", "text": ""}
{"id": "505591", "revid": "785", "url": "https://gl.wikipedia.org/wiki?curid=505591", "title": "\u03dc", "text": ""}
{"id": "505592", "revid": "55340", "url": "https://gl.wikipedia.org/wiki?curid=505592", "title": "S\u0259bin\u0259 \u018fliyeva", "text": "S\u0259bin\u0259 Ya\u015far q\u0131z\u0131 \u018fliyeva, nada o 7 de maio de 1980 en Bak\u00fa \u00e9 unha xurista azar\u00ed, valedora de Acerbaix\u00e1n. \nTraxectoria.\nFilla do m\u00e9dico e pol\u00edtico Ya\u015far \u018fliyev e da dentista pedri\u00e1tica R\u0259na \u018fliyeva. Estudou dereito na Universidade Estatal de Bak\u00fa entre 1996 e 2000 e tras graduarse entrou a traballar no Tribunal Constitucional e asemade realizou estudos de posgrao en dereito p\u00fablico na s\u00faa alma m\u00e1ter. Entre 2009 e 2012 realizou estudos de relaci\u00f3ns internacionais na Academia da Administraci\u00f3n P\u00fablica de Acerbaix\u00e1n. En 2016 doutorouse cunha tese sobre relaci\u00f3ns internacionais e dereitos humanos. O 29 de novembro de 2019 a Asemblea Nacional elixiuna Comisionada para os Dereitos Humanos (valedora) de Acerbaix\u00e1n entre os tres candidatos que presentara o presidente da Rep\u00fablica de Acerbaix\u00e1n."}
{"id": "505593", "revid": "785", "url": "https://gl.wikipedia.org/wiki?curid=505593", "title": "\u03da", "text": ""}
{"id": "505594", "revid": "785", "url": "https://gl.wikipedia.org/wiki?curid=505594", "title": "\u0370", "text": ""}
{"id": "505595", "revid": "785", "url": "https://gl.wikipedia.org/wiki?curid=505595", "title": "\u03fa", "text": ""}
{"id": "505596", "revid": "785", "url": "https://gl.wikipedia.org/wiki?curid=505596", "title": "\u03d8", "text": ""}
{"id": "505597", "revid": "785", "url": "https://gl.wikipedia.org/wiki?curid=505597", "title": "\u03e0", "text": ""}
{"id": "505598", "revid": "55340", "url": "https://gl.wikipedia.org/wiki?curid=505598", "title": "Sabina Aliyeva", "text": ""}
{"id": "505600", "revid": "89787", "url": "https://gl.wikipedia.org/wiki?curid=505600", "title": "La Rep\u00fablica (1902)", "text": "La Rep\u00fablica foi un semanario editado en Ferrol en 1902 e 1904.\nHistoria e caracter\u00edsticas.\nApareceu o 19 de xaneiro de 1902. Publicaci\u00f3n do Partido Republicano de Ferrol, aparec\u00eda os domingos. Estaba dirixido por Federico D\u00edaz Palafox. Edit\u00e1base na imprenta de \"El Correo Gallego\"."}
{"id": "505602", "revid": "72012", "url": "https://gl.wikipedia.org/wiki?curid=505602", "title": "Hydroidolina", "text": ""}
{"id": "505603", "revid": "23204", "url": "https://gl.wikipedia.org/wiki?curid=505603", "title": "Gran Premio de Italia de 2020", "text": "O Gran Premio de Italia de 2020, oficialmente co\u00f1ecido como o XC Gran Premio Heineken d'Italia 2020 foi unha carreira de F\u00f3rmula Un, que se celebrou o 6 de setembro de 2020, no Autodromo Nazionale Monza en Monza, Italia. Foi a oitava carreira do campionato de , o noventa Gran Premio de Italia e o septuax\u00e9simo Gran Premio de Italia celebrado en Monza.\nPneus dispo\u00f1ibles.\nCambios na regulamentaci\u00f3n.\nAntes da carreira, o \u00f3rgano de goberno, a Federaci\u00f3n Internacional do Autom\u00f3bil, emitiu unha directiva t\u00e9cnica que prohib\u00eda os modos de motor espec\u00edficos para a cualificaci\u00f3n a partir do Gran Premio de Italia. A prohibici\u00f3n inicialmente estaba prevista para o Gran Premio de B\u00e9lxica de 2020, pero atrasouse unha carreira.\nPr\u00e1ctica.\nA primeira sesi\u00f3n de pr\u00e1cticas interrompeuse brevemente cando Max Verstappen estrelouse na chicana de Ascari. A sesi\u00f3n rematou con Valtteri Bottas como o m\u00e1is r\u00e1pido por diante do seu compa\u00f1eiro de equipo en Mercedes Lewis Hamilton e do piloto de Red Bull Alexander Albon, o terceiro m\u00e1is r\u00e1pido. \nA segunda sesi\u00f3n de adestramentos non tivo grandes incidentes e conclu\u00edu con Hamilton como o m\u00e1is r\u00e1pido, seguido de Bottas e Lando Norris de McLaren. \nBottas volveu ser o m\u00e1is r\u00e1pido na terceira pr\u00e1ctica, seguido de Carlos Sainz de McLaren e o seu compa\u00f1eiro de equipo Norris. A sesi\u00f3n interrump\u00eduse brevemente con bandeiras vermellas despois de que Daniel Ricciardo parase o seu Renault R.S.20 cun fallo mec\u00e1nico.\nClasificaci\u00f3n.\nLewis Hamilton logrou a pole s\u00f3 0.069 segundos por diante do Mercedes do seu compa\u00f1eiro de equipo Valtteri Bottas. O McLaren de Carlos Sainz obtivo o terceiro posto con Sergio P\u00e9rez Mendoza cuarto por Racing Point. Max Verstappen foi o quinto no seu Red Bull seguido de Lando Norris. O resto dos dez primeiros foron o Renault co piloto Daniel Ricciardo, Lance Stroll, Alexander Albon e Pierre Gasly da AlphaTauri. Daniil Kvyat terminou 11\u00ba, con Esteban Ocon 12\u00ba e Charles Leclerc 13\u00ba para Ferrari. O Alfa de Kimi R\u00e4ikk\u00f6nen logrou o 14\u00ba posto con Kevin Magnussen 15\u00ba para Haas. Na Q1 quedaron eliminados Romain Grosjean, Sebastian Vettel, Antonio Giovinazzi e ambos pilotos de Williams. "}
{"id": "505604", "revid": "22795", "url": "https://gl.wikipedia.org/wiki?curid=505604", "title": "Hidroidolinos", "text": "A dos hidroidolinos (\"Hydroidolina\") \u00e9 unha subclase de cnidarios da clase dos hidrozoos. \nIncl\u00fae as hidras, as hidromedusas e varios organismos mari\u00f1os af\u00edns, alg\u00fans dos cales (os pertencentes \u00e1 familia dos milep\u00f3ridos) que crecen en grandes e elegantes colonias de p\u00f3lipos formadores de arrecifes coralinos, xa que son corais hermat\u00edpicos. \nComprende o groso dos parafil\u00e9ticos \"Hydroida\", que foron unha das principais agrupaci\u00f3ns da clase dos hidrozoos en clasificaci\u00f3ns m\u00e1is antigas. Incl\u00fae, con todo, as colonias altamente avanzadas dos sifon\u00f3foros, que non foron inclu\u00eddas nos \"Hydroida\".\nNos hidroidolinos adoita predominar a fase de p\u00f3lipo, e as colonias acostuman seren polim\u00f3rficas e dioicas; todos os p\u00f3lipos dunha colonia prove\u00f1en, por reproduci\u00f3n asexual (xemaci\u00f3n), dun s\u00f3 p\u00f3lipo proxenitor. \nEn moitos casos, as medusas non chegan a separarse da colonia, quedando reducidas a gon\u00f3foros ou esporosacos.\nTaxonom\u00eda.\nDescrici\u00f3n.\nA subcalse foi descrita no ano 2000 polo zo\u00f3logo estadounidense Allen G. Collins, no seu traballo \"Towards understanding in the phylogenetic history of Hydrozoa: hypothesis testing with 18S gene sequence data\", en C. E. Mills, F. Boero, A. Migotto &amp; J. M. Gili, eds. \"Trends in Hydrozoan Biology - IV\". \"Sci. Mar\". 64 Supl. 1: 5-22. \nSin\u00f3nimos.\nAdemais de polo nome actualmente v\u00e1lido (2020), a subclase co\u00f1eceuse tam\u00e9n polos sin\u00f3nimos:\nOrdes.\nA sublcase subdiv\u00eddese nas tres seguintes ordes:"}
{"id": "505605", "revid": "839", "url": "https://gl.wikipedia.org/wiki?curid=505605", "title": "Ed Lu", "text": "Edward Tsang \"Ed\" Lu, nado en Springfield (Massachusetts), o 1 de xullo de 1963, \u00e9 un astronauta estadounidense retirado que formou parte das misi\u00f3ns STS-106, STS-84 e Soiuz TMA-2, sendo membro da Expedici\u00f3n 7 \u00e1 Estaci\u00f3n Espacial Internacional.\nTraxectoria.\nLu graduouse en enxe\u00f1ar\u00eda el\u00e9ctrica pola Universidade Cornell en 1984 e ten un doutoramento en f\u00edsica aplicada pola Universidade Stanford en 1989.\nFoi seleccionado como astronauta pola NASA en decembro de 1994, participando nas misi\u00f3ns STS-106, STS-84 e Soiuz TMA-2 e sendo membro da Expedici\u00f3n 7 \u00e1 Estaci\u00f3n Espacial Internacional. Pasou un total de 205,97 d\u00edas no espazo."}
{"id": "505606", "revid": "72012", "url": "https://gl.wikipedia.org/wiki?curid=505606", "title": "Edward T. Lu", "text": ""}
{"id": "505609", "revid": "27155", "url": "https://gl.wikipedia.org/wiki?curid=505609", "title": "Dante Gabriel Rossetti", "text": "Gabriel Charles Dante Rossetti, nado en Londres o 12 de maio de 1828 e finado en Birchington-on-Follow (Kent) o 10 de abril de 1882, foi un poeta, ilustrador, pintor e tradutor ingl\u00e9s.\nTraxectoria.\nFillo dun erudito emigrante italiano, Gabriele Rossetti, Dante Gabriel Rossetti naceu en Londres. A s\u00faa familia e amigos cham\u00e1bano \"Gabriel\", pero nas s\u00faas publicaci\u00f3ns asinou por primeira vez co nome de Dante, debido \u00e1s s\u00faas resonancias literarias. Era irm\u00e1n da poeta Christina Rossetti e do cr\u00edtico William Michael Rossetti, e foi un dos fundadores da Irmandade Prerrafaelista, xunto con John Everett Millais e William Holman Hunt.\nDende moi novo mostrou un grande interese pola literatura. Como todos os seus irm\u00e1ns, aspiraba a ser poeta. Non obstante, tam\u00e9n quixo pintar e mostrou grande interese pola arte italiana medieval. Estudou con Ford Madox Brown, con quen mantivo unha estreita relaci\u00f3n ao longo da s\u00faa vida. Estudou linguas no King's College e m\u00e1is tarde na Royal Academy.\nDespois da exposici\u00f3n da obra de Holman Hunt, \"A v\u00e9spera de Santa In\u00e9s\", Rossetti buscou a s\u00faa amizade. O cadro ilustrou un poema de John Keats, daquela pouco co\u00f1ecido. O primeiro poema de Rossetti, \"The Blessed Damozel\" era unha imitaci\u00f3n de Keats, polo que cr\u00eda que Hunt pod\u00eda compartir os seus ideais art\u00edsticos e literarios. Xuntos desenvolveron a filosof\u00eda da irmandade prerrafaelista. Rossetti estivo sempre m\u00e1is interesado na parte medieval do movemento que na moderna. Publicou traduci\u00f3ns de Dante e doutros poetas italianos medievais, e a s\u00faa arte tam\u00e9n buscou adoptar o estilo do Renacemento italiano temper\u00e1n.\nOs primeiros grandes cadros de Rossetti amosan algunhas das caracter\u00edsticas realistas do movemento prerrafaelista. En 1849, pintou o seu primeiro lenzo inspirado nos pintores italianos antigos, \"A infancia da Virxe\". Ao ano seguinte pintou \"Ecce Ancilla Domini!\", unha representaci\u00f3n da Anunciaci\u00f3n que exaltaba a pureza. \u00c9 unha interpretaci\u00f3n moderna da Virxe e da Anunciaci\u00f3n, en que Mar\u00eda se representa como unha adolescente indiferente e asustada, p\u00e1lida non tanto polo candor espiritual, sen\u00f3n por estar consumida. Destaca o uso de cabelos vermellos, un signo de sensualidade debido ao decadentismo e ao simbolismo. A presenza do lirio e a cortina azul entre os tons de branco son outros elementos que engaden contido simb\u00f3lico \u00e1 pintura. A s\u00faa obra \u00e9 intensamente m\u00edstica e primitiva, e ach\u00e9gase ao eclecticismo dos nazarenos alem\u00e1ns. A pintura incompleta \"Found\" (1854) foi a \u00fanica dedicada \u00e1 vida moderna. Representaba unha prostituta, sacada da r\u00faa por un pastor que era o seu antigo amante. Non obstante, Rossetti preferiu progresivamente as imaxes simb\u00f3licas e mitol\u00f3xicas \u00e1s realistas. Isto tam\u00e9n se pode aplicar \u00e1 s\u00faa poes\u00eda posterior.\nA\u00ednda que John Ruskin o apoiou, as cr\u00edticas sobre as s\u00faas pinturas en 1850 lev\u00e1rono a retirarse das exposici\u00f3ns p\u00fablicas e dedicarse principalmente \u00e1 acuarela, que pod\u00eda vender en privado. Tomou como tema favorito os textos de Dante, en particular da \"Vita nuova\", que traduciu ao ingl\u00e9s, e de \"Le Morte d'Arthur ,\" de Thomas Malory. As s\u00faas visi\u00f3ns da historia art\u00farica e o dese\u00f1o medieval tam\u00e9n inspiraron os seus novos amigos da \u00e9poca, como William Morris e Edward Burne-Jones.\nEstas tendencias v\u00edronse agravadas por certos acontecementos da s\u00faa vida privada, en particular pola morte da s\u00faa muller, Elizabeth Siddal, que se suicidou ao inxerir l\u00e1udano despois de dar a luz un neno morto. Rossetti caeu nunha depresi\u00f3n e soterrou a maior parte dos seus poemas in\u00e9ditos na tumba da s\u00faa muller no cemiterio de Highgate. Idealizou a s\u00faa imaxe como a Beatrice de Dante en varias pinturas, como \"O so\u00f1o de Dante antes da morte da s\u00faa amada\" (1856) e \"Beata Beatrix\" (1863), unha obra que marca o cami\u00f1o do pintor cara \u00e1 maior ornamentaci\u00f3n e simbolismo; este cadro aleg\u00f3rico alude \u00e1 morte da s\u00faa muller. Representa a Elizabeth cunha pose l\u00e1nguida e sensual, cos seus cabelos vermellos naturais reunidos nun peiteado arruinado; nas s\u00faas mans est\u00e1 colocando unha pomba vermella, s\u00edmbolo da espiritualidade, que leva no pico unha p\u00f3la aludindo ao l\u00e1udano. Detr\u00e1s del, unha escena difusa representa d\u00faas personaxes, quizais Dante e Virxilio. O complexo simbolismo do retrato non deixa de ser unha fonte de debate entre os cr\u00edticos.\nDeixou a Irmandade Prerafaelista en 1863, mais mantivo o seu mesmo estilo pict\u00f3rico en obras posteriores: \"The Bride\" (1865), \"The Woman in the Window\", \"The Blue Silk Dress\" (1868), \"May Morris\" (1872), \"The Wounded Maiden\" (1879), \"So\u00f1o\" (1880), \"La pia\" (1881) e \"Joan of Arc\" (1882). \"Monna Vana\" (1866) \u00e9 o arquetipo da feminidade decadente: o tema da pintura \u00e9 unha muller de beleza sensual e andr\u00f3xina que cepilla o pelo vermello rodeada de composici\u00f3ns florais. A rosa \u00e9 a flor decadente quintessencial. Pintou varias veces o mito de Proserpina ou Pers\u00e9fone, secuestrada por Hades, deus do inferno, e que tivo que liberala, mais coa condici\u00f3n de que non comese nada ao seu regreso; Hades enganouna para que comese seis sementes de milgranda, que \u00e9 o froito dos mortos, obrig\u00e1ndoa a regresar seis meses ao ano, un por cada semente. A deusa est\u00e1 representada segundo un canon com\u00fan ao romanticismo e ao simbolismo: a mestura de beleza e morte est\u00e1 indicada polos cabelos negros e unha sensual pose de muller fatal. Na s\u00faa man, a milgranda alude ao mito e tam\u00e9n, en clave simb\u00f3lica, \u00e1 morte e ao sangue.\nA s\u00faa pintura influ\u00edu no desenvolvemento do movemento simbolista europeo. Rossetti representaba mulleres estilizadas obsesivamente. Tendeu retratar a s\u00faa nova amante, Fanny Cornforth, como o ep\u00edtome do erotismo f\u00edsico, mentres que outra das s\u00faas amigas, Jane Burden, a esposa do seu socio William Morris, a idealizou como unha deusa et\u00e9rea.\nDurante este tempo, Rossetti comezou a obsesionarse cos animais ex\u00f3ticos, e en particular cos wombats. Moitas veces ped\u00eda aos seus amigos que se atopasen con el xunto ao wombat, no zool\u00f3xico de Londres, en Regent's Park, e pasaba moitas horas al\u00ed. Finalmente, en setembro de 1869, adquiriu o seu primeiro wombat como mascota, ao que chamou \"Top\". O animal viviu pouco tempo. Rosseti lev\u00e1bao a mi\u00fado \u00e1 mesa e deix\u00e1bao durmir no centro da mesa durante as comidas. De feito, di que inspirou o leir\u00f3n de \"Alicia no Pa\u00eds das marabillas\", de Lewis Carroll. A fascinaci\u00f3n cos animais ex\u00f3ticos continuou toda a s\u00faa vida, acabando coa adquisici\u00f3n dunha llama e dun tucano, que vestiu cun sombreiro de vaqueiro e adestrou para que montase a llama arredor da mesa do comedor.\nOs amigos de Rossetti conseguiron que exhumase os poemas da tumba da s\u00faa esposa e os publicase: \"Poems\" (1870) foron altamente controvertidos e atacados como o ep\u00edtome da escola da \"poes\u00eda carnal\". Ofenderon polo seu erotismo e sensualidade. Un poema, \"Nupcial Sleepial\", describ\u00eda unha parella durmida despois do sexo. Esa foi parte da secuencia de sonetos Rossetti \"The House of Life,\" unha serie de poemas que trazaban o desenvolvemento f\u00edsico e espiritual dunha relaci\u00f3n \u00edntima. Rossetti describe a forma do soneto como o \"monumento ao momento\", xa que busca conter os sentimentos dun momento fugaz e reflectir o seu significado. Este foi o seu maior logro literario. En 1881 publicou \"Ballads and Sonets\".\nRossetti tam\u00e9n escribiu sonetos para as s\u00faas pinturas, como \"Syriac Astarte\". Como dese\u00f1ador, traballou con William Morris e produciu imaxes para vidreiras e outros elementos decorativos.\nCara ao final da s\u00faa vida, Rossetti caeu nun estado morboso, eclipsado pola drogadicci\u00f3n e a crecente inestabilidade mental, agravada pola s\u00faa reacci\u00f3n ante os salvaxes ataques dos cr\u00edticos \u00e1 s\u00faa poes\u00eda desenterrada (1869). Pasou os \u00faltimos anos xubilado, como un recluso. Morreu en Birchington-on-Siga, Kent.\nM\u00fasica.\nO compositor ingl\u00e9s Reginald Steggall (1867-1938) puxo m\u00fasica a varios poemas de Rossetti.\nNa cultura popular.\nRossetti foi interpretadao por Oliver Reed no telefilme de Ken Russell \"Dante's Inferno\" (1967). A irmandade prerrafaelista foi o tema de dous dramas de \u00e9poca da BBC. O primeiro, \"The Love School\" (1975) ten a Ben Kingsley como Rossetti. O segundo foi \"Desperate Romantics\", con Aidan Turner como Rossetti. Foi emitido en BBC Two o 21 de xullo de 2009.\nO doutor Frasier Crane (Kelsey Grammer) aparece nun episodio de \"Cheers\" como Dante Gabriel Rossetti como disfrace de Halloween. A s\u00faa esposa a doutora Lilith Sternin-Crane aparece disfrazada como a s\u00faa irm\u00e1 Christina. O seu fillo Frederick disfrazouse de Spider-man."}
{"id": "505610", "revid": "75439", "url": "https://gl.wikipedia.org/wiki?curid=505610", "title": "Monteiro Lobato", "text": "Jos\u00e9 Bento Renato Monteiro Lobato, nado en Taubat\u00e9, Provincia de S\u00e3o Paulo, o 18 de abril de 1882 e finado na cidade de S\u00e3o Paulo, o 4 de xullo de 1948, foi un escritor, activista, director e produtor brasileiro.\nTraxectoria.\nFoi un importante editor de libros in\u00e9ditos e autor de importantes traduci\u00f3ns. Seguido o seu precursor Figueiredo Pimentel (\"Contos da Carochinha\") da literatura infantil brasileira, foi popularmente co\u00f1ecido polo conxunto educativo da s\u00faa obra de libros infant\u00eds, que constit\u00fae aproximadamente a metade da s\u00faa produci\u00f3n literaria. A outra metade, constitu\u00edda por contos (xeralmente sobre temas brasileiros), artigos, cr\u00edticas, cr\u00f3nicas, prefacios, cartas, libros sobre a importancia do ferro (\"Ferro\", 1931) e do petr\u00f3leo (\"O Esc\u00e1ndalo do Petr\u00f3leo,\" 1936). Escribiu unha \u00fanica novela, \"O Presidente Negro\", que non alcanzou a mesma popularidade que as s\u00faas obras para nenos, que entre as m\u00e1is famosas destacan \"Reina\u00e7\u00f5es de Narizinho\" (1931), \"Ca\u00e7adas de Pedrinho\" (1933) e \"O Picapau Amarelo\" (1939).\nContista, ensa\u00edsta e tradutor, Lobato naceu na cidade de Taubat\u00e9, interior de S\u00e3o Paulo, o ano de 1882. Licenciado en Dereito, actuou como promotor p\u00fablico at\u00e9 se tornar facendeiro, tras recibir a herdanza deixada polo av\u00f3. Diante dun novo estilo de vida, Lobato pasou a publicar os seus primeiros contos en xornais e revistas, sendo que, posteriormente, reuniu unha serie deles no libro \"Urup\u00eas\", a s\u00faa obra prima como escritor. Nunha \u00e9poca en que os libros brasileiros eran editados en Par\u00eds ou Lisboa, Monteiro Lobato tornouse tam\u00e9n editor, pasando a editar libros tam\u00e9n no Brasil. Con iso, implantou unha serie de renovaci\u00f3ns nos libros did\u00e1cticos e infant\u00eds.\n\u00c9 bastante co\u00f1ecido entre os nenos, pois dedicouse a un estilo de escrita con linguaxe simple onde realidade e fantas\u00eda est\u00e1n c\u00f3bado con c\u00f3bado. P\u00f3dese dicir que el foi o precursor da literatura infantil no Brasil. As s\u00faas personaxes m\u00e1is co\u00f1ecidas son: Em\u00edlia, unha boneca de pano con sentimento e ideas independentes; Pedrinho, personaxe que o autor se identifica cando neno; Vizconde de Sabugosa, o sabio sabugo de millo que ten actitudes de adulto, Cuca, vil\u00e1 que aterroriza a todos no sitio, Saci Perer\u00ea e outros personaxes que forman parte da famosa obra \"Sitio do Picapau Amarelo\", que at\u00e9 hoxe \u00e9 lido por moitos nenos e adultos. Escribiu a\u00ednda outras obras infant\u00eds, como \"A Menina do Nariz Arrebitado\", \"O Saci\", \"F\u00e1bulas do Marqu\u00e9s de Rabic\u00f3\", \"Aventuras do Pr\u00edncipe\", \"Noivado de Narizinho\", \"O Po de Pirlimpimpim\", \"Em\u00edlia no Pa\u00eds da Gram\u00e1tica\", \"Memorias da Em\u00edlia\", \"O Pozo do Visconde\", e \"A Chave do Tamanho\". F\u00f3ra dos libros infant\u00eds, escribiu outras obras literarias, tales como \"O Choque das Ra\u00e7as\", \"Urup\u00eas\", \"A Barca de Gleyre\" e \"O Esc\u00e1ndalo do Petr\u00f3leo\". Neste \u00faltimo libro, demostra todo o seu nacionalismo, posicion\u00e1ndose totalmente favor\u00e1bel a explotaci\u00f3n do petr\u00f3leo, no Brasil, s\u00f3 por empresas brasileiras.\nOs primeiros anos.\nMonteiro Lobato foi alfabetizado pola nai Ol\u00edmpia Augusta Lobato e despois por un profesor particular. Aos sete anos, entrou nun colexio. Nesa idade descubriu os libros de seu av\u00f3 materno, o Vizconde de Trememb\u00e9, dono dunha biblioteca inmensa no interior da casa. Leu todo o que hab\u00eda para nenos en lingua portuguesa. Os primeiros anos de estudante xa escrib\u00eda pequenos contos para os xornali\u00f1os das escolas nas que estudou.\nAos once anos, en 1893, foi trasladado para o Colexio San Jo\u00e3o Evangelista. Ao recibir como herdanza anticipada un bast\u00f3n do pai, que tra\u00eda gravada no pu\u00f1o as iniciais J.B.M.L., mudou o seu nome de Jos\u00e9 Renato para Jos\u00e9 Bento, a fin de utilizalo. O ano seguinte, os pais regal\u00e1ronlle un calz\u00f3n longo, que usou bastante avergo\u00f1ado. Aos 13 anos foi suspendido en portugu\u00e9s, cando xa escrib\u00eda para tres xornais, aos 14 xa dominaba o ingl\u00e9s e franc\u00e9s e nesa idade fixo o texto \"\", que \u00e9 a s\u00faa redacci\u00f3n m\u00e1is antiga co\u00f1ecida. En decembro de 1896 foi para S\u00e3o Paulo e, en xaneiro de 1897, fixo exames das materias estudadas na cidade natal, mais foi suspendido no curso preparatorio e retornou a Taubat\u00e9. \nCando retornou ao Colexio Paulista, fixo as s\u00faas primeiras incursi\u00f3ns literarias como colaborador dos xornais \"Patria\", \"H2S\" e \"O Guarany\", co pseud\u00f3nimo de Josben e Nh\u00f4 Dito. Pasou a coleccionar avidamente textos e recortes que o interesaban, e l\u00eda bastante. En decembro fixo novamente os exames para o curso preparatorio e foi aprobado. Escribiu minuciosas cartas \u00e1 familia, describindo a cidade de S\u00e3o Paulo. Colaborou co \"Patriota\" e \"A Patria\". Ent\u00f3n, mudouse para sempre para S\u00e3o Paulo, e tornouse estudante interno do Instituto Ciencias e Letras.\nO ano seguinte, o 13 de xu\u00f1o de 1898, perdeu o pai, Jos\u00e9 Bento Marcondes Lobato, v\u00edtima de conxesti\u00f3n pulmonar. Decidiu, por primeira vez, participar das sesi\u00f3ns do Gr\u00eamio Literario \u00c1lvares de Azevedo do Instituto Ciencias e Letras. S\u00faa nai, v\u00edtima dunha depresi\u00f3n profunda, morreu o d\u00eda 22 de xu\u00f1o de 1899.\nTendo forte talento para o dese\u00f1o, pois desde meni\u00f1o retrata a Facenda Buquira, tornouse dese\u00f1ador e caricaturista nesa \u00e9poca. En busca de aproveitar as s\u00faas d\u00faas maiores paix\u00f3ns, decidiu ir para S\u00e3o Paulo tras completar os 17 anos.\nO seu so\u00f1o era estudar belas artes, mais, por imposici\u00f3n do av\u00f3, que o ti\u00f1a como o sucesor na administraci\u00f3n de seus negocios, acabou ingresando na Facultade da Praza de San Francisco para cursar dereito. Mesmo as\u00ed, seguiu colaborando en diversas publicaci\u00f3ns estudantis e fundou, cos compa\u00f1eiros da s\u00faa clase, a \"Arc\u00e1dia Acad\u00e9mica\", en cuxa sesi\u00f3n inaugural fixo un discurso titulado: \"Ontem e Hoje\". Lobato, a esas alturas, xa era eloxiado por todos como un comentarista orixinal e dono dun senso fino e sutil, dun \"esp\u00edrito \u00e1 francesa\" e dun \"humor ingl\u00e9s\" imbat\u00edvel, que cargou pola vida f\u00f3ra. Dous anos despois, foi elixido presidente da Arc\u00e1dia Acad\u00e9mica, e colaborou co xornal \"Onze de Agosto\", onde escribiu artigos sobre teatro. De tales estudos xurdiu, en 1903, o grupo O Cen\u00e1culo, fundado xunto con Ricardo Gon\u00e7alves, C\u00e2ndido Negreiros, Godofredo Rangel, Raul de Freitas, Tito L\u00edvio Brasil, Lino Moreira e Jos\u00e9 Ant\u00f4nio Nogueira.\nEra anticonvencional por excelencia, dicindo sempre o que pensaba, agradase ou non. Defend\u00eda a s\u00faa verdade con u\u00f1as e dentes, contra todo e todos, calquera que fosen as consecuencias. Ga\u00f1ou un concurso de contos, sendo que o texto \"Gens Ennuyeux\" foi publicado no xornal \"Onze de Agosto\" (11/08), cuxo voto decisivo foi dado por Amadeu Amaral.\nDurante os seus anos de estudante formou un grupo literario chamado \"O Minarete\", e co\u00f1eceu ao escritor Godofredo Rangel, con quen mantivo correspondencia durante m\u00e1is de trinta anos, compilada posteriormente no libro \"A barca de Gleyre\" (1944).\nO avogado.\nEn 1904 f\u00edxose bacharel en dereito e regresou a Taubat\u00e9. O ano seguinte, fixo planos de fundar unha f\u00e1brica de xelatinas, en sociedade cun amigo, mais pasou a ocupar interinamente a fiscal\u00eda de Taubat\u00e9 e co\u00f1eceu Maria Pureza da Natividade de Souza e Castro (\"Purezinha\") (1885-1959), que moraba en S\u00e3o Paulo, en 1906, que \u00e9 cando comezan a namorar. Purezinha era neta de Ant\u00f4nio Quirino de Souza e Castro (\"Dr. Quirino\"), orientador de Lobato en 1900. En maio de 1907 foi nomeado promotor p\u00fablico en Areas, e casou con Purezinha, o 28 de marzo de 1908. Exactamente un ano despois naceu Marta, a primox\u00e9nita da parella.\nEn 1910 asociouse a un negocio de estradas de ferro e naceu o seu segundo fillo, Edgar. Viviu no interior e nas cidades pequenas da rexi\u00f3n, escribindo paralelamente para xornais e revistas, como \"A Tribuna\" de Santos, \"Gazeta de Noticias\" do R\u00edo de Xaneiro e a revista \"Fon-Fon\", para onde tam\u00e9n mandaba caricaturas e dese\u00f1os. Pasou a traducir artigos do \"Weekly Times\" para o xornal \"O Estado de S. Paulo\", e obras da literatura universal, tam\u00e9n enviando artigos para un xornal de Ca\u00e7apava. Con todo, era vis\u00edbel a s\u00faa insatisfaci\u00f3n coa vida que levaba e cos negocios que non prosperaban.\nO ano seguinte, aos 29 anos, Lobato recibiu a noticia do falecemento de seu av\u00f3, o Vizconde de Trememb\u00e9, torn\u00e1ndose ent\u00f3n herdeiro da Facenda Buquira, para onde se mudou con toda a familia. De promotor a facendeiro, dedicouse \u00e1 modernizaci\u00f3n da laboura e \u00e1 creaci\u00f3n. Co lucro dos negocios, abriu un externato en Taubat\u00e9, que confiou aos coidados de seu cu\u00f1ado. En 1912 naceu Guilherme, o seu terceiro fillo. A\u00ednda insatisfeito, mais desta vez coa vida na facenda, planeou traballar comercialmente o Viaduto do Ch\u00e1, na cidade de S\u00e3o Paulo, con Ricardo Gon\u00e7alves.\nA fama.\nO 12 de novembro de 1912, o xornal \"O Estado de S. Paulo\", na s\u00faa edici\u00f3n vespertina (\"O Estadinho\"), publicou o seu artigo \"Velha Praga\". Era v\u00e9spera de Natal cando o mesmo xornal publicou un conto daquel que m\u00e1is tarde ser\u00eda o seu primeiro libro, \"Urup\u00eas\". Na Vila de Buquira, hoxe municipio de Monteiro Lobato (S\u00e3o Paulo), nesa mesma \u00e9poca, envolveuse coa pol\u00edtica e pronto a deixou de lado. A s\u00faa cuarta e \u00faltima filla, Rute, naceu en febreiro de 1916, cando iniciaba colaboraci\u00f3n na recentemente fundada \"Revista do Brasil\". Era unha publicaci\u00f3n nacionalista que agradou de cheo o gusto de Lobato.\nSoamente en 1914, como facendeiro en Buquira, un traxe definir\u00eda para sempre a s\u00faa carreira literaria: durante o inverno seco daquel ano, cansado de afrontar as constantes queimadas practicadas polos caboclos, o facendeiro escribiu unha \"indignaci\u00f3n\" titulada \"Velha Praga\", e enviouna para a secci\u00f3n \"Queixas e Reclamaci\u00f3ns\" do xornal \"O Estado de S. Paulo\", edici\u00f3n da tarde, o \"Estadinho\". O xornal, entendendo o valor daquela carta, publicouna f\u00f3ra da secci\u00f3n que era destinada aos lectores, no que acertou, pois a carta provocou pol\u00e9mica e fixo que Lobato escribise outros artigos como, por exemplo, \"Urup\u00eas\", dando vida a un de seus m\u00e1is famosos personaxes, o Jeca Tatu.\nJeca era un grande preguiceiro, totalmente distinto dos caipiras e indios idealizados pola literatura rom\u00e1ntica de ent\u00f3n. A s\u00faa aparici\u00f3n xerou unha enorme pol\u00e9mica, en todo o pa\u00eds, pois o personaxe era s\u00edmbolo do atraso e da miseria que representaba o campo no Brasil.\nA partir de a\u00ed, os feitos suced\u00e9ronse: a xeada, sobre a cal deixou unha cr\u00f3nica, e as dificultades financeiras lev\u00e1rono a vender a facenda Buquira, en 1916, e a partir coa familia para S\u00e3o Paulo, coa intenci\u00f3n de tornarse un \"escritor-xornalista\". Fundou, en Ca\u00e7apava, a revista \"Para\u00edba\", e organizou, para o xornal \"O Estado de S. Paulo\", unha inmensa e forte pescuda sobre o saci. Lobato percorreu o interior de S\u00e3o Paulo, durante a \"Grande Xeada de 1918\", escribindo unha importante cr\u00f3nica ao respecto, impresionado coa queima dos cafetais paulistas. A\u00ednda en 1918, ano da Xeada, Folga, I Guerra Mundial e Gripe espa\u00f1ola, Lobato, escrib\u00eda no xornal \"O Estado de S. Paulo\", o m\u00e1is importante xornal da capital, e, como todos os editorialistas acabaron collendo a gripe espa\u00f1ola, varios editoriais do xornal \"O Estado\", daqueles d\u00edas, foron escritos unicamente por Lobato.\nA Facenda Buquira, a cal Lobato visitaba na infancia cando pertenc\u00eda a seu av\u00f3, o Vizconde de Trememb\u00e9, e onde Lobato viu a xeada, co\u00f1eceu o caipira caboclo, e tivo inspiraci\u00f3n para seus personaxes e paisaxes dos seus libros (como a pequena fervenza que inspirou o Reino das Augas Claras), \u00e9 centro de visitas, sendo que a casa-sede da facenda a\u00ednda se encontra no seu estado orixinal, situada \u00e1 marxe da estrada denominada \"Estrada do Livro\", que liga a cidade de Monteiro Lobato \u00e1 Ca\u00e7apava.\nO 20 de decembro publicou \"Paranoia ou Mistifica\u00e7\u00e3o?\", a famosa cr\u00edtica desfavor\u00e1bel \u00e1 exposici\u00f3n de pintura de Anita Malfatti, que culminar\u00eda como a mecha para a creaci\u00f3n da Semana de Arte Moderna de 1922. Moitos pasaron a ver Lobato como reacionario, inclusive os modernistas, mais hoxe, tras tantos anos, ent\u00e9ndese que o que Lobato criticaba eran os \"ismos\" que vi\u00f1an da Europa: cubismo, futurismo, dada\u00edsmo, surrealismo, que el pensaba que eran \"colonialismos\", \"europeizaci\u00f3ns\", as\u00ed como ocorrera cos acad\u00e9micos das xeraci\u00f3ns anteriores.\nLobato estaba a favor dunha arte debidamente brasileira, aut\u00f3ctona, creada no Brasil. Por iso criticou Anita Malfatti, a\u00ednda que admitise que ela fose talentosa. Iso todo xerou o afastamento entre el e os modernistas mais, no fondo, todos eles ti\u00f1an raz\u00f3n, s\u00f3 v\u00edan as cousas desde \u00e1ngulos distintos. Mesmo as\u00ed Oswald de Andrade continuou a ser un profundo admirador de Lobato: cando ocorrera a Semana de Arte Moderna, as probas de \"Urup\u00eas\" ficaron dous d\u00edas encima do sof\u00e1 da \"gar\u00e7oni\u00e8re\" onde Oswald de Andrade se encontraba cos amigos.\nO editor.\nEn 1918, Monteiro Lobato comprou a \"Revista do Brasil\" e pasou a dar espazo para novos talentos, ao lado de persoas famosas. Tornouse, desa forma, un intelectual comprometido coa causa do nacionalismo, \u00e1 cal dedicou unha preocupaci\u00f3n fundamental, tanto na ficci\u00f3n canto no ensaio e no panfleto. Cr\u00edtico de costumes, no cal non faltaba a nota do sarcasmo e da caricatura, na s\u00faa obra hai un bo sopro de humanidade e brasileirismo. Nas mans de Monteiro Lobato, a \"Revista do Brasil\" prosperou e el puido montar unha empresa editorial, sempre dando espazo para os novatos e divulgando obras de artistas modernistas.\nLobato tam\u00e9n foi precursor dalgunhas ideas moi interesantes no campo editorial. El dic\u00eda que \"libro \u00e9 sobremesa: ten que ser posto debaixo do nariz do fregu\u00e9s\". Con iso en mente, pasou a tratar os libros como produtos de consumo, con capas coloradas e atraentes, e unha produci\u00f3n gr\u00e1fica impec\u00e1bel. Creou tam\u00e9n unha pol\u00edtica de distribuci\u00f3n, novidade na \u00e9poca: vendedores aut\u00f3nomos e distribuidores espallados por todo o pa\u00eds.\nPrimeiro os seus libros foron publicados pola Editora da Revista do Brasil. As\u00ed, o libro \"Urup\u00eas\", na s\u00faa sexta edici\u00f3n en 1920, est\u00e1 rexistrado \"Ed. da Revista do Brasil, S\u00e3o Paulo, 1920\". Na \u00faltima capa consta: \"Director Monteiro Lobato, Secretario Alarico Caiuby\", \"A venda em todas as livrarias e no escrit\u00f3rio da Revista do Brasil\".\nPronto fundou a editora Monteiro Lobato &amp; Cia., despois chamada Companhia Editora Nacional, coa obra \"O Problema Vital\", un conxunto de artigos sobre a sa\u00fade p\u00fablica, seguido pola tese \"O Saci Perer\u00ea: Resultado de um Inqu\u00e9rito\". Privilexiaba a edici\u00f3n de autores estreantes como Maria Jos\u00e9 Dupr\u00e9, co \u00e9xito \"Eramos Seis.\" Traduciu tam\u00e9n moitos libros e editou obras importantes e pol\u00e9micas como \"A Luta pelo Petr\u00f3leo,\" de Essad Bey, para o cal fixo unha introduci\u00f3n tratando da cuesti\u00f3n do petr\u00f3leo no Brasil.\nMonteiro Lobato non utilizaba acentos por crer que non era \u00fatil como forma de representar sons falados na forma escrita e utilizaba os puntos de exclamaci\u00f3n e interrogaci\u00f3n tres veces para representar unha alteraci\u00f3n maior na voz.\nEn xullo de 1918, dous meses despois da compra, publicou en forma de libro \"Urup\u00eas\", con gran \u00e9xito e alcanzando gran repercusi\u00f3n ao dividir o pa\u00eds sobre a veracidade da figura do caipira, fiel para alg\u00fans, esaxerada para outros. O libro chamou a atenci\u00f3n de Ruy Barbosa que, nun discurso, en 1919, durante a s\u00faa campa\u00f1a electoral, reacendeu* a pol\u00e9mica ao citar Jeca Tatu como un \"prototipo do campesi\u00f1o brasileiro, abandonado \u00e1 miseria polos poderes p\u00fablicos\". A popularidade fixo que Lobato publicase, ese mesmo ano, \"Cidades Mortas\" e \"Ideias de Jeca Tatu\".\nEn 1920, o conto \"Os Faroleiros\" serviu de argumento para un filme dirixido polos cineastas Ant\u00f4nio Leite e Miguel Milani. Meses despois, publicou \"\" e \"A Menina do Narizinho Arrebitado\", a s\u00faa primeira obra infantil, e que deu orixe a L\u00facia, m\u00e1is co\u00f1ecida como a Narizinho do \"S\u00edtio do Picapau Amarelo\". O libro foi lanzado en decembro de 1920 tentando aproveitar a \u00e9poca de Natal. A capa e os dese\u00f1os eran de Lemmo Lemmi, un famoso ilustrador da \u00e9poca.\nEn xaneiro de 1921, os anuncios na prensa informaron da distribuci\u00f3n de exemplares gratu\u00edtos de \"A Menina do Narizinho Arrebitado\" nas escolas, nun total de 500 doaz\u00f3ns, torn\u00e1ndose un feito in\u00e9dito na industria editorial. Fora atendendo unha petici\u00f3n do presidente de S\u00e3o Paulo, Dr. Washington Lu\u00eds, de quen Lobato era admirador, que fixera o libro. O \u00e9xito entre os nenos xerou continuaci\u00f3ns: \"F\u00e1bulas de Narizinho\" (1921), \"O Saci\" (1921), \"O Marqu\u00eas de Rabic\u00f3\" (1922), \"A Ca\u00e7ada da On\u00e7a\" (1924), \"O Noivado de Narizinho\" (1924), \"Jeca Tatuzinho\" (1924) e \"O Garimpeiro do Rio das Gar\u00e7as\" (1924), entre outros.\nTales novidades repercutiron en altas tiraxes dos libros que editaba, a punto de dedicarse \u00e1 editora en tempo integral, entregando a direcci\u00f3n da \"Revista do Brasil\" a Paulo Prado e S\u00e9rgio Millet. A demanda polos libros era tan grande que el importou m\u00e1is m\u00e1quinas dos Estados Unidos e da Europa para aumentar o seu parque gr\u00e1fico. Por\u00e9n, unha grave seca cortou o fornecemento de enerx\u00eda el\u00e9ctrica, e a gr\u00e1fica s\u00f3 pod\u00eda funcionar dous d\u00edas por semana. Por fin, o presidente Artur Bernardes desvalorizou a moeda e suspendeu o redesconto de t\u00edtulos polo Banco do Brasil, xerando un enorme rombo financeiro e moitas d\u00e9bedas ao escritor.\nLobato s\u00f3 tivo unha escolla: entrou con petici\u00f3n de quebra en xullo de 1925. Mesmo as\u00ed non significou o fin do seu proxecto editorial. El xa se preparaba para abrir outra empresa, a Compa\u00f1\u00eda Editora Nacional, en sociedade con Octalles Marcondes e, en vista diso, trasladouse para o R\u00edo de Xaneiro.\nOs \"produtos\" desa nova editora abrangu\u00edan unha variedade de t\u00edtulos, inclusive traduci\u00f3ns de Hans Staden e Jean de L\u00e9ry. Al\u00e9n diso, os libros garant\u00edan o \"selo de calidade\" de Monteiro Lobato, tendo proxectos gr\u00e1ficos moi bos e con enorme \u00e9xito de p\u00fablico. A partir de a\u00ed, Lobato continuou escribindo libros infant\u00eds de \u00e9xito, especialmente con Narizinho e outras personaxes, como Dona Benta, Pedrinho, T\u00eda Nast\u00e1cia, o boneco de sabugo de millo Vizconde de Sabugosa e Em\u00edlia, a boneca de pano. Al\u00e9n diso, por non gustar moito das traduci\u00f3ns dos libros europeos para nenos, e sendo un nacionalista convicto, creou aventuras con personaxes ben ligadas \u00e1 cultura brasileira, recuperando inclusive costumes da roza e lendas do folclore. Lobato, fixo historias utilizando de personaxes brasileiras ligadas a personaxes da literatura universal, da mitolox\u00eda grega, da banda dese\u00f1ada e do cinema. Tam\u00e9n foi pioneiro na literatura did\u00e1ctica, ensinando historia, xeograf\u00eda, matem\u00e1ticas, f\u00edsica e gram\u00e1tica como parte de s\u00faas historias.\nEn Nova York.\nEn 1926, Lobato concorreu a unha vaga na Academia Brasileira de Letras, mais acabou derrotado. Era a segunda vez que iso acontec\u00eda. Na primeira vez, en 1921, ir\u00eda concorrer \u00e1 vaga de Pedro Lessa, mais desistiu antes da elecci\u00f3n, por non querer facer as visitas de praxe aos acad\u00e9micos para pedir os seus votos. Desta vez, estaba concorrendo \u00e1 vaga do renomeado xurista Jo\u00e3o Lu\u00eds Alves. Na primeira, recibira un voto no terceiro escrutinio, e, na segunda, dous votos no cuarto. En artigo \u00e1 prensa, M\u00facio Le\u00f3n chegou a afirmar que ese \"\"escritor de talento f\u00f3ra d\u00faas veces repelido\". O mesmo ano sa\u00edron en follet\u00edn os libros \"O Presidente Negro\" (1926) e \"How Henry Ford is Regarded in Brazil\" (1926).\nDespois, enviou unha carta ao recentemente elixidoWashington Lu\u00eds, onde defendeu os intereses da industria editorial. O presidente, reco\u00f1ecendo nel un representante promisor dos intereses culturais do pa\u00eds, nomeouno agregado comercial nos Estados Unidos, en 1927. Lobato escribe confirmando a tese de Washington Lu\u00eds de que \"Gobernar \u00e9 abrir Estradas\", as cales Lobato atrib\u00fae o progreso dos Estados Unidos. Lobato ficara impressionar coa cantidade e calidade das estradas norteamericanas. Monteiro Lobato mudouse para Nova York e deixou a Compa\u00f1\u00eda so a direcci\u00f3n do seu socio, Octalles Marcondes Ferreira. Entusiasmado co progreso material que viu nos Estados Unidos, pasou a acompa\u00f1ar todas as innovaci\u00f3ns tecnol\u00f3xicas estadounidenses e fixo de todo para convencer o goberno brasileiro a propiciar a creaci\u00f3n de actividades semellantes no Brasil. Con intereses voltos en relaci\u00f3n \u00e1s cuesti\u00f3ns de petr\u00f3leo e ferro, planeou a fundaci\u00f3n da \"Tupy Publishing Company\", mais non existe rexistro da concreci\u00f3n. En 2018 o nome foi rexistrado por Tagori Alegr\u00eda.\nEn Nova York escribiu \"Mr. Slang e o Brasil\" (1927), \"As Aventuras de Hans Staden\" (1927), \"Aventuras do Pr\u00edncipe\" (1928), \"O Gato F\u00e9lix\" (1928), \"A Cara de Coruja\" (1928), \"O Circo de Escavalinho\" (1929) e \"A Pena de Papagaio\" (1930). As obras infant\u00eds que datan desa \u00e9poca foron publicadas no Brasil e reunidas nun \u00fanico volume, titulado \"Reina\u00e7\u00f5es de Narizinho\" (1931).\nFoi para Detroit o ano seguinte e, en visita \u00e1 Ford e a Xeneral Motors, organizou unha empresa brasileira para producir aceiro polo proceso Smith. Con iso, xogou na Bolsa de Valores de Nova York e perdeu todo o que ti\u00f1a coa crise de 1929. Para cubrir as s\u00faas perdas coa quebra da Bolsa, Lobato vendeu as s\u00faas acci\u00f3ns da Companhia Editora Nacional en 1930. Volveu para S\u00e3o Paulo en 1931 e pasou a defender que o \"trip\u00e9\" para o progreso brasileiro ser\u00eda o ferro, o petr\u00f3leo e as estradas para escoar os produtos. Entusiasmado con Washington Lu\u00eds e co seu candidato presidente, en 1930, o Dr. J\u00falio Prestes, que, como presidente de S\u00e3o Paulo, realizara explotaci\u00f3ns de petr\u00f3leo en territorio paulista, Lobato d\u00e1 apoio ao candidato J\u00falio Prestes nas elecci\u00f3ns de 1930.\nO petr\u00f3leo.\nTras implantar a Companhi Petr\u00f3leos do Brasil, e grazas \u00e1 gran facilidade con que foron subscritas as s\u00faas acci\u00f3ns, Monteiro Lobato fundou varias empresas para facer perforaci\u00f3n de petr\u00f3leo, como a Companhia Petr\u00f3leo Nacional, a Companhia Petrol\u00edfera Brasileira e a Companhia de Petr\u00f3leo Cruceiro do Sur, e a maior de todas (fundada en xullo de 1938) a Companhia Mato-grossense de Petr\u00f3leo, que tentaba perforar pr\u00f3ximo \u00e1 fronteira coa Bolivia, pa\u00eds veci\u00f1o que xa encontrara petr\u00f3leo. Con iso Lobato prexudicou os intereses de xente moi importante na pol\u00edtica brasileira, e de grandes empresas estranxeiras. Comezaba a loita que o deixou pobre, doente e triste. Hab\u00eda interese oficial en dicir que no Brasil non hab\u00eda petr\u00f3leo. T\u00e9ndoos como adversarios, pasou a afrontalos publicamente.\nPor alg\u00fans anos, o seu tempo foi dedicado integralmente \u00e1 campa\u00f1a do petr\u00f3leo, e a s\u00faa supervivencia garantiuse pola publicaci\u00f3n de historias infant\u00eds e da traduci\u00f3n magistral de libros estranxeiros, como \"O Libro da Selva\", de Rudyard Kipling (1933), \"O Doutor Negro\", de Arthur Conan Doyle (1934), \"Caninos Brancos\" (1933) e \"A Filla da Neve\" (1934), ambos de Jack London, entre outros. Teimaba en dicir que era preciso aproveitar o petr\u00f3leo nacional para dar ao pobo un padr\u00f3n de vida \u00e1 altura das s\u00faas necesidades. Tentou, sen \u00e9xito, organizar unha compa\u00f1\u00eda petrol\u00edfera mediante subscrici\u00f3ns populares.\nApareceron moitas dificultades e, mesmo as\u00ed, a s\u00faa produci\u00f3n literaria mant\u00edvose e chegou ao \u00e1pice. En \"Am\u00e9rica\" (1932) publicou as s\u00faas primeiras impresi\u00f3ns sobre a loita na cal se metera. Axi\u00f1a vi\u00f1eron \"Hist\u00f3ria do Mundo para Crian\u00e7as\" (1933), \"Na Antev\u00e9spera\" e \"Em\u00edlia no Pa\u00eds da Gram\u00e1tica\" (1934), na cal defend\u00eda unha gram\u00e1tica normativa revisada. Meses despois, o seu libro \"Hist\u00f3ria do Mundo para Crian\u00e7as\" sufriu cr\u00edtica, censura e persecuci\u00f3n da Igrexa Cat\u00f3lica onde, en escolas cat\u00f3licas, o libro foi considerado \"p\u00e9simo para ser lido\" e as freiras organizaron fogueiras para destru\u00edr os exemplares en 1942. Al\u00e9n diso, o libro foi duramente criticado polo goberno Brasileiro por estar \"incutindo d\u00fabidas sobre actividades gobernamentais no espirito dos nenos\" ao comentar sobre o acto do Goberno sobre a queima do caf\u00e9 e condenou o fragmento sobre Santos-Dumont que di: \"Vexa o aeroplano. Cando Santos Dumount o inventou, nin por sombras lle pasou pola cabeza que o marabilloso aparello de voar ir\u00eda ser aplicado para matar xente e destru\u00edr cidades...\". No exterior, o Goberno Portugu\u00e9s prohibiu a obra no seu pa\u00eds e as \u00fanicas explicaci\u00f3ns que Lobato encontrou para iso foi a de ser da corrente \"que afirma o Brasil ser descuberto 'por acaso'\" ou por \"rexistrar a historia das 1600 orellas cortadas a mari\u00f1eiros \u00e1rabes por Vasco da Gama\". O padre Sales Brasil escribiu un libelo contra Lobato chamado \"\"A literatura infantil de Monteiro Lobato ou comunismo para crian\u00e7as\"\nAceptou o convite para ingresar na Academia Paulista de Letras e, con iso, presentou un informe de s\u00faa campa\u00f1a a prol do petr\u00f3leo, \"O Esc\u00e2ndalo do Petr\u00f3leo\" (1936), no cal acusaba o goberno de \"non perforar e non deixar que se perfore\"\". O libro esgotou varias edici\u00f3ns en menos dun mes. Aturdido, o goberno de Get\u00falio Vargas prohibiu e mandou recoller todas as edici\u00f3ns. Axi\u00f1a, morreu Heitor de Moraes, o seu correspondente e gran amigo.\nCon iso, creou a Uni\u00f3n Xornal\u00edstica Brasileira, unha empresa destinada a redactar e distribu\u00edr noticias polos xornais. En febreiro de 1939 morreu Guilherme, o seu terceiro fillo. Abalado, Monteiro Lobato enviou unha carta ao ministro de Agricultura, que precipitara a abertura dunha enquisa sobre o petr\u00f3leo. Recibiu convite de Get\u00falio Vargas para dirixir un ministerio de Propaganda, mais Lobato rexeitouno. Nunha outra carta ao presidente, fixo severas cr\u00edticas \u00e1 pol\u00edtica brasileira de minas. O teor da carta foi tido como subversivo e iso fixo que fose detido polo Estado Novo, acusado de tentar desmoralizar o Consello Nacional do Petr\u00f3leo, ironicamente presidido na \u00e9poca polo xeneral Horta Barbosa, o respons\u00e1bel por colocar Lobato atr\u00e1s das reixas do Presidio Tiradentes e que, abrazando as ideas de Lobato, se tornar\u00eda en 1947 un dos maiores l\u00edderes da nacionalista Campa\u00f1a do Petr\u00f3leo. Lobato foi condenado a seis meses de prisi\u00f3n, e permaneceu encarcerado de marzo a xu\u00f1o de 1941.\nUnha campa\u00f1a promovida por intelectuais e amigos conseguiu facer que Get\u00falio Vargas concedese o indulto que o liberar\u00eda, reducindo a pena de seis para tres meses na prisi\u00f3n. A pesar diso, Lobato continuou sendo perseguido e o goberno fac\u00eda de todo para abafar as s\u00faas ideas. Foi ent\u00f3n que pasou a denunciar as torturas e maos tratos practicados pola polic\u00eda do Estado Novo.\nCuriosamente ser\u00eda encontrado petr\u00f3leo no Brasil, por unha iron\u00eda da historia, nun local chamado Lobato (Salvador), en 1939, e, xustamente polo ent\u00f3n ministro da agricultura Dr. Fernando de Souza Costa, que fora xustamente o secretario da agricultura do Dr. J\u00falio Prestes, que, na d\u00e9cada de 1920, procurara petr\u00f3leo en S\u00e3o Paulo.\nOs \u00faltimos anos.\nMesmo en liberdade, Monteiro Lobato non tivo m\u00e1is tranquilidade, e o seu fillo m\u00e1is vello, Edgar, morreu en febreiro de 1942, exactamente tres anos despois do falecimento de Guilherme.\nEn 1943 foi fundada a Editora Brasiliense por Caio Prado J\u00fanior, que negociou con Lobato a publicaci\u00f3n das s\u00faas obras completas. Inmediatamente, por iron\u00eda do destino, rexeitou a indicaci\u00f3n para a Academia Brasileira de Letras. Non obstante integrou a delegaci\u00f3n paulista do I Congreso Brasileiro de Escritores reunidos en S\u00e3o Paulo, que divulgou, no peche, unha declaraci\u00f3n de principios esixindo legalidade democr\u00e1tica como garant\u00eda da completa liberdade de expresi\u00f3n do pensamento e redemocratizaci\u00f3n plena do pa\u00eds.\nAs s\u00faas compa\u00f1\u00edas foron liquidadas e a censura da ditadura fai que Lobato se aproximase dos comunistas, chegando a recibir convite do Partido Comunista para integrar a bancada de candidatos. Foi na prisi\u00f3n, no Estado Novo, que Lobato fixo os seus primeiros contactos cos comunistas. Lobato rexeitou o convite para entrar na vida p\u00fablica, mais enviou unha nota de salutaci\u00f3n que foi lida por Lu\u00eds Carlos Prestes nun grande comicio realizado en 1945, no estadio do Pacaembu. Meses despois foi publicado \"Nasino\", edici\u00f3n italiana de \"Narizinho\", ilustrada por Vincenzo Nicoletti. En maio \"A Menina do Narizinho Arrebitado\"foi transformada en radionovela para nenos pola Radio Globo no R\u00edo de Xaneiro.\nTornouse director do Instituto Cultural Brasil-URSS, mais foi grazas a se afastar do cargo en setembro de 1945, cando foi levado para ser operado \u00e1s pr\u00e9sas dun quiste no pulm\u00f3n. A entrevista que concedeu ao \"Diario de S\u00e3o Paulo\" causou gran repercusi\u00f3n e, en 1946, m\u00fadase para Buenos Aires, na Arxentina, \"atra\u00eddo polos belos e gordos bist\u00e9s, polo magn\u00edfico pan branco e fuxindo da escaseza que asolaba o Brasil\", conforme declarou \u00e1 prensa. Antes de partir, tornouse socio da Editora Brasiliense a convite de Caio Prado J\u00fanior que, na s\u00faa editora, preparaba as \"Obras Completas\" xa traducidas para o espa\u00f1ol e editadas na Arxentina. En outubro fundou a Editorial Acteon, con Manuel Barreiro, Miguel Pilato e Ram\u00f3n Prieto.\nVolveu en 1947 por non se ambientar ao clima local e, en entrevista aos reporteiros que o agardaban no aeroporto, clasificou o goberno de Eurico Gaspar Dutra de \"Estado Nov\u00edssimo, no cal a constituci\u00f3n ser\u00eda pendurada (suspensa) nun ganchi\u00f1o no cuarto dos badulaques\". Desa indignaci\u00f3n xurdiu o seu \u00faltimo libro \"Z\u00e9 Brasil\", publicado pola Editorial Vitoria, en que Lobato unha vez m\u00e1is reelaboraba o seu personaxe Jeca Tatu, transform\u00e1ndoo en traballador sen-terra e esmagado polo latifundio. Diante da prohibici\u00f3n das actividades do Partido Comunista en todo o pa\u00eds, determinada polo ministro da Xustiza, escribiu \"A Par\u00e1bola do Rei Vesgo\" para un comicio de protesta, lido e aclamado pola multitude reunida no Vale do Anhangaba\u00fa, na noite de 18 de xu\u00f1o. O texto reflect\u00eda o desencanto de Lobato coa democracia restritiva do xeneral Dutra. En decembro foi a Salvador asistir a opereta \"Narizinho Arrebitado\". Lobato escribir\u00eda un novo libreto para o espect\u00e1culo, considerado a s\u00faa \u00faltima creaci\u00f3n infantil. Publicou \"O Problema Econ\u00f3mico de Cuba\", tam\u00e9n a s\u00faa \u00faltima traduci\u00f3n.\nEn abril de 1948 sufriu un primeiro espasmo vascular que afectou a s\u00faa motricidade. Mesmo as\u00ed, afiliouse \u00e1 revista \"Fundamentos\" e publicou os folletos \"De Quen \u00c9 o Petr\u00f3leo na Bahia\" e \"Georgismo e Comunismo\".\nDous d\u00edas tras conceder a Murilo Antunes Alves, da Radio Record, a s\u00faa \u00faltima entrevista, na cal defendeu a Campa\u00f1a de O Petr\u00f3leo \u00e9 Noso, Monteiro Lobato sufriu un segundo espasmo cerebral e morreu \u00e1s 4 horas da madrugada, ao lado de s\u00faa esposa, \"Purezinha\", s\u00faa filla Ruth e o ascensorista Ant\u00f4nio Augusto (que fora at\u00e9 eles en resposta aos gritos de Ruth por axuda), o d\u00eda 4 de xullo de 1948, aos 66 anos de idade. Baixo unha forte conmoci\u00f3n nacional, o seu corpo foi velado na Biblioteca Municipal de S\u00e3o Paulo e o sepultamento realizado no Cemiterio da Consola\u00e7\u00e3o. A s\u00faa vida e s\u00faa obra a\u00ednda hoxe serven de inspiraci\u00f3n e exemplo para miles de nenos, mozos e adultos do Brasil.\nExperiencia empresarial.\nA experiencia empresarial de \"Monteiro Lobato\", que envolve a fundaci\u00f3n de varias empresas e a compra da Revista do Brasil, foi a seguinte: en 1905 tentou a industria de doces; entre 1911 at\u00e9 a s\u00faa quebra en 1917, traballou na facenda de Buquira; en 1917, monta a \"revista\" \"Para\u00edba\" (ao lado de Carlos Freire e Pereira de Matos ); entre 1919 e 1925, traballa na \"Revista do Brasil\" (que a comprara en 1918); entre 1919 e a s\u00faa quebra en 1925 (que ocorreu debido a unha seca en S\u00e3o Paulo que forzou a Light a cortar en dous terzos o fornecemento de enerx\u00eda el\u00e9ctrica) traballou na Monteiro Lobato &amp; \"Cia\"; entre 1925 e 1944 (cando a sociedade \u00e9 desfeita), traballou na Cia. \"Editora Nacional\" con Octales Marcondes Ferreira (que a mantivo at\u00e9 1973); entre 1938 e 1942 traballou, co seu fillo Edgard, na \"Uni\u00f3n Xornal\u00edstica Brasileira\", que ti\u00f1a por obxectivo a distribuci\u00f3n de noticias para xornais; entre 1944 e 1946, traballou na Editora Brasiliense con Caio Prado J\u00fanior, Arthur Neves e Leandro Dupr\u00e9 e por fin fundou a \"Editora Acteon\" en Buenos Aires en 1946 at\u00e9 que volveu para S\u00e3o Paulo en 1947 onde morou nun edificio da \"Editora Brasiliense\".\nObras.\nLibros infant\u00eds.\nO primeiro libro que Lobato lanzou foi \"A menina do narizinho arrebitado\", en 1920, nunca reeditado, excepto nunha pequena edici\u00f3n facs\u00edmile en 1981, e hoxe considerada unha obra rara tanto a primeira edici\u00f3n canto a edici\u00f3n facs\u00edmile. A maior\u00eda das historias dos seus libros infant\u00eds pasaban no \"S\u00edtio do Picapau Amarelo\", un sitio no interior do Brasil, tendo como unha das personaxes a se\u00f1ora dona da facenda Dona Benta, os seus netos Narizinho e Pedrinho e a empregada T\u00eda Nast\u00e1cia. Eses personaxes foron complementados por entidades creadas ou animadas pola imaxinaci\u00f3n dos nenos na historia: a boneca irreverente Em\u00edlia e o aristocr\u00e1tico boneco de sabugo de millo Visconde de Sabugosa, a vaca Mocha, o burro Conselheiro, o porco Rabic\u00f3 e o rinoceronte Quindim.\nNo entanto, as aventuras na maior\u00eda pasan noutros lugares: ou nun mundo de fantas\u00eda inventados polos nenos, ou en historias contadas por Dona Benta no comezo da noite. Eses dous universos son interligados para as historias e lendas contadas pola avoa naturalmente se tornaren escenario para o conto, incrementado polo d\u00eda a d\u00eda dos acontecementos no sitio.\nOutros libros infant\u00eds.\nAlg\u00fans foron inclu\u00eddos, posteriormente, nos libros da serie \"O S\u00edtio do Picapau Amarelo\". Os primeiros foron compilados no volume \"Reina\u00e7\u00f5es de Narizinho\", de 1931, en cat\u00e1logo s\u00f3 como tal at\u00e9 os d\u00edas actuais.\nO sitio na televisi\u00f3n.\nOs libros infant\u00eds de Monteiro Lobato foron transformados en cinco series de televisi\u00f3n de bastante \u00e9xito. A primeira delas, na TV Tupi de S\u00e3o Paulo, foi exhibida de 3 de xu\u00f1o de 1952 a 1962, ao vivo, pois non hab\u00eda a\u00ednda o videotape. Foi adaptada pola escritora Tatiana Belinky, sendo de m\u00e1is fiel ao orixinal de todas as adaptaci\u00f3ns para a televisi\u00f3n. Nada restando dese programa, excepto algunhas fotos, pois os seus episodios non eran gravados. En 1957, a TV Tupi do R\u00edo de Xaneiro tam\u00e9n transmitiu un Programa \"Sitio do Pica-Pau Amarelo\", distinto do programa paulista, pois non hab\u00eda, na \u00e9poca, transmisi\u00f3n en rede nacional, nin transmisi\u00f3n de imaxes v\u00eda tronco de micro-ondas da Embratel. Participaron do Sitio no R\u00edo de Xaneiro: Cl\u00e1udio Cavalcanti e Daniel Filho.\nA segunda serie foi ao ar pola TV Cultura de S\u00e3o Paulo, en 1964. A terceira, pola Rede Bandeirantes, o 12 de decembro de 1967. A cuarta serie, exhibida na Rede Globo, de 7 de marzo de 1977 a 31 de xaneiro de 1986, \u00e9 considerada como a de maior repercusi\u00f3n e \u00e9xito. Tam\u00e9n na Rede Globo, foi ao aire de 12 de outubro de 2001 at\u00e9 2 de decembro de 2007, a quinta serie chamada \"Sitio do Picapau Amarelo\".\nAmbas as series da Globo mesturan historias orixinais de Monteiro Lobato con textos inspirados en temas actuais.\nHomenaxes.\nPolo Brasil hai moitas referencias en memoria de Monteiro Lobato, inclu\u00edndo diversos sitios e instituci\u00f3ns nomeadas en homenaxe ao avogado e escritor brasileiro. No nordeste de S\u00e3o Paulo hai o municipio Monteiro Lobato, as\u00ed denominado na s\u00faa homenaxe, e onde o escritor posu\u00eda unha facenda e pasou parte da s\u00faa xuventude, sendo descrita por el nos seus libros. Pola cidade a\u00ednda hai diversas referencias \u00e1 personalidade.\nEn Taubat\u00e9, a s\u00faa cidade natal, hai o Museo Monteiro Lobato localizado no Sitio do Pica-pau Amarelo, no centro da cidade, dedicado a preservar a memoria e a obra do ilustre taubateano.\nNa capital paulista, hai a Biblioteca Municipal Monteiro Lobato. Foi creada o 14 de abril de 1936, resultado do esforzo dun grupo de intelectuais liderado por M\u00e1rio de Andrade para incentivar a cultura literaria, ent\u00f3n director do Departamento Municipal de Cultura. En 1955, foi renomeada en homenaxe ao escritor paulista, sendo considerado o seu patrono. A Biblioteca \u00e9 unha das m\u00e1is antigas no Brasil dedicada a literatura infantil, posu\u00edndo amplo acervo de obras de Monteiro Lobato.\nMonteiro Lobato a\u00ednda \u00e9 nome para decenas de escolas polo pa\u00eds, da rede p\u00fablica e da privada de ensino, inclu\u00edndo unha escola estadual acollida na cidade natal do escritor e unha escola municipal na capital do estado."}
{"id": "505611", "revid": "88215", "url": "https://gl.wikipedia.org/wiki?curid=505611", "title": "Dani Gim\u00e9nez", "text": ""}
{"id": "505612", "revid": "23204", "url": "https://gl.wikipedia.org/wiki?curid=505612", "title": "Black Hills", "text": "As Black Hills (\"Mo\u02bc\u022fhta-vo\u02bchon\u00e1aeva\" en lingua cheyenne, \"Pa\u021ee S\u00e1pa\" en lingua lakota, \"Awaxaawi shiibisha\" en lingua hidatsa) son un grupo de monta\u00f1as do oeste de Dakota do Sur e o nord\u00e9s de Wyoming (Estados Unidos). Ocupan preto de 15\u00a0540\u00a0km\u00b2, atop\u00e1ndose entre os r\u00edos Cheyenne e Belle Fourche, e el\u00e9vanse a un m\u00e1ximo de 2207\u00a0m no pico Harney.\nA pesar de que as Black Hills se pactaron como territorio pertencentes aos sioux, os Estados Unidos incumpriron o tratado de Fort Laramie, que eles mesmos redactaran, para quitarllo, o que provocou a Guerra de Black Hills en 1876 e 1877. M\u00e1is dun s\u00e9culo despois, en 1980, a Corte Suprema dos Estados Unidos ditaminou que as Black Hills foron arrebatados ilegalmente e que deb\u00edan de ser devoltas.\nOrixe etimol\u00f3xica.\nO seu nome fai referencia \u00e1 escura aparencia dos seus cumes redondeados debida \u00e1 s\u00faa pendente cuberta de \u00e1rbores que se enxerga dende a distancia.\nHistoria.\nEn 1743 as monta\u00f1as foron exploradas por primeira vez por un europeo, o franc\u00e9s Pierre Gaultiers, sieur de Varennes, durante a \u00faltima guerra entre Francia e as colonias brit\u00e1nicas de Am\u00e9rica do Norte.\nOs nativos americanos te\u00f1en unha longa historia nas Black Hills. Despois de conquistar Cheyenne en 1776, os lakota fix\u00e9ronse cargo do territorio das Black Hills, que se converteu no centro da s\u00faa cultura. Aos indios s\u00edux foilles garantido un acordo de dereitos sobre a rexi\u00f3n en 1868.\nCando os estadounidenses descubriron ouro nesta rexi\u00f3n en 1874, como resultado diso, George Armstrong Custer comezou a expedici\u00f3n, os mineiros establec\u00e9ronse na zona durante a febre do ouro e provocou a consecuente Guerra de Black Hills (1876), inclu\u00edndo a batalla de Little Big Horn. O goberno dos Estados Unidos, reasignou os lakota, en contra da s\u00faa vontade, a outras reservas no oeste de Dakota do Sur. \nA diferenza do resto das Dakotas, as Black Hills foron colonizadas por estadounidenses de orixe europea, principalmente dos centros de poboaci\u00f3n cara ao oeste e sur da rexi\u00f3n, xa que os mineiros se congregaron al\u00ed dende principios do auxe do ouro en Colorado e en Montana.\nHoxe en d\u00eda, a poboaci\u00f3n total das reservas pr\u00f3ximas e da Base A\u00e9rea de Ellsworth crean unha diversidade \u00fanica diferente da do resto de Wyoming e Dakota do Sur.\nXeolox\u00eda.\nA xeolox\u00eda das Black Hills \u00e9 complexa. Un episodio ocorrido na era Terciaria foi o responsable da elevaci\u00f3n e a topograf\u00eda actual da rexi\u00f3n. Este levantamento caracterizouse pola actividade volc\u00e1nica no norte das Black Hills. \nAs Black Hills do sur caracter\u00edzanse por granito prec\u00e1mbrico, pegmatita e as rochas metam\u00f3rficas que conforman o n\u00facleo de todo o levantamento da zona. Este n\u00facleo est\u00e1 arrodeado por rochas sedimentarias do Paleozoico, o Mesozoico e o Cenozoico.\nA estratigraf\u00eda das Black Hills pres\u00e9ntase como un obxectivo, xa que \u00e9 unha c\u00fapula ovalada, con aneis de diferentes tipos de rocha de inmersi\u00f3n do centro.\nBiolox\u00eda.\nDo mesmo xeito que coa xeolox\u00eda, a biolox\u00eda das Black Hills \u00e9 complexa. A maior parte dos outeiros son un bosque de pi\u00f1eiro ponderosa xunto cunha variedade da \"Picea glauca\" que se dan nos vales h\u00famidos dos outeiros do norte. Curiosamente, esta variedade end\u00e9mica de abeto non se d\u00e1 nas h\u00famidas monta\u00f1as Bear Lodge, que conforman a maior parte da porci\u00f3n dos Black Hills en Wyoming. Os grandes prados de monta\u00f1a con exuberantes pastos en lugar de bosques at\u00f3panse dispersos a trav\u00e9s dos outeiros (especialmente a porci\u00f3n occidental) e o extremo sur dos outeiros, debido \u00e1 menor cantidade de precipitaci\u00f3n en comparaci\u00f3n coas elevaci\u00f3ns m\u00e1is altas, que est\u00e1n cubertas por unha sabana seca de pi\u00f1eiros, con arbustos de \"Cercocarpus\" e o \"Juniperus scopulorum\". A fauna \u00e9 moi diversa e abundante. Os regatos dos outeiros son co\u00f1ecidos polas s\u00faas troitas, mentres que os bosques e as pradar\u00edas ofrecen un bo h\u00e1bitat para o bisonte americano, o cervo virxiniano, \"Antilocapra americana\", \"Ovis canadensis\", pumas, e unha gran variedade de animais pequenos, como cans das pradar\u00edas, Martes americana\", marmota e \"Sciurus niger\". Bioloxicamente, as Black Hills son un lugar de encontro e mestura, con especies com\u00fans \u00e1s rexi\u00f3ns ao leste, oeste, norte e sur. Os outeiros, con todo, son fogar dalg\u00fans taxons end\u00e9micos; o m\u00e1is co\u00f1ecido \u00e9 probablemente o \"Junco hyemalis aikeni\". Algunhas outras especies end\u00e9micas son o caracol de Cooper das Monta\u00f1as Rochosas. Algunhas aves que s\u00f3 viven nas Black Hills e que non existen no resto de Dakota do Sur son \"Gymnorhinus cyanocephalus\", \"Perisoreus canadensis\", \"Picoides dorsalis\", \"Cinclus mexicanus\" e \"Bonasa umbellus\", entre outros.\nEconom\u00eda e turismo.\nA econom\u00eda das Black Hills desprazouse dos recursos naturais (minar\u00eda e madeira), a industria do aloxamento e o turismo creceu ata ocupar o seu lugar. Os puntos tur\u00edsticos m\u00e1is importantes son o monte Rushmore, Custer State Park, Monumento a Cabalo Tolo e o Rally de Motocicletas Sturgis."}
{"id": "505613", "revid": "5863", "url": "https://gl.wikipedia.org/wiki?curid=505613", "title": "Partido Comunista dos Traballadores de Galiza", "text": ""}
{"id": "505614", "revid": "27155", "url": "https://gl.wikipedia.org/wiki?curid=505614", "title": "Acetonitrilo", "text": "O acetonitrilo \u00e9 un composto qu\u00edmico coa f\u00f3rmula . Este l\u00edquido incoloro \u00e9 o nitrilo org\u00e1nico m\u00e1is simple (o cianuro de hidr\u00f3xeno \u00e9 un nitilo a\u00ednda m\u00e1is simple, pero o ani\u00f3n cianuro non se clasifica como org\u00e1nico). Orix\u00ednase principalmente como un subproduto da fabricaci\u00f3n do acrilonitrilo. Util\u00edzase como solvente apr\u00f3tico polar en s\u00edntese org\u00e1nica e na purificaci\u00f3n do butadieno.O esqueleto N\u2261C\u2212C \u00e9 linear cunha curta distancia C\u2261N de s\u00f3 1,16\u00a0\u00c5.\nO acetonitrilo foi preparado por primeira vez en 1847 polo qu\u00edmico franc\u00e9s Jean-Baptiste Dumas.\nAplicaci\u00f3ns.\nO acetonitrilo util\u00edzase principalmente como solvente na purificaci\u00f3n do butadieno en refiner\u00edas. En concreto, o acetonitrilo introd\u00facese na parte superior dunha columna de destilaci\u00f3n chea de hidrocarburos, inclu\u00edndo o butadieno, e a medida que o acetonitrilo descende pola columna, absorbe o butadieno, que \u00e9 despois enviado desde o fondo da torre a unha segunda torre de separaci\u00f3n. Despois, empr\u00e9gase calor na torre de separaci\u00f3n para separar o butadieno.\nNo laboratorio util\u00edzase como solvente de polaridade media que \u00e9 miscible en auga e varios solventes org\u00e1nicos, pero non en hidrocarburos saturados. Ten un rango l\u00edquido adecuado e unha alta constante diel\u00e9ctrica de 38,8. Co seu momento dipolar de 3,92\u00a0D, o acetonitrilo disolve unha ampla variedade de compostos non polares e \u00e9 \u00fatil como fase m\u00f3bil nas t\u00e9cnicas de HPLC e LC\u2013MS. \nUtil\u00edzase moito en aplicaci\u00f3ns de bater\u00edas debido \u00e1 s\u00faa constante diel\u00e9ctrica relativamente alta e a s\u00faa capacidae de disolver electr\u00f3litos. Por raz\u00f3ns similares \u00e9 un solvente moi usado en voltametr\u00eda c\u00edclica.\nOs seus valores en canto \u00e1 transparencia ultravioleta, baixa viscosidade e baixa reactividade qu\u00edmica fan que sexa moi usado na cromatograf\u00eda l\u00edquida de alto rendemento (HPLC).\nO aceonitrilo xoga un papel significativo como solvente dominante na produci\u00f3n de oligonucle\u00f3tidos de ADN a partir dos seus mon\u00f3meros.\nIndustrialmente util\u00edzase como solvente para a fabricaci\u00f3n de f\u00e1rmacos e pel\u00edcula fotogr\u00e1fica.\nS\u00edntese org\u00e1nica.\nO acetonitrilo \u00e9 un bloque de construci\u00f3n de dous carbonos com\u00fan en s\u00edntese org\u00e1nica de moitos compostos qu\u00edmicos \u00fatiles, como o hidrocloruro de acetamidina, a tiamina e o \u00e1cido \u03b1-naffalenoac\u00e9tico. A s\u00faa reacci\u00f3n co cloruro de cian\u00f3xeno rende malononitrilo.\nLigando en qu\u00edmica de coordinaci\u00f3n.\nO acetonitrilo \u00e9 un ligando en moitos complexos nitrilo de metal de transici\u00f3n. Como \u00e9 debilmente b\u00e1sico, \u00e9 un ligando doadamente desprazable. Por exemplo, o dicloruro de bis(acetonitrilo)paladio prep\u00e1rase quentando unha suspensi\u00f3n de cloruro de paladio en acetonitrilo:\nUn complexo relacionado \u00e9 o [Cu(CH3CN)4]+. Os grupos nestes complexos son rapidamentre desprazados por moitos outros ligandos.\nProduci\u00f3n.\nO acetonitrilo \u00e9 un subproduto da fabricaci\u00f3n do acrilonitrilo. A maior\u00eda \u00e9 queimado para axudar ao proceso que se busca, pero est\u00edmase que varios miles de toneladas se conservan para as aplicaci\u00f3ns antes mencionadas. As\u00ed, as tendencias na produci\u00f3n de acetonitrilo seguen as da produci\u00f3n de acrilonitrilo. O acetonitrilo pode producirse tam\u00e9n por outros m\u00e9todos, pero estes non te\u00f1en importancia comercial (en 2002). Rutas ilustrativas son a deshidrataci\u00f3n de acetamida ou a hidroxenaci\u00f3n de mesturas de mon\u00f3xido de carbono e amon\u00edaco.\nTam\u00e9n se investigou a amoxidaci\u00f3n catal\u00edtica de etileno.\nEscaseza de acetonitrilo en 2008\u20132009.\nA partir de outubro de 2008 a dispo\u00f1ibilidade mundial de acetonitrilo era baixa porque a produci\u00f3n na China cesou debido a que se celebraban os Xogos Ol\u00edmpicos de 2008. Ademais, unha importante f\u00e1brica nos Estados Unidos quedou danada en Texas polo paso do furac\u00e1n Ike. Debido \u00e1 desaceleraci\u00f3n econ\u00f3mica global, a produci\u00f3n de acrilonitrilo que se usa para as fibras acr\u00edlicas e as resinas de acrilonitrilo butadieno estireno (ABS) diminu\u00edu. O acetonitrilo \u00e9 un subproduto na produci\u00f3n de acrilonitrilo e a s\u00faa produci\u00f3n tam\u00e9n decreceu, contribu\u00edndo \u00e1 escaseza de acetonitrilo. A escaseza global de acetonitrilo continuou en 2009, pero posteriormente a produci\u00f3n foi aumentando e, en 2019, produc\u00edanse no mundo 271\u00a0800 toneladas de acetonitrilo.\nSeguridade.\nToxicidade.\nO acetonitrilo ten s\u00f3 unha toxicidade leve en pequenas doses. Pode ser metabolizado para producir cianuro de hidr\u00f3xeno, que \u00e9 causa dos efectos t\u00f3xicos observados. Xeralmente o comezo dos efectos t\u00f3xicos \u00e9 retardado, debido ao tempo requirido para que o corpo metabolice o acetonitrilo orixinando cianuro, que xeralmente \u00e9 de 2 a 12 horas.\nOs casos de envelenamento por acetonitrilo en humanos (ou, para ser m\u00e1is exacto, por cianuro despois da exposici\u00f3n ao acetonitrilo) son raros pero non desco\u00f1ecidos, e prod\u00facense por inhalaci\u00f3n, inxesti\u00f3n e posiblemente por absorci\u00f3n pola pel. Os s\u00edntomas, que non aparecen normalmente ata pasadas varias horas despois da exposici\u00f3n, incl\u00faen dificultades respiratorias, pulso lento, n\u00e1useas e v\u00f3mitos. Poden darse convulsi\u00f3ns e o coma nos casos graves, seguidos da morte por insuficiencia respiratoria. O tratamento faise igual que para o envelenamento por cianuro, con ox\u00edxeno, nitrito de sodio e tiosulfato de sodio como os tratamentos de emerxencia m\u00e1is comunmente usados.\nFoi utilizado en formulaci\u00f3ns para quitar a laca de u\u00f1as, a pesar da s\u00faa toxicidade. Informouse de polo menos dous casos de envelenamento accidental de nenos pequenos por estes produtos para quitar a laca das u\u00f1as, un dos cales foi mortal. A acetona e o acetato de etilo son os normalmente preferidos como m\u00e1is seguros para uso dom\u00e9stico e o acetonitrilo foi prohibido en produtos cosm\u00e9ticos na Uni\u00f3n Europea desde marzo de 2000.\nMetabolismo e excreci\u00f3n.\nXunto con outros nitrilos, o acetonitrilo pode ser metabolizado en microsomas da c\u00e9lula, especialmente no f\u00edgado, para producir cianuro de hidr\u00f3xeno, como demostraron Pozzani \"et al.\" en 1959. O primeiro paso nesta v\u00eda \u00e9 a oxidaci\u00f3n do acetonitrilo a glicolonitrilo por unha citocromo P450 monooxixenase dependente de NADPH. O glicolonitrilo sofre despois unha descomposici\u00f3n espont\u00e1nea para dar cianuro de hidr\u00f3xeno e formaldehido. O formaldehido, que \u00e9 el mesmo unha toxina e un carcin\u00f3xeno, \u00e9 oxidado a \u00e1cido f\u00f3rmico, que \u00e9 outra fonte de toxicidade.\nO metabolismo do acetonitrilo \u00e9 moito m\u00e1is lento que o doutros nitrilos, o que explica a s\u00faa relativamente baixa toxicidade. Deste modo, observouse que unha hora despois da administraci\u00f3n dunha dose letal potencial, a concentraci\u00f3n de cianuro no cerebro de ratas era unha vix\u00e9sima parte da que haber\u00eda cunha dose de propionitrilo 60 veces menor (ver t\u00e1boa).\nO metabolismo relativamente lento da transformaci\u00f3n do acetonitrilo en cianuro de hid\u00f3xeno permite que moito do cianuro producido sexa detoxificado no corpo a tiocianato (v\u00eda da rodanese). Tam\u00e9n permite que parte do acetonitrilo sexa excretado como tal antes de que sexa metabolizado. As principais v\u00edas de excreci\u00f3n son por exhalaci\u00f3n e na urina.\nO acetonitrilo como doante de pares de electr\u00f3ns.\nO acetonitrilo ten un par electr\u00f3nico libre no seu \u00e1tomo de nitr\u00f3xeno, o cal pode formar complexos nitrilo de metal de transici\u00f3n con metais ou complexos \u00e1cido-base d\u00e9biles con \u00e1cidos de Lewis do grupo 13, como o trifluoruro de boro. Ademais do BF3, o acetonitrilo forma adutos 1:1 cunha variedade doutros \u00e1cidos de Lewis e produtos como o I2, fenol e cloruro de trimetiltina. Clasificase como unha base dura e no modelo ECW est\u00e1 listado con EB= 1,64 e CB= = 0,71. A s\u00faa forza doante relativa cara a unha serie de \u00e1cidos, comparado con outras bases de Lewis, pode ilustrarse por gr\u00e1ficos C-B. En super\u00e1cidos mesmo \u00e9 posible protonar o acetonitrilo."}
{"id": "505615", "revid": "85894", "url": "https://gl.wikipedia.org/wiki?curid=505615", "title": "A Cariza, Esporiz, Monterroso", "text": "A Cariza \u00e9 un lugar da parroquia de Salgueiros no concello lucense de Monterroso, na comarca da Ulloa. Segundo o padr\u00f3n municipal (INE 2014) non ten ning\u00fan habitante."}
{"id": "505616", "revid": "98629", "url": "https://gl.wikipedia.org/wiki?curid=505616", "title": "Luch", "text": "Luch \u00e9 unha serie de sat\u00e9lites de comunicaci\u00f3ns sovi\u00e9ticos/rusos.\nLuch de primeira xeraci\u00f3n.\nOs Luch de primeira xeraci\u00f3n, denominados tam\u00e9n Altair, serviron de ligaz\u00f3n entre a estaci\u00f3n espacial Mir, o transbordador espacial Buran e as naves Soiuz TM co control de terra. Eran constru\u00eddos por NPO-PM e ti\u00f1an unha masa duns 2400 kg, con tres grandes antenas e multitude doutras m\u00e1is pequenas. Cada sat\u00e9lite levaba a bordo tres transpondedores Arion. Estaban dese\u00f1ados para unha vida en \u00f3rbita de cinco anos. Os tres primeiros sat\u00e9lites Luch foron denominados Kosmos 1700, Kosmos 1897 e Kosmos 2054. S\u00f3 ao cuarto se lle comezou a dar a denominaci\u00f3n Luch, pasando a ser co\u00f1ecido como Luch 1. Foron lanzados entre 1985 e 1994 a bordo de foguetes Proton K/DM-2.\nLuch de segunda xeraci\u00f3n.\nOs Luch-2 (tam\u00e9n denominados Gelios) substitu\u00edron aos Luch de primeira xeraci\u00f3n, a\u00ednda que finalmente so se chegou a lanzar o Luch-2 1, o 11 de outubro de 1995, tam\u00e9n mediante un Proton K/DM-2. Unha segunda unidade foi destru\u00edda durante un incendio en Baikonur en xaneiro de 1995 e nunca foi arranxado nin substitu\u00eddo. Eran unha versi\u00f3n mellorada, cunha masa de 2600 kg e maior velocidade de transmisi\u00f3n, o que permit\u00eda retransmitir televisi\u00f3n en directo desde a Mir.\nLuch 5A e 5V.\nOs Luch 5A e 5V foron a continuaci\u00f3n do Luch-2 1. Eran m\u00e1is pequenos que os anteriores, cunha masa de 1148 kg e baseados no bus Ekspress 1000. Ambos foron lanzados usando foguetes Proton M, o primeiro 11 de decembro de 2011 e o segundo o 28 de abril de 2014. Usaban transpondedores en banda S e banda Ku e eran capaces de mover as s\u00faas d\u00faas antenas principais para seguir obxectos en \u00f3rbita. Luch 5V foi constru\u00eddo para substitu\u00edr a Luch 4, que foi convertido nun sat\u00e9lite experimental.\nLuch 5B.\nLuch 5B foi lanzado o 2 de novembro de 2012 mediante un Proton M. Ti\u00f1a unha masa de 1350 kg e usaba o bus Ekspress-1000. As s\u00faas antenas pod\u00edan facer seguimento doutros sat\u00e9lites en \u00f3rbita e levaba a bordo un dispositivo para enviar correcci\u00f3ns diferenciais para o sistema de navegaci\u00f3n global GLONASS.\nLuch Kh (Olimp-K) 1 e 2.\nOs dous Luch Kh, co\u00f1ecidos tam\u00e9n como Olimp-K, foron lanzados respectivamente o 27 de setembro de 2014 e o 12 de marzo de 2023, ambos mediante un Proton M. Te\u00f1en unha masa duns 3000 kg e usan o bus Ekspress-1000NTA. Te\u00f1en unha dobre funci\u00f3n: proporcionar comunicaci\u00f3ns gobernamentais seguras e facer tarefas de intelixencia electr\u00f3nica."}
{"id": "505617", "revid": "72012", "url": "https://gl.wikipedia.org/wiki?curid=505617", "title": "Kosmos 1700", "text": ""}
{"id": "505618", "revid": "72012", "url": "https://gl.wikipedia.org/wiki?curid=505618", "title": "Luch-2 1", "text": ""}
{"id": "505619", "revid": "72012", "url": "https://gl.wikipedia.org/wiki?curid=505619", "title": "Kosmos 1897", "text": ""}
{"id": "505620", "revid": "72012", "url": "https://gl.wikipedia.org/wiki?curid=505620", "title": "Luch 1", "text": ""}
{"id": "505621", "revid": "72012", "url": "https://gl.wikipedia.org/wiki?curid=505621", "title": "Kosmos 2054", "text": ""}
{"id": "505622", "revid": "72012", "url": "https://gl.wikipedia.org/wiki?curid=505622", "title": "Luch 5A", "text": ""}
{"id": "505623", "revid": "72012", "url": "https://gl.wikipedia.org/wiki?curid=505623", "title": "Luch 5B", "text": ""}
{"id": "505624", "revid": "72012", "url": "https://gl.wikipedia.org/wiki?curid=505624", "title": "Luch 5V", "text": ""}
{"id": "505625", "revid": "89787", "url": "https://gl.wikipedia.org/wiki?curid=505625", "title": "Shannon Lucid", "text": "Shannon Matilda Wells Lucid, nada en Shanghai o 14 de xaneiro de 1943, \u00e9 unha astronauta estadounidense retirada que formou parte das misi\u00f3ns STS-51-G, STS-34, STS-43, STS-58, STS-76 e STS-79.\nTraxectoria.\nLucid graduouse en qu\u00edmica pola Universidade de Oklahoma en 1963 e \u00e9 m\u00e1ster e doutora en bioqu\u00edmica pola mesma universidade en 1970 e 1973 respectivamente.\nFoi seleccionada como astronauta pola NASA en xaneiro de 1978, participando nas misi\u00f3ns STS-51-G, STS-34, STS-43, STS-58, STS-76 e STS-79. Pasou un total de 223,12 d\u00edas no espazo."}
{"id": "505626", "revid": "72012", "url": "https://gl.wikipedia.org/wiki?curid=505626", "title": "John Fleming", "text": ""}
{"id": "505627", "revid": "23204", "url": "https://gl.wikipedia.org/wiki?curid=505627", "title": "Ota Benga", "text": "Ota Benga, nado no bosque de Ituri, Estado Libre do Congo, e finado o 20 de marzo de 1916 en Lynchburg, Virxinia, foi un home de etnia mbuti (un dos pobos pigmeos), co\u00f1ecido por ser exhibido na Exposici\u00f3n Universal de St. Louis de 1904, e tam\u00e9n nun zool\u00f3xico humano no Bronx en 1906. \nBenga fora mercado a comerciantes de escravos africanos polo explorador Samuel Phillips Verner, un empresario americano que buscaba persoas africanas para a Exposici\u00f3n Universal. Trala exposici\u00f3n foi levado ao zoo do Bronx, onde se lle permit\u00eda cami\u00f1ar polos terreos antes e despois de ser exposto na Casa dos Monos. Ag\u00e1s por unha breve visita a \u00c1frica con Verner despois do peche da feira de St. Louis, Benga viviu nos Estados Unidos, principalmente en Virxinia, o resto da s\u00faa vida.\nOs xornais afroamericanos de todo o pa\u00eds publicaron editoriais que se opo\u00f1\u00edan firmemente ao tratamento de Benga. Robert Stuart MacArthur, voceiro dunha delegaci\u00f3n de igrexas negras, solicitou ao alcalde de Nova York George B. McClellan Jr. a s\u00faa liberaci\u00f3n do zoo do Bronx. A finais de 1906, o alcalde liberou a Benga baixo a custodia de James M. Gordon, que supervisaba o Howard Colored Orphan Asylum en Brooklyn.\nEn 1910 Gordon conseguiu que Benga fose atendido en Lynchburg, Virxinia, onde lle mercou roupa americana e fixo que lle empastasen os seus dentes limados. Isto permitiulle a Benga ser m\u00e1is facilmente aceptado na sociedade local. Recibiu clases de ingl\u00e9s e comezou a traballar nunha f\u00e1brica de tabaco de Lynchburg.\nTentou regresar a \u00c1frica, pero o estalido da primeira guerra mundial en 1914 detivo todas as viaxes de pasaxeiros en barco. Benga caeu nunha depresi\u00f3n e suicidouse en 1916.\nTraxectoria.\nInfancia.\nComo membro do pobo mbuti, Ota Benga viv\u00eda en bosques ecuatoriais preto do r\u00edo Kasai no que ent\u00f3n era o Estado Libre do Congo. A s\u00faa vila foi atacada\u00a0pola Force Publique\",\" establecida polo rei Leopoldo II de B\u00e9lxica como milicia para controlar aos nativos, a maior\u00eda dos cales foron empregados para man de obra co fin de explotar a grande oferta de caucho no Congo.\u00a0A muller de Benga e dous fillos foron asasinados; mentres que el sobreviviu porque estaba nunha expedici\u00f3n de caza cando a Force Publique atacou a vila. M\u00e1is tarde foi capturado por comerciantes de etnia baschelel.\nEn 1904, o empresario e explorador estadounidense Samuel Phillips Verner viaxou a \u00c1frica, baixo contrato da Exposici\u00f3n Universal de St. Louis, co obxectivo de capturar e levar para Am\u00e9rica un grupo de pigmeos para formar parte da exposici\u00f3n. Verner descubriu a Benga mentres se dirix\u00eda a unha aldea pigmea batwa e comprouno aos comerciantes de escravos que o levaban, por un quilo de sal e un pano de tea. M\u00e1is tarde Verner afirmou que rescatara a Benga de can\u00edbales.\nOs dous pasaron varias semanas xuntos antes de chegar \u00e1 aldea batwa. Os veci\u00f1os desenvolveron un prexu\u00edzo racial contra o \"muzungu\" (\"home branco\"). Verner non puido recrutar a ning\u00fan habitante para que se unise a el para viaxar aos Estados Unidos ata que Benga dixo que o \"muzungu\" lle salvara a vida e falou do v\u00ednculo que creceu entre eles e da s\u00faa propia curiosidade polo mundo de onde provi\u00f1a Verner. Catro batwa, todos homes, finalmente decidiron acompa\u00f1alos. Verner tam\u00e9n recrutou a outros africanos que non eran pigmeos: cinco homes dos Bakuba, inclu\u00eddo o fillo do rei Ndombe, gobernante dos Bakuba; e outros pobos.\nExposici\u00f3ns.\nExposici\u00f3n Universal de St. Louis.\nO grupo foi levado a St. Louis, Missouri, a finais de xu\u00f1o de 1904 sen Verner, xa que estaba enfermo de malaria. A Exposici\u00f3n Universal de Louisiana xa comezara e os africanos convert\u00e9ronse de inmediato no centro de atenci\u00f3n. Benga era particularmente popular e o seu nome foi anunciado pola prensa como \"Artiba\", \"Autobank\", \"Ota Bang\" e \"Otabenga\". Ti\u00f1a unha personalidade amable, e os visitantes estaban ansiosos por ver os seus dentes que foran afiados en punta na s\u00faa mocidade como decoraci\u00f3n ritual. Os africanos aprenderon a cobrar por fotograf\u00edas e actuaci\u00f3ns. Unha conta dun xornal promocionou a Benga como \"o \u00fanico can\u00edbal africano xenu\u00edno en Am\u00e9rica\" e afirmou que os seus dentes \"val\u00edan os cinco centavos que cobraba por amosalos aos visitantes\".\nCando Verner chegou un mes despois, deuse conta de que os pigmeos eran m\u00e1is prisioneiros que artistas. Os seus intentos de congregarse pacificamente no bosque os domingos v\u00edronse frustrados pola fascinaci\u00f3n da xente por eles. Os intentos de McGee de presentar unha exposici\u00f3n cient\u00edfica \"seria\" tam\u00e9n foron anulados. O 28 de xullo de 1904, os africanos actuaron ante o p\u00fablico como \"salvaxes\", interpretando a idea preconcibida que a xente ti\u00f1a deles, o que provocou que o Primeiro Rexemento de Illinois fose chamado para controlar \u00e1 multitude. Benga e os outros africanos acabaron actuando de xeito b\u00e9lico, imitando aos nativos americanos que viron na exposici\u00f3n. Al\u00ed fixo amizade co xefe apache Ger\u00f3nimo, que tam\u00e9n estaba exposto.\nMuseo Americano de Historia Natural.\nBenga acompa\u00f1ou a Verner cando devolveu aos outros africanos ao Congo. Viviu brevemente entre os batwa mentres segu\u00eda acompa\u00f1ando a Verner nas s\u00faas aventuras africanas. Casou cunha muller batwa que m\u00e1is tarde morreu pola mordedura dunha serpe. Sen sentir que pertenc\u00eda aos batwa, Benga optou por volver con Verner aos Estados Unidos.\nVerner conseguille a Benga unha habitaci\u00f3n libre no Museo Americano de Historia Natural de Nova York mentres atend\u00eda os seus outros negocios. Verner negociou co comisario do museo, Henry Bumpus, a presentaci\u00f3n das s\u00faas adquisici\u00f3ns de \u00c1frica e un posible emprego. A petici\u00f3n de salario de Verner pareceulle excesivamente alta pero interesouse por Benga. Benga gozou ao principio do seu tempo no museo, onde lle deron un traxe de li\u00f1o ao estilo do sur, pero co tempo foi sentindo morri\u00f1a pola s\u00faa propia cultura.\nZoo do Bronx.\nPor suxesti\u00f3n de Bumpus, Verner levou a Benga ao zoo do Bronx en 1906. O director do zool\u00f3xico, William Hornaday, puxo a Benga nun principio a axudar a manter os h\u00e1bitats dos animais. Con todo, deuse conta que a xente prestaba m\u00e1is atenci\u00f3n a Benga que aos animais do zoo, e finalmente comezou a exhibilo xunto aos animais. Permit\u00edaselle andar libremente polos terreos do zoo, pero non hai constancia de que lle pagaran polo seu traballo. Afeccionouse a un orangut\u00e1n chamado Dohong, ao que lle ensinaran a facer trucos e imitar o comportamento humano.\nOs acontecementos que levaron \u00e1 s\u00faa \"exposici\u00f3n\" xunto a Dohong foron paulatinos: Benga pasaba parte do seu tempo na exposici\u00f3n da Casa dos Monos e o zool\u00f3xico animouno a colgar al\u00ed a s\u00faa hamaca e a disparar o arco e a frecha contra un branco. O primeiro d\u00eda da exposici\u00f3n, o 8 de setembro de 1906, os visitantes atoparon a Benga na Casa dos Monos.\nHornaday considerou a exposici\u00f3n un espect\u00e1culo valioso para os visitantes e foi apoiado por Madison Grant, secretario da New York Zoological Society, que fixo presi\u00f3n para que Ota Benga estivese exposto xunto aos simios no zoo do Bronx. Unha d\u00e9cada despois, Grant convert\u00e9rase nun prominente antrop\u00f3logo racista e euxen\u00e9sico. Os cl\u00e9rigos afroamericanos protestaron inmediatamente ante os funcionarios do zoo pola exposici\u00f3n. Un deles, James H. Gordon, declarou:A nosa raza, pensamos, xa est\u00e1 o suficientemente deprimida, sen nos exhibir cos simios. Pensamos que somos dignos de ser considerados seres humanos, con almas.Gordon pensaba que a exposici\u00f3n era hostil ao cristianismo e era unha promoci\u00f3n do darwinismo:A teor\u00eda darwiniana oponse absolutamente ao cristianismo e non se deber\u00eda permitir unha manifestaci\u00f3n p\u00fablica ao seu favor.Varios cl\u00e9rigos apoiaron a Gordon. En defensa da representaci\u00f3n de Benga como un ser humano inferior, unha editorial do \"New York Times\" suxeriu:Non entendemos ben toda a emoci\u00f3n que outros est\u00e1n expresando no asunto. [...] \u00c9 absurdo queixarse pola imaxinaci\u00f3n e degradaci\u00f3n que sofre Benga. Os pigmeos [...] son moi baixos na escala humana, e a idea de que Benga deber\u00eda estar nunha escola en vez dunha gaiola ignora a alta probabilidade de que a escola fose un lugar [...] do que non poder\u00eda sacar ning\u00fan proveito. A idea de que os homes son todos iguais, excepto porque tiveron ou careceron de oportunidades para ter unha mellor educaci\u00f3n, xa est\u00e1 moi anticuada.Despois da pol\u00e9mica, a Benga permit\u00eduselle percorrer os xard\u00edns do xard\u00edn zool\u00f3xico. En resposta \u00e1 situaci\u00f3n, as\u00ed como \u00e1s presi\u00f3ns verbais e f\u00edsicas das multitudes, volveuse m\u00e1is problem\u00e1tico e algo violento. Nesta \u00e9poca, un artigo do \"New York Times\" citaba a Robert Stuart MacArthur dicindo: \"M\u00e1goa que non haxa algunha sociedade como a Society for the Prevention of Cruelty to Children. Enviamos aos nosos misioneiros a \u00c1frica para cristianizar \u00e1 xente e logo traemos un aqu\u00ed para brutalizalo\".\nO zool\u00f3xico finalmente retirou a Benga do recinto. Verner non tivo \u00e9xito na s\u00faa busca de emprego, pero \u00e1s veces falaba con Benga. Os dous acordaran que era mellor para Benga permanecer nos Estados Unidos a pesar do trato no zoo. Cara a finais de 1906, Benga foi liberado baixo custodia do reverendo Gordon.\n\u00daltimos anos.\nGordon colocou a Benga no Howard Colored Orphan Asylum, un orfanato patrocinado pola igrexa en Brooklyn que Gordon supervisaba. Como a prensa continuba sendo unha molestia, en xaneiro de 1910, Gordon organizou o traslado de Benga a Lynchburg, Virxinia, onde viviu coa familia McCray.\nPara que fose m\u00e1is doado formar parte da sociedade local, Gordon dispuxo o empaste dos dentes de Benga e comproulle roupa ao estilo americano. Recibiu clases da poeta de Lynchburg Anne Spencer para mellorar o seu ingl\u00e9s e comezou a asistir \u00e1 escola primaria no Seminario Baptista de Lynchburg.\nUnha vez que sentiu que o seu ingl\u00e9s mellorara o suficiente, Benga deixou a s\u00faa educaci\u00f3n formal. Comezou a traballar nunha f\u00e1brica de tabaco de Lynchburg e comezou a planificar o seu regreso a \u00c1frica.\nMorte.\nEn 1914, cando estalou a primeira guerra mundial, o regreso ao Congo f\u00edxose imposible ao paralizarse o tr\u00e1fico de buques de pasaxeiros. Benga entrou nunha depresi\u00f3n ao ver que as s\u00faas esperanzas de regreso \u00e1 s\u00faa terra se esvaec\u00edan. O 20 de marzo de 1916, aos 32 ou 33 anos, fixo un lume cerimonial, arrincou os empastes dos dentes e disparouse no coraz\u00f3n cunha pistola prestada.\nFoi enterrado nunha tumba sen nome na secci\u00f3n negra do Cemiterio da Cidade Vella de Lynchburg, preto do seu benefactor, Gregory Hayes. Nalg\u00fan momento, os restos de ambos homes desapareceron. A historia oral local indica que Hayes e Benga foron finalmente trasladados do cemiterio vello ao cemiterio de White Rock Hill, un cemiterio que m\u00e1is tarde caeu en mal estado. Benga recibiu un marcador hist\u00f3rico en Lynchburg en 2017.\nLegado.\nPhillips Verner Bradford, neto de Samuel Phillips Verner, escribiu un libro sobre o home mbuti, titulado \"Ota Benga: The Pygmy in the Zoo\" (1992). En 2020 a Wildlife Conservation Society, encargada do zool\u00f3xico do Bronx, pediu desculpas polo tratamento dado a Benga polo zoo e a promoci\u00f3n da euxenesia.\nA publicaci\u00f3n do libro de Bradford en 1992 inspirou un grande interese pola historia de Ota Benga e estimulou a creaci\u00f3n doutras moitas obras, tanto de ficci\u00f3n como de non ficci\u00f3n, como:\nCaso semellante.\nObserv\u00e1ronse similitudes entre o tratamento de Ota Benga e o de Ishi. Este \u00faltimo era o \u00fanico membro con vida da tribo ind\u00edxena americana dos Yahi, e foi exhibido en California ao redor do mesmo per\u00edodo. Ishi morreu o 25 de marzo de 1916, cinco d\u00edas despois de Ota."}
{"id": "505628", "revid": "23204", "url": "https://gl.wikipedia.org/wiki?curid=505628", "title": "Chadwick Boseman", "text": "Chadwick Aaron Boseman, nado o 29 de novembro de 1976, e finado o 28 de agosto de 2020, foi un actor e produtor de cinema estadounidense. Interpretou diversos personaxes hist\u00f3ricos, como Jackie Robinson en \"42\" (2013), James Brown en \"Get on Up\" (2014) e a Thurgood Marshall en \"Marshall\" (2017). Converteuse nunha estrela internacional grazas ao seu papel como o superheroe Black Panther nos filmes do Universo cinematogr\u00e1fico de Marvel, inclu\u00edndo \"Black Panther\" (2018), o cal lle valeu un premio NAACP Image e un premio Screen Actors Guild.\nOutros papeis cinematogr\u00e1ficos de Boseman incl\u00faen \"21 Bridges\" (2019), no cal tam\u00e9n foi coprodutor, e \"Da 5 Bloods\" (2020). O seu derradeiro filme, \"Ma Rainey's Black Bottom\", estrearase postumamente en Netflix. Morreu o 28 de agosto de 2020, despois de loitar de maneira privada cun cancro de colon durante catro anos."}
{"id": "505629", "revid": "23204", "url": "https://gl.wikipedia.org/wiki?curid=505629", "title": "Chadwick Aaron Boseman", "text": ""}
{"id": "505630", "revid": "23204", "url": "https://gl.wikipedia.org/wiki?curid=505630", "title": "La venganza de Anal\u00eda", "text": "La venganza de Anal\u00eda \u00e9 unha serie de televisi\u00f3n colombiana de drama pol\u00edtico producida por CMO Producciones para Caracol Televisi\u00f3n en 2020. Est\u00e1 protagonizada por Carolina G\u00f3mez e George Slebi, xunto coas actuaci\u00f3ns antag\u00f3nicas de Marlon Moreno, Juliana Galvis, Alejandro Guti\u00e9rrez e Juan Alfonso Baptista. Ademais conta coas actuaci\u00f3ns especiais de Ana Wills, Edwin Maya, Viviana Santos, Andrea G\u00f3mez, Carolina Cuervo, Mar\u00eda Cecilia Botero e o primeiro actor Mauricio Figueroa.\nA serie estreouse o 15 de abril de 2020 e finalizou o 3 de xullo de 2020."}
{"id": "505631", "revid": "22795", "url": "https://gl.wikipedia.org/wiki?curid=505631", "title": "Bicarbonato c\u00e1lcico", "text": "O bicarbonato de calcio, bicarbonato c\u00e1lcico ou carbonato \u00e1cido de calcio (hidroxenocarbonato de calcio, segundo a IUPAC), \u00e9 un composto qu\u00edmico se f\u00f3rmula molecular Ca(HCO3)2\n\u00c9 un complexo formado polo cati\u00f3n Ca2+ e os dous ani\u00f3ns HCO3-.\nA s\u00faa masa molecular \u00e9 162,112 \u00b1 0,008 g/mol \nUsos.\nUtil\u00edzase como aditivo alimentario baixo a denominaci\u00f3n E-170, como regulador de acidez de est\u00f3mago (neste uso denom\u00ednase coloquialmente como bicarbonato), como colorante e como estabilizador de alimentos."}
{"id": "505632", "revid": "72012", "url": "https://gl.wikipedia.org/wiki?curid=505632", "title": "Bicarbonato de calcio", "text": ""}
{"id": "505633", "revid": "72012", "url": "https://gl.wikipedia.org/wiki?curid=505633", "title": "Carbonato \u00e1cido de calcio", "text": ""}
{"id": "505635", "revid": "17467", "url": "https://gl.wikipedia.org/wiki?curid=505635", "title": "Hidroxenocarbonato de calcio", "text": ""}
{"id": "505636", "revid": "72012", "url": "https://gl.wikipedia.org/wiki?curid=505636", "title": "Anthoathecata", "text": ""}
{"id": "505637", "revid": "89787", "url": "https://gl.wikipedia.org/wiki?curid=505637", "title": "Lepa Brena", "text": "Fahreta \u017divojinovi\u0107, nada como Jahi\u0107 en Tuzla o 20 de outubro de 1960, e m\u00e1is co\u00f1ecida polos seu nome art\u00edstico Lepa Brena, \u00e9 unha cantante serbia que veu a luz en Bosnia, unha artista popular da antiga Iugoslavia con m\u00e1is de 40 mill\u00f3ns de discos vendidos .\nTraxectoria.\nNaceu nunha familia bosn\u00edaca da cidade de Tuzla a\u00ednda que medrou na cidade bosn\u00edaca de Br\u010dko. Era a filla m\u00e1is nova do enfermeiro Abid Jahi\u0107 ( \u2013 2010) e da modista Ifeta (\"n\u00e9e\" Smajlovi\u0107; 1934 \u2013 2014). \u00c1mbolos dous orixinarios de aldeas pr\u00f3ximas a Srebrenik, constitu\u00edan unha familia modesta, que viv\u00eda nun apartamento dun \u00fanico cuarto, a\u00ednda que sen privaci\u00f3ns, e Fahreta criouse como musulm\u00e1 con s\u00faa irm\u00e1 Faketa e seu irm\u00e1n Faruk. No inicio da Guerra de Bosnia en 1992 Faketa emigrou ao Canad\u00e1.\nA s\u00faa primeira actuaci\u00f3n cara ao p\u00fablico realizouna cando estaba en quinto grao nun festival local no que cantou \"Sviraj mi o njoj\" de Kemal Monteno e posteriormente actuou regularmente durante un tempo cunha banda denominada Judeksi en festas, centros culturais e competici\u00f3ns musicais en Br\u010dko.\n1980-83: Slatki Greh.\nLogo de rematar o instituto en 1979 marchou a Belgrado para estudar turismo na Universidade de Belgrado pero ao ano seguinte volveu a Br\u010dko e comezou unha carreira de cantante de rock en locais e festas da contorna. Cando a banda Lira Show liderada por Sa\u0161a Popovi\u0107 e radicada en Novi Sad, que precisaba unha cantante tras marchar a s\u00faa ao casar, foi \u00e1 localidade fal\u00e1ronlle de Brena e, tras unha entrevista e convencer a seus pais, actuou por primeira volta con eles o 6 de abril de 1980 nun hotel de Ba\u010dka Palanka. En 1981 o grupo adoptou o nome de art\u00edstico de Slatki Greh e o 3 de febreiro de 1982 apareceu o primeiro \u00e1lbum do grupo, \"\u010ca\u010dak, \u010ca\u010dak\" e tam\u00e9n nese ano Lepa Brena e Slatki Greh apareceron na primeira parte da pel\u00edcula iugoslava \"Tesna ko\u017ea\" que protagonizaron o popular humorista Nikola Simi\u0107 e a actriz Ru\u017eica Soki\u0107, o que axudou a que o grupo acadase a fama. En novembro de 1982 sa\u00edu o segundo \u00e1lbum \"Milla voli disko.\"\nEn 1983 participou con Slatki Greh no Jugovizija, a selecci\u00f3n iugoslava para o festival de Eurovisi\u00f3n, coa canci\u00f3n \"Sitnije, Cile, sitnije\" que se editou nun EP xunto con outro tema. A s\u00faa aparici\u00f3n no \"Jugovizija\" causou controversia, xa que tradicionalmente na competici\u00f3n dominaban os artistas pop, e Lepa Brena estaba na \u00f3rbita do \"novokomponovana muzikafolk\", un estilo folk-pop. Malia non cualificarse para a competici\u00f3n europea, serviulles para ga\u00f1ar m\u00e1is popularidade..\n1984-90: \"Bato, Bato\" e \"Hajde da se volimo\".\nEn 1984 Raka \u0110oki\u0107converteuse no novo axente art\u00edstico de Lepa e o seu grupo, o seu terceiro \u00e1lbum \"Bato, Bato\", que sa\u00edu nese ano supuxo unha renovaci\u00f3n tanto da imaxe, m\u00e1is provocativa nas letras, como do seu estilo musical, con melod\u00edas m\u00e1is pop. En 1985 realizaron a primeira gran xira por toda Iugoslavia, que inclu\u00edu 17 concertos consecutivos no Sava Centra de Belgrado ao que acudiron 70 000 persoas, un gran concerto no estadio de Mostar con m\u00e1is de 25 000 persoase na veci\u00f1a Roman\u00eda, no estadio de Timi\u0219oara congregou arredor de 50 000 persoas, un dos m\u00e1is exitosos de m\u00fasica iugoslava no estranxeiro.\nO seguintes tres \u00e1lbums do grupo, \"Pila moje\" (1985), \"Voli me, voli\" e \"Uske pantalone\" (1986) fixeron que a banda subise ao trono da escena musical iugoslava. Brena colaborou coa estrela do folk serbio Miroslav Ili\u0107 e xuntos gravaron en 1985 un EP \"Jedan dan \u017eivota\", con catro canci\u00f3ns, no que se inclu\u00edu un dueto rom\u00e1ntico que lle daba t\u00edtulo e a canci\u00f3n \"\u017divela Jugoslavija\", que non foi do agrado de todo o mundo e que \u00eda na li\u00f1a que sempre defendeu Brena dun apoio sen fisuras a unha Iugoslavia unida.\nRaka \u0110oki\u0107 quer\u00eda que o s\u00e9timo \u00e1lbum do grupo \"Hajde da se volimo\" fose seguido dun filme protagonizado por Brena, e en 1987 rodouse o filme co mesmo t\u00edtulo do \u00e1lbum. Na pel\u00edcula participaron moitos dos actores iugoslavos m\u00e1is populares da \u00e9poca: Dragomir Gidra Bojani\u0107, Milutin Karad\u017ei\u0107, Velimir Bata \u017divojinovi\u0107 ou Mil\u00e1n \u0160trlji\u0107. A estrea foi o 24 de outubro de 1987 e foi un \u00e9xito, ao que seguiron d\u00faas secuelas m\u00e1is: \"Hajde da se volimo 2\" (1989) e \"Hajde da se volimo 3\" (1990). O seu oitavo \u00e1lbum \"\u010cetiri godine\" apareceu o 1 de outubro de 1989 e conti\u00f1a a controvertida canci\u00f3n \"Jugoslovenka\" co m\u00fasico bosn\u00edaco de rock Alen Islamovi\u0107. O v\u00eddeo \"\u010cuvala me mama\" filmouse na illa croata de Lopud. En 1990 apareceu o \u00e1lbum \"Boli me uvo za sve\", que contou con varios temas que foron \u00e9xitos: \"\u010cik pogodi\", \"Bi\u0107e belaja\", \"Tamba Lamba\", e o que lle d\u00e1 t\u00edtulo ao \u00e1lbum. Desa \u00e9poca \u00e9poca data o seu concerto m\u00e1is multitudinario, que se realizou o 24 de xullo de 1990 na capital b\u00falgara, Sof\u00eda, no que participaron 100 000 persoas e que permanece como o meirande concerto dese pa\u00eds.\n1991-99: \"Ja nemam drugi dom\" e Grand Production.\nBrena e Slatki Greh editaron o seu d\u00e9cimo \u00e1lbum xuntos, \"Zaljubi\u0161ka\", en 1991. Tras casar en 1991 co tenista Slobodan \u017divojinovi\u0107 rematou a s\u00faa colaboraci\u00f3n con Slatki Greh e marchou a vivir nos Estados Unidos durante alg\u00fan tempo. Volveu ao mundo art\u00edstico en decembro de 1993 co seu primeiro \u00e1lbum en solitario \"Ja nemam drugi dom\", e deu o denominado \"concerto na choiva\" o 13 de xu\u00f1o de 1994 no estadio Ta\u0161majdan de Belgrado diante 35 000 persoas e logo gravou outros dous \u00e1lbums en solitario: \"Kazna Bo\u017eija\" (1994) e \"Luda za tobom\" (1996). A mediados da d\u00e9cada de 1990 lanzou moitas canci\u00f3ns que se fixeron populares: \"Kazna Bo\u017eija\", \"Luda za tobom\", \"Sve mi dobro ide osim ljubavi\", \"Izdajice\", \"Mj se dragi Englez pravi\", \"I da odem iza le\u0111a bogu\", \"Ja nemam drugi dom\", \"Dva dana\" ou \"Ti si moj greh\". En decembro de 1998 fundou con Sa\u0161a Popovi\u0107 a discogr\u00e1fica Grand Production.\n2000-.\nNo ano 2000 gravou un \u00e1lbum coa s\u00faa antiga banda \"Pomra\u010denje sunca\" mais o 23 de novembro dese ano secuestraron a seu fillo Stefan de oito anos que os secuestradores liberaron logo de cinco d\u00edas tras pagar dous mill\u00f3ns e medio de marcos. O suceso puxo fin \u00e1 promoci\u00f3n do novo \u00e1lbum e a marcha da familia aos Estados Unidos. En 2004 sa\u00edu un \u00e1lbum de compilaci\u00f3ns \"The Best of Lepa Brena\" e en 2008, tras un hiato de oito anos, volveu gravar un \u00e1lbum novo, \"U\u0111i slobodno...\" ao que seguiu en 2011 \"Za\u010darani krug\" e os dous foron \u00e9xitos. En decembro de 2013 apareceu un novo \u00e1lbum, \"Izvorne i novokomponovane narodne pesme\" e o 19 de decembro de 2013 xunto con Dragana Mirkovi\u0107, Severina, Jelena Rozga, Haris D\u017einovi\u0107, Aca Lukas e Jelena Karleu\u0161a participou no concerto humanitario de Goran Bregovi\u0107 en Saraievo para os roman\u00ed de Bosnia e Hercegovina.\nLepa Brena e Steven Seagal foron as estrelas da festa de Ano Novo de Belgrado de 2016 ao que acudiron 60 000 persoas.. En 2018 lanzou un novo \u00e1lbum \"Zar je va\u017eno da l\u2019 se peva ili pjeva\" e en 2019 vendeu a s\u00faa parte na discogr\u00e1fica Grand Production por 7 mill\u00f3ns e medio de euros."}
{"id": "505639", "revid": "17467", "url": "https://gl.wikipedia.org/wiki?curid=505639", "title": "Coral de fogo", "text": ""}
{"id": "505641", "revid": "85894", "url": "https://gl.wikipedia.org/wiki?curid=505641", "title": "Shibam", "text": "Shibam (en \u00e1rabe \u0634\u0628\u0627\u0645) \u00e9 unha pequena cidade do Iemen, situada na Gobernaci\u00f3n de Hadramaut e poboada por uns 7.000 habitantes. Existen datos da s\u00faa existencia dende o s\u00e9culo II a. e. c. Foi en numerosas ocasi\u00f3ns a capital do reino de Hadramaut. \nInscribiuse no Patrimonio da Humanidade da Unesco no ano 1982.\nA cidade viuse afectada polas inundaci\u00f3ns que arrasaron Iemen en 2008. Malas xesti\u00f3ns no seu manexo, ameazas naturais e o conflito armado acontecido durante o ano 2015, fixeron que o comit\u00e9 do Patrimonio da Humanidade da Unesco inscribise ao sitio na lista de Patrimonio da Humanidade en perigo en xullo do ano 2015.\nArquitectura.\nA s\u00faa arquitectura con edificios de varios andares, feitos de adobe e separados por un labirinto de canellas estreitas, v\u00e1lelle o sobrenome de \"Manhattan do deserto\" ou \"a m\u00e1is antiga cidade de ra\u00f1aceos do mundo\". O m\u00e9todo de construci\u00f3n dos edificios en terra cr\u00faa \u00e9 ancestral, sendo os m\u00e1is antigos que se conservan do s\u00e9culo XVI.\nA cidade \u00e9 o exemplo m\u00e1is antigo de planificaci\u00f3n urbana baseada nos principios da construci\u00f3n vertical, un plano ben definido. Os edificios m\u00e1is altos acadan os 16 andares e unha altura de at\u00e9 40 metros, sendo o minarete, con 50 metros, o edificio m\u00e1is alto da cidade. Para protexer as edificaci\u00f3ns das inclemencias, as fachadas son recubertas cun ba\u00f1o espeso que hai que renovar regularmente.\nNa cultura popular.\nFoi en Shibam onde o director italiano Pier Paolo Pasolini rodou a pel\u00edcula \"As mil e unha noites\" estreada en 1974 en Francia."}
{"id": "505642", "revid": "27155", "url": "https://gl.wikipedia.org/wiki?curid=505642", "title": "Cianuro de metilo", "text": ""}
{"id": "505643", "revid": "27155", "url": "https://gl.wikipedia.org/wiki?curid=505643", "title": "Metil cianuro", "text": ""}
{"id": "505644", "revid": "27155", "url": "https://gl.wikipedia.org/wiki?curid=505644", "title": "Etanonitrilo", "text": ""}
{"id": "505645", "revid": "785", "url": "https://gl.wikipedia.org/wiki?curid=505645", "title": "Bizantina", "text": "O termo bizantina p\u00f3dese referir a:"}
{"id": "505646", "revid": "785", "url": "https://gl.wikipedia.org/wiki?curid=505646", "title": "Igrexa cat\u00f3lica bizantina", "text": "O termo igrexa cat\u00f3lica bizantina p\u00f3dese referir a:"}
{"id": "505647", "revid": "785", "url": "https://gl.wikipedia.org/wiki?curid=505647", "title": "Vexilo", "text": "O termo vexilo p\u00f3dese referir a:"}
{"id": "505648", "revid": "89787", "url": "https://gl.wikipedia.org/wiki?curid=505648", "title": "Lion (moeda escocesa)", "text": "O lion (voz inglesa; en galego: \"le\u00f3n\") co\u00f1ecido tam\u00e9n como coroa escocesa, era unha moeda escocesa de ouro introducida por Roberto III (1390-1406), inicialmente co valor de 5 xilins ou 1/4 da libra escocesa.\nO seu nome prov\u00e9n da representaci\u00f3n do le\u00f3n her\u00e1ldico do seu anverso, que forma parte do escudo de armas de Escocia e \u00e9 un dos seus s\u00edmbolos nacionais.\nA moeda de medio \"lion\" recibe a denominaci\u00f3n de \"demy\".\nHistoria.\nRoberto III a Xacobe IV.\nA primeira moeda con este nome foi cu\u00f1ada por Roberto III (1390-1406), co valor de 5 xilins.\nNunha primeira emisi\u00f3n, no per\u00edodo 1390-1403, a moeda ti\u00f1a un di\u00e1metro de 27 mm e un peso de arredor de 60 grans (ca. 4 gramos), cunha lei de 22 quilates, en tanto que na segunda etapa o peso se reduciu a 38 grans (2,452 gramos) e o di\u00e1metro a 14 mm, mantendo a mesma lei. Esta reduci\u00f3n de peso foi paralela a outra equivalente da moeda de prata.\nO motivo principal do anverso \u00e9 o escudo escoc\u00e9s coroado, co habitual le\u00f3n rampante, que lle deu nome \u00e1 moeda. Esta tipolox\u00eda imitaba a do \"\u00e9cu \u00e1 la couronne\", cu\u00f1ado en 1385 por Carlos VI de Francia. A lenda do anverso \u00e9 (\"Roberto, pola graza de Deus, rei dos escoceses\").\nNo reverso est\u00e1 representado o protector de Escocia, Santo Andr\u00e9, crucificado e flanqueado por d\u00faas flores de lis, motivo polo que, en ocasi\u00f3ns, estas moedas son co\u00f1ecidas tam\u00e9n como \"Saint Andrew\". A lenda da primeira emisi\u00f3n era a mesma que a da moeda francesa, (\"Cristo reina, Cristo conquista, Cristo manda\"), en tanto que na segunda emisi\u00f3n foi cambiada por (\"Deus \u00e9 o meu protector e o meu redentor\").\nA mesma moeda foi retomada por Xacobe II (1437-1460), cun peso de 3,5 gramos e agora dotada dun valor de 10 xilins ou media libra escocesa, coa mesma tipolox\u00eda e as mesmas lendas que o \"lion\" da primeira emisi\u00f3n do seu antecesor.\nTam\u00e9n Xacobe IV (1488-1513) cu\u00f1ou o \"lion\" de ouro, nesta ocasi\u00f3n cun valor de trece xilins e catro peniques.\nMar\u00eda Estuardo (1542-1567).\nO \"lion\" emitido a nome de Mar\u00eda I (1542-1567) achega cambios substanciais na s\u00faa tipolox\u00eda. A moeda, agora cun peso 78,52 de grans (ca. 5,01 gramos) e unha lei de 22 quilates, pasou a valer 44 xilins.\nEste novo \"lion\" foi cu\u00f1ado en 1553 no marco da primeira serie de emisi\u00f3ns de Mar\u00eda, con anterioridade ao seu matrimonio co Delf\u00edn de Francia, Francisco II. No seu anverso amosa o escudo de Escocia coroado, flanqueado polas letras I e G, correspondentes a \"Iacobus Gubernator\" (James Hamilton, duque de Ch\u00e2tellerault e segundo conde de Arran), o rexente durante os primeiros anos da ra\u00ed\u00f1a Mar\u00eda. A lenda \u00e9 (\"Mar\u00eda, pola graza de Deus, ra\u00ed\u00f1a dos escoceses\"). O motivo principal do reverso \u00e9 un monograma coroado formado polas letras de , rodeado pola lenda (\"Amade a xustiza\"), e a data de 1553.\nXunto co \"lion\", Mar\u00eda I cu\u00f1ou tam\u00e9n na mesma data o medio \"lion\", de 22 xilins, con id\u00e9ntica tipolox\u00eda e coa metade de peso. \nXacobe VI.\nOutra moeda de ouro co nome de \"lion\" foi o co\u00f1ecido como \"lion noble\" (ou \"angel\" escoc\u00e9s), introducido en 1584 por Xacobe VI (1567-1625) durante a s\u00faa cuarta serie de emisi\u00f3ns (1582-1588). O anverso desta nova moeda est\u00e1 caracterizado pola figura dun gran le\u00f3n coroado en posici\u00f3n sedente, cunha espada e un cetro en senllas gadoupas dianteiras, rodeado pola lenda . No reverso reprod\u00facese unha cruz cuxos brazos est\u00e1n formados polo monograma I R (\"Iacobus rex\") e un S no centro, coa lenda e o ano de emisi\u00f3n.\nO valor desta moeda era de tres libras escocesas e 15 xilins (ou 75 xilins escoceses). Med\u00eda 31,8 mm de di\u00e1metro e ti\u00f1a un peso de 78,5 grans (ca. 5 gramos). "}
{"id": "505649", "revid": "22570", "url": "https://gl.wikipedia.org/wiki?curid=505649", "title": "Antoatecados", "text": "O dos antoatecados (\"Anthoathecata\"), tam\u00e9n co\u00f1ecidos como antomedusas (\"Anthomedusae\"), \u00e9 unha orde de cnidarios da clase dos Hidrozoos. \nTaxonom\u00eda.\nDescrici\u00f3n.\nA orde foi descrita en 1992 por Paul F. S. Cornelius, no seu traballo \"Medusa loss in leptolid Hydrozoan (Cnidaria) hydroid rafting, and abbreviated life-cycles among their remote-island faunae: an interim review\". En: J. Bouillon, F. Boero, F. Cicogna, J. M. Gili &amp; R. G. Hughes, eds., \"Aspects of hydrozoan biology\". \"Scientia Marina\" 56 (2-3): 245-261.\nSin\u00f3nimos.\nAdemais de polo nome actualmente v\u00e1lido (2020), a orfe co\u00f1eceuse tam\u00e9n polos sin\u00f3nimos:\nNota etimol\u00f3xica.\nO nome deste grupo est\u00e1 en debate: segundo as fontes, ortograf\u00edase como Anthoathecata, Anthoathecatae, ou Anthomedusae.\nClasificaci\u00f3n.\nA orde subdiv\u00eddese nas tres subordes:\nAdemais existen varios taxons \"incertae sedis\".\nCaracter\u00edsticas.\nA maior\u00eda das especies son formas coloniais que segregan unha estrutura ramificada com\u00fan sobre a que se implantan os p\u00f3lipos. Nestas colonias existe unha divisi\u00f3n funcional entre os p\u00f3lipos que integran a colonia: alg\u00fans te\u00f1en funci\u00f3ns alimentarias, e son co\u00f1ecidos como gastrozoides; outros son defensivos, os dactilozoides, erizados de cnidocitos; e outros, os activos reprodutivamente, son os denominados gonozoides.\nOs caracteres diagn\u00f3sticos do grupo son dous:\nO seu h\u00e1bitat preferente \u00e9 o mari\u00f1o, a\u00ednda que hai x\u00e9neros como \"Hydra\" que son propios de auga doce. Algunhas especies adoitan dispo\u00f1erse en bordos rochosos a pouca profundidade, ben batidos polas ondadas. Outras forman prader\u00edas, e, noutras ocasi\u00f3ns, como moitos corais da familia Stylasteridae, habitan en monta\u00f1as mari\u00f1as, a profundidades de at\u00e9 5 000 m.\nA distribuci\u00f3n xeogr\u00e1fica dos representantes do grupo incl\u00fae todos os oc\u00e9anos e latitudes, desde augas polares a tropicais."}
{"id": "505650", "revid": "65337", "url": "https://gl.wikipedia.org/wiki?curid=505650", "title": "Coroa escocesa (moeda)", "text": ""}
{"id": "505651", "revid": "72012", "url": "https://gl.wikipedia.org/wiki?curid=505651", "title": "Capitata", "text": ""}
{"id": "505655", "revid": "15490", "url": "https://gl.wikipedia.org/wiki?curid=505655", "title": "Alba Agui\u00f3n", "text": "Alba Agui\u00f3n Tarr\u00edo, nada en A Coru\u00f1a en 1990, \u00e9 unha bi\u00f3loga galega, investigadora e divulgadora. En 2016 foi subcampioa mundial do concurso de mon\u00f3logos FameLab organizado pola Fundaci\u00f3n Espa\u00f1ola para a Ciencia e a Tecnolox\u00eda (Fecyt), o British Council e Obra Social \u201cla Caixa\u201d. \nTraxectoria.\nAlba Agui\u00f3n \u00e9 licenciada en biolox\u00eda pola Universidade de Santiago de Compostela, con dobre especialidade en Zoolox\u00eda e Biolox\u00eda Mari\u00f1a. Posteriormente cursou un m\u00e1ster en Ecolox\u00eda na cidade de York e traballou para a compa\u00f1\u00eda Education Through Expeditions (ETE) realizando talleres sobre o \u00c0rtico e a ciencia polar. \nNa actualidade traballa como investigadora na Universidade de Vigo, no grupo de investigaci\u00f3n Future Oceans Lab liderado por Elena Ojea, e realiza su doutoramento sobre os efectos do cambio clim\u00e1tico sobre a pesca do percebe en Galicia. En 2019 foi seleccionada para formar parte da iniciativa \"Homeward Bound\", que pretende constru\u00edr unha rede global de mulleres dedicada a fortalecer o liderado feminino na loita contra o cambio clim\u00e1tico e polo futuro do planeta. \nReco\u00f1ecementos.\nEn 2016 foi a Ga\u00f1adora do concurso de mon\u00f3logos cient\u00edficos Famelab Espa\u00f1a 2016 e obtivo o segundo posto en International Famelab 2016 representando a Espa\u00f1a. En 2017 ga\u00f1ou o concurso de v\u00eddeos de ciencia da Fundaci\u00f3n Aquae 2017 e Somos Cient\u00edficos 2017.\nV\u00e9xase tam\u00e9n.\nLigaz\u00f3ns externas"}
{"id": "505657", "revid": "5863", "url": "https://gl.wikipedia.org/wiki?curid=505657", "title": "Xos\u00e9 Mar\u00eda Gil Rey", "text": ""}
{"id": "505658", "revid": "54334", "url": "https://gl.wikipedia.org/wiki?curid=505658", "title": "Capitados", "text": "A dos capitados (\"Capitata\") \u00e9 unha suborde de cnidarios hidrozoos, unha das tres comprendidas na orde dos antoatecados.\nTaxonom\u00eda.\nDescrici\u00f3n.\nA suborde foi descrita en 1913 polo zo\u00f3logo alem\u00e1n Alfred K\u00fchn.\nFamilias.\nNa actualidade (2020) reco\u00f1\u00e9cense na suborde as seguintes familias:\nCaracter\u00edsticas.\nA maior\u00eda das especies son formas coloniais que segregan unha estrutura ramificada com\u00fan sobre a que se implantan os p\u00f3lipos. Nestas colonias existe unha divisi\u00f3n funcional entre os p\u00f3lipos que integran a colonia: alg\u00fans te\u00f1en funci\u00f3ns alimentarias, e son co\u00f1ecidos como gastrozoides; outros son defensivos, os dactilozoides, erizados de cnidocitos; e outros, os activos reprodutivamente, son os denominados gonozoides.\nOs caracteres diagn\u00f3sticos do grupo son:\nHabitan tanto en augas salgadas, como salobres ou doces.\nO seu rango de profundidade \u00e9 entre 1,55 e 7,632 m, e o seu rango de temperatura entre -1,54 e 28,87 \u00b0C.\nA distribuci\u00f3n xeogr\u00e1fica dos representantes do grupo incl\u00fae todos os oc\u00e9anos ye latitudes, desde augas polares a tropicais."}
{"id": "505660", "revid": "1131", "url": "https://gl.wikipedia.org/wiki?curid=505660", "title": "Gastrozoide", "text": "En zoolox\u00eda, denom\u00ednase gastrozoide, ou gastrozooide, a un zooide (individuo que forma parte dunha colonia e presenta unha estrutura vari\u00e1bel segundo a funci\u00f3n que desempe\u00f1a na colonia), dunha colonia de cnidarios antozoos que presenta boca e tent\u00e1culos, e que se ocupa da dixesti\u00f3n dos alimentos.\nOs gastrozois asem\u00e9llanse a p\u00f3lipos con tent\u00e1culos parcial ou completamente atrofiados. Cerca, ou na base, do gastrozoide enc\u00f3ntranse zooides adaptados para capturaren presas, os dactilozoides, con tent\u00e1culos punzantes, que transfiren a s\u00faa presa ao gastrozoide para a s\u00faa dixesti\u00f3n.\nO nome \"gastrozoide\" est\u00e1 fomado pola uni\u00f3n dos elementos \"gatro-\" e \"-zoide\". O primeiro elemento deriva do grego antigo \u03b3\u03b1\u03c3\u03c4\u03ae\u03c1 -\u03c3\u03c4\u03c1\u03cc\u03c2 \"gast\u1e17r, -str\u00f3s\", \"est\u00f3mago\", e \"-zoide\", do grego antigo \u03b6\u1ff7\u03bf\u03bd \"z\u00f5on\", \"animal\", coa adici\u00f3n do sufixo \"-oide\", tirado do grego antigo \u03b5\u1f36\u03b4\u03bf\u03c2, \"e\u0129dos\", \"aparencia\", \"aspecto\"."}
{"id": "505661", "revid": "23204", "url": "https://gl.wikipedia.org/wiki?curid=505661", "title": "Zool\u00f3xico humano", "text": "Os zool\u00f3xicos humanos, tam\u00e9n chamadas exposici\u00f3ns etnol\u00f3xicas, foron unha serie de exhibici\u00f3ns levadas a cabo durante os s\u00e9culos XIX e XX arredor de humanos erradamente considerados como nun estado primitivo, e describen unha actitude cultural de supremac\u00eda racial. Seguiron o modelo implantado por Carl Hagenbeck, promotor das exhibici\u00f3ns humanas realizadas no Xard\u00edn de Aclimataci\u00f3n de Par\u00eds, e realiz\u00e1ronse dende a d\u00e9cada de 1870, at\u00e9 principios da d\u00e9cada de 1930. Foi popularizado pola publicaci\u00f3n en 2002 da obra \"Zool\u00f3xicos humanos\", escrito por varios historiadores franceses especialistas do fen\u00f3meno colonial.\nAs exposici\u00f3ns coloniais foron a ocasi\u00f3n de presentar ao p\u00fablico da metr\u00f3pole unha mostra dos diferentes pobos colonizados, postos en escena, en situaci\u00f3n forzada nun ambiente reconstru\u00eddo.\nEufemisticamente tam\u00e9n eran co\u00f1ecidos como \u00abexposici\u00f3ns etnol\u00f3xicas\u00bb ou \u00abcidades de negros\u00bb, salientando as diferenzas culturais entre as naci\u00f3ns occidentais e as non europeas. Estes zoos etnogr\u00e1ficos foron criticados por alevosamente degradantes da condici\u00f3n humana, e por racistas."}
{"id": "505662", "revid": "23204", "url": "https://gl.wikipedia.org/wiki?curid=505662", "title": "Zoo humano", "text": ""}
{"id": "505663", "revid": "23204", "url": "https://gl.wikipedia.org/wiki?curid=505663", "title": "Verdict (filme de 2019)", "text": "Verdict \u00e9 un filme filipino de 2019 dirixido por Raymund Ribay Gutierrez. Foi escollido como candidato de Filipinas para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "505664", "revid": "89787", "url": "https://gl.wikipedia.org/wiki?curid=505664", "title": "Or\u00edgenes secretos", "text": "Or\u00edgenes secretos \u00e9 un filme espa\u00f1ol de 2020 dirixido por David Gal\u00e1n Galindo, escrito por David Gal\u00e1n Galindo e Fernando Navarro, e baseado na novela hom\u00f3nima de Galindo. Est\u00e1 protagonizado por Ver\u00f3nica Echegui, Leonardo Sbaraglia e Javier Rey. O filme estreouse o 28 de agosto de 2020 en Netflix."}
{"id": "505665", "revid": "54334", "url": "https://gl.wikipedia.org/wiki?curid=505665", "title": "Samuel Folgueral Arias", "text": "Samuel Folgueral Arias, nado en Ponferrada o 9 de outubro de 1963, \u00e9 un ex copiloto de rallys e pol\u00edtico espa\u00f1ol. \nFoi concelleiro de Ponferrada dende 2011 e converteuse en alcalde o 8 de marzo de 2013 tras unha moci\u00f3n de censura no concello. Actualmente \u00e9 concelleiro en representaci\u00f3n do grupo USE Bierzo. \nTraxectoria.\nEstudou arquitectura na Coru\u00f1a, onde foi membro do equipo editorial da revista \"Ruptura\" dende a s\u00faa fundaci\u00f3n en 1989. \nA principios dos anos 2000 adentrouse no mundo dos rallys, como copiloto de Conrado Fern\u00e1ndez primeiro e de Antonio Garrido despois. \nPol\u00edtica.\nNas elecci\u00f3ns municipais de maio de 2011, encabezou a candidatura do PSOE \u00e1 alcald\u00eda de Ponferrada, obtendo 8.433 votos e 8 concelleiros. 5 concelleiros obtivo a candidatura de Independientes Agrupados de Ponferrada (IAP) e 12 a do Partido Popular (PP), cuxo cabeza de lista, Carlos L\u00f3pez Riesco, foi elixido alcalde. \nO 25 de febreiro de 2013, os oito concelleiros do PSOE e os 5 do IAP presentaron unha moci\u00f3n de censura, apoiada por todas as executivas do PSOE, dende a Federal ata o local, pasando pola Auton\u00f3mica, a Provincial e a Comarcal. \nA moci\u00f3n de censura foi votada o 8 de marzo de 2013, sendo Samuel Folgueral elixido alcalde cos 13 votos favorables do PSOE e IAP e os 12 en contra do PP. \nFoi ent\u00f3n cando a l\u00edder socialista Carme Chac\u00f3n, que non se ti\u00f1a pronunciado nos d\u00edas transcorridos entre a presentaci\u00f3n e o voto sobre a moci\u00f3n de censura, manifestouse en contra da moci\u00f3n por ter sido votada por Ismael \u00c1lvarez (presidente de IAP e concelleiro do Concello de Ponferrada), protagonista do caso Nevenka. A continuaci\u00f3n produc\u00edronse numerosas manifestaci\u00f3ns ao respecto dos pol\u00edticos nacionais nas redes sociais e medios de comunicaci\u00f3n, e \u00e1s 8 da tarde Alfredo P\u00e9rez Rubalcaba, naquel momento secretario xeral do PSOE, ordenou a Samuel Folgueral que dimitise como alcalde.\nEste deuse de baixa do PSOE, pero negouse a renunciar ao cargo de alcalde, provocando varias reacci\u00f3ns e declaraci\u00f3ns pol\u00edticas a nivel nacional. Ocupou o cargo ata as elecci\u00f3ns de 2015, para as que fundou un novo partido, Uni\u00f3n Social de Electores do Bierzo (USE Bierzo), co que obtivo cinco escanos. Ao non conseguir chegar a un acordo as demais forzas, asumiu a alcald\u00eda a l\u00edder do partido m\u00e1is votado, Gloria Fern\u00e1ndez Merayo, do Partido Popular. \nFolgueral presentouse de novo \u00e1 alcald\u00eda nas elecci\u00f3ns de 2019, encabezando de novo o USE Bierzo pero obtendo s\u00f3 dous concelleiros. "}
{"id": "505666", "revid": "88215", "url": "https://gl.wikipedia.org/wiki?curid=505666", "title": "Samuel Folgueral", "text": ""}
{"id": "505669", "revid": "98629", "url": "https://gl.wikipedia.org/wiki?curid=505669", "title": "The Bridge Curse", "text": "The Bridge Curse (en ) \u00e9 un filme taiwan\u00e9s de suspense e terror de 2020 dirixido por Lester Hsi. Est\u00e1 protagonizado por Ning Chang, Cheng Ko, J.C. Lin, Summer Meng, Vera Yen, Wan-Ru Zhan, que se estreou en Taiw\u00e1n o 27 de febreiro de 2020.\nSinopse.\nO filme conta a historia dun grupo de estudantes universitarios que deciden po\u00f1er a proba unha lenda que circula polo campus sobre unha pantasma que se aparece nunha ponte."}
{"id": "505670", "revid": "5749", "url": "https://gl.wikipedia.org/wiki?curid=505670", "title": "Jaime Azcona", "text": "Jaime Azcona Flamen, nado en Pamplona \u00e9 un ex piloto espa\u00f1ol de rallys, que destacou no Campionato de Espa\u00f1a de Rallyes, dos anos 90, proclam\u00e1ndose subcampi\u00f3n en 1996 e 1997. \n\u00c9 irm\u00e1n do tam\u00e9n piloto de rallys Javier Azcona. Foi piloto oficial de Peugeot, marca coa que correu a maior parte da s\u00faa vida deportiva, sendo o seu principal copiloto o alem\u00e1n Julius Billmaier. \nTraxectoria.\nComezou a s\u00faa carreira en competici\u00f3ns rexionais, ga\u00f1ando a Copa Marbella Astur-C\u00e1ntabro-Vasca e saltando logo ao Campionato de Espa\u00f1a en 1991 competindo co Peugeot 205 GTI co que seu irm\u00e1n Javier se proclamara campi\u00f3n do Desaf\u00edo Peugeot en 1989. En 1992 competiu no equipo da revista \"Auto Hebdo Sport\" cun Peugeot 205 Rallye, e m\u00e1is tarde cambiou a un Peugeot 106 XSI, ga\u00f1ando en 1993 o Desaf\u00edo Peugeot contra pilotos como Sergio Vallejo ou David Nafr\u00eda. \nAo ano seguinte incorporouse ao equipo oficial de Peugeot xunto a Borja Moratal como xefe de equipo e con David Guixeras como compa\u00f1eiro. Nesa tempada logrou a s\u00faa primeira vitoria absoluta, no 12\u00ba Rally da Coru\u00f1a. En 1995 o seu compa\u00f1eiro foi Sergio Vallejo, que ga\u00f1ara o Desaf\u00edo Peugeot o ano anterior. En 1996 Moratal confioulle un Peugeot 306 do grupo A, co que ga\u00f1ou no Rally de Cantabria e no Rally de Avil\u00e9s, a\u00ednda que tras unha sa\u00edda de estrada no Rally Vila de Llanes e varios abandonos por fallo mec\u00e1nico, s\u00f3 puido ser subcampi\u00f3n por detr\u00e1s de Luis Climent, que compet\u00eda cun Citro\u00ebn ZX. \nEn 1997 Azcona f\u00edxose cun Peugeot 306 Maxi, coas \u00faltimas evoluci\u00f3ns dos Kit Car, pero a\u00ednda que logrou tres vitorias, tampouco logrou ga\u00f1ar o t\u00edtulo nacional, quedando de novo segundo, nun ano no que Chus Puras dominou co seu Citro\u00ebn ZX Kit Car. Ademais ese ano disputou o seu sexto Rally Catalu\u00f1a, conseguindo rematar en s\u00e9tima posici\u00f3n, sendo o mellor dos espa\u00f1ois, por diante incluso de Carlos Sainz. A pesar destes resultados, tras o remate da tempada Borja Moratal decidiu substitu\u00edlo por Manuel Muniente. \nDespois de non continuar na estrutura da marca do le\u00f3n, estivo a piques de pechar un acordo para correr como piloto oficial de Renault en 1998, pero finalmente esa opci\u00f3n non se concretou e abandonou a s\u00faa carreira como piloto para rematar os seus estudos de enxe\u00f1er\u00eda. "}
{"id": "505671", "revid": "88215", "url": "https://gl.wikipedia.org/wiki?curid=505671", "title": "Jaime Azcona Flamen", "text": ""}
{"id": "505672", "revid": "865", "url": "https://gl.wikipedia.org/wiki?curid=505672", "title": "Jay", "text": "Jay foi unha banda galega procedente de Vigo formada no ano 2012 por Benjamin Louis (guitarra, dizzy lizzy), Manu \u00c1lvarez (bater\u00eda), Brais Otero (baixo e voz) e Juli\u00e1n Goicoa (guitarra). Cun son onde predominaba o noise rock o grupo publicou dous \u00e1lbums con esta formaci\u00f3n a trav\u00e9s do selo Discos Humeantes, \"Vacaciones en Vietnam\" (2013) e \"Los colegas no te olvidan\" (2015). Benjamin Louis e Manu \u00c1lvarez deixaron o grupo e foron substitu\u00eddos por Fiz Garc\u00eda e Fernando Areal, editando esta nova formaci\u00f3n o seu terceiro \u00e1lbum de estudio en 2017, \"Fuimos nosotros\", desta vez co selo compostel\u00e1n Matapadre e cun estilo onde incorporan elementos de pop, electr\u00f3nica, rock sinf\u00f3nico, hip hop e incluso flamenco.\nJay disolveuse dando paso \u00e1 banda Mundo Prestigio, formada polos mesmos membros, que incorporou novos elementos \u00e1 m\u00fasica da s\u00faa anterior encarnaci\u00f3n. Este novo grupo estreouse co seu primeiro EP en maio de 2019."}
{"id": "505673", "revid": "54334", "url": "https://gl.wikipedia.org/wiki?curid=505673", "title": "Pistola (moeda)", "text": "Pistola foi orixinariamente unha denominaci\u00f3n dada en Francia (\"pistole\") e en Italia (\"pistola\") \u00e1 moeda espa\u00f1ola de ouro con valor de dous escudos e peso de ca. 6,77 gramos cu\u00f1ada a partir do s\u00e9culo XVI. Posteriormente, esta denominaci\u00f3n estendeuse a outras moitas moedas europeas de ouro de m\u00e9trica e valor semellantes, como o lu\u00eds de ouro (\"louis d'or\") franc\u00e9s, diversas moedas su\u00edzas, e dos reinos da Pen\u00ednsula It\u00e1lica, dos estados xerm\u00e1nicos, etc.\nPara alg\u00fans autores o seu nome deriva do diminutivo da denominaci\u00f3n italiana de \"piastra\" (\"piastola\"). Para outros, o termo far\u00eda referencia ao menor tama\u00f1o da moeda espa\u00f1ola con respecto \u00e1s s\u00faas correspondentes francesas, do mesmo xeito que a pistola \u00e9 de menor tama\u00f1o que o arcabuz, co que mesmo se lle atribuir\u00eda unha intenci\u00f3n despectiva.\nAlgunhas pistolas europeas.\nUnha das moedas europeas m\u00e1is salientables \u00e1 que se lle aplicou esta denominaci\u00f3n foi o \"louis d'or franc\u00e9s\", introducido por Lu\u00eds XIII en 1640.\nTam\u00e9n en Irlanda se cu\u00f1ou en 1646 unha pequena cantidade de pistolas (de 13 xilins) e dobres pistolas (de 26 xilins), no marco das guerras confederadas irlandesas, durante o reinado de Carlos I (1625-1649). James Butler, primeiro duque de Ormond, autorizou esta emisi\u00f3n en previsi\u00f3n de que se producisen deserci\u00f3ns entre as tropas.\nDo mesmo xeito, no Reino de Escocia, a pistola escocesa foi unha moeda de ouro cu\u00f1ada en 1701 durante o reinado de Guillerme III (1694-1702), co valor de 12 libras escocesas.\nNo Reino de Prusia cu\u00f1ouse no s\u00e9culo XVIII unha moeda de ouro denominada \"friedrich d'or\" (\"frederico de ouro\"), con valor de 5? t\u00e1leros prusianos a nome de Frederico II (1746-1786), que tomou como referencia o dobre escudo espa\u00f1ol e o lu\u00eds de ouro franc\u00e9s, motivo polo que tam\u00e9n se co\u00f1eceu como pistola. Tam\u00e9n no Reino de Baviera cu\u00f1ou a pistola o pr\u00edncipe Carlos Alberte (1726-1745), como imitaci\u00f3n do lu\u00eds de ouro franc\u00e9s; val\u00eda 10 flor\u00edns e tam\u00e9n se emitiu no Palatinado baixo o pr\u00edncipe elector Carlos Filipe (1716-1742). Noutros estados alem\u00e1ns emit\u00edronse diversas pistolas co valor de cinco t\u00e1leros.\nEn Italia, a denominaci\u00f3n de pistola atribu\u00eduselle, entre outras, a unha moeda de ouro xenovesa con valor de 50 liras. Cu\u00f1\u00e1ronse tam\u00e9n moedas con este nome en Parma e en Roma.\nEn Su\u00edza, a partir de 1562 cu\u00f1\u00e1ronse en Xenebra moedas co valor dun ducado dobre, que se co\u00f1eceron, as\u00ed mesmo, como pistolas. Outros estados helv\u00e9ticos que cu\u00f1aron esta moeda foron Uri, Schwyz e Unterwalden.\nEn Dinamarca denominouse pistola a moeda cu\u00f1ada entre 1771 e 1870 como imitaci\u00f3n do lu\u00eds de ouro franc\u00e9s.\nEn Malta, a pistola foi cu\u00f1ada baixo o gran mestre Manuel Pinto de Fonseca (1741-1773), co valor de 10 escudos, caracterizada pola representaci\u00f3n de San Xo\u00e1n Bautista no anverso e a cruz de Malta no reverso."}
{"id": "505674", "revid": "85894", "url": "https://gl.wikipedia.org/wiki?curid=505674", "title": "Pistola (moeda escocesa)", "text": "A pistola (en ingl\u00e9s: \"pistole\") foi unha moeda escocesa de ouro cu\u00f1ada en 1701 durante o reinado de Guillerme III (1694-1702), co valor de 12 libras escocesas. \nAs pistolas europeas.\n\"Pistola\" foi orixinariamente unha denominaci\u00f3n dada en Francia (\"pistole\") e en Italia (\"pistola\") \u00e1 moeda espa\u00f1ola de ouro con valor de dous escudos cu\u00f1ada a partir do s\u00e9culo XVI, que posteriormente se estendeu a outras moitas moedas europeas de m\u00e9trica e valor semellantes, como o lu\u00eds de ouro (\"louis d'or\" franc\u00e9s), diversas moedas su\u00edzas e dos reinos da Pen\u00ednsula It\u00e1lica, a moeda de cinco t\u00e1leros xerm\u00e1nicos etc.\nPara alg\u00fans autores o seu nome deriva do diminutivo da denominaci\u00f3n \"piastra\", propia de diversas moedas europeas e coloniais. Para outros, o termo far\u00eda referencia ao menor tama\u00f1o da moeda espa\u00f1ola con respecto \u00e1s s\u00faas correspondentes francesas, do mesmo xeito que a pistola \u00e9 de menor tama\u00f1o que o arcabuz, co que mesmo se lle atribuir\u00eda unha intenci\u00f3n despectiva.\nA pistola escocesa.\nAs pistolas escocesas foron cu\u00f1adas na Casa da Moeda de Edimburgo especificamente co ouro levado ata Escocia desde as minas da s\u00faa colonia de Darien, no Istmo de Panam\u00e1.\nXunto coa media pistola (\"half pistole\"), foi a derradeira moeda de ouro emitida dentro do sistema monetario escoc\u00e9s. O seu peso era de 106 grans (6,9 gramos ou 0,22 onzas troy), o seu di\u00e1metro de ca. 24 mm e o seu valor equivalente a 12 libras escocesas.\nO motivo principal do seu anverso era o busto espido de Guillerme III ollando \u00e1 esquerda e, por baixo del, no exergo, un sol nacente, o s\u00edmbolo da Compa\u00f1\u00eda Escocesa de Comercio a \u00c1frica e as Indias (\"Company of Scotland Trading to Africa and the Indies\"), todo rodeado pola lenda (\"Guillerme, pola graza de Deus\"). \nNo reverso repres\u00e9ntase o escudo real coroado, coas armas escocesas nos cuarteis I e IV, flanqueado polas iniciais W - R (\"William Rex\"), coa lenda (\"Rei de Gran Breta\u00f1a, Francia e Irlanda\")."}
{"id": "505675", "revid": "65337", "url": "https://gl.wikipedia.org/wiki?curid=505675", "title": "Pistole", "text": ""}
{"id": "505676", "revid": "89787", "url": "https://gl.wikipedia.org/wiki?curid=505676", "title": "Feixe colimado", "text": "Un feixe colimado de luz visible ou outra radiaci\u00f3n electromagn\u00e9tica \u00e9 aquel que est\u00e1 formado por raios paralelos e, por tanto, disp\u00e9rsase minimamente ao propagarse. Un feixe de luz perfectamente colimado, sen diverxencia, non se dispersar\u00eda coa distancia, pero a existencia de difracci\u00f3n impide a creaci\u00f3n dun feixe dese tipo.\nA luz pode ser aproximadamente colimada por diversos procesos, por exemplo por medio dun colimador. A luz perfectamente colimada \u00e1s veces dise que est\u00e1 \"enfocada ao infinito\". As\u00ed, a medida que se incrementa a distancia a un punto, os frontes de ondas esf\u00e9ricos fanse m\u00e1is planos e pr\u00f3ximos a ondas planas, as cales est\u00e1n perfectamente colimadas. A luz colimada pode encontrarse nos raios l\u00e1ser. A colimaci\u00f3n tam\u00e9n se observa na luz das estrelas distantes.\nOutras formas de radiaci\u00f3n electromagn\u00e9tica poden tam\u00e9n ser colimadas. En radiolox\u00eda, os raios X est\u00e1n colimados para reducir o volume dos tecidos do paciente que vai ser irradiado, e para eliminar os fot\u00f3ns desviados que reducen a calidade da imaxe de raios X (\"n\u00e9boa da pel\u00edcula\"). En escintigraf\u00eda, util\u00edzase un colimador de raios gamma fronte a un detector para s\u00f3 permitir a detecci\u00f3n dos fot\u00f3ns perpendiculares \u00e1 superficie. \nEtimolox\u00eda.\nA palabra \"colimar\" procede do lat\u00edn \"collimare\", que se orixinou por unha mala lectura do verbo \"collineare\", 'dirixir en li\u00f1a recta'.\nFontes.\nL\u00e1seres.\nA luz l\u00e1ser procedente de l\u00e1seres de gas ou cristal est\u00e1 altamente colimada porque se forma nunha cavidade \u00f3ptica entre dous espellos paralelos que restrinxe a luz a un cami\u00f1o paralelo \u00e1 superficie dos espellos. Na pr\u00e1ctica, os l\u00e1seres de gas poden usar espellos c\u00f3ncavos, espellos planos ou unha combinaci\u00f3n de ambos. A diverxencia de feixes l\u00e1ser de alta calidade \u00e9 normalmente de menos de 1 milirradi\u00e1n (3,4 arcmin), e pode ser moito menor para feixes de gran di\u00e1metro. Os d\u00edodos l\u00e1ser emiten luz menos colimada debido \u00e1 curta cavidade que te\u00f1en, e, por tanto, para obter unha maior colimaci\u00f3n c\u00f3mpre usar lentes colimadoras.\nLuz de sincrotr\u00f3n.\nA luz sincrotr\u00f3n est\u00e1 moi ben colimada. Orix\u00ednase ao curvar electr\u00f3ns relativistas (\u00e9 dicir, os que se moven a velocidades relativistas) arredor dunha pista circular. Cando os electr\u00f3ns van a velocidades relativistas, a radiaci\u00f3n resultante est\u00e1 altamente colimada, pero iso non ocorre a velocidades menores.\nFontes distantes.\nA luz procedente das estrelas ag\u00e1s o Sol chega \u00e1 Terra colimada con gran precisi\u00f3n, porque ditas estrelas est\u00e1n tan lonxe que non presentan un tama\u00f1o angular detectable. Por\u00e9n, debido \u00e1 refracci\u00f3n e turbulencia na atmosfera da Terra, a luz estelar chega \u00e1 superficie lixeiramente descolimada cun di\u00e1metro angular aparente duns 0,4 arcsec. Os raios directos da luz do Sol chegan \u00e1 Terra descolimados medio grao, e este \u00e9 o di\u00e1metro angular do Sol visto desde a Terra. Durante un eclipse solar, a luz do Sol faise cada vez m\u00e1is colimada a medida que a superficie visible dimin\u00fae ata ser un crecente e finalmente un pequeno punto, producindo o fen\u00f3meno da formaci\u00f3n de sombras n\u00edtidas e bandas de sombra.\nLentes e espellos.\nUn espello parab\u00f3lico perfecto enviar\u00e1 raios paralelos a un foco nun s\u00f3 punto. Inversamente, unha fonte de tipo puntual no foco dun espello parab\u00f3lico producir\u00e1 un feixe de luz colimada, creando as\u00ed un colimador. Como a fonte debe ser pequena, un sistema \u00f3ptico dese tipo non pode producir moita potencia \u00f3ptica. Os espellos esf\u00e9ricos son m\u00e1is f\u00e1ciles de constru\u00edr que os parab\u00f3licos e \u00fasanse a mi\u00fado para producir luz aproximadamente colimada. Moitos tipos de lentes poden tam\u00e9n producir luz colimada a partir de fontes de tipo puntual.\nSistema de presentaci\u00f3n de imaxes en simuladores de voo con luz colimada.\nEste principio util\u00edzase en simuladores de voo completo, que te\u00f1en sistemas especialmente dese\u00f1ados para mostrar imaxes da escena do exterior ou de \"f\u00f3ra-da-vent\u00e1\" (\"Out-The-Window\", OTW) aos pilotos que est\u00e1n na r\u00e9plica da cabina dun avi\u00f3n.\nNas aeronaves nas que os dous pilotos est\u00e1n sentados un a car\u00f3n do outro, se se proxectasen as imaxes da escena de \"f\u00f3ra-da-vent\u00e1\" en fronte dos pilotos nunha pantalla, un piloto ver\u00eda a vista correcta da escena pero o outro ver\u00eda unha vista na que alg\u00fans obxectos da escena estar\u00edan en \u00e1ngulos incorrectos.\nPara evitar isto, util\u00edzase \u00f3ptica colimada no sistema de mostraxe de imaxes do simulator visual para que ambos os pilotos vexan a escena exterior a un foco distante en vez de \u00e1 distancia focal dunha pantalla de proxecci\u00f3n. Isto cons\u00e9guese por medio dun sistema \u00f3ptico que permite que ambos os pilotos vexan as imaxes nun espello que ten unha curvatura vertical, e dita curvatura permite que a imaxe sexa vista a un foco distante por ambos os pilotos, os cales despois ven esencialmente a mesma escena do exterior sen ningunha distorsi\u00f3n. Como a luz que chega ao punto ocular de ambos os pilotos faino desde diferentes \u00e1ngulos do campo visual dos pilotos debido aos diferentes sistemas de proxecci\u00f3n dispostos en semic\u00edrculo sobre os pilotos, o sistema completo de mostraxe das imaxes non pode ser considerado un sistema de mostraxe colimado, sen\u00f3n un sistema que usa luz colimada.\nColimaci\u00f3n e descolimaci\u00f3n.\n\"Colimaci\u00f3n\" ref\u00edrese a todos os elementos \u00f3pticos dun instrumento que est\u00e1n no seus eixes \u00f3pticos dese\u00f1ados. Tam\u00e9n se refire ao proceso de axustar un instrumento \u00f3ptico para que todos os seus elementos estean nese eixe dese\u00f1ado (en li\u00f1a e paralelo). Con respecto aos telescopios, o termo ref\u00edrese a que o eixe \u00f3ptico de cada compo\u00f1ente \u00f3ptico deber\u00eda estar centrado e paralelo, para que a luz colimada saia do ocular. A maior\u00eda dos telescopios reflectores amadores deben ser recolimados cada poucos anos para que conserven o seu rendemento \u00f3ptimo. Isto pode facerse por simples m\u00e9todos visuais como observar desde arriba a ensambalxe \u00f3ptica sen ocular para ter a certeza de que os compo\u00f1entes est\u00e1n ali\u00f1ados, usando un ocular de Cheshire ou coa axuda dun colimador l\u00e1ser simple ou autocolimador. A colimaci\u00f3n pode tam\u00e9n ser testada usando un interfer\u00f3metro diferencial, que se usa a mi\u00fado para testar a colimaci\u00f3n l\u00e1ser.\n\"Descolimaci\u00f3n\" \u00e9 calquera mecanismo ou proceso que causa que un feixe coa m\u00ednima posible diverxencia de raios diverxa ou converxa desde o paralelismo. A descolimaci\u00f3n pode ser deliberada por raz\u00f3n do sistema, ou pode ser causada por moitos factores, como as inhomoxeneidades no \u00edndice de refracci\u00f3n, oclusi\u00f3ns, dispersi\u00f3n, deflexi\u00f3n, difracci\u00f3n, reflexi\u00f3n e refracci\u00f3n. A descolimaci\u00f3n debe terse en conta para un tratamento completo de moitos sistemas como a radio, radar, sonar e comunicaci\u00f3ns \u00f3pticas."}
{"id": "505677", "revid": "98629", "url": "https://gl.wikipedia.org/wiki?curid=505677", "title": "Ceferino Maest\u00fa Barrio", "text": "Ceferino Luis Maest\u00fa Barrio, nado en Vigo o 30 de outubro de 1920 e finado en Boadilla del Monte o 13 de decembro de 2016, foi un xornalista e sindicalista galego.\nTraxectoria.\nFillo de Ceferino Maest\u00fa Novoa, alcalde de Vigo, republicano que foi fusilado polos golpistas logo do golpe de Estado do 18 de xullo de 1936. Ceferino afiliouse moi novo a Falange e combateu na guerra nas filas do ex\u00e9rcito sublevado.\nXornalista de profesi\u00f3n, traballou en medios da \u00abPrensa del Movimiento\u00bb. En 1948 fundou a axencia de noticias \u00abFiel\u00bb, absorbida por EFE en 1968. Foi vogal do Sindicato provincial del Papel, Prensa y Artes Gr\u00e1ficas de Madrid. Desilusionado coa li\u00f1a oficial franquista, desenvolveu unha li\u00f1a de actuaci\u00f3n alternativa aos Sindicatos verticais. En 1963 foi un dos fundadores da Frente de Estudiantes Sindicalistas (FES) xunto a Sigfredo Hillers, Narciso Perales e Juan Diego. Maest\u00fa, que mantivo contactos co Partido Comunista de Espa\u00f1a, tam\u00e9n participou na fundaci\u00f3n do sindicato Comisi\u00f3ns Obreiras. Consecuencia das s\u00faas actividades, foi detido pola polic\u00eda franquista en 1966."}
{"id": "505679", "revid": "89787", "url": "https://gl.wikipedia.org/wiki?curid=505679", "title": "Portas de \u00e1 de gaivota", "text": "As portas de \u00e1 de gaivota son un tipo de portas de autom\u00f3bil que est\u00e1n fixadas ao teito e abren verticalmente, ao contrario das portas convencionais. Son chamadas as\u00ed porque, cando est\u00e1n abertas, as portas evocan a imaxe dunha gaivota coas \u00e1s despregadas.\nOs exemplos m\u00e1is co\u00f1ecidos de coches producidos en serie con portas deste tipo son o Mercedes-Benz 300 SL dos anos 1950 (primeiro coche de r\u00faa con portas que abren para arriba), o Bricklin SV-1 dos anos 1970, o DMC DeLorean dos anos 1980 e o Mercedes-Benz SLS AMG da d\u00e9cada de 2010.\nA principal vantaxe que te\u00f1en estas portas \u00e9 que requiren pouco espazo para abrilas (27,5\u00a0cm no DeLorean; 11 polgadas).\nAs portas de \u00e1 de gaivota tam\u00e9n foron usadas en avi\u00f3ns pequenos; dous exemplos son o franc\u00e9s Socata TB e o estadounidense Cessna 350 Corvalis."}
{"id": "505680", "revid": "1131", "url": "https://gl.wikipedia.org/wiki?curid=505680", "title": "Jos\u00e9 Ram\u00f3n Varela-Portas y Pardo", "text": ""}
{"id": "505681", "revid": "27155", "url": "https://gl.wikipedia.org/wiki?curid=505681", "title": "Luz colimada", "text": ""}
{"id": "505682", "revid": "27155", "url": "https://gl.wikipedia.org/wiki?curid=505682", "title": "Colimaci\u00f3n", "text": ""}
{"id": "505683", "revid": "88628", "url": "https://gl.wikipedia.org/wiki?curid=505683", "title": "Reserva da biosfera R\u00edo Eo, Oscos e Terras de Bur\u00f3n", "text": ""}
{"id": "505684", "revid": "27155", "url": "https://gl.wikipedia.org/wiki?curid=505684", "title": "Raio colimado", "text": ""}
{"id": "505685", "revid": "1888", "url": "https://gl.wikipedia.org/wiki?curid=505685", "title": "Juan Varela-Portas y Pardo", "text": ""}
{"id": "505688", "revid": "89787", "url": "https://gl.wikipedia.org/wiki?curid=505688", "title": "DeLorean Motor Company", "text": "A DeLorean Motor Company (DMC) orixinal foi unha empresa fabricante de autom\u00f3biles estadounidense fundada polo executivo da industria automotriz John DeLorean en 1975. O \u00fanico modelo que fabricou \u00e9 o coche deportivo DMC DeLorean, con carrozar\u00eda que pos\u00fae paneis de aceiro inoxid\u00e1bel e portas de abertura vertical de \u00e1 de gaivota.\nA DMC tivo unha curta e turbulenta historia, que terminou en quebra en 1982. Preto do final, nun intento desesperado de obter os fondos necesarios para a supervivencia da empresa, John DeLorean foi filmado aceptando di\u00f1eiro para formar parte do tr\u00e1fico de drogas e foi levado a xu\u00edzo, a\u00ednda que m\u00e1is tarde foi absolto dos cargos presentados na s\u00faa contra tras descubrirse que caera nunha trampa policial.\nO \u00fanico modelo que fabricou saltou \u00e1 fama despois de aparecer na co\u00f1ecida trilox\u00eda de \"Back to the Future\" como o autom\u00f3bil transformado en m\u00e1quina do tempo polo exc\u00e9ntrico cient\u00edfico \"Doc\" Emmett Brown, malia que a compa\u00f1\u00eda xa deixara de existir denantes de estrearse a primeira pel\u00edcula da trilox\u00eda.\nHistoria.\nJohn DeLorean fundou a DeLorean Motor Company en Detroit, M\u00edchigan, o 24 de outubro de 1975. DeLorean era un enxe\u00f1eiro moi co\u00f1ecido por crear o primeiro muscle car, o Pontiac GTO, e chegou a ser a persoa m\u00e1is xove en converterse en executivo de General Motors. Despois de deixar GM en abril de 1973, el decidiu crear o seu propio coche.\nInicialmente, DeLorean planeou constru\u00edr a s\u00faa f\u00e1brica na Rep\u00fablica de Irlanda, mais o ent\u00f3n Ministro de Industria e Comercio dese pa\u00eds, Desmond O'Malley, decidiu non apoiar o proxecto. Un acordo en Porto Rico estivo a piques de ser pechado cando DeLorean aceptou unha oferta de \u00faltima hora da Industrial Development Agency de Irlanda do Norte. O goberno brit\u00e1nico estaba moi interesado en crear empregos en Irlanda do Norte para reducir a violencia nas r\u00faas e o alto desemprego (que oscilaba entre o 30 e o 40% nalgunhas localidades).\nA construci\u00f3n da f\u00e1brica de DMC, con seis edificios e 61.000 m\u00b2, comezou en outubro de 1978 e foi concluida en 16 meses; foi constru\u00edda por Farrans McLaughlin &amp; Harvey. Unha pista de probas tam\u00e9n foi constru\u00edda ao lado da f\u00e1brica. A empresa era oficialmente co\u00f1ecida como DMCL (DeLorean Motor Company, Ltd). As instalaci\u00f3ns estaban localizadas en Dunmurry, no condado de Antrim (Irlanda do Norte). A produci\u00f3n do DMC DeLorean estaba programada para comezar en 1980, pero alg\u00fans problemas de enxe\u00f1ar\u00eda e orzamento fixeron que a produci\u00f3n comezase a principios de 1981. Os traballadores da f\u00e1brica eran xeralmente inexpertos: alg\u00fans mesmo nunca traballaran i\u00f1antes de unirse \u00e1 empresa. Iso contribu\u00edu \u00e1 xeraci\u00f3n de queixas sobre problemas de calidade nos DeLorean e ao posterior establecemento dos QAC (Quality Assurance Centers), onde unha parte dos problemas de calidade dos coches eran corrixidos i\u00f1antes de seren entregados aos concesionarios. Os problemas inclu\u00edan os alternadores e a colocaci\u00f3n dos paneis da carrozar\u00eda e das portas de \u00e1 de gaivota.\nA falta de demanda e os excedentes no orzamento comezaron a afectar ao fluxo de di\u00f1eiro de DMC a finais de 1981. A empresa estimou unhas vendas de entre 10.000 e 12.000 unidades ao ano, por\u00e9n, dos 7.500 coches producidos en 1981 vendeu soamente 3.000. En resposta ao d\u00e9ficit da empresa, un plan de reestruturaci\u00f3n foi elaborado onde unha nova \"DeLorean Motors Holding Company\" ser\u00eda formada, que a s\u00faa vez se converter\u00eda na controladora corporativa de DMC e cada unha das s\u00faas subsidiarias: DeLorean Motor Cars Limited (fabricante), DeLorean Motor Cars of America (distribuidor nos Estados Unidos) e DeLorean Research Partnership (empresa de investigaci\u00f3n e desenvolvemento). DMC tam\u00e9n procurou m\u00e1is apoio financeiro, mais fallou no seu intento. A empresa foise a bancarrota o 26 de outubro de 1982, poucos d\u00edas despois do arresto do seu fundador e presidente, John DeLorean, con cargos de tr\u00e1fico de drogas.\nDespois da quebra de DMC, en novembro de 1982 a empresa estadounidense Consolidated International (arestora co\u00f1ecida como Big Lots) comprou os coches restantes non vendidos, os coches parcialmente montados e tam\u00e9n o inventario de pezas non utilizadas que ti\u00f1an ficado na f\u00e1brica e nos Estados Unidos. A f\u00e1brica de DMC foi pechada a finais de 1982, despois de que a \u00faltima unidade do DMC DeLorean fose ensamblada o 24 de decembro daquel ano.\nA f\u00e1brica de DMC acabou sendo ocupada polo fornecedor automotriz franc\u00e9s Montupet, que comezou a fabricar cabezas do motor de aluminio para motores de autom\u00f3biles nas instalaci\u00f3ns de Dunmurry en 1989. Dende a adquisici\u00f3n de Montupet en 2015, a f\u00e1brica empregaba a m\u00e1is de 600 persoas. As instalaci\u00f3ns son actualmente operadas como Montupet UK, unha subsidiaria da empresa Linamar Corporation.\nA actual DMC.\nEn 1995, o mec\u00e1nico e empresario Stephen Wynne nado en Liverpool (Inglaterra) fundou a actual DeLorean Motor Company situada en Humble, Texas, para arranxar e restaurar veh\u00edculos DeLorean. Dous anos despois, en 1997 adquiriu o inventario de pezas restantes e a marca rexistrada do logotipo \"DMC\" estilizado da DeLorean Motor Company.\nEn 2007 DMC Texas anunciou que poder\u00eda fabricar novos DeLorean, feitos cun 80% de pezas orixinais e un 20% de pezas novas.\nAp\u00f3s a aprovaci\u00f3n da Lei de fabricaci\u00f3n de veh\u00edculos de baixo volume en decembro de 2015, DMC Texas anunciou que planeaba producir r\u00e9plicas de autom\u00f3biles DeLorean e anticipou a produci\u00f3n de aproximadamente 50 veh\u00edculos por ano durante seis anos cun prezo retallista estimado de US $ 100000. Por\u00e9n, DMC Texas atopou obst\u00e1culos como a reproduci\u00f3n de pezas (xa que non hai m\u00e1is dispo\u00f1\u00edbeis no inventario) e atopar un provedor de motores."}
{"id": "505689", "revid": "98629", "url": "https://gl.wikipedia.org/wiki?curid=505689", "title": "Javier Azcona", "text": "Javier Azcona Flamen, nado en Pamplona, \u00e9 un ex piloto espa\u00f1ol de rallys.\nCompetiu durante anos no Campionato de Espa\u00f1a de Rallys, proclam\u00e1ndose campi\u00f3n en diferentes categor\u00edas e copas de promoci\u00f3n e sendo un dos pilotos con m\u00e1is rallys disputados (149). Foi campi\u00f3n do Desaf\u00edo Peugeot (1989), cinco veces campi\u00f3n da Copa Renault (1992-1995 e 2003), campi\u00f3n do grupo N (1995) e campi\u00f3n do Trofeo Citro\u00ebn (1996 e 1997). Competiu tam\u00e9n en Galicia, proclam\u00e1ndose campi\u00f3n de Galicia de rally na tempada 1994.\n\u00c9 irm\u00e1n do tam\u00e9n expiloto Jaime Azcona.\nTraxectoria.\nComezou nos rallys nos anos 80. En 1984 disputou o Rally Cidade de Pamplona e o Rally Vasco Navarro a bordo dun Seat Fura e coa italiana Inma Vittorini como copiloto. En 1986 comezou a competir cun Peugeot 205 GTI co que correu o seu primeiro Rally Catalu\u00f1a as\u00ed como varias probas do nacional. \nEn 1988 quedou terceiro no Desaf\u00edo Peugeot e ao ano seguinte, con Miguel Aldaz de copiloto, proclamouse campi\u00f3n de dita competici\u00f3n e subcampi\u00f3n do grupo N, ademais de rematar en quinta posici\u00f3n na clasificaci\u00f3n absoluta. En 1990 foi piloto oficial de Peugeot e conseguiu o seu primeiro podio absoluto ao rematar en terceira posici\u00f3n no Rally Villa de Llanes, s\u00f3 por detr\u00e1s de Chus Puras e Borja Moratal.\nEn 1991 comezou a correr o nacional cun Renault Clio 16v, co que tivo malos resultados ese ano. Disputou tam\u00e9n catro probas da Copa de Espa\u00f1a, rematando na novena posici\u00f3n final. En 1992 proclamouse vencedor da Copa Renault do nacional, t\u00edtulo que revalidou nos tres anos seguintes. Durante eses anos disputou tam\u00e9n o Campionato de Galicia de Rally e en 1994 con Juan Louro de copiloto, proclamouse vencedor ao final da tempada, na que logrou tam\u00e9n a s\u00faa primeira vitoria absoluta nun rally, no 7\u00ba Rally de Nar\u00f3n. En 1995 foi campi\u00f3n do grupo N do nacional.\nEn 1996 disputou cun Citro\u00ebn ZX 16v o nacional, onde se proclamou vencedor do Trofeo Citro\u00ebn, as\u00ed como diversos rallys de campionatos auton\u00f3micos, logrando a vitoria no Rally Cidade de Pamplona. En 1997 revalidou o t\u00edtulo do Trofeo Citro\u00ebn e ao ano seguinte obtivo cun Citro\u00ebn Saxo Kit Car a s\u00faa mellor posici\u00f3n na clasificaci\u00f3n absoluta do Campionato de Espa\u00f1a, ao rematar en terceira posici\u00f3n, s\u00f3 por detr\u00e1s de Chus Puras e Luis Climent. En 1999 e 2000 correu cun Peugeot 106 Maxi e en 2001 volveu ao Renault Clio, proclam\u00e1ndose en 2003 vencedor da Copa Renault por quinta vez."}
{"id": "505690", "revid": "88215", "url": "https://gl.wikipedia.org/wiki?curid=505690", "title": "Javier Azcona Flamen", "text": ""}
{"id": "505691", "revid": "5749", "url": "https://gl.wikipedia.org/wiki?curid=505691", "title": "Tino Pardo", "text": "Celestino Pardo Corral, co\u00f1ecido como Tino Pardo, nado en Xermade o 26 de maio de 1942, pero afincado en Ferrol, \u00e9 un ex piloto galego de rallys.\nFoi o vencedor da primeira tempada do Campionato de Galicia de Rally en 1979 e competiu tam\u00e9n en numerosas carreiras de monta\u00f1a.\nTraxectoria.\nEn 1978, no seu primeiro ano de competici\u00f3n proclamouse subcampi\u00f3n galego de monta\u00f1a tras vencer na VI Subida \u00e1 Bailadora, obtendo o segundo posto na IV Subida a San Antoni\u00f1o e na IV Subida \u00f3 Iroite, resultados obtidos a bordo dun F\u00f3rmula Juncosa 1800 que fora propiedade de Jean Claude. \nNo seu segundo ano en activo, en 1979, conquistou o Campionato de Galicia de Rally grazas \u00e1 s\u00faa regularidade , obtendo o segundo posto na IV Subida a Celas de Peiro, na V Subida a San Antoni\u00f1o, e na II Subida \u00f3 Roxal co F\u00f3rmula Juncosa 1800. En rallys, pilotando un Seat 124 1800 de grupo 2, foi vencedor no grupo 2 no X Rally de Ferrol (3\u00ba absoluto), no XV Rally R\u00edas Baixas (5\u00ba absoluto), ambas probas do Campionato de Espa\u00f1a, e tam\u00e9n no Rally San Froil\u00e1n e no Rally San Marti\u00f1o (2\u00ba posto absoluto).\nNo ano 1980 obtivo o segundo posto no campionato que ga\u00f1ou Carlos Pi\u00f1eiro, tras acabar segundo o Rally de Ferrol, por detr\u00e1s de Marc Etchebers. Venceu no grupo 2 na II, III e IV Subida \u00e1 Grela e tam\u00e9n no Rally de Grado, en Asturias.\nQuedou cuarto no ano 1981 e sexto na clasificaci\u00f3n de monta\u00f1a, tras obter 6 segundos postos de clase e 3 terceiros, sempre a bordo do Seat 124 2000 de grupo 2.\nNa temporada 1982 ga\u00f1ou a s\u00faa clase (5\u00ba absoluto) no V Rally dos Pazos e foi segundo absoluto no XII Rally da Coru\u00f1a, sendo segundo de clase na VII Subida a Celas de Peiro (5\u00ba absoluto), na VIII Subida ao Iroite (8\u00ba absoluto) e no XVI Rally do Lac\u00f3n (7\u00ba absoluto).\nParticipou en probas de xeito espor\u00e1dico nas temporadas 1983, 1984 e 1985 para retirarse definitivamente da competici\u00f3n no Rally das Pontes de 1987.\nO seu irm\u00e1n Antonio Pardo tam\u00e9n competiu en rallys, chegando a ser 4\u00ba no Rally de Ferrol de 1980 cun Renault 5 Alpine."}
{"id": "505692", "revid": "88215", "url": "https://gl.wikipedia.org/wiki?curid=505692", "title": "Celestino Pardo Corral", "text": ""}
{"id": "505693", "revid": "88215", "url": "https://gl.wikipedia.org/wiki?curid=505693", "title": "Celestino Pardo", "text": ""}
{"id": "505694", "revid": "85894", "url": "https://gl.wikipedia.org/wiki?curid=505694", "title": "Mar\u00eda del Carmen Guis\u00e1n", "text": "Mar\u00eda del Carmen Guis\u00e1n Seijas, nada na Coru\u00f1a o 9 de agosto de 1947, \u00e9 unha economista e profesora galega.\nTraxectoria.\nGuis\u00e1n \u00e9 profesora na Universidade de Santiago de Compostela e unha das 20 economistas espa\u00f1olas m\u00e1is influentes segundo o xornal \"El Confidencial\". Actualmente \u00e9 editora da revista acad\u00e9mica \"Applied Econometrics and International Development\". Tam\u00e9n foi editora doutras d\u00faas Revistas acad\u00e9micas inclu\u00eddas na base SCOPUS de Elsevier: \"Regional and Sectoral Economic Studies\" (2001-2020) e \"Revista Galega de Econom\u00eda\", no per\u00edodo 2014-2018. Ten publicaci\u00f3ns en ingl\u00e9s, espa\u00f1ol, galego, franc\u00e9s e portugu\u00e9s.\nO principal foco da s\u00faa investigaci\u00f3n \u00e9 a econom\u00eda do desenvolvemento mundial, os modelos macroeconom\u00e9tricos e os estudos comparativos, nacionais e rexionais de econom\u00eda europea. Publicou varios traballos sobre modelos macroecon\u00f3m\u00e9tricos. Ademais escribiu un libro de texto sobre econometr\u00eda en castel\u00e1n. Est\u00e1 inclu\u00edda na lista das 20 economistas espa\u00f1olas m\u00e1is influentes e na clasificaci\u00f3n das 100 mulleres m\u00e1is importantes das econom\u00edas en IDEAS. Participou nun debate de \"The New York Times\" sobre o futuro de Europa, argumentando que Alema\u00f1a deber\u00eda insistir menos na austeridade e m\u00e1is no emprego e desenvolvemento na zona euro."}
{"id": "505695", "revid": "88215", "url": "https://gl.wikipedia.org/wiki?curid=505695", "title": "Pedro Casta\u00f1\u00f3n", "text": "Pedro Luis Casta\u00f1\u00f3n Escalera, nado en Santiago de Compostela c.1961, \u00e9 un ex piloto galego de rallys.\nCompetiu de xeito habitual no Campionato de Galicia de Rally, do que se proclamou subcampi\u00f3n na tempada 1996. \u00c9 pai do tam\u00e9n piloto Pedro Casta\u00f1\u00f3n L\u00f3pez.\nTraxectoria.\nComezou nos rallys nos anos 80 na Escuder\u00eda Compostela pilotando un Citro\u00ebn Visa e en 1991 quedou terceiro na Copa Seat Marbella do Campionato de Galicia de Rally. En 1992 usou un Peugeot 205 Rallye, co que quedou segundo na Copa Mabor e nos seguintes tres anos correu sobre Citro\u00ebn AX Sport, co que quedou segundo no Rally de Noia de 1994, por detr\u00e1s de Javier Pi\u00f1eiro. Ese ano proclamouse campi\u00f3n da Challenge Citro\u00ebn, dentro da cal conseguiu tres vitorias, dous segundos postos e dous terceiros, superando ao segundo clasificado, Benito Carballido. Na tempada 1996, conducindo un Renault Clio Williams, conseguiu outro segundo posto absoluto, no Rally Botafumeiro, e a s\u00faa regularidade permitiulle proclamarse subcampi\u00f3n galego, s\u00f3 por detr\u00e1s de Germ\u00e1n Castrill\u00f3n. Durante os seguintes anos os problemas co Clio e cun novo Seat Ibiza Cupra imped\u00edronlle obter tan bos resultados, mais a\u00ednda as\u00ed logrou outro podio no Rally Botafumeiro de 1998. O seu copiloto habitual estes anos era Miguel \u00c1ngel Vilas.\nNo ano 2000 pasou a disputar o Campionato de Galicia de Monta\u00f1a cun Citro\u00ebn ZX, proclam\u00e1ndose ga\u00f1ador da Copa Galicia de Prototipos no seu primeiro ano, t\u00edtulo que revalidou nos catro anos seguintes. No 2004, cun Seat Le\u00f3n Cupra, foi ademais campi\u00f3n galego de monta\u00f1a entre os veh\u00edculos carrozados. Disputou tam\u00e9n de xeito interrompido o Campionato de Espa\u00f1a de Monta\u00f1a, rematando en 2001 como sexto do seu grupo (A2), e d\u00e9cimo en 2005 e 2006. A principios de 2007 estreou un Nissan Primera Superturismo no nacional de monta\u00f1a, co que competiu de xeito m\u00e1is espor\u00e1dico nos seguintes anos.\nO seu fillo Pedro tomou o seu relevo, competindo dende pequeno en karting e logo en subidas, e ga\u00f1ando en 2014 o Campionato de Monta\u00f1a de Portugal."}
{"id": "505696", "revid": "65337", "url": "https://gl.wikipedia.org/wiki?curid=505696", "title": "Demy", "text": "O demy foi unha moeda escocesa de ouro introducida por Roberto III (1390-1406), co valor de medio \"lion\" ou media \"coroa escocesa\" de ouro.\nO seu nome v\u00e9nlle do franc\u00e9s \"demi\", que significa \"medio\", precisamente polo seu valor fraccionario.\nHistoria.\nRoberto III (1390-1406).\nDo mesmo xeito que ocorreu co \"lion\", baixo Roberto III produc\u00edronse d\u00faas emisi\u00f3ns de \"demy\": unha forte e outra lixeira. A primeira cu\u00f1ouse entre os anos 1390 e 1403; trat\u00e1base dun \"demy\" con valor de 2 xilins e 6 peniques (ou sexa, 30 peniques ou 1/8 da libra escocesa), cun peso de ca. 1,95 gramos.\nNeste primeiro \"demy\", am\u00f3sase no anverso o escudo co tradicional le\u00f3n rampante das armas de Escocia, rodeado pola lenda (\"Roberto, pola graza de Deus, rei dos escoceses\"). O reverso est\u00e1 ocupado por un sautor con flores de lis nos cuadrantes e senllos trifolios nos cuadrantes superior e inferior, coa lenda (\"Cristo reina, Cristo conquista, Cristo manda\").\nNa segunda emisi\u00f3n, m\u00e1is lixeira, producida entre 1390 e 1406, o \"demy\" foi cu\u00f1ado co mesmo valor e unha tipolox\u00eda e lendas moi semellantes, a\u00ednda que o seu peso foi abaixado a 1,30 gramos.\nXacobe I (1406-1437) e Xacobe II (1437-1460).\nXacobe I retomou a cu\u00f1axe do \"demy\". No entanto, neste caso o seu valor ascendeu a 9 xilins (ou 9/20 da libra escocesa), en consonancia co seu peso, que tam\u00e9n ascendeu a ca. 3,50 gramos.\nNeste \"demy\", o le\u00f3n escoc\u00e9s do anverso aparece dentro dunha cartela cadrada e, no reverso, am\u00f3sase un sautor no centro flanqueado por flores de lis, dentro dunha orla de seis arcos con cuadrifolios nas enxuntas. As lendas son (\"Xacobe, pola graza de Deus, rei dos escoceses\") para o anverso e (\"Oh, Se\u00f1or! Salva o teu pobo\") para o reverso.\nParalelamente, Xacobe I cu\u00f1ou tam\u00e9n moedas de medio \"demy\", coa metade do valor, \u00e9 dicir 4 xilins e 6 peniques.\nA derradeira emisi\u00f3n do \"demy\" produciuse a nome de Xacobe II, cunha m\u00e9trica, unha tipolox\u00eda e un valor id\u00e9nticos aos do seu predecesor."}
{"id": "505697", "revid": "23204", "url": "https://gl.wikipedia.org/wiki?curid=505697", "title": "Andrea Muras", "text": "Andrea Muras Mora, nada en Pontevedra en 1989, \u00e9 unha bi\u00f3loga galega. En 2019 foi seleccionada como finalista do concurso de mon\u00f3logos cient\u00edficos FameLab organizado pola Fundaci\u00f3n Espa\u00f1ola para a Ciencia e a Tecnolox\u00eda (Fecyt), o British Council e Obra Social \u201cla Caixa\u201d. \nTraxectoria.\nAndrea Muras \u00e9 licenciada en Biolox\u00eda pola Universidade de Santiago de Compostela, onde tam\u00e9n realizou un m\u00e1ster en Biotecnolox\u00eda. Realizou a s\u00faa tese de doutoramento sobre comunicaci\u00f3n bacteriana, a placa dental e as enfermidades orais no grupo Acuicultura e Biotecnolox\u00eda (Aquabiotech) da USC. Unha investigaci\u00f3n pola que o grupo Aquabiotech foi premiado pola Real Academa Galega das Ciencias na modalidade de mellor traballo desenvolvido por un grupo de investigaci\u00f3n aplicada dos Premios de Transferencia de Tecnolox\u00eda en Galicia 2016.\nEn 2018 participou no certame estatal \u201cSomos Cient\u00edficos, s\u00e1canos de aqu\u00ed!\u201d que pon en contacto a investigadores de diversas ramas con estudantes de 10 a 18 anos. En 2019 participou no certame Famelab, logrando ser finalista co mon\u00f3logo \u2018Las bacterias de mi boca'[] onde aborda o tema da s\u00faa tese de doutoramento."}
{"id": "505698", "revid": "4817", "url": "https://gl.wikipedia.org/wiki?curid=505698", "title": "Luna E-6M", "text": "Luna E-6M ou Luna Ye-6M pola s\u00faa transliteraci\u00f3n da lingua rusa, foi un modelo de sonda lunar sovi\u00e9tica evoluci\u00f3n das Luna E-6 e cun \u00fanico membro.\nCaracter\u00edsticas.\nA \u00fanica representante de familia E-6M foi Luna 13, lanzada o 21 de decembro de 1966 mediante un foguete Molniya M. Cunha masa de 150 kg, Luna 13 era un aterrizador con forma esf\u00e9rica e que ao contacto coa superficie lunar, suavizado mediante airbags, abreu a s\u00faa cuberta en forma de catro p\u00e9talos para despregar as s\u00faas antenas e comezar a retransmitir datos cient\u00edficos. A sonda levaba unha c\u00e1mara a bordo, un densit\u00f3metro de radiaci\u00f3n para estudar as propiedades f\u00edsicas do solo, un penetr\u00f3metro e un dinam\u00f3grafo."}
{"id": "505699", "revid": "72012", "url": "https://gl.wikipedia.org/wiki?curid=505699", "title": "Luna Ye-6M", "text": ""}
{"id": "505700", "revid": "72012", "url": "https://gl.wikipedia.org/wiki?curid=505700", "title": "Polonio 210", "text": ""}
{"id": "505701", "revid": "22795", "url": "https://gl.wikipedia.org/wiki?curid=505701", "title": "Gastr\u00f3poro", "text": "En zoolox\u00eda, denom\u00ednase gastr\u00f3poro a un pequeno orificio (poro) aberto no exoesqueleto dunha colonia de cnidarios hidrozoos, ou cen\u00f3steo, como, por exemplo, nas especies da familia dos milep\u00f3ridos, que alberga un gastrozoide, p\u00f3lipo e que se ocupa da dixesti\u00f3n dos alimentos, que lles achega un dactilozoide situado na s\u00faa proximidade.\nEtimolox\u00eda.\nO nome \"gastr\u00f2poro\" est\u00e1 fomado pola uni\u00f3n dos elementos \"gastro-\" e \"-poro\". O primeiro elemento deriva do grego antigo \u03b3\u03b1\u03c3\u03c4\u03ae\u03c1 -\u03c3\u03c4\u03c1\u03cc\u03c2 \"gast\u1e17r, -str\u00f3s\", \"est\u00f3mago\", e \"-poro\", do lat\u00edn \"porus\", derivado do grego antigo \u03c0\u03cc\u03c1\u03bf\u03c2 \"p\u00f3ros\", \"paso\", \"pasaxe\""}
{"id": "505702", "revid": "98629", "url": "https://gl.wikipedia.org/wiki?curid=505702", "title": "Dactilozoide", "text": "En zoolox\u00eda, denom\u00ednanse dactilozoides, ou dactilozooides, aos zooides (p\u00f3lipos) dos celent\u00e9reos hidrozoos coloniais, como, por exemplo, nas especies do x\u00e9nero \"Millepora\", que est\u00e1n encargados da defensa da colonia e da captura de presas. \nEstrutura e funci\u00f3ns.\nDe corpo alongado, mesmo vermiforme, e desprovistos de boca, pos\u00faen numerosos tent\u00e1culos finos, como pelos, fortemente armados con nematocistos, c\u00e9lulas urticantes empregadas na caza de presas de plancto, que achegan aos gastrozoides, p\u00f3lipos coloniais encargados da dixesti\u00f3n dos alimentos, ou para defenderen o seu espazo vital doutras especies. Os dactilozoides son, pois, defensivos e, ao tempo, son a principal ferramenta para captaren alimentos para a colonia; te\u00f1en entre 0,1 e 0,3 mm de di\u00e1metro, e permanecen en cavidades do cen\u00f3steo ou exoesqueleto da colonia, baixo a superficie do coral, e emerxen pola noite a trav\u00e9s de poros, denominados dactil\u00f3poros.\nEtimolox\u00eda.\nO nome \"dactilozoide\" est\u00e1 formado polos elementos do \"Vocabulario Cient\u00edfico Internacional\" \"dactil-\" e \"-zoide\". O primeiro deriva do grego antigo \u03b4\u03ac\u03ba\u03c4\u03c5\u03bb\u03bf\u03c2 \"d\u00e1ktylos\", \"dedo\" (en alusi\u00f3n \u00e1 s\u00faa forma alongada e delgada), e o segundo do grego antigo \u03b6\u1ff7\u03bf\u03bd z\u00f5on, \"animal\"."}
{"id": "505703", "revid": "22795", "url": "https://gl.wikipedia.org/wiki?curid=505703", "title": "Dactil\u00f3poro", "text": "En zoolox\u00eda co\u00f1\u00e9cese como dactil\u00f3poro a cada un dos varios poros de pequeno tama\u00f1o que presentan alg\u00fans cnidarios hidrozoos como, por exemplo, as especies do x\u00e9nero \"Millepora\", no exoesqueleto da colonia, ou cen\u00f3steo, e que aloxan un dactilozoide. Estes poros disp\u00f3\u00f1ense en c\u00edrculo ao redor de cada gastr\u00f3poro.\nEtimolox\u00eda.\nO nome \"dactil\u00f3poro\" est\u00e1 formado polos elementos do \"Vocabulario Cient\u00edfico Internacional\" \"dactil-\" e \"-poro\". O primeiro deriva do grego antigo \u03b4\u03ac\u03ba\u03c4\u03c5\u03bb\u03bf\u03c2 \"d\u00e1ktylos\", \"dedo\" (en alusi\u00f3n \u00e1 s\u00faa forma alongada e delgada), e o segundo do lat\u00edn \"porus\", \"poro\", tirado do grego antigo \u03c0\u03cc\u03c1\u03bf\u03c2 \"p\u00f3ros\", \"paso\", \"pasaxe\""}
{"id": "505704", "revid": "23204", "url": "https://gl.wikipedia.org/wiki?curid=505704", "title": "Gonozoide", "text": "En zoolox\u00eda denom\u00ednase gonozoide, ou gonozooide, a calquera dos zooides reprodutores das colonias de tunicados, briozoos ou hidrozoos que producen gametos. Os gonozoides poden desempe\u00f1ar un papel na divisi\u00f3n do traballo, ou na alternancia de xeraci\u00f3ns. Polo xeral, un gonozoide apenas ten outra funci\u00f3n que a reproduci\u00f3n, polo que poder\u00eda dicirse que \u00e9 pouco m\u00e1is ca unha g\u00f3nada m\u00f3bil.\nA produci\u00f3n de gonozoides equivale a un aspecto de certas clases de alternancia de xeraci\u00f3ns. En termos biol\u00f3xicos, as s\u00faas diversas formas son exemplos de estratexias evolutivas, e son en gran parte an\u00e1logas en lugar de hom\u00f3logas.\nNos hidrozoos.\nNo caso dos hidrozoos os gozoides son p\u00f3lipos que orixinan medusas, e que, polo tanto, se ocupan da reproduci\u00f3n destes organismos. \nEtimolox\u00eda.\nO nome \"dactilozoide\" est\u00e1 formado polos elementos do \"Vocabulario Cient\u00edfico Internacional\" gono- e -zoide. O primeiro deriva do grego antigo \u03b3\u03cc\u03bd\u03bf\u03c2 \"g\u00f3nos\", \"xeraci\u00f3n\", \"acci\u00f3n de enxendrar\", e o segundo do grego antigo \u03b6\u1ff7\u03bf\u03bd z\u00f5on, \"animal\"."}
{"id": "505707", "revid": "72012", "url": "https://gl.wikipedia.org/wiki?curid=505707", "title": "Sifon\u00f3foros", "text": ""}
{"id": "505709", "revid": "23204", "url": "https://gl.wikipedia.org/wiki?curid=505709", "title": "Zooide", "text": "En zoolox\u00eda, denom\u00ednase zooide a un \u00fanico individuo animal que forma parte dunha colonia, e que presenta unha estrutura vari\u00e1bel segundo a funci\u00f3n que desempe\u00f1a na colonia.\nEtimolox\u00eda.\nO nome \"zooide\" deriva da ra\u00edz \"zoo-\", do nome do grego antigo \u03b6\u1ff7\u03bf\u03bd z\u00f5on, \"animal\", coa adici\u00f3n do sufixo do lat\u00edn cient\u00edfico \"-oide\", tirado do grego antigo \u1f15\u03b9\u03b4\u03bf\u03c2 \"\u00e9idos\", \"forma\", \"aparencia\", \"aspecto\".\nGrupos de animais que o presentan.\nEste estilo de vida foi adoptado por animais de taxons afastados, non relacionados filoxeneticamente. Os zooides son multicelulares, e a s\u00faa estrutura \u00e9 similar \u00e1 doutros animais solitarios, e poden estaren conectados entre si directamente por un tecido, por exemplo, nos corais, nalg\u00fans platihelmintos, e nos sifon\u00f3foros, tunicados e o ectoproctos, ou compartiren un exoesqueleto com\u00fan, por exemplo, nos briozoos ou nos pterobranquios (hemicordados bent\u00f3nicos)."}
{"id": "505710", "revid": "23204", "url": "https://gl.wikipedia.org/wiki?curid=505710", "title": "Gon\u00f3foro", "text": "En zoolox\u00eda denom\u00ednase gon\u00f3foro \u00e1 rexi\u00f3n do gonozoide dos cnidarios hidrozoos onde se producen, por xemaci\u00f3n, medusas, que poden permaneceren no zooide ou seren liberadas ao medio.\nBiolox\u00eda.\nOs gon\u00f3foros nacen de ramas que crecen ao redor da parede do zooide (p\u00f3lipo, que ten boca, cavidade gastrovascular e tent\u00e1culos). As c\u00e9lulas xerminais f\u00f3rmanse a partir da capa interna do entocodon (capa derivada do ectoderma). O entocodon \u00e9 o primordio (\u00e9 dicir, as primeiras c\u00e9lulas que dan lugar ao desenvolvemento dun \u00f3rgano) da subumbrela (\u00e9 dicir, a superficie oral c\u00f3ncava dunha medusa) no desenvolvemento das medusas a partir do gon\u00f3foro.\nEtimolox\u00eda.\nO termo \"gon\u00f3foro\" est\u00e1 fomado polos elementos do \"Vocabulario Cient\u00edfico Internacional\" gono- e \u00b4-foro. O primeiro deriva do grego antigo \u03b3\u03cc\u03bd\u03bf\u03c2 \"g\u00f3nos\", \"xeraci\u00f3n\", \"acci\u00f3n de enxendrar\", e o segundo do lat\u00edn cient\u00edfico \"-phorus\", tirado do grego antigo -\u03c6\u03cc\u03c1\u03bf\u03c2 \"-ph\u00f3ros\" \"carga\", derivdo do verbo \u03c6\u03ad\u03c1\u03c9 \"ph\u00e9r\u014d\", \"levar\", \"transportar\", \"carrexar\"."}
{"id": "505711", "revid": "72012", "url": "https://gl.wikipedia.org/wiki?curid=505711", "title": "Esporosaco", "text": ""}
{"id": "505712", "revid": "23204", "url": "https://gl.wikipedia.org/wiki?curid=505712", "title": "Signal Rock", "text": "Signal Rock \u00e9 un filme filipino de 2018 producido e dirixido por Chito S. Ro\u00f1o, protagonizado por Christian Bables. O filme foi producido por CSR Productions e foi distribu\u00eddo por Regal Entertainment o 15 de agosto de 2018, sendo a entrada oficial de Pista ng Pelikulang Pilipino. Foi escollido como candidato de Filipinas para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "505715", "revid": "89787", "url": "https://gl.wikipedia.org/wiki?curid=505715", "title": "Birdshot (filme)", "text": "Birdshot \u00e9 un filme filipino de 2016 escrito, dirixido e editado por Mikhail Red. Est\u00e1 protagonizado por Mary Joy Apostol, Arnold Reyes, Ku Aquino e John Arcilla, e conta a historia dunha rapaza de campo (Apostol) que sen querer mata unha aguia filipina (unha especie ameazada localmente co\u00f1ecida como \"haribon\"), e dous oficiais de polic\u00eda (Reyes e Arcilla) son asignados ao caso para atopar ao asasino da aguia mentres investigan a misteriosa desaparici\u00f3n dun lote de autobuses de agricultores cami\u00f1o de Manila.\nO filme foi escollido como candidato de Filipinas para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado. \"Birdshot\" \u00e9 o primeiro filme filipino en ser estreado internacionalmente a trav\u00e9s de Netflix."}
{"id": "505717", "revid": "88215", "url": "https://gl.wikipedia.org/wiki?curid=505717", "title": "Pedro Luis Casta\u00f1\u00f3n", "text": ""}
{"id": "505718", "revid": "88215", "url": "https://gl.wikipedia.org/wiki?curid=505718", "title": "Pedro Luis Casta\u00f1\u00f3n Escalera", "text": ""}
{"id": "505719", "revid": "88215", "url": "https://gl.wikipedia.org/wiki?curid=505719", "title": "Pedro Casta\u00f1\u00f3n Escalera", "text": ""}
{"id": "505720", "revid": "55340", "url": "https://gl.wikipedia.org/wiki?curid=505720", "title": "Xisco Campos", "text": "Francisco Javier Campos Coll, m\u00e1is co\u00f1ecido como Xisco Campos, nado o 10 de marzo de 1982 en Binissalem, \u00e9 un futbolista espa\u00f1ol. Xoga de defensa central e o seu actual club \u00e9 o Pontevedra CF da Segunda Divisi\u00f3n B.\nTraxectoria.\nO 29 de xu\u00f1o de 2017, Campos asinou un contrato de dous anos co RCD Mallorca da Segunda Divisi\u00f3n B. En d\u00faas tempadas no Mallorca conseguiu dous ascensos consecutivos ata ascender a Primeira Divisi\u00f3n na tempada 2018\u201319.\nO 1 de setembro de 2020, anunciouse a s\u00faa fichaxe por un ano polo Pontevedra CF da Segunda Divisi\u00f3n B."}
{"id": "505721", "revid": "7523", "url": "https://gl.wikipedia.org/wiki?curid=505721", "title": "Francisco Javier Campos Coll", "text": ""}
{"id": "505722", "revid": "89787", "url": "https://gl.wikipedia.org/wiki?curid=505722", "title": "Festival Internacional de Cinema de Toquio", "text": "O \u00e9 un festival de cinema estabelecido na cidade xaponesa de Toquio en 1985. O evento celebrouse cada dous anos dende 1985 at\u00e9 1991, e dende 1991 cel\u00e9brase anualmente. Xunto co Festival Internacional de Cinema de Shanghai, \u00e9 un dos festivais de cinema competitivos de Asia, e o \u00fanico festival xapon\u00e9s acreditado pola FIAPF.\nOs galard\u00f3ns outorgados durante o festival mudaron ao longo da s\u00faa existencia, mais o Grand Prix de Toquio, concedido ao mellor filme, mant\u00edvose como o premio m\u00e1is importante. Outros premios que foron concedidos de xeito regular son o Premio Especial do Xurado e os de mellor actor, actriz e director.\nNos \u00faltimos anos, os eventos principais do festival v\u00e9\u00f1ense celebrando durante unha semana a finais de outubro en Roppongi Hills. Os eventos incl\u00faen proxecci\u00f3ns ao aire libre, proxecci\u00f3ns con voces superpostas e aparici\u00f3ns dos actores, as\u00ed como seminarios e simposios relacionados co mercado cinematogr\u00e1fico."}
{"id": "505723", "revid": "23204", "url": "https://gl.wikipedia.org/wiki?curid=505723", "title": "Festival Internacional de Cine de Toquio", "text": ""}
{"id": "505725", "revid": "98629", "url": "https://gl.wikipedia.org/wiki?curid=505725", "title": "Dumbo (filme de 2019)", "text": "Dumbo \u00e9 un filme estadounidense de 2019 dirixido por Tim Burton, cun gui\u00f3n de Ehren Kruger. O filme \u00e9 un remake de imaxe real do cl\u00e1sico de animaci\u00f3n hom\u00f3nimo de 1941, o cal est\u00e1 baseado na novela de Helen Aberson e Harold Pearl. Est\u00e1 protagonizado por Colin Farrell, Michael Keaton, Danny DeVito, Eva Green e Alan Arkin.\nSinopse.\nO filme conta a historia dunha familia que traballa nun circo itinerante que ten que coidar dun elefante beb\u00e9 con orellas extremadamente grandes que \u00e9 quen de voar."}
{"id": "505726", "revid": "98629", "url": "https://gl.wikipedia.org/wiki?curid=505726", "title": "Aire acondicionado", "text": "Un aparello de aire acondicionado \u00e9 unha m\u00e1quina que se encarga do tratamento do ar ambiente de locais destinados ao comercio, \u00e1 vivenda e a procesos industriais ou de almacenamento. Con estes aparellos cons\u00e9guese regular as condici\u00f3ns en canto \u00e1 temperatura, humidade, limpeza, renovaci\u00f3n, filtraci\u00f3n e o movemento do ar dentro dos locais.\nA primeira unidade de aire acondicionado el\u00e9ctrica moderna foi inventada por Willis Carrier en 1902.\nEntre os sistemas de acondicionamento at\u00f3panse os aut\u00f3nomos e os centralizados. Os primeiros producen por si mesmos o aumento da calor ou a s\u00faa diminuci\u00f3n (fr\u00edo) e tratan o ar parcialmente. Os centralizados te\u00f1en un ou m\u00e1is acondicionadores individuais que tratan parcialmente o ar e obte\u00f1en a enerx\u00eda t\u00e9rmica (calor ou fr\u00edo) dun sistema centralizado. Neste \u00faltimo caso, a produci\u00f3n da calor adoita confiarse a caldeiras que funcionan con combust\u00edbeis. A produci\u00f3n de fr\u00edo en m\u00e1quinas frigor\u00edficas, que funcionan por compresi\u00f3n ou por absorci\u00f3n, levan o fr\u00edo producido mediante sistemas de refrixeraci\u00f3n.\nA ciencia que estuda as propiedades da mestura ar-vapor de auga e establece as relaci\u00f3ns entre elas para o seu c\u00e1lculo e tratamento, ch\u00e1mase psicrometr\u00eda.\nHistoria.\nO invento, definido como un aparello de tratamento do ar, foi patentado no mes de xaneiro do ano 1906, pero o termo aire acondicionado foi cu\u00f1ado por Stuart Cramer, un enxe\u00f1eiro t\u00e9xtil de Carolina do Norte, quen patentou un humidificador en abril do mesmo 1906.\nWillis Carrier, malia que era de familia humilde, conseguiu matricularse na Universidade Cornell de Ithaca (Nova York). Tivo que traballar para manterse, mais en 1901 sa\u00edu cunha licenciatura en enxe\u00f1er\u00eda el\u00e9ctrica. No ano 1902 Willis Haviland Carrier creou as bases da refrixeraci\u00f3n moderna e ao atoparse cos problemas da excesiva humidificaci\u00f3n do ar arrefriado, desenvolveu o concepto de climatizaci\u00f3n de ver\u00e1n.\nNaquela \u00e9poca un impresor neoiorquino de Brooklin ti\u00f1a graves dificultades no proceso de impresi\u00f3n, que imped\u00eda o comportamento normal do papel, obtendo unha calidade moi pobre polas variaci\u00f3ns de temperatura, calor e humidade. Carrier p\u00faxose a investigar para resolver o problema: dese\u00f1ou unha m\u00e1quina espec\u00edfica que controlaba a humidade por medio de tubos arrefriados, dando lugar \u00e1 primeira unidade de refrixeraci\u00f3n da historia. Rapidamente interes\u00e1ronse outras industrias que depend\u00edan dos factores ambientais para os seus procesos de produci\u00f3n, por exemplo empresas de comest\u00edbeis, tabaco, pel\u00edculas ou produtos t\u00e9xtiles e farmac\u00e9uticos.\nDurante aqueles anos o obxectivo principal de Carrier era mellorar o desenvolvemento do proceso industrial con m\u00e1quinas que permitisen o control da temperatura e a humidade. Os primeiros en facer ir o sistema de aire acondicionado de Carrier foron as industrias t\u00e9xtiles do sur dos Estados Unidos. Estas f\u00e1bricas ti\u00f1an un gran problema, xa que pola ausencia de humidade cre\u00e1base un exceso de electricidade est\u00e1tica facendo que as fibras de algod\u00f3n se transformasen en lanuxe. Grazas a Carrier, o nivel de humidade estabilizouse.\nPola calidade dos seus produtos, un gran n\u00famero de industrias, tanto nacionais como internacionais, decant\u00e1ronse pola marca Carrier. A primeira venda que se realizou no estranxeiro foi \u00e1 industria da seda de Yokohama no Xap\u00f3n en 1907.\nEn 1915, Carrier e seis amigos reuniron 32.600 d\u00f3lares e fundaron \"A Compa\u00f1\u00eda de Enxe\u00f1er\u00eda Carrier\", onde o grande obxectivo era garantir ao usuario o control da temperatura e humidade a trav\u00e9s da innovaci\u00f3n tecnol\u00f3xica e o servizo ao cliente. En 1922 Carrier levou a bo porto un dos inventos de maior impacto na historia da industria: \"a refredadora centr\u00edfuga\". Este novo sistema de refrixeraci\u00f3n estreouse en 1924 nos grandes almac\u00e9ns Hudson de Detroit, nos cales se instalaron tres refredadores centr\u00edfugos para arrefriar o soto e posteriormente o resto da tenda. No mesmo ano tam\u00e9n se instalou en tres cinemas do estado de Texas, nos Estados Unidos. Aquel ver\u00e1n, as tres salas viron crecer espectacularmente a asistencia de espectadores.\nTal foi o \u00e9xito, que inmediatamente se instalaron este tipo de m\u00e1quinas en hospitais, oficinas, aeroportos, f\u00e1bricas, hoteis e grandes almac\u00e9ns. A proba de lume chegou en 1925, en canto \u00e1 compa\u00f1\u00eda Carrier lle foi encargada a climatizaci\u00f3n do cinema Rivoli de Nova York situado en Times Square. Realizouse unha gran campa\u00f1a de publicidade que chegou rapidamente aos cidad\u00e1ns e form\u00e1ronse longas colas na porta do cinema. A pel\u00edcula que se proxectou aquela noite foi rapidamente esquecida, pero non o foi a aparici\u00f3n do aire acondicionado.\nA finais da d\u00e9cada de 1920, os propietarios de pequenas empresas quer\u00edan competir coas grandes distribuidoras, de forma que Carrier empezou a desenvolver m\u00e1quinas pequenas. No ano 1930, uns trescentos cinemas ti\u00f1an instalado xa o sistema de aire acondicionado. No ano 1928 fabricouse un equipo de climatizaci\u00f3n dom\u00e9stico que arrefriaba, quentaba, limpaba e fac\u00eda circular o ar, pero a Gran Depresi\u00f3n nos Estados Unidos puxo durante anos punto final ao aire acondicionado nas casas. Ata despois da segunda guerra mundial as vendas de equipos dom\u00e9sticos non empezaron a ter importancia en empresas e vivendas particulares."}
{"id": "505728", "revid": "98629", "url": "https://gl.wikipedia.org/wiki?curid=505728", "title": "Pedro Casta\u00f1\u00f3n L\u00f3pez", "text": "Pedro Lu\u00eds Casta\u00f1\u00f3n L\u00f3pez, nado en Santiago de Compostela, \u00e9 un piloto de automobilismo galego.\nCompetiu primeiro en karting e logo en carreiras de monta\u00f1a, especialidade na que ga\u00f1ou o Campionato de Portugal en 2014. \u00c9 fillo do expiloto Pedro Casta\u00f1\u00f3n.\nTraxectoria.\nComezou no karting por influencia do seu amigo V\u00edctor Senra. Pasou logo a correr con barquetas e quedou quinto no Campionato de Espa\u00f1a de CM en 2010, e terceiro ao ano seguinte no Open de Espa\u00f1a de Prototipos, na categor\u00eda P3. En 2012 debutou no Campionato de Monta\u00f1a de Portugal, na Rampla da Cerveira, logrando o segundo posto absoluto.\nEn 2013 debutou no Campionato de Galicia de Monta\u00f1a, participando por primeira vez na Subida a Chantada, onde logrou a segunda posici\u00f3n final s\u00f3 por detr\u00e1s de Mart\u00edn Villar. Ao ano seguinte disputou o Campionato Nacional de Monta\u00f1a de Portugal, conseguindo tres vitorias absolutas, dous segundos postos e un terceiro, resultados que o coroaron como campi\u00f3n absoluto. Foi o piloto de menos idade en lograr o campionato e o \u00fanico vencedor estranxeiro."}
{"id": "505729", "revid": "23204", "url": "https://gl.wikipedia.org/wiki?curid=505729", "title": "Heneral Luna", "text": "Heneral Luna \u00e9 un filme filipino de 2015 dirixido por Jerrold Tarog. \u00c9 un filme biogr\u00e1fico e hist\u00f3rico que representa a vida do xeneral Antonio Luna e o seu liderado \u00e1 fronte do Ex\u00e9rcito Revolucionario Filipino durante a guerra filipino-estadounidense. Producido por Artikulo Uno Productions, o filme recibiu a aclamaci\u00f3n da cr\u00edtica, que eloxiou a s\u00faa fotograf\u00eda, gui\u00f3n e actuaci\u00f3ns. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "505732", "revid": "98629", "url": "https://gl.wikipedia.org/wiki?curid=505732", "title": "Millepora alcicornis", "text": "Millepora alcicornis \u00e9 unha especie de cnidario hidrozoo da subclase dos hidroidolinos, orde dos antoatecados, suborde dos capitados, o tipo da familia dos milep\u00f3ridos.\n\u00c9 unha especie de coral de fogo colonial con esqueleto calcario que se encontra en arrecifes de coral en augas pouco profundas no oc\u00e9ano Atl\u00e1ntico tropical occidental, no mar Caribe e o golfo de M\u00e9xico. Mostra unha variedade de morfolox\u00edas diferentes dependendo da s\u00faa situaci\u00f3n. Alim\u00e9ntase de plancto e completa parte das s\u00faas necesidades enerx\u00e9ticas coas microalgas simbiontes que se atopan nos seus tecidos. \u00c9 un membro importante da comunidade de arrecifes e est\u00e1 suxeita \u00e1s mesmas ameazas que outros corais. Pode provocar picadas dolorosas aos mergulladores incautos.\nTaxonom\u00eda.\nDescrici\u00f3n.\nA eapecie foi descrita en 1758 por Linneo no violume 1\u00ba do seu \"Systema Naturae\".\nEtimolox\u00eda.\nPara a o x\u00e9nero ver \"Millepora\".\nO ep\u00edteto espec\u00edfico, \"alcicornis\", est\u00e1 formado polos elementos do lat\u00edn cient\u00edfico \"alci-\" e \"-cornis\". O primeiro deriva do lat\u00edn \"alc\u012bs\", xenitivo singular de \"alc\u0113s\", \"alce\", e o segundo do lat\u00edn \"cornis\", de \"corn\u016bs, -\u016bs\", \"corno\". Literalmente: \"de cornos de alce\".\nSin\u00f3nimos.\nAdemais do prot\u00f3nimo, creado por Linneo, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nA morfolox\u00eda de \"Millepora alcicornis\" \u00e9 moi vari\u00e1bel. A maior\u00eda das colonias probabelmente comece como formas incrustantes e van adoptando unha estrutura ramificada cando van medrando. As incrustaci\u00f3ns poden amosar unha variedade de estruturas, non s\u00f3 nos arrecifes de coral e sobra as rochas, sen\u00f3n tam\u00e9n sobre corais mortos e cascos de barcos afundidos. Nunha fase de desesenvolvemento m\u00e1is avanzada adopta a forma de placas en h\u00e1bitats con augas axitadas, tales como os bordos exteriores dos arrecifes. En augas m\u00e1is tranquilas, como en lagoas profundas ou partes m\u00e1is protexidas dos arrecifes, desenvolve unha estrutura ramificada vertical, que pode alcanzar unha altura de 50 cm. As ramas cil\u00edndricas xeralmente crecen nun mesmo plano e son de cor crema, amarelada ou parda clara coas puntas p\u00e1lidas. \nComo todos os milep\u00f3ridos, \"Millepora alcicormis\" ten tres clases de diminutos p\u00f3lipos, con funci\u00f3ns especializadas: os gastrozoides procesan e dixiren os alimentos capturados polos dactilozoides que se agrupan en torno a eles. Os gastrozoides son pequenos e repoludos, e estenden de catro at\u00e9 seis grupos de tent\u00e1culos a trav\u00e9s dos seus poros, gastr\u00f3poros, pero son polo demais invis\u00edbeis. Os dactilozoides te\u00f1en tent\u00e1culos moi finos, semellantes a pelos, cubertos de cnidoblastos, que liberan cnidocitos cando as presas se encontran moi cerca. As picadas dos cnidocitos inmobilizan a presa, e os tent\u00e1culos dir\u00edxena cara \u00e1 boca dun gastrozoide adxacente, desde onde pasa \u00e1 cavidade gastrovascular para a s\u00faa dixesti\u00f3n. E os p\u00f3lipos gonozoides, que se encontran en c\u00e1maras incrustadas no esqueleto calcario de aragonita do animal, o cen\u00f3steo, son os encargados da reproduci\u00f3n. Todos estes p\u00f3lipos con\u00e9ctanse internamente entre si por medio dun sistema de canais e est\u00e1n ocultos detr\u00e1s dos poros do esqueleto, os dactil\u00f3poros e os gastr\u00f3poros dos datilozoides e gastrozoides, respectivamente. A superficie do esqueleto \u00e9 suave e carece de coralitos, que son caracter\u00edsticos dos verdadeiros corais p\u00e9treos (que son antozoos, e non hidrozoos). \nNormalmente, os tent\u00e1culos dos dactilozoides est\u00e9ndense todo o tempo, retra\u00e9ndose cando un onxecto se move cerca do coral, despois do cal \u00e9 pos\u00edble tocar a especie sen experimentar as dolorosas picadas causadas polos cnidocitos.\nOs p\u00f3lipos tam\u00e9n son os encargados de segregaren carbonato c\u00e1lcico, o material que forma o esqueleto. \nH\u00e1bitat e distribuci\u00f3n.\nH\u00e1bitat.\n\"Millepora alcicormis\" vive ancorada a rochas e corais en arrecifes, en colonias que se estenden varios metros. Normalmente prefire augas turbias interiores dos arrecifes, exhibindo gran tolerancia \u00e1 sedimentaci\u00f3n.\u200b\nVive a unha profundidade de at\u00e9 os 40 m, e \u00e9 a \u00fanica especie do x\u00e9nero \"Millepora\" que frecuentemente habita a profundidades duns 10 m.\u200b Por\u00e9n, pode encontarse entre os 0 e os 109,37 m de profundidade, e nun rango de temperaturas entre os 19,81 e os 28,06 \u00b0C.\u200b\nDistribuci\u00f3n.\nA s\u00faa \u00e1rea de distribuci\u00f3n incl\u00fae as costas do mar Caribe, o suroeste dogolfo de M\u00e9xico, a Florida, e se estende ao longo da costa caribe\u00f1a de Am\u00e9rica Central, chegando cara ao sur, at\u00e9 o sur do Brasil, e at\u00e9 o leste at\u00e9 as costas das illas de Cabo Verde.\nTam\u00e9n se encontrou nas Bermudas, pero a s\u00faa morfolox\u00eda nese lugar \u00e9 tan diferente da do resto da s\u00faa \u00e1rea quequizais pode tratarse dunha especie diferente.\nBiolox\u00eda.\nNutrici\u00f3n.\nO cen\u00e9nquima, ou tecido colonial com\u00fan, e os p\u00f3lipos, conte\u00f1en microalgas simbi\u00f3ticas mutalistas (ambos os organismos benef\u00edcianse da relaci\u00f3n) dinoflaxelados do x\u00e9nero \"Symbiodinium\", co\u00f1ecidas como zooxantelas. Estas algas, madiante a fotos\u00edntese, subministran aos seus hospedeiros ox\u00edxeno e enerx\u00eda (gl\u00edcidos), que son aproveitados polos p\u00f3lipos, e alim\u00e9ntanse dos catabolitos dos corais (especialmente f\u00f3sforo e nitr\u00f3xeno). Isto lles subministra entre o 70 e o 95 % das s\u00faas necesidades alimenticias. O resto obt\u00e9\u00f1eno capturando plancto e materia org\u00e1nica dispersa na auga.\nReproduci\u00f3n.\n\"Millepora alcicornis\" reprod\u00facese tanto asexualmente mediante xemaci\u00f3n, e sexualmente; os p\u00f3lipos gonozoides expulsan medusas \u00e1 auga desde unhas estruturas chamadas ampolas (cientificamente \"ampullae\"). As medusas conte\u00f1en as g\u00f3nadas, que lanzan ao exterior os \u00f3vulos e os espermatozoides (polo tanto, a fecundaci\u00f3n \u00e9 externa). Os ovos fecundados no exterior, forman parte do zooplancto, permanecendo \u00e1 deriva arrastrados polas correntes varios d\u00edas; m\u00e1is tarde transf\u00f3rmanse en larvas pl\u00e1nulas,\u200b que caen ao fondo, adh\u00edrese a el e comezan a s\u00faa vida s\u00e9sil, segregando carbonato c\u00e1lcico para conformaren un esqueleto individual denominado coralito; posteriormente os p\u00f3lipos reprod\u00facense por xemaci\u00f3n, dando orixe \u00e1 colonia, e ao esqueleto colonial, denominado cen\u00f3steo. O conxunto do cen\u00f3steo e os coralitos co\u00f1\u00e9cese como \"corallum\".\nFragmentos do coral que se desprenden da colonia durante tormentas, poden terminar noutros lugares adecuados onde establecen novas colonias, que son xeneticamente id\u00e9nticas \u00e1 colonia orixinal (clons). Esta fragmentaci\u00f3n \u00e9 probabelmente o m\u00e9todo de reproduci\u00f3n m\u00e1is frecuente.\nEcolox\u00eda.\nUn bo n\u00famero de especies de camar\u00f3ns e peixes, aparentemente inmunes ao veleno, ref\u00faxianse entre as ramas de \"Millepora alcicornis\". Os cirr\u00edtidos en particular, adoitan situarse enriba deste coral de fogo, talvez protexidos polas s\u00faas aletas pectorais que non te\u00f1en pel. \"Millepora alcicornis\" ten poucos depredadores. \"Hermodice carunculata\", un poliqueto, \u00e1s veces pastorea nel, a\u00ednda que prefire outros corais. Alg\u00fans nudibranquios (lesmas de mar) do x\u00e9nero \"Phyllidia\" slim\u00e9ntanse de \"M. alcicornis\", como o fan tam\u00e9n os peixes da familia dos monac\u00e1ntidos.\nDescubriuse que \"M. alcicornis\" se volve agresivo cando est\u00e1 situado nas proximidades dun abano de mar (gorgonia). Produce ramas que crecen horizontalmente, desenvolv\u00e9ndose en estruturas semellantes a mans que rodean e asfixian ao abano de mar. Logo util\u00edzao como un substrato para ampliar a colonia. \u00c1s veces, este novo crecemento sep\u00e1rase da colonia nai, e forma unha nova colonia, xeneticamente id\u00e9ntica \u00e1 orixinaria. Esta acci\u00f3n agresiva \u00e9 unha resposta espec\u00edfica a\u00e1 presenza de gorgonias, e non sucede en resposta \u00e1 presenza pr\u00f3ximaa doutros coraies vivos ou mortos, outros invertebrados s\u00e9siles ou auga libre. \"M. alcicornis\" parece ter a capacidad de detectar a presenza da gorgonia por medio da auga que fl\u00fae sobre as superficies de ambos os organismos. \nRelaci\u00f3ns cos seres humanos.\nOs cnidocitos de \"Millepora alcicornis\" son o suficientemente potentes como para penetraren na pel humana. Poden inxectar un veleno que causa unha dolorosa sensaci\u00f3n de ardor, erupci\u00f3ns na piel, ampolas e cicatrices. A toxina cont\u00e9n unha prote\u00edna sol\u00fabel en auga, da cal 40 \u00b5g \u00e9 a dose letal media (DL50) en ratos cun peso de 20 g. \nMantemento en acuarios.\nA especie non ten usos comerciais, a\u00ednda que \u00e1s veces inst\u00e1lase en acuarios arrecifais. Os corais do x\u00e9nero \"Millepora\" son os m\u00e1is com\u00fans nos acuarios. As especises de \"Millepora\", na natureza, prefiren fortes correntes de auga e alta iluminaci\u00f3n. Os acuari\u00f3filos que cultivan corais de fogo co\u00f1ecen que o movemento da auga \u00e9 o factor limitante no seu crecemiento. En canto \u00e1 iluminaci\u00f3n, as especies de \"Millepora\" son bastante agradecidas a todas as combinaci\u00f3ns e cores de luz que se utilizan en acuarios, sempre e cando a intensidade sexa suficiente. Pero incluso con apropiadas correntese de auga e luz, estes corais deben alimentarse para sobrevivir; ps seus finos p\u00f3lipos son moi urticantes e est\u00e1n ben situados para capturaren o plancto natural ou seus substitutos; por outra parte, unha poboaci\u00f3n correcta en canto ao n\u00famero de peixes o acuario, alimentados de forma adecuada, xerar\u00e1 por si soa a suficiente materia org\u00e1nica para que os corais de fogo completen a s\u00faa alimentaci\u00f3n.\n\"Millepora alcicornis\" require, por tanto, un alto movemento da auga e unha luz brillante, e \u00e9 pos\u00edbel xulgar o seu estado de sa\u00fade pola s\u00faa cor: unha cor amarela mostra boa sa\u00fade, mentres que unha cor m\u00e1is escura, parda, pode indicar que non hai suficiente luz. Pode ser dif\u00edcil de controlar porque crece rapidamente e se estende sobre outros obxectos do acuario.\nAmeazas.\nA\u00ednda que non \u00e9 un verdadeiro coral, \" Millepora alcicornis\" est\u00e1 suxeito a \u00e1s mesmas ameazas globais \u00e1s que se enfrontan os corais e os arrecifes de coral. \nA maior entre elas \u00e9 o quecemento global, e o conseguinte aumento da temperatura do mar. \"Millepora alcicornis\" \u00e9 unha das principais especies afectadas polo branquexamento tras a morte das zooxantelas. Por\u00e9n, \u00e9 tam\u00e9n m\u00e1is resistente que a maior\u00eda dos corais, e logra restablecerse por recrutamento antes que os corales verdadeiros, os escleractinios. \nOutras ameazas xerais que afectan aos arrecifes incl\u00faen a acidificaci\u00f3n dos oc\u00e9anos, a contaminaci\u00f3n da auga, as verteduras, as especies invasoras e outros cambios na din\u00e1mica das especies, as enfermidades dos corais, a pesca, e as actividades de lecer e turismo. \nTam\u00e9n se recollen pequenas cantidades de \"Millepora alcicornis\" para a venda a coleccionistas. No ano 2005, 117 esp\u00e9cimes vivos foron exportados para o comercio de acuarios e de curiosidades.\nEstado de conservaci\u00f3n.\nA ameaza co\u00f1ecida m\u00e1is importante para esta especie \u00e9 a extenxa reduci\u00f3n do h\u00e1bitat dos arrecifes de coral debido a varias das ameazas citadas. Desco\u00f1\u00e9cense as tendencias espec\u00edficas da s\u00faa poboaci\u00f3n, pero a s\u00faa reduci\u00f3n p\u00f3dese inferir da perda estimada de h\u00e1bitat. A especie est\u00e1 moi estendidano Caribe, pode vivir en augas mois profundas, pode recuperarse rapidamente do blanquexamento e dos efectos da sedimentaci\u00f3n, \u00e9 com\u00fan en toda a s\u00faa \u00e1rea de distribuci\u00f3n e, polo tanto, \u00e9 prob\u00e1bel que sexa m\u00e1is resistente \u00e1 p\u00e9rda de h\u00e1bitat e \u00e1 degradaci\u00f3n dos arrecifes debido a unha suposta gran poboaci\u00f3n efectiva. Polo tanto, a perdida de h\u00e1bitat estimada do 10 % dos arrecifes xa destru\u00eddos dentro da s\u00faa \u00e1rea de distribuci\u00f3n \u00e9 a mellor inferencia da reduci\u00f3n da poboaci\u00f3n, xa que pode sobrevivir nos arrecifes de coral que xa se encontran na etapa cr\u00edtica de degradaci\u00f3n.\nTendo en conta isto, a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status da especie como \"LC\" (pouco preocupante)."}
{"id": "505735", "revid": "1505", "url": "https://gl.wikipedia.org/wiki?curid=505735", "title": "Ar acondicionado", "text": ""}
{"id": "505736", "revid": "1505", "url": "https://gl.wikipedia.org/wiki?curid=505736", "title": "Crit\u00e9rium Arrojo de 1984", "text": "O Crit\u00e9rium Arrojo de 1984 foi a segunda edici\u00f3n de dito rally e a proba inaugural da tempada 1984 do Campionato de Galicia de Rally. Disputouse entre o 17 e o 18 de marzo de 1984 e o vencedor foi o lucense Jos\u00e9 Luis Vilanova, a bordo dun Porsche 911 SC.\nItinerario.\nO percorrido constou de 307,6 km totais e 17 treitos cronometrados. Na primeira pasada, na tarde do s\u00e1bado 17, d\u00e9ronse tres pasadas polos treitos de Loureda-Ledo\u00f1o (6,6 km), Celas-Coiro (8,6 km) e d\u00faas por Paiosaco-Lar\u00edn (3,9 km) e A Lagoa-Corteo (6,1 km). A segunda secci\u00f3n transcorreu integramente de noite (entre o s\u00e1bado e o domingo) e constou de tres pasadas polos treitos de Culleredo (2,8 km) e d\u00faas por Castelo-Carral (4,7 km) e Meirama (5,6 km)."}
{"id": "505738", "revid": "89787", "url": "https://gl.wikipedia.org/wiki?curid=505738", "title": "\u00c1cido isoval\u00e9rico", "text": "O \u00e1cido isoval\u00e9rico, tam\u00e9n chamado \u00e1cido 3-metilbutanoico ou \u00e1cido \u03b2-metilbut\u00edrico, \u00e9 un composto org\u00e1nico coa f\u00f3rmula (CH3)2CHCH2CO2H. \u00c1s veces clasif\u00edcase como \u00e1cido graxo de cadea curta. \u00c9 un l\u00edquido incoloro que \u00e9 moderadamente soluble en auga, pero moi soluble na maior\u00eda dos solventes org\u00e1nicos. O \u00e1cido 3-metilbutanoico \u00e9 un composto que se encontra na natureza e pode encontrarse en moitos produtos alimenticios, como o queixo, leite de soia e zume de maz\u00e1.\nO \u00e1cido isoval\u00e9rico ten un cheiro forte picante a queixo ou doce e os seus \u00e9steres vol\u00e1tiles son amplamente usados en perfumer\u00eda. Prop\u00faxose que \u00e9 o axente anticonvulsivo da valeriana. \u00c9 o responsable principal da causa do intenso cheiro a p\u00e9s que producen as bacterias da pel que metabolizan a leucina.\nO \u00e1cido isoval\u00e9rico consid\u00e9rase a causa primaria dos aromas que engaden ao vi\u00f1o os l\u00e9vedos \"Brettanomyces\". Outros compostos producidos por \"Brettanomyces\" son o 4-etilfenol, o 4-vinilfenol e o 4-etilguaiacol. Un exceso de \u00e1cido isoval\u00e9rico no vi\u00f1o adoita considerarse un defecto, xa que pode facer que cheire a suor, a coiro ou como un cortello, pero en pequenas cantidades pode parecer un olor afumado, especiado ou medicinal. Estes fen\u00f3menos poden impedirse matando os l\u00e9vedos \"Brettanomyces\" por medio de filtraci\u00f3n est\u00e9ril, ou por adici\u00f3n de cantidades relativamente grandes de di\u00f3xido de xofre e \u00e1s veces de \u00e1cido s\u00f3rbico, ou mestur\u00e1ndoo con bebidas alcoh\u00f3licas fortes para orixinar un vi\u00f1o fortificado con suficiente forza como para matar todos os levedos e bacterias, ou por pasteurizaci\u00f3n. O \u00e1cido isoval\u00e9rico pode atoparse tam\u00e9n na cervexa, e, excepto nalgunhas cervexas ale de estilo ingl\u00e9s, consid\u00e9rase un defecto. Pode producirse pola oxidaci\u00f3n de resinas de l\u00fapulo ou polos l\u00e9vedos \"Brettanomyces\" presentes.\nUsos.\nO \u00e1cido isoval\u00e9rico foi utilizado para sintetizar o \u00e1cido \u03b2-hidroxiisoval\u00e9rico (tam\u00e9n chamado \u00e1cido \u03b2-hidroxi \u03b2-metilbut\u00edrico) por oxidaci\u00f3n microbiana feita polo fungo \"Galactomyces reessii\"."}
{"id": "505739", "revid": "27155", "url": "https://gl.wikipedia.org/wiki?curid=505739", "title": "\u00c1cido 3-metilbutanoico", "text": ""}
{"id": "505740", "revid": "27155", "url": "https://gl.wikipedia.org/wiki?curid=505740", "title": "\u00c1cido beta-metilbut\u00edrico", "text": ""}
{"id": "505741", "revid": "72012", "url": "https://gl.wikipedia.org/wiki?curid=505741", "title": "Electron KS", "text": ""}
{"id": "505743", "revid": "109216", "url": "https://gl.wikipedia.org/wiki?curid=505743", "title": "Millepora exaesa", "text": "Millepora exaesa \u00e9 unha especie de cnidario hidrozoo da subclase dos hidroidolinos, orde dos antoatecados, suborde dos capitados, unha das quince reco\u00f1ecidas na actualidade (2020) na familia dos milep\u00f3ridos.\nTaxonom\u00eda.\nDescrici\u00f3n.\nA especie foi descrita en 1775 polo naturalista, explorador e orientalista sueco Peter Forssk\u00e5l, un dos chamados dezasete ap\u00f3stolos de Linneo.\nSin\u00f3nimos.\nAdemais de polo prot\u00f3nimo que lle impuxo Forssk\u00e5l, a especie co\u00f1eceuse tam\u00e9n polos sin\u00f3nimos:\nH\u00e1bitat e distribuci\u00f3n.\nH\u00e1bitat.\n\"Millepora exaesa\" vive nas costas de mares tropicais asociado aos arrecifes coralinos, a profundidades desde os 3 aos 15 m. \u00c9 com\u00fan en h\u00e1bitats de arrecifes pouco profundos, en zonas costerias de augas turbias e en augas despexadas en mar aberto. \u00c9 unha especie co\u00f1ecida por tolerar a sedimentaci\u00f3n.\nDistribuci\u00f3n.\nEsta especie est\u00e1 moi estendida na rexi\u00f3n Indo-Pac\u00edfica. Enc\u00f3ntrase nas costas do mar Vermello at\u00e9 preto de Madagascar, e no sueste asi\u00e1tico, inclu\u00eddo o sur do Xap\u00f3n, Australia, at\u00e9 a Micronesia e a Samoa Americana. No Pac\u00edfico oriental, enc\u00f3trase no atol de Clipperton.\nBiolox\u00eda.\nComo case todos os membros da orde dos antoatecados \u00e9 un hidrozoo colonial. O cigoto conv\u00e9rtese nunha larva pl\u00e1nula dentro do gon\u00f3foro e logo se libera como unha larva act\u00ednula que, tras a metamorfose, d\u00e1 lugar a un p\u00f3lipo que se asenta no substrato.\nAmeazas.\n\"Millepora exaesa\" \u00e9 suscept\u00edbel ao branquexamento, a\u00ednda que menos que as s\u00faas conx\u00e9neres \"M. dichotoma\" ou \"M. platyphylla\". \u00c9 un dos primeiros falsos corais duros en branquexarse, pero \u00e9 resistente, e pode recuperarse despois do branquexamento. \nEn 2005 export\u00e1ronse 50 esp\u00e9cimes de \"M. exaesa\" vivos para o comercio de acuarios. \nEn xeral, a principal amenaza para este coral \u00e9 o cambio clim\u00e1tico global, en particular, as temperaturas extremas que conducen ao branquexamento e a unha maior susceptibilidade \u00e1s enfermidades. As enfermedides dos corais converteuse nunha grave ameaza para os arrecifes de coral en todo o mundo, e \u00e9 unha das principais causas da deterioraci\u00f3n dos arrecifes.\nEstado de conservaci\u00f3n.\nA amenaza co\u00f1ecida m\u00e1is importante para esta especie \u00e9 a reduci\u00f3n extensa do h\u00e1bitat dos arrecifes de coral debido a unha combinaci\u00f3n de ameazas. Desco\u00f1\u00e9cese as tendencia espec\u00edfica da s\u00faa poboaci\u00f3n, pero esta reduci\u00f3n pode inferirse da perda estimada do h\u00e1bitat. A especie est\u00e1 moi estendida e \u00e9 com\u00fan en toda a s\u00faa \u00e1rea de distribuci\u00f3n, e a\u00ednda que \u00e9 suscept\u00edbel ao branquexamento, recup\u00e9rase rapidamente e, polo tanto, \u00e9 prob\u00e1bel que sexa m\u00e1is resistente \u00e1 perda do h\u00e1bitat e \u00e1 degradaci\u00f3n dos arrecifes debido a un suposto gran tama\u00f1o de poboaci\u00f3n efectiva. Polo tanto, a perda de h\u00e1bitat estimada do 21 % dos arrecifes xa destru\u00eddos dentro da s\u00faa na etapa cr\u00edtica de degradaci\u00f3n.\nTrndo en conta todo isto, a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o staus da especie como \"LC\" (pouco preocupante). "}
{"id": "505744", "revid": "5863", "url": "https://gl.wikipedia.org/wiki?curid=505744", "title": "Cadena Ser", "text": ""}
{"id": "505745", "revid": "72012", "url": "https://gl.wikipedia.org/wiki?curid=505745", "title": "Vladimir Liakhov", "text": "Vladimir Afanasievich Liakhov, nado en Antratsit, Lugansk, o 20 de xullo de 1941 e finado o 19 de abril de 2018, foi un astronauta sovi\u00e9tico que formou parte das misi\u00f3ns Soiuz 31, Soiuz TMA-6, Soiuz T-9, Soiuz TM-5 e Soiuz 34.\nTraxectoria.\nLiakhov graduouse na Escola Militar Superior de Pilotos en Chuguyev en 1964. Foi seleccionado como astronauta en xu\u00f1o de 1967, participando nas misi\u00f3ns Soiuz 31, Soiuz TMA-6, Soiuz T-9, Soiuz TM-5 e Soiuz 34. Pasou un total de 333,32 d\u00edas no espazo."}
{"id": "505746", "revid": "5863", "url": "https://gl.wikipedia.org/wiki?curid=505746", "title": "Xosefina L\u00f3pez Gonz\u00e1lez", "text": ""}
{"id": "505747", "revid": "5863", "url": "https://gl.wikipedia.org/wiki?curid=505747", "title": "Xosefa L\u00f3pez Gonz\u00e1lez", "text": ""}
{"id": "505748", "revid": "5863", "url": "https://gl.wikipedia.org/wiki?curid=505748", "title": "Josefa L\u00f3pez de Serantes", "text": ""}
{"id": "505749", "revid": "5863", "url": "https://gl.wikipedia.org/wiki?curid=505749", "title": "Josefina L\u00f3pez Serantes", "text": ""}
{"id": "505750", "revid": "5863", "url": "https://gl.wikipedia.org/wiki?curid=505750", "title": "Josefa L\u00f3pez Serantes", "text": ""}
{"id": "505751", "revid": "5863", "url": "https://gl.wikipedia.org/wiki?curid=505751", "title": "Josefa L\u00f3pez Gonz\u00e1lez", "text": ""}
{"id": "505752", "revid": "4817", "url": "https://gl.wikipedia.org/wiki?curid=505752", "title": "M-100", "text": "M-100 foi un foguete sonda sovi\u00e9tico de propelente s\u00f3lido desenvolvido a finais dos anos 1950 e formado por d\u00faas etapas.\nCaracter\u00edsticas.\nM-100 foi o foguete sonda m\u00e1is lanzado da Historia, estim\u00e1ndose que se lanzaron unhas 6640 unidades entre 1957 e 1993, ano en que debido ao afundimento da Uni\u00f3n Sovi\u00e9tica deixou de usarse. O foguete non ti\u00f1a sistema de guiado e estabiliz\u00e1base mediante aletas. A versi\u00f3n b\u00e1sica pod\u00eda levar 15 kg de carga a unha altura de 90 km. Ti\u00f1a unha lonxitude de 8,34 m, un di\u00e1metro de 25 cm e unha masa total de 475 kg. Us\u00e1base para facer medici\u00f3ns meteorol\u00f3xicas. Unha versi\u00f3n mellorada, o M-100B, foi usado conxuntamente con foguetes americanos Super Loki-Dart, brit\u00e1nicos Skua e franceses Super Arcas para calibrarse mutuamente e integrarse na Rede Mundial de Foguetes Meteorol\u00f3xicos."}
{"id": "505753", "revid": "72012", "url": "https://gl.wikipedia.org/wiki?curid=505753", "title": "M-100B", "text": ""}
{"id": "505754", "revid": "5863", "url": "https://gl.wikipedia.org/wiki?curid=505754", "title": "Mar\u00eda del Carmen Guis\u00e1n Seijas", "text": ""}
{"id": "505755", "revid": "5863", "url": "https://gl.wikipedia.org/wiki?curid=505755", "title": "Carmen Guis\u00e1n Seijas", "text": ""}
{"id": "505756", "revid": "5863", "url": "https://gl.wikipedia.org/wiki?curid=505756", "title": "Mar\u00eda-Carmen Guis\u00e1n", "text": ""}
{"id": "505757", "revid": "5863", "url": "https://gl.wikipedia.org/wiki?curid=505757", "title": "M. Carmen Guis\u00e1n", "text": ""}
{"id": "505759", "revid": "23204", "url": "https://gl.wikipedia.org/wiki?curid=505759", "title": "Acci\u00f3n xudicial", "text": "Acci\u00f3n xudicial (en ) \u00e9 un filme estadounidense de 1991 dirixido por Michael Apted. Est\u00e1 protagonizado por Gene Hackman e Mary Elizabeth Mastrantonio, xunto con Laurence Fishburne, Colin Friels, Fred Dalton Thompson e Donald Moffat nos papeis secundarios. O filme estreouse na 17\u00aa edici\u00f3n do Festival Internacional de Cinema de Moscova.\nEstreouse en galego o 28 de setembro de 1998 a trav\u00e9s da TVG."}
{"id": "505760", "revid": "23204", "url": "https://gl.wikipedia.org/wiki?curid=505760", "title": "Class Action", "text": ""}
{"id": "505761", "revid": "93687", "url": "https://gl.wikipedia.org/wiki?curid=505761", "title": "Praia de Adormideiras", "text": ""}
{"id": "505762", "revid": "93687", "url": "https://gl.wikipedia.org/wiki?curid=505762", "title": "Praia de San Amaro", "text": ""}
{"id": "505764", "revid": "25871", "url": "https://gl.wikipedia.org/wiki?curid=505764", "title": "Steve MacLean", "text": "Steven Glenwood MacLean, nado en Otava o 14 de decembro de 1954, \u00e9 un astronauta canadense que formou parte das misi\u00f3ns STS-52 e STS-115.\nTraxectoria.\nMacLean graduouse en f\u00edsica en 1977 e obtivo un doutoramento en 1983 pola mesma materia pola Universidade York en Toronto.\nFoi seleccionado como astronauta pola Axencia Espacial Canadense (CSA) en decembro de 1983, participando nas misi\u00f3ns STS-52 e STS-115 e pasando un total de 21,67 d\u00edas no espazo."}
{"id": "505765", "revid": "23204", "url": "https://gl.wikipedia.org/wiki?curid=505765", "title": "Azar\u00ed do sur", "text": ""}
{"id": "505766", "revid": "65337", "url": "https://gl.wikipedia.org/wiki?curid=505766", "title": "Penique escoc\u00e9s", "text": "O penique (en escoc\u00e9s \"peighinn\"; en ingl\u00e9s: \"penny\", plural \"pence\") foi a primeira moeda cu\u00f1ada en Escocia, introducida cara a 1135 por David I co valor de 1/12 do xilin ou de 1/240 da libra escocesa. Inicialmente foi unha moeda de prata, a\u00ednda que no s\u00e9culo XV comezou a baterse en bill\u00f3n e as s\u00faas derradeiras emisi\u00f3ns, xa no s\u00e9culo XVII, chegaron a ser cu\u00f1adas en cobre.\nA orixe da denominaci\u00f3n non \u00e9 clara. Palabras similares para indicar o di\u00f1eiro medieval, como herdeiro do denario romano est\u00e1n presentes en toda a Europa setentrional: \"pfenning\" (alem\u00e1n), \"pingin\" (irland\u00e9s), \"pening\" (island\u00e9s), \"penning\" (sueco), \"penni\" (fin\u00e9s), etc. A denominaci\u00f3n orixinal en ga\u00e9lico escoc\u00e9s era \"peighinn\", a\u00ednda que pasou a usarse \"sgillinn\" (literalmente, \"xilin\") a partir da lei de uni\u00f3n dos reinos escoc\u00e9s e ingl\u00e9s, en 1707, cando tam\u00e9n se integraron ambos os sistemas de xeito que un xilin escoc\u00e9s (12 peniques escoceses) pasou a equivaler a un penique ingl\u00e9s (a taxa de cambio estableceuse en 12 libras escocesas por cada libra esterlina).\nO penique abr\u00e9viase adoito coa letra \"d\", proveniente da inicial da palabra \"denario\".\nHistoria.\nNacemento do penique de prata.\nO primeiro rei de Escocia en emitir a s\u00faa propia moeda foi David I (1124-1153). Este monarca consid\u00e9rase o art\u00edfice da modernizaci\u00f3n de Escocia e f\u00e1lase mesmo da Revoluci\u00f3n Davidiana. En 1136, David capturou a localidade inglesa de Carlisle, o que inclu\u00eda tam\u00e9n tanto a s\u00faa casa de moeda como as minas de prata pr\u00f3ximas, ata ent\u00f3n baixo dominio ingl\u00e9s. As s\u00faas moedas al\u00ed cu\u00f1adas, peniques de prata, amosan unha gran semellanza coas de Estevo I de Inglaterra (1135-1154), coas que compart\u00edan o padr\u00f3n monetario, polo que na pr\u00e1ctica circulaban indistintamente en ambos os pa\u00edses. A\u00ednda durante o seu mesmo reinado, as cu\u00f1axes pasaron a producirse tam\u00e9n en Berwick, en Roxburgh e en Edimburgo. \nNos anversos destes primeiros peniques figuraba o nome do monarca, baixo a forma de . Os reversos amosaban unha cruz curta con gl\u00f3bulos nos seus cuarteis, cunha lenda do tipo (\"Foltpalt a Berwick\"), que indicaban o nome do gravador responsable e o lugar da cu\u00f1axe, a modo de marca de ceca. O seu peso era de 22\u00bd grans (ca. 1,45 gramos) e a lei da s\u00faa prata era de 925 mil\u00e9simas. \nDurante o reinado de David I cu\u00f1\u00e1ronse tam\u00e9n peniques a nome do seu fillo, o pr\u00edncipe Henrique de Escocia, na s\u00faa condici\u00f3n de conde de Northumberland.\nO pr\u00edncipe Henrique faleceu antes que o seu pai, polo que David I foi sucedido polo seu neto maior, Malcom, que daquela s\u00f3 ti\u00f1a 12 anos. Baixo Malcom IV (1153-1165) non se produciron cambios substanciais no relativo \u00e1 moeda e o penique mant\u00edvose como a \u00fanica denominaci\u00f3n monetaria. Ante a carencia de fracci\u00f3ns do penique en circulaci\u00f3n, a s\u00faa necesidade solucion\u00e1base, por unha parte, co uso de moeda mi\u00fada estranxeira e, por outra, cortando os peniques en circulaci\u00f3n en d\u00faas ou en catro partes iguais (para circularen como medio e como un cuarto de penique, dado que o valor da moeda vi\u00f1a determinado polo peso do seu metal).\nGuillerme I (1165-1214).\nA Malcom IV sucedeuno o seu irm\u00e1n m\u00e1is novo, Guillerme, que accedeu ao trono de Escocia como Guillerme I (1165-1214). Neste per\u00edodo produciuse a apertura de novas casas de moeda, en Dunbar, Perth e Stirling, e continuaron abertas as de Berwick Edimburgo e Roxburgh.\nO peso do penique e a lei da s\u00faa aliaxe seguiron a ser iguais que na \u00e9poca de David I, mais Guillerme introduciu unha novidade: un novo tipo de cruz no reverso, a cruz rechea (\"croix remplie\"), que facilitaba o recorte equilibrado da moeda para a converter en fracci\u00f3ns do penique.\nAs emisi\u00f3ns do seu fillo, Alexandre II (1214-1249) non diferiron substancialmente das de Guillerme.\nAlexandre III (1249-1286).\nBaixo Alexandre III (1249-1286) d\u00e9ronse cambios salientables nas emisi\u00f3ns monetarias: as tipolox\u00edas renov\u00e1ronse, introduc\u00edronse no sistema d\u00faas moedas fraccionarias do penique e ampliouse o n\u00famero de cecas en funiconamento, ata chegar, xa en 1250, ao inicio do seu reinado, ao n\u00famero de 16, distribu\u00eddas desde Inverness a Berwick.\nNos reversos, ampliouse a lonxitude da cruz para chegar ata o bordo da moeda, excedendo os l\u00edmites da grafila interior e cortando a lenda. No \"Scotichronicon\", refer\u00edndose ao ano 1250, descr\u00edbeo as\u00ed:\nA introduci\u00f3n desta variante na cruz do reverso dos peniques bas\u00e9ase na realizada por Henrique III de Inglaterra (1216-1272) no penique ingl\u00e9s a partir de 1247. Con este sistema procur\u00e1base favorecer a\u00ednda m\u00e1is o recorte das moedas en fracci\u00f3ns de medio e dun cuarto de penique.\nO alto n\u00famero de casas de moeda que se ocupaban da cu\u00f1axe dos peniques nesta \u00e9poca relaci\u00f3nase con dous problemas: dunha banda, a crecente demanda de circulante; por outra, as dificultades na distribuci\u00f3n das moedas cu\u00f1adas, xa que o sistema de estradas estaba moi pouco desenvolvido. A produci\u00f3n de moeda dos seus predecesores fora bastante escasa e por iso cumpr\u00eda abrir moitos obradoiros monetarios, para satisfacer unha necesidade puntual. A partir de 1250, a maior parte destas cecas foron pechando novamente.\nEn 1279, Eduardo I de Inglaterra (1272-1307) iniciou no pa\u00eds veci\u00f1o a emisi\u00f3n regular de moedas de medio penique e dun cuarto de penique. Ante a necesidade de circulante de valor inferior ao penique, Alexandre II imitou o monarca ingl\u00e9s e comezou tam\u00e9n en Escocia, s\u00f3 un ano despois, a produci\u00f3n de moedas de medio penique (\"half penny\") e tam\u00e9n da s\u00faa cuarta parte (\"farthing)\", como novos valores divisionarios. \nDiminuci\u00f3n do peso.\nO sistema monetario pasou, xa que logo, a basearse nestas tres moedas de prata (\"penny\", \"half-penny\" e \"farthing\") ata a reforma monetaria emprendida por David II (1329-1371). David ti\u00f1a s\u00f3 cinco anos cando morreu o seu pai, Roberto I (1306-1329). Durante a s\u00faa minor\u00eda de idade cu\u00f1\u00e1ronse s\u00f3 os tres valores dos seus antecesores, e a s\u00faa tipolox\u00eda reproduc\u00eda a seguida nas cu\u00f1axes do seu pai.\nAcadou a maior\u00eda de idade en 1341 e en 1346 invadiu Inglaterra, onde foi derrotado, capturado e feito prisioneiro do seu cu\u00f1ado, o rei Eduardo III de Inglaterra (1327-1377). Durante a s\u00faa estad\u00eda al\u00ed, co\u00f1eceu as novas moedas que introducira Eduardo III no sistema ingl\u00e9s (o \"noble\" de ouro, de 80 peniques, e o \"groat\" de prata, de catro peniques) e, logo da s\u00faa liberaci\u00f3n en 1358, introduciu en Escocia esas novidades, e continuou tam\u00e9n coa cu\u00f1axe dos peniques.\nEn 1367 iniciouse a reduci\u00f3n do peso dos peniques escoceses, o que supuxo o comezo da diverxencia entre o peso e o valor das moedas escocesas e o das s\u00faas hom\u00f3nimas inglesas. O peso do penique, que fora ata ent\u00f3n de 18 grans (ca. 1,161 gramos), baixou ata os 17 grans (ca. 1,097 gramos), cunha mingua superior ao 5 %.\nBaixo o seu sucesor, Roberto II de Escocia (1371-1390) o penique foi cu\u00f1ado mantendo este novo peso, en tanto que baixo Roberto III (1390-1406) sufriu unha nova diminuci\u00f3n ata chegar aos 12 grans (0,774 gramos).\nO penique de bill\u00f3n e de cobre.\nCon Xacobe I (1406-1437) situou o seu peso en 16 grans e foi neste reinado cando o penique escoc\u00e9s deixou de estar cu\u00f1ado en prata e pasou a ser de bill\u00f3n, \u00e9 dicir que a porcentaxe de prata da s\u00faa aliaxe non pasaba do 50 %. E o empobrecemento acrecentouse con Xacobe II (1437-1460), cando, mesmo sendo de bill\u00f3n, o seu peso baixou ata os ca. 6 ou 7 grans.\nAs amoedaci\u00f3ns de Xacobe III (1460-1488) foron moi diversas e, no que respecta ao penique, ao principio pasou a ser cu\u00f1ado novamente en prata, a partir de 1475, e cun peso recuperado de 10 grans. Por\u00e9n, nas emisi\u00f3ns posteriores a 1485 volveu a estar cu\u00f1ado en bill\u00f3n e o seu peso baixou novamente, ata os 9 grans.\nA partir de Xacobe IV (1488-1514), os peniques seguiron a ser moedas de bill\u00f3n ata que, durante os reinados de Xacobe VI (1567-1625) e de Carlos I (1625-1649), chegaron a cu\u00f1arse en cobre. O derradeiro penique escoc\u00e9s foi cu\u00f1ado neste metal a nome de Carlos I en 1629.\nMoedas eclesi\u00e1sticas.\nDo mesmo xeito que noutros reinos europeos, as autoridades relixiosas gozaron tam\u00e9n nalg\u00fan momento do privilexio da cu\u00f1axe de moeda. No caso escoc\u00e9s, tales emisi\u00f3ns conc\u00e9ntranse na segunda metade do s\u00e9culo XV. Estas moedas, pouco co\u00f1ecidas, atop\u00e1ronse en cantidades salientables en 1919 preto da abad\u00eda de Crossraguel, en South Ayrshire, fundada en 1244 por Donnchadh, Conde de Carrick. Tr\u00e1tase de peniques e de \"farthing\" de cobre e de bronce de escasa calidade, cu\u00f1ados durante o reinado de Xacobe III.\nA tipolox\u00eda xeral dos anversos do \"penny\" \u00e9 un globo terr\u00e1queo con bandas rodeado pola lenda . No reverso, unha cruz latina e a inscrici\u00f3n .\nNo caso do \"farthing\" hai d\u00faas tipolox\u00edas principais. O primeiro tipo amosa no anverso as letras (\"Iacobus rex\") e arredor (con variantes), e no reverso unha cruz longa e, nos cuarteis, (\"moneta pauperum\"). O segundo tipo presenta no anverso un trevo, en tanto que o reverso \u00e9 similar ao do primeiro tipo."}
{"id": "505767", "revid": "65337", "url": "https://gl.wikipedia.org/wiki?curid=505767", "title": "Penique (moeda escocesa)", "text": ""}
{"id": "505768", "revid": "65337", "url": "https://gl.wikipedia.org/wiki?curid=505768", "title": "Penny (moeda escocesa)", "text": ""}
{"id": "505769", "revid": "89787", "url": "https://gl.wikipedia.org/wiki?curid=505769", "title": "Indulto", "text": "O indulto \u00e9 unha causa de extinci\u00f3n da responsabilidade penal, que sup\u00f3n o perd\u00f3n da pena. \u00c9 unha situaci\u00f3n diferente \u00e1 amnist\u00eda, que sup\u00f3n o perd\u00f3n do delito, xa que polo indulto a persoa segue sendo culpable, pero perdo\u00f3uselle o cumprimento da pena. Por iso s\u00f3 se pode indultar respecto da parte da pena que non fose xa cumprida, mentres que a amnist\u00eda pode implicar rehabilitar o amnistiado en dereitos xa perdidos ao cumprir a pena imposta.\nO indulto pode ser total ou parcial. \u00c1 s\u00faa vez pode ser xeral ou particular:\nRegulaci\u00f3n por pa\u00edses.\nAlema\u00f1a.\nO dereito de conceder o perd\u00f3n en Alema\u00f1a recae na oficina do Presidente (\"Bundespr\u00e4sident\"), a\u00ednda que el pode transferir esta decisi\u00f3n a outras persoas, tales como o Chanceler ou o Ministro da Xustiza. A amnist\u00eda p\u00f3dese conceder soamente mediante unha lei federal.\nCanad\u00e1.\nNo Canad\u00e1, os perd\u00f3ns son xestionados polo \"National Parole Board\" baixo as directrices do \"Criminal Records Act\", do C\u00f3digo Criminal e doutras leis. O C\u00f3digo Criminal establece un per\u00edodo de tres anos de espera para os delitos menores, e un per\u00edodo de cinco anos para os graves. O per\u00edodo de espera comeza tras rematar o xu\u00edzo.\nA resoluci\u00f3n da concesi\u00f3n dun perd\u00f3n na Canad\u00e1 \u00e9 un complexo e longo proceso, e calquera erro na aplicaci\u00f3n pode causar innecesarios e custosos atrasos. Moita xente usa axencias privadas para xestionar os seus documentos co obxecto de evitar erros respecto diso.\nO custo da obtenci\u00f3n dun perd\u00f3n \u00e9 variable e depende dun n\u00famero de circunstancias espec\u00edficas de cada aplicaci\u00f3n.\nEspa\u00f1a.\nO indulto \u00e9 unha medida de graza, de car\u00e1cter excepcional, que se atopa regulada na Lei de 18 de xu\u00f1o de 1870 que establece regras para o exercicio da graza de indulto, que consiste na remisi\u00f3n total ou parcial das penas dos condenados por sentenza firme, que outorga El-Rei, a proposta do Ministro de Xustiza, previa deliberaci\u00f3n do Consello de Ministros\u00bb. A Constituci\u00f3n espa\u00f1ola concede ao Rei o dereito de graza, sometido \u00e1 lei e prohibe os indultos xerais (segundo o seu artigo 62.I) (artigo 62 CE: Funci\u00f3ns do Rei.)\nEste \"dereito de graza\" sup\u00f3n unha renuncia ao exercicio do poder punitivo do Estado, fundada en raz\u00f3ns de equidade, oportunidade ou conveniencia p\u00fablica (Pol\u00edtica).\nPoden indultarse as penas accesorias con exclusi\u00f3n das principais e viceversa, a non ser que aquelas sexan inseparables destas. A remisi\u00f3n da pena principal implica, igualmente, a das accesorias, f\u00f3ra da inhabilitaci\u00f3n para cargos p\u00fablicos e dereitos pol\u00edticos, as cales non se entender\u00e1n comprendidas, se delas non se fixese menci\u00f3n especial na concesi\u00f3n.\nO procedemento e requisitos para a concesi\u00f3n do indulto particular at\u00f3panse recollidos na Lei de 18 de xu\u00f1o de 1870 modificada pola Lei 1/1988 de 14 de xaneiro. O tr\u00e1mite de solicitude dos indultos particulares pode levarse a cabo polos penados, os seus parentes ou calquera outra persoa no seu nome. Se o indulto se realiza como \"beneficio penal\" previsto no Regulamento Penal, ach\u00e9gase o informe do equipo t\u00e9cnico da prisi\u00f3n, proposta da Xunta de Tratamento e petici\u00f3n de aplicaci\u00f3n do indulto do Xu\u00edz de Vixilancia Penal.\nAs solicitudes ser\u00e1n sometidas a informe do Tribunal que ditou a sentenza, debendo ser escoitados o Ministerio Fiscal e o ofendido, se o houbese. A concesi\u00f3n compete ao Rei, a proposta do Ministro de Xustiza, previa deliberaci\u00f3n do Consello de Ministros e acordarase mediante real decreto, que deber\u00e1 inserirse no Bolet\u00edn Oficial do Estado.\nAdemais, non \u00e9 posible indultar os delitos de traiz\u00f3n e contra a seguridade do Estado cometidos polo Presidente do Goberno ou os seus Ministros (artigo 102 Constituci\u00f3n Espa\u00f1ola)."}
{"id": "505770", "revid": "85894", "url": "https://gl.wikipedia.org/wiki?curid=505770", "title": "Vilagocende, San Mart\u00edn de Suarna, A Fonsagrada", "text": "Vilagocende \u00e9 un lugar da parroquia de San Mart\u00edn de Suarna no concello lugu\u00e9s da Fonsagrada. Segundo o IGE en 2019 ti\u00f1a catorce habitantes (oito homes e seis mulleres).\nNeste lugar est\u00e1 a seimeira de Vilagocende."}
{"id": "505772", "revid": "23204", "url": "https://gl.wikipedia.org/wiki?curid=505772", "title": "Coelurus", "text": "Coelurus \u00e9 un x\u00e9nero de dinosauro coelurosauro que viviu a finais do per\u00edodo Xur\u00e1sico superior (hai entre 155 e 152\u00a0mill\u00f3ns de anos). O seu nome quere dicir \"cola oca\", refer\u00edndose aos ocos das v\u00e9rtebras da s\u00faa cola (do grego \u03ba\u03bf\u1fd6\u03bb\u03bf\u03c2, \"koilos\" = oco + \u03bf\u1f50\u03c1\u03ac, \"oura\" = cola). A\u00ednda que o seu nome est\u00e1 conectado cunha das principais divisi\u00f3ns de ter\u00f3podos (Coelurosauria), historicamente a s\u00faa clasificaci\u00f3n foi pobremente entendida e \u00e1s veces foi confundido co seu contempor\u00e1neo m\u00e1is co\u00f1ecido \"Ornitholestes\". Como moitos outros dinosauros estudados nos primeiros anos da paleontolox\u00eda tivo unha historia taxon\u00f3mica confusa, con diversas especies que foron nomeadas dentro do x\u00e9nero e que posteriormente foron tranferidas a outros x\u00e9neros ou cuxos nomes foron abandonados. No presente, s\u00f3 est\u00e1 reco\u00f1ecida unha soa especie como v\u00e1lida, a especie tipo, \"C. fragilis\", descrita por Othniel Charles Marsh en 1879. \u00c9 co\u00f1ecida por un \u00fanico esqueleto parcial atopado na Formaci\u00f3n de Morrison de Wyoming, nos Estados Unidos de Am\u00e9rica. Era un pequeno carn\u00edvoro b\u00edpede con patas elongadas."}
{"id": "505775", "revid": "139101", "url": "https://gl.wikipedia.org/wiki?curid=505775", "title": "Cultura de Golasecca", "text": "A cultura de Golasecca (entre os s\u00e9culos -IX e -IV) foi unha cultura daIdade de Bronce tard\u00eda e a Idade de Ferro temper\u00e1 desenvolvida no norte de Italia, cuxos sitios arqueol\u00f3xicos foron escavados en Golasecca na provincia de Varese, Lombard\u00eda, onde, na \u00e1rea de Monsorino a principios do s\u00e9culo XIX, o abade Giovanni Battista Giani fixo os primeiros descubrimentos dunhas cincuenta tumbas con olar\u00eda e obxectos de metal.\nA evidencia material da cultura est\u00e1 espallada nunha ampla \u00e1rea de 20\u00a0000\u00a0km\u00b2 ao sur dos Alpes, entre os r\u00edos Po, Serio e Sesia, e limitada polo norte polos pasos alpinos.\nFases.\nA continuaci\u00f3n am\u00f3sanse as diferentes fases da cultura de Golasecca:"}
{"id": "505778", "revid": "5863", "url": "https://gl.wikipedia.org/wiki?curid=505778", "title": "Museo Estatal do Ermitage", "text": ""}
{"id": "505779", "revid": "5863", "url": "https://gl.wikipedia.org/wiki?curid=505779", "title": "The State Hermitage Museum", "text": ""}
{"id": "505780", "revid": "98629", "url": "https://gl.wikipedia.org/wiki?curid=505780", "title": "Aceiro azul", "text": "Aceiro azul (en ) \u00e9 un filme estadounidense de 1990 dirixido por Kathryn Bigelow e protagonizado por Jamie Lee Curtis, Ron Silver e Clancy Brown.\nEstreouse en galego o 1 de setembro de 1994 a trav\u00e9s da TVG."}
{"id": "505781", "revid": "17467", "url": "https://gl.wikipedia.org/wiki?curid=505781", "title": "Rusia imperial", "text": ""}
{"id": "505782", "revid": "23204", "url": "https://gl.wikipedia.org/wiki?curid=505782", "title": "Blue Steel (filme de 1990)", "text": ""}
{"id": "505783", "revid": "22795", "url": "https://gl.wikipedia.org/wiki?curid=505783", "title": "Sikhote-Alin", "text": "A de Sikhote-Alin (en ) \u00e9 unha cordilleira situada nos kraia de Primorie e de Khabarovsk, en Rusia, que se estende a uns 900\u00a0km ao nord\u00e9s de Vladivostok. \nOs cumios m\u00e1is altos son Tordoki Yani (2 077 m), o monte Ko (2 003 m) e o monte Anik (1 933 m).\nXeograf\u00eda.\nA\u00ednda que Sikhote-Alin \u00e9 unha zona temperada, coexisten al\u00ed especies t\u00edpicas da taiga setentrional, como:\nA rexi\u00f3n ten poucos lobos debido \u00e1 competencia cos tigres siberianos, un dos maiores felinos do mundo.\nA \u00e1rbore m\u00e1is vella da rexi\u00f3n \u00e9 un \"Taxus cuspidata\" milenario.\nO n\u00facleo da rexi\u00f3n s\u00f3 pode ser visitada por equipos de exploradores.\nHistoria.\nCrese que o nome procede do manch\u00fa \"alin\" \"monta\u00f1a\".\nNas d\u00e9cadas de 1910 e 1920, Sikhote-Alin foi explorada en profundidade por Vlad\u00edmir Ars\u00e9niev (1872-1930) que describiu as s\u00faas aventuras en varios libros, especialmente en \"Dersu Uzala\" (1923), que foi levado ao cine en 1975 por Akira Kurosawa. \nEn 1935 establec\u00e9ronse os refuxios da vida salvaxe de Sikhote-Alin e Lazo para preservar a fauna da rexi\u00f3n.\nO 12 de febreiro de 1947 tivo lugar nestas monta\u00f1as unha das maiores chuvias de meteoritos da historia recente. \nO meteorito de Sikhote-Alin estoupou na atmosfera segundo ca\u00eda, facendo que caesen toneladas de metais nunha rexi\u00f3n el\u00edptica duns 1,3\u00a0km. \nForm\u00e1ronse numerosos cr\u00e1teres de impacto, o maior deles de 26\u00a0m de di\u00e1metro.\nEn 2001 a UNESCO inclu\u00edu \"Sikhote-Alin central\" na lista de lugares Patrimonio da Humanidade, citando a s\u00faa importancia para a \"supervivencia de especies en perigo como o \"Mergus squamatus\", o \"Bubo blakistoni\" e o tigre siberiano\". \nA rexi\u00f3n inclu\u00edda ten unha superficie de 16\u00a0319\u00a0km2, da que o n\u00facleo central da Reserva natural de Sikhote-Alin comprende 3 985 km. \nEn 2018 a zona Patrimonio da Humanidade estendeuse 11\u00a0605\u00a0km&lt;/small&gt;2&lt;/small&gt; ao inclu\u00edr o Parque Nacional de Bikin co nome de \"Val do r\u00edo Bikin\"."}
{"id": "505784", "revid": "47401", "url": "https://gl.wikipedia.org/wiki?curid=505784", "title": "Sikhot\u00e9-Al\u00edn", "text": ""}
{"id": "505785", "revid": "1131", "url": "https://gl.wikipedia.org/wiki?curid=505785", "title": "Cova C\u00e9ltica", "text": ""}
{"id": "505787", "revid": "89787", "url": "https://gl.wikipedia.org/wiki?curid=505787", "title": "Carlos Arrojo", "text": "Carlos Arrojo Paredes, nado na Coru\u00f1a en maio de 1941 e finado na mesma cidade o 29 de outubro do 2000, foi un empresario e piloto de motociclismo e automobilismo galego.\nFoi un dos pioneiros do automobilismo en Galicia, disputando carreiras de motos dende os anos 50 e de coches dende os 60. Preparaba el mesmo os veh\u00edculos cos que corr\u00eda, destacando o SEAT 600 co que foi o primeiro vencedor en 1970 do Rally de Ferrol, que ga\u00f1ou en d\u00faas ocasi\u00f3ns.\nTraxectoria.\nInicios no motociclismo.\nSeu pai, Jos\u00e9 Mar\u00eda Arrojo Aldegunde, adic\u00e1base \u00e1 venda de motocicletas e autom\u00f3biles, sendo o distribuidor oficial de SEAT e Vespa na Coru\u00f1a. Grazas a isto, Carlos Arrojo comezou a competir en 1958 cunha Vespa nas probas de velocidade, resistencia e motocr\u00f3s que organizaba na Coru\u00f1a o Moto Club Coru\u00f1a. En 1961 quedou segundo no Gran Premio da Coru\u00f1a na categor\u00eda de scooters, categor\u00eda na que logrou a vitoria nos dous anos seguintes. En 1963 ga\u00f1ou o I Campionato Galego de Resistencia na categor\u00eda de scooters, mentres que no Gran Premio da Coru\u00f1a de 1964 competiu en d\u00faas categor\u00edas, aparcando a Vespa para competir por primeira vez cunha moto de \"roda grande\", unha Montesa Impala Sport. Resultou vencedor na categor\u00eda rexional de 250cc, e quedou quinto na carreira da categor\u00eda de 175cc, que constaba de 33 voltas ao novo Circu\u00edto de Riazor e que era puntuable para o Campionato de Espa\u00f1a. En 1965 venceu cunha Vespa na XVII Volta a Santa Cruz, carreira disputada sobre 74 km.\nAutomobilismo.\nEn 1966 pasou a correr con coches, ga\u00f1ando ese mesmo ano o Rally de San Pedro. En agosto participou como copiloto de Jos\u00e9 Larrea no Rally R\u00edas Baixas e \u00e1 semana seguinte competiu cun SEAT 600 Conti na I Proba de Velocidade da Coru\u00f1a, unha das primeiras carreiras exclusivamente de coches celebradas na Coru\u00f1a. O 600 convertible co que compet\u00eda nesa \u00e9poca estaba preparado por el mesmo, sub\u00edndolle a cilindrada ata os 850 cc. Co seu segundo 600 disputou en 1968 dous rallys do Campionato de Espa\u00f1a: o Rally de Ourense, onde acabou en s\u00e9tima posici\u00f3n e primeiro entre os veh\u00edculos nacionais, e o Rally Cidade de Oviedo, onde chegou en cuarta posici\u00f3n.\nPosteriormente adquiriu un Fiat Abarth 850 TC, coa carrocer\u00eda dun 600, no que seguiu traballando. Con este veh\u00edculo ga\u00f1ou en 1969 no Circu\u00edto de Riazor o Gran Premio da Coru\u00f1a en categor\u00eda de turismos. Tras romper o motor no Rally R\u00edas Baixas, equipou o veh\u00edculo cun novo motor de 1600cc, que apenas cab\u00eda na parte traseira. Deste xeito ga\u00f1ou en 1970 a primeira edici\u00f3n do Rally de Ferrol, con Julio Orozco como copiloto. Ese mesmo ano correu na terceira edici\u00f3n do Rally de Outono e na Subida ao Barreiro, logrando a vitoria en ambas probas. En setembro de 1971 quedou segundo no Rally da Coru\u00f1a, perdendo por pouco fronte a Santiago Salido, a quen conseguiu bater cunha escasa marxe ao mes seguinte no Rally de Outono, logrando a s\u00faa segunda vitoria consecutiva na proba coru\u00f1esa. En 1972 volveuse proclamar campi\u00f3n do Rally de Ferrol, co mesmo veh\u00edculo. \nDurante eses anos competiu tam\u00e9n ocasionalmente cun SEAT 127, co que quedou segundo por detr\u00e1s de Salido no Rally de Outono de 1972 e venceu na Subida \u00e1 Espenuca do mesmo ano. En 1973 correu principalmente carreiras de monta\u00f1a, quedando segundo co 600 na segunda edici\u00f3n da Subida a Almofrei, segundo por detr\u00e1s do Alpinche de Estanislao Reverter na Subida a San Antoni\u00f1o, cuarto na Subida a Castro de Beiro, do Campionato de Espa\u00f1a, e primeiro na II Subida a Cotorredondo. Ademais disputou o Rally R\u00edas Baixas, rematando sexto, e o Rally de Ourense, onde quedou s\u00e9timo co 127. En 1974 continuou cos bos resultados do 600, vencendo na IV Subida a Caaveiro e na Subida ao Barreiro, e sendo segundo na Subida a Almofrei e no Rally Fernando Lob\u00f3n. En 1975 participou na primeira edici\u00f3n do Campionato de Galicia de Automobilismo. Subiu ao podio no Rally do Lac\u00f3n no segundo lugar, por detr\u00e1s de Manolo Sanjurjo e quedou terceiro na Subida a Almofrei (por detr\u00e1s de Reverter e Luis Quinz\u00e1n) e no Rally Fernando Lob\u00f3n. Ademais quedou sexto na Subida a Chantada. Rematou o campionato en cuarta posici\u00f3n, por detr\u00e1s de \"Ventura\", Salido e Sanjurjo.\nEn 1976 repetiu terceiro posto en Almofrei e quedou segundo na Subida \u00e1 Coru\u00f1a e oitavo na Subida a Castro de Beiro. Logo participou na Subida \u00e1 Estrada, onde conseguiu colocar o seu 600 no segundo lugar do podio, s\u00f3 por detr\u00e1s do f\u00f3rmula de Luis Quinz\u00e1n e por diante do Alpine de Salido e do Seat 1430 de Peitos. En 1977 quedou cuarto na Subida ao Barreiro e na Subida ao Vilard\u00f3n e noveno na Subida \u00e1 Saleta. O ano 1978 foi o \u00faltimo no que competiu, a\u00ednda co 600, co que a\u00ednda conseguiu quedar segundo na Subida a Almofrei, cuarto na Subida a San Antoni\u00f1o, cuarto no Rally R\u00edas Baixas e segundo no primeiro Rally San Froil\u00e1n.\nDeixou a competici\u00f3n despois de casar en 1979, centr\u00e1ndose dende ent\u00f3n no concesionario fundado por seu pai en Perillo. Faleceu no ano 2000."}
{"id": "505788", "revid": "88215", "url": "https://gl.wikipedia.org/wiki?curid=505788", "title": "Carlos Arrojo Paredes", "text": ""}
{"id": "505789", "revid": "89787", "url": "https://gl.wikipedia.org/wiki?curid=505789", "title": "Ilona Staller", "text": "Ilona Staller, pseud\u00f3nimo de Elena Anna Staller, nada en Budapest o 26 de novembro de 1951, \u00e9 unha pol\u00edtica, cantante e actriz pornogr\u00e1fica h\u00fangara nacionalizada italiana.\nCo\u00f1ecida co apelativo de Cicciolina, \u00e9 famosa por ser a primeira actriz de cinema para adultos en todo o mundo que foi elixida deputada da C\u00e1mara de Deputados pola lista do Partido Radical. \nTraballou tam\u00e9n na radio, na televisi\u00f3n e na m\u00fasica.\nTraxectoria.\nPrimeiros anos.\nIlona naceu no distrito de Pest, en Budapest (Hungr\u00eda). O seu pai era un funcionario do Ministerio do Interior h\u00fangaro e a s\u00faa nai unha comadroa chamada Ilona. Na s\u00faa autobiograf\u00eda afirmou que sufrira abusos sexuais aos 10 anos e que fora violada por un mozo aos 14. \u00c1 idade de 13 anos comezou a traballar na axencia de modelos h\u00fangara M.T.I.\nM\u00e1is adiante, segundo as s\u00faas memorias, mentres traballaba como camareira nun hotel de Budapest, os servizos secretos h\u00fangaros capt\u00e1rona para que espiase empresarios e pol\u00edticos estadounidenses aloxados no hotel. \u00abDeb\u00eda ir aos seus cuartos, facerlles falar e fotografar os documentos que atopaba na s\u00faa equipaxe\u00bb, dixo nunha entrevista.\nPornograf\u00eda e mundo do espect\u00e1culo.\nAos vinte e cinco anos, casou cun cliente italiano do hotel, chamado Salvatore Martini, adquirindo a cidadan\u00eda italiana e establec\u00e9ndose en Roma. Al\u00ed co\u00f1eceu o produtor de cinema er\u00f3tico Riccardo Schicchi co que presentou en 1973 un programa de radio chamado \"Voulez-vous coucher avec moi?\" (\"Queres deitarte comigo?\") na emisora privada Radio Luna. Trat\u00e1base dun programa cun erotismo espont\u00e1neo e expl\u00edcito, unha idea revolucionaria nese momento, con chamadas telef\u00f3nicas dos ouvintes. Unha voz feminina interactuaba con eles aos que denominaba \u00abcicciolini\u00bb e \u00abciccioline\u00bb. A voz era a de Elena Anna, que empregaba o pseud\u00f3nimo de Ilona Staller, nome coa que ser\u00eda co\u00f1ecida en diante. De al\u00ed naceu o alcume de \u00abcicciolina\u00bb, un diminutivo afectuoso que significa en italiano coloquial \u00abquerida\u00bb ou \u00abquerid\u00edsima, dito dende a tenrura, dende o fondo do coraz\u00f3n\u00bb.\nComezou a aparecer en filmes dende 1974 baixo o pseud\u00f3nimo de Elena Mercury. A partir do filme \"A liceale\" (1975), dirixida por Michele Massimo Tarantini, foi acreditada como Ilona Staller. Nese filme interpretaba o papel de M\u00f3nica, unha alumna lesbiana que se namora da protagonista (interpretada por Gloria Guida). Tam\u00e9n obtivo papeis en dous filmes de autor, dirixidos por Alberto Lattuada e Mikl\u00f3s Jancs\u00f3. En 1976 introduciu por primeira vez en Italia o espido integral nun lugar p\u00fablico, unha discoteca. En 1979 chegou \u00e1 televisi\u00f3n, participando en \"C'era due volte\", programa da Rai 2 conducido por Enzo Trapani, onde bailaba e cantaba s\u00f3 cuberta con veos. Os seus seos foron os primeiros en ser expostos en vivo na televisi\u00f3n italiana.\nStaller apareceu no seu primeiro filme de porno duro, \"Telefono rosso\" en 1983, producido por Diva Futura, compa\u00f1\u00eda que fundou con Schicchi. Esta foi a primeira axencia de casting e produci\u00f3n en Italia especializada en pornograf\u00eda e que lanzou \u00e1 fama actrices como Moana Pozzi, Jessica Rizzo, \u00c9va Henger e Barbarella, entre outras. En 1985, realizou o primeiro espido integral feminino na televisi\u00f3n espa\u00f1ola, na gala de fin de ano \"\u00a1Viva 86!\".\nEn 1986, aparece en \"Cicciolina Number One\", filme controvertido que posteriormente lle causou problemas. \u00ab(...) En moitas p\u00e1xinas dic\u00edase que eu tivera sexo cun cabalo. Iso \u00e9 completamente falso, \u00e9 unha barbaridade. Fixen un filme que todo o mundo pode ver en internet (...). Ao fondo hai outra actriz tendo sexo cun cabalo, pero non son eu, evidentemente\u00bb. A actriz \u00e1 que alude Staller era a actriz porno Denise Dior, que aparece realizando unha felaci\u00f3n a un cabalo.\nAs s\u00faas memorias foron publicadas no libro \"Confessioni erotiche dei Cicciolina\" en 1987. Ese mesmo ano apareceu en \"Carne bollente\", coprotagonizado por John Holmes. O filme causou m\u00e1is tarde un gran rebumbio cando se revelou que Holmes dera positivo na proba do VIH antes de aparecer nel. O seu \u00faltimo filme pornogr\u00e1fico foi \"Passione indecente\" (\"Luna Park dell'amore\"), rodado en 1991.\nStaller apareceu espida nas edici\u00f3ns de \"Playboy\" de varios pa\u00edses. A primeira foi na Arxentina en marzo de 1988. Outras aparici\u00f3ns para a revista foron nos Estados Unidos (setembro de 1990), Hungr\u00eda (xu\u00f1o de 2005), Serbia (xullo de 2005) e M\u00e9xico (setembro de 2005).\nTralo abandono do x\u00e9nero pornogr\u00e1fico, en 1994 interpretou o papel dunha \"stripper\" en \"Replikator\" e dous anos m\u00e1is tarde, en 1996, participou nalg\u00fans episodios da telenovela brasileira \"Xica da Silva\", interpretando unha cortes\u00e1 italiana que se fac\u00eda pasar por unha princesa que recoll\u00eda fondos para constru\u00edr un convento, a\u00ednda que a s\u00faa intenci\u00f3n era estafar. En 2008, concursou na versi\u00f3n arxentina de \"Strictly Come Dancing\", chamada \"Bailando por un sue\u00f1o\", programa que tivo que abandonar tras sufrir unha fractura de costela.\nProcesos xudiciais.\nEn 1991, casou co artista estadounidense Jeff Koons. Xuntos tiveron un fillo, Ludwig, en 1992. Ese mesmo ano separ\u00e1ronse e divorci\u00e1ronse en 1994 en Nova York e catro anos m\u00e1is tarde, en 1998, o seu divorcio foi confirmado por un tribunal italiano. Koons recibiu a custodia de Ludwig. Un xu\u00edz ordenou que o neno permanecese en Nova York, mais en xu\u00f1o de 1994 Staller evadiu os gardas de seguridade de Koons e fuxiu a Italia co neno.\nA actriz emprendeu unha batalla legal para asegurar a custodia do fillo da parella, litixio que finalmente foi asignado a un tribunal italiano. Con todo, Staller foi sentenciada a oito meses de prisi\u00f3n por secuestrar o seu fillo nos Estados Unidos e levalo a Italia. Para este caso, presentouse unha demanda contra Ilona Staller por danos morais, promovida por Koons, que solicitou seis mill\u00f3ns de d\u00f3lares en 2008.\nPosteriormente, Staller encargou a s\u00faa defensa ao avogado Luca Dei Carlo, que se fixo famoso co apelativo \u00abAvvocato do Diavolo\u00bb (\"avogado do dia\u00f1o\"), contra o ex\u00e9rcito de avogados do seu exmarido. Dei Carlo conseguiu a vitoria no hist\u00f3rico xu\u00edzo do dereito penal internacional de Ilona Staller, que tam\u00e9n foi absolta polo Tribunal de Apelaci\u00f3n de Roma das acusaci\u00f3ns de impedir ao exmarido reunirse co seu fillo, e tivo a vitoria tam\u00e9n sobre a demanda millonaria de indemnizaci\u00f3n promovida por Jeff Koons en 2008, pechando definitivamente a hist\u00f3rica batalla xur\u00eddica internacional polo secuestro internacional de menores nos Estados Unidos.\nEn 2009, Staller interpuxo unha demanda de indemnizaci\u00f3n de 30 mill\u00f3ns de euros contra Sky Cinema polo uso ilegal da personaxe de Cicciolina na miniserie \"Moana\".\nEn 2014, a actriz sufriu en Roma o roubo de toda a s\u00faa colecci\u00f3n privada de material hist\u00f3rico e art\u00edstico a partir de 1974 referido a Staller, \u00e1 personaxe de Cicciolina e tam\u00e9n co artista Jeff Koons, Moana Pozzi e varias outras personaxes.\nEn 2015, Staller decidiu iniciar un proceso contra o Parlamento italiano, que ti\u00f1a por obxecto a s\u00faa indemnizaci\u00f3n parlamentaria. Tras unha sentenza estadounidense da Corte Suprema de Nova York, vinculada ao estadounidense Jeff Koons, estableceuse en Italia un recurso para conxelar a indemnizaci\u00f3n parlamentaria da actriz Staller. Con todo, o avogado de Staller conseguiu anular as acci\u00f3ns orixinadas pola sentenza do Tribunal Supremo de Nova York, polo que solicitou \u00e1 C\u00e1mara de Deputados, \u00e1 Mesa da Presidencia da C\u00e1mara de Deputados, \u00e1 Secretar\u00eda Xeral da C\u00e1mara de Deputados e ao Parlamento que devolvesen a indemnizaci\u00f3n a Staller.\nActividade pol\u00edtica.\nStaller ocupouse en varias ocasi\u00f3ns da pol\u00edtica, falando sobre temas de actualidade en entrevistas e nos espazos radiof\u00f3nicos. En 1979, Staller foi presentada como candidata ao Parlamento italiano pola Lista del Sole, o primeiro partido verde de Italia, pero non logrou resultados significativos. \nEn 1985, cambiou ao Partido Radical, loitando contra a enerx\u00eda nuclear e a pertenza \u00e1 OTAN, as\u00ed como polos dereitos humanos. Foi elixida deputada na d\u00e9cima lexislatura do Parlamento italiano en 1987, con preto de 20000 votos, resultando segunda nas listas do Partido Radical. Mentres ocupaba o cargo, e antes de que comezase a guerra do Golfo, ofreceuse a ter relaci\u00f3ns sexuais co l\u00edder iraqu\u00ed Saddam Husayn a cambio da paz na rexi\u00f3n. \u00abEra algo innovador: ningu\u00e9n pensaba as\u00ed do amor, do sexo, da natureza. Ningu\u00e9n fac\u00eda pol\u00edtica co corpo\u00bb, lembrou nunha entrevista en 2017.\nEn 1991, Staller, xunto coa actriz porno Moana Pozzi, foi candidata polo Partito dell' Amore (\"Partido do amor\"), fundado por Riccardo Schicchi e Mauro Biuzzi, mais desta vez non foi elixida. A pesar diso, continuou a s\u00faa actividade pol\u00edtica loitando pola liberdade sexual dos presos, contra todas as formas de violencia e censura, contra o uso indiscriminado de animais para experimentos cient\u00edficos, pola despenalizaci\u00f3n das drogas e, finalmente, pola promoci\u00f3n da educaci\u00f3n sexual nas escolas e campa\u00f1as de informaci\u00f3n sobre os perigos da SIDA, as\u00ed como pola paz no mundo.\nEn xaneiro de 2002, presentouse \u00e1s elecci\u00f3ns ao Parlamento h\u00fangaro como deputada independente polo distrito industrial de K\u0151b\u00e1nya en Budapest, mais obtivo moi poucos votos.\nEn 2004, anunciou que ti\u00f1a plans para presentarse \u00e1 alcald\u00eda de Mil\u00e1n e de facer deste un \u00ablugar interesante\u00bb, convertendo o Castelo Sforzesco nun casino. En abril de 2006 fixo a Osama bin Laden a mesma oferta que no seu momento fixera a Saddam Husse\u00edn: \u00abEstou disposta a facer un trato. El pode terme a cambio de rematar coa s\u00faa tiran\u00eda\u00bb.\nO 27 de setembro de 2011 anunciou que quer\u00eda presentarse \u00e1 alcald\u00eda de Monza cunha proposta similar, fundando un partido \u00aboptimista e futurista\u00bb. Prometeu facer, no caso de que ga\u00f1ase, a cidade \u00abm\u00e1is emocionante\u00bb, as\u00ed como transformar a \"villa\" real nun casino; con todo, a chamada lista Libertari non alcanzou o \u00e9xito esperado. \nEn setembro de 2011, revelouse que Staller ti\u00f1a dereito a percibir unha pensi\u00f3n anual de 39\u00a0000 euros do Estado italiano polos seus cinco anos no parlamento do pa\u00eds. En resposta \u00e1 pol\u00e9mica exposta pola noticia, STaller, que comezou a recibir a pensi\u00f3n en novembro de 2011, cando cumpriu 60 anos, declarou: \u00abGa\u00f1eina e estou orgullosa dela\u00bb. Afirmou que durante os seus cinco anos no Parlamento presentara doce proxectos de lei que inclu\u00edan medidas para introducir a educaci\u00f3n sexual nas escolas, realizar visitas conxugais aos reclusos e prohibir a vivisecci\u00f3n.\nEn 2012, Staller fundou o partido Democrazia, Natura, Amore (DNA). Os seus obxectivos inclu\u00edan a legalizaci\u00f3n do matrimonio entre persoas do mesmo sexo, a reapertura de antigos bordeis (\u00abcasas pechadas\u00bb), un salario m\u00ednimo garantido para a xuventude, melloras no poder xudicial e a eliminaci\u00f3n dos privilexios da rica \u00abcaste\u00bb pol\u00edtica.\nTam\u00e9n foi nomeada, a proposta do escritor e bloguero Luca Bagatin, \u00e1s elecci\u00f3ns administrativas en Roma os d\u00edas 26 e 27 de maio de 2013 pola lista dos Republicanos e Liberais. A lista dos Liberais non conseguiu un gran consenso, obtendo s\u00f3 o 0,08\u00a0% dos votos e non logrando as\u00ed entrar no concello de Roma.\nCarreira musical.\nStaller gravou varias canci\u00f3ns, na s\u00faa maior\u00eda de presentaci\u00f3ns en vivo, con letras case sempre enfocadas no sexo e cantadas cunha melod\u00eda simple, tendo como obxectivo transgredir as normas morais. A s\u00faa canci\u00f3n m\u00e1is famosa \u00e9 \"Muscolo rosso\", unha canci\u00f3n enteiramente dedicada a \"il cazzo\" (\u00abo pene\u00bb, en italiano). Debido ao seu uso extensivo de blasfemias, a canci\u00f3n non puido ser lanzada en Italia, mais converteuse nun \u00e9xito noutros pa\u00edses, especialmente en Francia. A canci\u00f3n ga\u00f1ou unha gran popularidade na era de internet, cando moitos italianos puideron escoitala por primeira vez.\nVarias canci\u00f3ns in\u00e9ditas foron gravadas durante o seu per\u00edodo na RCA e o per\u00edodo da axencia Diva Futura. Algunhas destas canci\u00f3ns in\u00e9ditas foron empregadas posteriormente durante os seus programas de televisi\u00f3n, actuaci\u00f3ns en vivo ou como bandas sonoras nos seus filmes pornogr\u00e1ficos.\nNa cultura popular.\nA banda brit\u00e1nica Pop Will Eat Itself lanzou unha canci\u00f3n titulada \"Touched by the Hand of Cicciolina\" (\"Tocado pola man de Cicciolina\") como tema non oficial da Copa Mundial de 1990. A canci\u00f3n acadou o n\u00famero 28 nas listas de sinxelos do Reino Unido. Tam\u00e9n a banda de pop industrial dos noventa Machines of Loving Grace, rendeu homenaxe \u00e1 Cicciolina no seu primeiro \u00e1lbum e puxo o seu nome a unha canci\u00f3n.\nEn 2013, a supermodelo Miranda Kerr protagonizou unha sesi\u00f3n de fotos para a revista \"V\" caracterizada como Cicciolina.\nO grupo chileno Los Peores de Chile, no seu disco hom\u00f3nimo de 1994, lanzaron unha canci\u00f3n titulada \"Cicciolina\".\nEn 2020, a cantante finlandesa Erika Vikman participou no concurso Uuden Musik Kiilpaliu 2020 cunha canci\u00f3n chamada \"Cicciolina\". Finalizou en segundo lugar e non logrou a clasificaci\u00f3n para o Festival de Eurovisi\u00f3n 2020."}
{"id": "505790", "revid": "1131", "url": "https://gl.wikipedia.org/wiki?curid=505790", "title": "Har\u00fan al-Rashid", "text": ""}
{"id": "505792", "revid": "89787", "url": "https://gl.wikipedia.org/wiki?curid=505792", "title": "\u00c1cido isobut\u00edrico", "text": "O \u00e1cido isobut\u00edrico, tam\u00e9n chamado \u00e1cido 2-metilpropanoico ou \u00e1cido isobutanoico, \u00e9 un \u00e1cido carbox\u00edlico con f\u00f3rmula estrutural (CH3)2CHCOOH. \u00c1cido isobut\u00edrico \u00e9 un nome trivial aceptado polas regras da IUPAC. \u00c9 un is\u00f3mero do \u00e1cido \"n\"-but\u00edrico. A s\u00faa desprotonaci\u00f3n ou esterificaci\u00f3n d\u00e1 lugar a derivados chamados isobutiratos. \nO \u00e1cido isobut\u00edrico \u00e9 un l\u00edquido incoloro cun cheiro m\u00e1is ben desagradable. \u00c9 soluble en auga e solventes org\u00e1nicos. At\u00f3pase en estado libre na alfarrobeira (\"Ceratonia siliqua\"), na vanilla e na ra\u00edz de \"Arnica dulcis\", e en forma de etil \u00e9ster no aceite de \"Croton tiglium\".\nProduci\u00f3n.\nO \u00e1cido isobut\u00edrico prep\u00e1rase por oxidaci\u00f3n de isobutiraldehido, que \u00e9 un subproduto da hidroformilaci\u00f3n do propileno.\nTam\u00e9n se pode preparar por hidrocarboxilaci\u00f3n a alta presi\u00f3n (reacci\u00f3n de Koch) a partir do propileno:\nCo\u00f1\u00e9cense outras moitas rutas de obtenci\u00f3n, como a hidr\u00f3lise de isobutironitrilo con \u00e1lcalis e a oxidaci\u00f3n de isobutanol con dicromato de potasio en presenza de \u00e1cido sulf\u00farico, En presenza de doantes de prot\u00f3ns, a acci\u00f3n da am\u00e1lgama de sodio sobre o \u00e1cido metacr\u00edlico tam\u00e9n d\u00e1 lugar a \u00e1cido isobut\u00edrico.\nO \u00e1cido isobut\u00edrico pode tam\u00e9n fabricarse comercialmente utilizando bacterias modificadas xeneticamente usando azucres como materia base.\nReacci\u00f3ns.\nCando se quenta cunha soluci\u00f3n de \u00e1cido cr\u00f3mico ox\u00eddase a acetona. O permanganato de potasio alcalino ox\u00eddao a \u00e1cido \u03b1-hidroxiisobut\u00edrico, (CH3)2C(OH)-CO2H."}
{"id": "505793", "revid": "47401", "url": "https://gl.wikipedia.org/wiki?curid=505793", "title": "Cicciolina", "text": ""}
{"id": "505794", "revid": "27155", "url": "https://gl.wikipedia.org/wiki?curid=505794", "title": "\u00c1cido 2-metilpropanoico", "text": ""}
{"id": "505795", "revid": "27155", "url": "https://gl.wikipedia.org/wiki?curid=505795", "title": "\u00c1cido isobutanoico", "text": ""}
{"id": "505796", "revid": "27155", "url": "https://gl.wikipedia.org/wiki?curid=505796", "title": "Isobutirato", "text": ""}
{"id": "505797", "revid": "23204", "url": "https://gl.wikipedia.org/wiki?curid=505797", "title": "Always, para sempre", "text": "Always, para sempre (en ) \u00e9 un filme estadounidense de 1989 dirixido por Steven Spielberg, e protagonizado por Richard Dreyfuss, Holly Hunter, John Goodman, Brad Johnson e Audrey Hepburn no seu derradeiro papel cinematogr\u00e1fico.\nEstreouse en galego o 31 de marzo de 1997 a trav\u00e9s da TVG."}
{"id": "505798", "revid": "55340", "url": "https://gl.wikipedia.org/wiki?curid=505798", "title": "Bla\u017eenka Divjak", "text": "Bla\u017eenka Divjak, nada en Vara\u017edin o 1 de xaneiro de 1967 \u00e9 unha pol\u00edtica e matem\u00e1tica croata, \nTraxectoria.\nLogo de rematar os estudos de secundaria entrou a estudar na Facultade de Ciencias Naturais e Matem\u00e1ticas da Universidade de Zagreb (UZ) e al\u00ed se graduou en 1989 .\nEn 1990 comezou a dar clases de matem\u00e1ticas no instituto da s\u00faa localidade natal e en 1994 entrou como profesora axudante na Facultade de Organizaci\u00f3n e Inform\u00e1tica en 1994 e doutorouse en 1997 pola Universidade de Zagreb coa tese \"Geometrija pseudogalilejevih prostora\" dende 2010 \u00e9 profesora titular desa universidade. Entre 2010 e 2014 foi vicerreitora de estudantes e estudos da UZ. Escribiu en solitario ou en colaboraci\u00f3n libros t\u00e9cnicos e de ensino das matem\u00e1ticas e m\u00e1is de 80 artigos cient\u00edficos e profesionais. Ademais de croata, fala ingl\u00e9s e alem\u00e1n.\nA petici\u00f3n do Partido Popular Croata-Liberal Dem\u00f3cratas foi ministra de ciencia e educaci\u00f3n do 9 de xu\u00f1o de 2017 ao 23 de xullo de 2020 no gabinete de Andrej Plenkovi\u0107."}
{"id": "505799", "revid": "23204", "url": "https://gl.wikipedia.org/wiki?curid=505799", "title": "Always (filme de 1989)", "text": ""}
{"id": "505802", "revid": "23204", "url": "https://gl.wikipedia.org/wiki?curid=505802", "title": "Encontros na terceira fase", "text": "Encontros na terceira fase (en ) \u00e9 un filme estadounidense de 1977 escrito e dirixido por Steven Spielberg, e protagonizado por Richard Dreyfuss, Melinda Dillon, Teri Garr, Bob Balaban, Cary Guffey e Fran\u00e7ois Truffaut. Conta a historia de Roy Neary, un traballador de Indiana, cuxa vida cambia ap\u00f3s un encontro cun obxecto voador non identificado (ovni).\nSinopse.\nNo deserto de Sonora, o cient\u00edfico franc\u00e9s, investigador do fen\u00f3meno OVNI e invitado principal da \"Conferencia de Montsoreau\", Claude Lacombe (Fran\u00e7ois Truffaut) e o seu tradutor estadounidense David Laughlin (Bob Balaban), entre outros cient\u00edficos de investigaci\u00f3n do goberno, descobren os avi\u00f3ns que compu\u00f1an o Voo 19, un escuadr\u00f3n a\u00e9reo perdido pouco despois da segunda guerra mundial. Os avi\u00f3ns est\u00e1n intactos e operativos, pero non hai rastro dos pilotos.\nUn buque de carga, o \"Cotopaxi\", desaparecido no Tri\u00e1ngulo das Bermudas, aparece no medio do deserto de Gobi. Un avi\u00f3n est\u00e1 sendo perseguido por un obxecto brillante que o piloto non sabe describir.\nMentres tanto, Roy Neary (Richard Dreyfuss), un empregado da compa\u00f1\u00eda el\u00e9ctrica, est\u00e1 a investigar un apag\u00f3n cando o seu cami\u00f3n para e \u00e9 inundado de luz brillante do ceo. Experimenta un encontro pr\u00f3ximo cun OVNI, Roy \u00e9 inmediatamente atrapado no medio dunha persecuci\u00f3n policial tras catro Ovnis. \nDespois desta experiencia, Roy queda fascinado polos Ovnis, para consternaci\u00f3n da s\u00faa esposa, Ronnie (Teri Garr). Roy obsesi\u00f3nase cada vez m\u00e1is con cinco estra\u00f1as notas musicais e imaxes mentais en forma de monta\u00f1a e comeza a modelalas. Jillian (Melinda Dillon) tam\u00e9n se obsesiona con crear bosquexos desa monta\u00f1a \u00fanica. Pouco despois, aterroriza na casa un encontro de Ovnis, no que Barry, o seu fillo pequeno, \u00e9 secuestrado por seres indistinguibles a pesar dos esforzos que fixo para protexer a s\u00faa casa.\nMentres tanto, o aumento do comportamento err\u00e1tico de Roy fai que Ronnie o deixe, levando consigo os seus tres fillos.\nDesesperado, Roy ve un telexornal sobre un descarrilamento de tren preto da Devil's Tower National Monument en Wyoming, Estados Unidos. Al\u00ed dec\u00e1tase de que a imaxe mental que o molestaba \u00e9 real. Jillian ve a mesma transmisi\u00f3n, polo que ela e Roy, as\u00ed como moitos outros coa mesma experiencia, dir\u00edxense ao sitio."}
{"id": "505803", "revid": "23204", "url": "https://gl.wikipedia.org/wiki?curid=505803", "title": "Close Encounters of the Third Kind", "text": ""}
{"id": "505809", "revid": "72012", "url": "https://gl.wikipedia.org/wiki?curid=505809", "title": "Arrecifes de coral", "text": ""}
{"id": "505810", "revid": "27155", "url": "https://gl.wikipedia.org/wiki?curid=505810", "title": "\u00c1cido but\u00edrico", "text": "O \u00e1cido but\u00edrico (do grego \u03b2\u03bf\u03cd\u03c4\u1fe1\u03c1\u03bf\u03bd, 'manteiga'), tam\u00e9n co\u00f1ecido polo seu nome sistem\u00e1tico \u00e1cido butanoico, \u00e9 un \u00e1cido carbox\u00edlico coa f\u00f3rmula estrutural CH3CH2CH2COOH, \u00e1s veces considerado como \u00e1cido graxo de cadea curta. \u00c9 un l\u00edquido aceitoso incloro soluble en auga, etanol e \u00e9ter. O \u00e1cido isobut\u00edrico (\u00e1cido 2-metilpropanoico) \u00e9 un is\u00f3mero seu. Os sales e \u00e9steres do \u00e1cido but\u00edrico denom\u00ednanse butiratos ou butanoatos. Este \u00e1cido non est\u00e1 moi espallado na natureza, pero os seus \u00e9steres son com\u00fans. Este \u00e1cido abunda na manteiga. \u00c9 un produto industrial com\u00fan.\nDistribuci\u00f3n natural.\nOs triglic\u00e9ridos con \u00e1cido but\u00edrico compo\u00f1en o 3\u20134% da manteiga. Cando a manteiga se pon rancia, lib\u00e9rase o \u00e1cido but\u00edrico. \u00c9 un \u00e1cido graxo de cadea curta. O \u00e1cido but\u00edrico \u00e9 un \u00e1cido medianamente forte que reacciona con bases e afecta a moitos metais.\nO \u00e1cido but\u00edrico at\u00f3pase na graxa animal e aceites vexetais, leite de vaca e humano, manteiga, quiexo parmesano e, como produto da fermentaci\u00f3n anaerobia no corpo (no colon, como olor corporal e nos v\u00f3mitos). O \u00e1cido but\u00edrico ten un sabor parecido ao da manteiga e un cheiro desagradable. Os mam\u00edferos con boas capacidades olfactivas, como os cans, poden detectalo en concentraci\u00f3ns de 10 partes por mil mill\u00f3ns, mentres que os humanos poden detectalo s\u00f3 en concentraci\u00f3ns por encima de 10 partes por mill\u00f3n (mil veces maior). Na industria alimentaria util\u00edzase como aromatizante.\nNos humanos o \u00e1cido but\u00edrico \u00e9 un dos agonistas end\u00f3xenos primarios do receptor do \u00e1cido hidrocarboxilico 2 (HCA2), un receptor acoplado \u00e1 prote\u00edna G .\nO \u00e1cido but\u00edrico ou a fermentaci\u00f3n do \u00e1cido but\u00edrico est\u00e1 tam\u00e9n presente como \u00e9ster octil butirato na charouv\u00eda (\"Pastinaca sativa\") e nas sementes do xinkgo.\nPreparaci\u00f3n e illamento.\nO \u00e1cido but\u00edrico prep\u00e1rase industrialmente por oxidaci\u00f3n do butiraldehido.\nPode separarse de soluci\u00f3ns acuosas por saturaci\u00f3n con sales como o cloruro de calcio. Este sal de calcio, Ca(C4H7O2)2\u00b7H2O, \u00e9 menos soluble en auga quente que en fr\u00eda.\nHistoria.\nO \u00e1cido but\u00edrico atopouno por primeira vez en forma impura en 1814 o qu\u00edmico franc\u00e9s Michel Eug\u00e8ne Chevreul. En 1818, purificouno o suficiente como para poder caracterizalo. Por\u00e9n, Chevreul non publicou as s\u00faas primeiras investigaci\u00f3ns sobe este \u00e1cido, sen\u00f3n que depositou os seus descubrimentos en forma de manuscritos na secretar\u00eda da Academia das Ciencias de Par\u00eds, Francia. Por outra parte, Henri Braconnot, outro qu\u00edmico franc\u00e9s, estaba tam\u00e9n investigando a composici\u00f3n da manteiga e publicou os seus descubrimentos, o que causou unha disputa pola prioridade. Xa en 1815, Chevreul afirmaba que atopara a substancia responsable do cheiro da manteiga. En 1817, publicara alg\u00fans dos seus descubrimentos sobre as propiedades do \u00e1cido but\u00edrico e deulle o seu nome. Por\u00e9n, ata 1823 non presentou as propiedades do \u00e1cido but\u00edrico en detalle.\nUsos.\nO \u00e1cido but\u00edrico \u00fasase na preparaci\u00f3n de varios \u00e9steres butirato. Util\u00edzase para producir butirato acetato de celulosa, que se utiliza nunha ampla variedade de ferramentas, partes e recubrimentos e \u00e9 m\u00e1is resistante \u00e1 degradaci\u00f3n que o acetato de celulosa. Por\u00e9n, o buturato acetato de celulosa pode degradarse por exposici\u00f3n \u00e1 calor ou humidade, liberando o \u00e1cido but\u00edrico.\nOs \u00e9steres de baixo peso molecular do \u00e1cido but\u00edrico, como o metil butirato, te\u00f1en aromas ou sabores na s\u00faa maior\u00eda pracenteiros. Como consecuencia, util\u00edzanse como aditivos de perfumes e alimentos. \u00c9 un aromatizante alimentario aprobado na Uni\u00f3n Europea na base de datos FLAVIS (n\u00famero 08.005).\nDebido ao seu potente cheiro, foi utilizado como un aditivo en cebos para a pesca. Moitos dos aromas dispo\u00f1ibles comercialmente utilizados en cebos para as carpas (\"Cyprinus carpio\") usan o \u00e1cido but\u00edrico como \u00e9ster base; por\u00e9n, non est\u00e1 claro se o peixe \u00e9 atra\u00eddo polo propio \u00e1cido but\u00edrico ou polas substancias engadidas con el. O \u00e1cido but\u00edrico \u00e9 un dos poucos \u00e1cidos org\u00e1nicos que \u00e9 degustable para as tencas e outros cipr\u00ednidos. Esta substancia tam\u00e9n a usou como bomba f\u00e9tida a Sea Shepherd Conservation Society para molestar as tripulaci\u00f3ns dos barcos baleeiros xaponeses.\nBioqu\u00edmica.\nBios\u00edntese microbiana.\nO butirato \u00e9 producido en varios procesos de fermentaci\u00f3n natural realizada por bacterias anaerobias obrigadas. Esta v\u00eda de fermentaci\u00f3n, chamada fermentaci\u00f3n but\u00edrica, foi descuberta por Louis Pasteur en 1861. Exemplos de especies de bacterias produtoras de butirato son:\nA v\u00eda empeza coa rotura glicol\u00edtica da glicosa en d\u00faas mol\u00e9culas de piruvato, que \u00e9 unha ruta habitual na maior\u00eda dos organismos. O piruvato ox\u00eddase a acetil coencima A en reacci\u00f3n catalizada pola . F\u00f3rmanse d\u00faas mol\u00e9culas de di\u00f3xido de carbono (CO2) e d\u00faas de hidr\u00f3xeno (H2) como produtos residuais. Seguidamente, prod\u00facese o ATP no \u00faltimo paso da fermentaci\u00f3n. Prod\u00facense tres mol\u00e9culas de ATP por cada mol\u00e9cula de glicosa, o cal \u00e9 un rendemento relativamene alto. A ecuaci\u00f3n axustada desta fermentaci\u00f3n \u00e9:\nOutras v\u00edas de produci\u00f3n de butirato son a reduci\u00f3n do succinato e a desproporcionaci\u00f3n do crotonato.\nVarias especies de bacterias forman acetona e \"n\"-butanol por unha v\u00eda alternativa, que empeza coa fermentaci\u00f3n but\u00edrica. Algunhas destas especies son:\nEstas bacterias empezan coa fermetaci\u00f3n but\u00edrica, como se describiu antes, pero, cando o pH baixa de 5, cambian \u00e1 produci\u00f3n de butanol e acetona para impedir que baixe m\u00e1is o pH. F\u00f3rmanse d\u00faas mol\u00e9culas de butanol por cada mol\u00e9cula de acetona.\nO cambio na v\u00eda ocorre despois da formaci\u00f3n do acetoacetil-CoA. Este intermediario pode tomar despois d\u00faas posibles rutas:\nFontes de fibras fermentables.\nResiduos de fibras doadamente fermentables, como as de amid\u00f3n resistente, fibra de avea, pectina e guar son transformadas polas bacterias do colon en \u00e1cidos graxos de cadea curta, entre eles o butirato, producindo m\u00e1is destes \u00e1cidos graxos curtos que outras fibras menos fermentables, como as celulosas. Un estudo atopou que o amid\u00f3n resistente produce m\u00e1is butirato que outros tipos de fibra alimentaria. A produci\u00f3n de \u00e1cidos graxos de cadea curta a partir de fibras en animais ruminantes, como as vacas, \u00e9 a causa de que o leite e a manteiga deses animais conte\u00f1an butirato.\nOs frutanos son outra fonte de fibras dietarias solubles prebi\u00f3ticas, que poden ser dixeridas para producir butirato. At\u00f3panse a mi\u00fado en fibras solubles de alimentos, que te\u00f1en alto contido en xofre, como en \"Allium\" e nas plantas cruc\u00edferas. As fontes de frutanos son principalmente o trigo (a\u00ednda que alg\u00fans tipos de trigo, como a espelta conte\u00f1en menores cantidades), centeo, cebada, cebola, allo, alcachofas, esp\u00e1rragos, remolacha, chicoria, follas de mexac\u00e1n, allo porro, a parte branca das ceboletas, br\u00f3coli, col de Bruxelas, verza, fi\u00fancho e prebi\u00f3ticos, como os frutooligosac\u00e1ridos (FOS), oligofrutosa e inulina.\nFarmacolox\u00eda.\nFarmacodin\u00e1mica.\nO \u00e1cido but\u00edrico \u00e9 un dos dous principais agonistas end\u00f3xenos do receptor do \u00e1cido hidroxicarbox\u00edlico 2 humano (HCA2, tam\u00e9n co\u00f1ecido como GPR109A), un receptor acoplado \u00e1 prote\u00edna G acoplado a Gi/o (GPCR),\nIgual que outros \u00e1cidos graxos de cadea curta, o butirato \u00e9 un agonista nos receptores de \u00e1cidos graxos libres FFAR2 e FFAR3, os cales funcionan como sensores de nutrientes que facilitan o control homeost\u00e1tico do balance enerx\u00e9tico; por\u00e9n, entre os \u00e1cidos graxos de cadea curta s\u00f3 o butirato \u00e9 un agonista do HCA2. O \u00e1cido but\u00edrico metabol\u00edzase nas mitocondrias, especialmente en colonocitos e polo f\u00edgado, para xerar adenos\u00edn trifosfato (ATP) durante o metabolismo dos \u00e1cidos graxos. O \u00e1cido but\u00edrico \u00e9 tam\u00e9n un inhibidor de HDAC (concretamente de HDAC1, HDAC2, HDAC3 e HDAC8), un f\u00e1rmaco que inhibe a funci\u00f3n dos encimas histona desacetilases, polo que favorece un estado acetilado das histonas nas c\u00e9lulas. A acetilaci\u00f3n de histonas afrouxa a estrutura da cromatina ao reducir a atracci\u00f3n electrost\u00e1tica entre as histonas e o ADN. En xeral, p\u00e9nsase que os factores de transcrici\u00f3n non poden acceder a rexi\u00f3ns nas que as histonas est\u00e1n apertadaente asociadas ao ADN (\u00e9 dicir, non acetiladas, por exemplo, a heterocromatina). Por tanto, p\u00e9nsase que o \u00e1cido but\u00edrico potencia a actividade de transcricional nos promotores, que son normalmente silenciados ou regulados \u00e1 baixa debido \u00e1 actividade das histona descaetilases.\nFarmacocin\u00e9tica.\nO butirato que se produce no colon por fermentaci\u00f3n microbiana da fibra da dieta \u00e9 absorbido e metabolizado principalmentet polos colonocitos e as c\u00e9lulas do f\u00edgado para a xeraci\u00f3n de ATP durante o metabolismo enerx\u00e9tico; por\u00e9n, parte do butirato \u00e9 absorbido no colon distal, o cal non est\u00e1 conectado coa vea porta, o que permite a distribuci\u00f3n sist\u00e9mica dese butirato a m\u00faltiples sistemas org\u00e1nicos por medio do sistema circulatorio. O butirato que chegou ao sistema circulatorio pode cruzar doadamente a barreira hematoencef\u00e1lica por medio dos transportadores de monocarboxilatos (\u00e9 dicir, certos membros da transportadores do grupo SLC16A). Outros transportadores que median no paso do butirato a trav\u00e9s das membrans lip\u00eddicas son SLC5A8 (SMCT1), SLC27A1 (FATP1) e SLC27A4 (FATP4).\nMetabolismo.\nO \u00e1cido but\u00edrico \u00e9 metabolizado por varias XM-ligases humanas (ACSM1, ACSM2B, ASCM3, ACSM4, ACSM5 e ACSM6), tam\u00e9n chamadas butirato\u2013CoA ligases. O metabolito producido por esta reacci\u00f3n \u00e9 o butiril\u2013CoA, e prod\u00facese da seguinte maneira:\nComo \u00e9 un \u00e1cido graxo de cadea curta, o butirato \u00e9 metabolizado polas mitocondrias como unha fonte de enerx\u00eda (\u00e9 dicir, de adenos\u00edn trifosfato ou ATP) por medio do metabollismo dos \u00e1cidos graxos.\nNos humanos, o prof\u00e1rmaco do butirato tributirina \u00e9 metabolizado pola triacilglicerol lipase a dibutirina e butirato por medio da reacci\u00f3n:\nInvestigaci\u00f3n.\nEfectos perif\u00e9ricos.\nO butirato ten numerosos efectos sobre a homeostase enerx\u00e9tica e doenzas relacionadas (diabetes e obesidade), inflamaci\u00f3n e funci\u00f3n inmmune (por exemplo, ten pronunciados efectos antimicrobianos e anticacer\u00edxenos) en humanos. Estes efectos ocorren por medio do seu metabolismo na mitocondria para xerar ATP durante o metabolismo dos \u00e1cidos graxos ou por medio dunha ou m\u00e1is das s\u00faas dianas dos encimas modificadores de histonas (\u00e9 dicir, as histona desacetilases de clase I) e as dianas dos receptores acoplados \u00e1 prote\u00edna G (\u00e9 dicir, FFAR2, FFAR3 e HCA2).\nInmunomodulaci\u00f3n e inflamaci\u00f3n.\nOs efectos do butirato sobre o sistema inmune dependen da inhibici\u00f3n das histona desacetilases de clase I e a activaci\u00f3n das s\u00faas dianas do receptor acoplado \u00e1 prote\u00edna G: HCA2 (GPR109A), FFAR2 (GPR43) e FFAR3 (GPR41). Entre todos os \u00e1cidos graxos de cadea curta o butirato \u00e9 o promotor m\u00e1is potente das c\u00e9lulas T reguladoras intestinais in vitro e o \u00fanico do grupo que \u00e9 un ligando de HCA2. Demostrou ser un mediador fundamental da resposta inflamatoria do colon. Pos\u00fae un potencial preventivo e terap\u00e9utico para contrarrestar a colite ulcerosa mediada por inflamaci\u00f3n e o cancro colorrectal.\nO butirato ten propiedades antimicrobianas en humanos que son mediadas polo p\u00e9ptido antimicrobiano LL-37, que est\u00e1 inducido pola inhibici\u00f3n de HDAC sobre a histona H3. In vitro, o butirato incrementa a expresi\u00f3n x\u00e9nica de FOXP3 o regulador da transcrici\u00f3n de c\u00e9lulas T reguladoras (Tregs) e promove as c\u00e9lulas T reguladora do colon pola inhibici\u00f3n das histona desacetilases de clase I; por medio destas acci\u00f3ns incrementa a expresi\u00f3n da interleucina 10, unha citocina antiinflamatoria. O butirato tam\u00e9n suprime a inflamaci\u00f3n do colon ao inhibir as v\u00edas de sinalizaci\u00f3n de IFN-\u03b3\u2013STAT1, que est\u00e1n mediadas parcialmente por medio da inhibici\u00f3n das histona desacetilases. A\u00ednda que a sinalizaci\u00f3n transitoria de IFN-\u03b3 est\u00e1 xeralmente asociada cunha resposta inmunitaria normal do h\u00f3spede, a sinalizaci\u00f3n cr\u00f3nica de IFN-\u03b3 est\u00e1 a mi\u00fado asociada coa inflamaci\u00f3n cr\u00f3nica. Observouse que o butirato inhibe a actividade de HDAC1 que est\u00e1 unido ao promotor do xene Fas en c\u00e9lulas T, o que resulta na hiperacetilaci\u00f3n do promotor de Fas e a regulaci\u00f3n \u00e1 alza do receptor Fas da superficie das c\u00e9lulas T.\nDe xeito similar ao doutros agonistas de HCA2 estudados, o butirato tam\u00e9n produce uns efectos antiinflamatorios marcados en diversos tecidos, inclu\u00edndo o cerebro, tracto gastrointestinal, pel e tecido vascular. A uni\u00f3n do butirato a FFAR3 induce a liberaci\u00f3n do neurop\u00e9ptido Y e promove a homeostase funcional da mucosa do colon e do sistema inmunitario ent\u00e9rico.\nO \u00e1cido but\u00edrico \u00e9 unha importante fonte de enerx\u00eda (ATP) para as c\u00e9lulas que tapizan o colon de mam\u00edferos (colonocitos). Sen \u00e1cido but\u00edrico como fornecedor de enerx\u00eda, as c\u00e9lulas do colon sofren unha autofaxia regulada \u00e1 alza (\u00e9 dicir, autodixesti\u00f3n).\nCancro.\nO butirato produce diferentes efectos en c\u00e9lulas saudables e cancerosas, o que se co\u00f1ece como o \"paradoxo do butirato\". En concreto, o butirato inhibe as c\u00e9lulas tumorais do colon e estimula a proliferaci\u00f3n de c\u00e9lulas sas do epitelio do colon. O mecanismo de sinalizaci\u00f3n non se co\u00f1ece ben. A produci\u00f3n de \u00e1cidos graxos vol\u00e1tiles, como o butirato a partir de fibras fermentables pode contribu\u00edr ao papel da fibra alimenticia no cancro de colon. Os \u00e1cidos graxos de cadea curta, nos que se incl\u00fae o \u00e1cido but\u00edrico, prod\u00facense pola flora intestinal beneficiosa (probi\u00f3ticos) que se alimentan de prebi\u00f3ticos fermentables, que son produtos vexetais que conte\u00f1en fibra dietaria. Estes \u00e1cidos graxos de cadea curta benefician os colonocitos ao incrementaren a produci\u00f3n de enerx\u00eda e poden protexer contra o cancro de colon ao inhibiren a proliferaci\u00f3n celular.\nInversamente, alg\u00fans investigadores trataron de eliminar o butirato e consid\u00e9rano un potencial impulsor do cancro. Estudos feitos en ratos indican que favorece a transformaci\u00f3n de c\u00e9lulas epiteliais do colon deficientes en MSH2.\nAdicci\u00f3n.\nO \u00e1cido but\u00edrico \u00e9 un inhibidor das HDAC que \u00e9 selectivo para as HDACs de clase I en humanos. As HDACs son encimas que modifican as histonas e poden causar a descatilaci\u00f3n e represi\u00f3n da expresi\u00f3n x\u00e9nica. As HDACs son importantes reguladores da formaci\u00f3n sin\u00e1ptica, plasticidade sin\u00e1ptica e formaci\u00f3n de memoria a longo prazo. Varias HDACs (especificamente, as de clase I) s\u00e1bese que est\u00e1n implicadas na mediaci\u00f3n do desenvolvemento dunha adicci\u00f3n. O \u00e1cido but\u00edrico e outros inhibidores das HDAC utiliz\u00e1ronse en investigaci\u00f3n precl\u00ednica para avaliar os efectos transcricionais, neurais e no comportamento da inhibici\u00f3n das HDACs en animais adictos a drogas."}
{"id": "505811", "revid": "27155", "url": "https://gl.wikipedia.org/wiki?curid=505811", "title": "\u00c1cido butanoico", "text": ""}
{"id": "505812", "revid": "26995", "url": "https://gl.wikipedia.org/wiki?curid=505812", "title": "O caranguexeiro", "text": " \u00e9 unha novela de 1929 escrita polo autor xapon\u00e9s Takiji Kobayashi.\nOrixe.\nA pesca no mar de Okhotsk principiara a comezos do s\u00e9culo XX. Foi considerada unha industria estrat\u00e9xica, protexida pola armada imperial xaponesa. Axi\u00f1a comezar\u00edan os primeiros conflitos con Rusia e posteriormente coa Uni\u00f3n Sovi\u00e9tica. Tras unha exhaustiva investigaci\u00f3n, Takiji Kobayashi describiu a vida e traballo dos pescadores en condici\u00f3ns de semiescravitude e o maltrato f\u00edsico e psicol\u00f3xico \u00f3 que eran sometidos a bordo do barco \"Hakuko Maru\".\nPublicaci\u00f3n.\nPublicouse orixinalmente de forma serializada entre maio e xu\u00f1o de 1929 na revista de literatura comunista \"Senki\". En setembro dese mesmo ano, publicouse en formato de libro Senki Company. O libro foi prohibido polos censores do goberno, mais non antes de ter vendido uns 15\u00a0000 exemplares.\nFoi traducida ao galego por Gabriel \u00c1lvarez Mart\u00ednez e publicada en xullo de 2020 por Editorial Hugin e Munin.\nAdaptaci\u00f3ns.\nNo ano 1953, foi levada \u00f3 cine polo director S\u014d Yamamura.\nNo 2008, debido \u00f3 contexto de crise econ\u00f3mica e precariedade laboral, unha reedici\u00f3n da novela acadou un gran suceso de vendas no Xap\u00f3n. Isto provocou a adaptaci\u00f3n da novela \u00f3 manga, a varias adaptaci\u00f3ns teatrais e a un remake de pel\u00edcula orixinal do 1953."}
{"id": "505813", "revid": "23204", "url": "https://gl.wikipedia.org/wiki?curid=505813", "title": "Kani K\u014dsen", "text": ""}
{"id": "505817", "revid": "89787", "url": "https://gl.wikipedia.org/wiki?curid=505817", "title": "Carmela Troncoso", "text": "Carmela Gonz\u00e1lez Troncoso, nada en Vigo en 1982, \u00e9 unha enxe\u00f1eira de telecomunicaci\u00f3ns e investigadora espa\u00f1ola especialista en privacidade. \u00c9 especialmente co\u00f1ecida por dirixir un equipo europeo que traballa no protocolo DP-3T, co obxectivo de crear unha aplicaci\u00f3n para rastrexar os contaxios do COVID-19 sen comprometer a privacidade da cidadan\u00eda.\nTraxectoria.\nNaceu en Vigo en 1982. A s\u00faa nai \u00e9 profesora de Literatura Espa\u00f1ola na Universidade de Vigo e o seu pai \u00e9 f\u00edsico. A s\u00faa irm\u00e1 m\u00e1is vella, Xoana Gonz\u00e1lez Troncoso estudou f\u00edsica en Santiago, e ad\u00edcase \u00e1 neurociencia no Instituto de Tecnolox\u00eda de California. Carmela optou pola enxe\u00f1ar\u00eda titul\u00e1ndose en Telecomunicaci\u00f3ns pola Universidade de Vigo nas especialidades Telem\u00e1tica e Electr\u00f3nica (2000-2006). Pasou por Francia cunha bolsa da Fundaci\u00f3n Barri\u00e9 en Nancy ata que en 2007 chegou a B\u00e9lxica doutor\u00e1ndose en Enxe\u00f1ar\u00eda da Universidade KU Leuven (2006-2011). A s\u00faa tese sobre \"M\u00e9todos de dese\u00f1o e an\u00e1lise para tecnolox\u00edas de privacidade\" asesorada polo profesor Bart Preneel e a profesora Claudia D\u00edaz, recibiu o Premio Tese do Consorcio Europeo de Investigaci\u00f3n para Inform\u00e1tica e Matem\u00e1ticas Seguridade e Xesti\u00f3n de Confianza. Tam\u00e9n recibiu polo seu traballo en Enxe\u00f1ar\u00eda de Privacidade o Premio de Protecci\u00f3n de Privacidade CNIL-INRIA 2017. Durante o seu doutoramento foi visitante investigadora en moitos grupos de seguridade co\u00f1ecidos, entre eles Microsoft Research Cambridge, o Laboratorio de Computaci\u00f3n da Universidade de Cambridge ou o laboratorio LCA1 na Escola Polit\u00e9cnica Federal de Lausana.\nDe 2011 a 2012 incorporouse como investigadora posdoutoral ao Grupo COSIC da Universidade KU Leuven\nEn 2012 regresou a Galicia e at\u00e9 2015 traballou en Gradiant, Centro Tecnol\u00f3xico de Telecomunicaci\u00f3ns de Galicia, onde se converteu na L\u00edder T\u00e9cnica de Seguridade e Privacidade primeiro como investigadora posdoutoral en Liftgate Project e desde 2014 en Security and Privaci Technical lead, at\u00e9 setembro de 2015. Al\u00ed traballou en soluci\u00f3ns pr\u00e1cticas de seguridade e privacidade con empresas locais e internacionais, presentando unha patente sobre comunicaci\u00f3ns seguras de veh\u00edculo \u00e1 nube.\nDe 2015 a setembro de 2017 incorporouse ao IMDEA Software Institute en Madrid ata que en novembro de 2017 incorporouse como profesora asistente en Ciencia Computacional na Escola Polit\u00e9cnica Federal de Lausana onde lidera o Security and Privacy Engineering Lab SPRING centrado no dese\u00f1o de tecnolox\u00edas de privacidade e metodolox\u00edas para avaliar a protecci\u00f3n que elas ofrecen.\nDurante a crise pola pandemia da COVID-19 liderou un equipo de m\u00e1is de 20 persoas de oito instituci\u00f3ns europeas que traballaron desenvolvendo o protocolo DP-3T baixo o paraugas do Pan-European Privacy-Preserving Proximity Tracing (PEPP-PT) para crear unha aplicaci\u00f3n inform\u00e1tica que rastrexara os nosos contactos e \u00e1 vez respecte a privacidade co obxectivo de que a cidadan\u00eda co\u00f1eza se estiveron preto de algu\u00e9n que d\u00edas despois d\u00e1 positivo polo virus.\nEn abril de 2020 foi unha das 300 persoas expertas de 25 pa\u00edses asinantes dunha carta dirixida aos gobernos para pedirlles que eviten soluci\u00f3ns tecnol\u00f3xicas na s\u00faa loita contra o coronavirus que \"a longo prazo, poidan dar como resultado sistemas que permitan unha vixilancia sen precedentes da sociedade\" advertiendo que a adopci\u00f3n de tecnolox\u00edas de vixilancia \"obstaculizar\u00eda catastr\u00f3ficamente a aceptaci\u00f3n por parte da sociedade en xeral\" das aplicaci\u00f3ns que poden rastrexar e frear unha segunda onda de contaxios tras o confinamento.\nProtecci\u00f3n da privacidade.\nA investigaci\u00f3n de Troncoso c\u00e9ntrase en comprender como lograr unha mellor protecci\u00f3n da privacidade desde a construci\u00f3n de sistemas de preservaci\u00f3n da privacidade e o desenvolvemento de metodolox\u00edas que axuden \u00e1 enxe\u00f1ar\u00eda a incorporar fortes garant\u00edas de privacidade nos seus dese\u00f1os; e desenvolver t\u00e9cnicas para cuantificar sistematicamente a informaci\u00f3n privada que un adversario pode inferir dos datos aos que pode ter acceso.\nTam\u00e9n investigou sobre a privacidade xen\u00f3mica e na procura de soluci\u00f3ns para permitir o intercambio seguro de datos xen\u00e9ticos."}
{"id": "505818", "revid": "98629", "url": "https://gl.wikipedia.org/wiki?curid=505818", "title": "Cec\u00edlia Meireles", "text": "Cec\u00edlia Benevides de Carvalho Meireles, nada no R\u00edo de Xaneiro o 7 de novembro de 1901 e finada no mesmo lugar o 9 de novembro de 1964, foi unha xornalista, pintora, poeta, escritora e profesora brasileira. \u00c9 un nome can\u00f3nico das vangardas brasileiras, unha das grandes poetas da lingua portuguesa e \u00e9 amplamente considerada a mellor poeta do Brasil. Combateu a palabra poetisa por considerala discriminaci\u00f3n de x\u00e9nero.\nViaxou polas Am\u00e9ricas na d\u00e9cada de 1940, visitando os Estados Unidos, M\u00e9xico, a Arxentina, o Uruguai e Chile. No ver\u00e1n de 1940, deu palestras na Universidade de Texas en Austin. Escribiu dous poemas sobre o seu tempo na capital de Texas e un longo (800 li\u00f1as) poema socialmente consciente \"EUA 1940\", publicado postumamente. Como xornalista, as s\u00faas columnas (cr\u00f3nicas) concentr\u00e1banse m\u00e1is na educaci\u00f3n, mais tam\u00e9n nas s\u00faas viaxes ao exterior no hemisferio occidental, Portugal, outras partes da Europa, Israel e a India (onde recibiu un doutoramento honorario).\nComo poeta, o seu estilo era principalmente neosimbolista e os seus temas inclu\u00edan o tempo ef\u00e9mero e a vida contemplativa. A\u00ednda que non se preocupase coa cor local, o vern\u00e1culo nativo ou os experimentos en sintaxe (popular), ela \u00e9 considerada un dos poetas m\u00e1is importantes da segunda fase do modernismo brasileiro, co\u00f1ecida polo vanguardismo nacionalista. Como profesora, fixo moito para promover reformas educativas e defendeu a construci\u00f3n de bibliotecas infant\u00eds. Entre 1935 e 1938, deu aulas na universidade de curta duraci\u00f3n do distrito federal do R\u00edo de Xaneiro.\nTraxectoria.\nCec\u00edlia Benevides de Carvalho Meireles naceu no barrio R\u00edo Longo, na cidade do R\u00edo de Xaneiro. Os seus pais eran Carlos Alberto de Carvalho Meireles, empregado do Banco do Brasil, e Mathilde Benevides Meireles, profesora da rede p\u00fablica de escola primaria. Antes de Cec\u00edlia nacer, a s\u00faa nai perdera os seus outros fillos: Carlos, V\u00edtor e Carmem. Carlos morreu tres meses antes do nacemento de Cec\u00edlia. Aos tres anos de idade, a s\u00faa nai morreu, e Cec\u00edlia mudouse para as inmediaci\u00f3ns das r\u00faas Zamenhoff, Estrela e San Carlos, pasando a morar con s\u00faa avoa materna, Jacinta Garcia Benevides, unha portuguesa nacida na Illa de San Miguel, Azores, na \u00e9poca vi\u00fava e \u00fanica sobrevivente da familia. Ela criou a meni\u00f1a con axuda de Pedrina, a encargada da meni\u00f1a, que sempre lle contaba historias \u00e1 noite.\nCec\u00edlia cursou a escola primaria na Escola Municipal Est\u00e1cio de S\u00e1, onde, ao conclu\u00edr o curso en 1910, recibiu das mans de Olavo Bilac, inspector da escola, unha Medalla de Ouro Olavo Bilac polo esforzo e excelente desempe\u00f1o \"con distinci\u00f3n e loanza\". Nesa \u00e9poca, a pequena xa demostraba paix\u00f3n por libros, chegando a escribir os seus primeiros versos. Tam\u00e9n demostraba interese pola m\u00fasica, o que a levou estudar canto e viol\u00edn no Conservatorio Nacional de M\u00fasica, pois so\u00f1aba en escribir unha \u00f3pera sobre o Ap\u00f3stolo S\u00e3o Paulo. No entanto, posteriormente, acabou dedic\u00e1ndose \u00e1 literatura, en vista de que non conseguir\u00eda desempe\u00f1ar con perfecci\u00f3n moitas actividades simultaneamente.\nCec\u00edlia Meireles posu\u00eda ollos azuis esverdeados, era curiosa e soa, sobre todo porque a s\u00faa avoa non a deixaba sa\u00edr de casa para brincar, mesmo cando era chamada por outros nenos. Durante unha entrevista, Cec\u00edlia dixo que \"en toda a vida, nunca me esforcei por ga\u00f1ar e nin me asombrei por perder\". A infancia solitaria rendeu \u00e1 futura escritora dous puntos que, para ela, foron positivos: \"a soidade e o silencio\".\n1917-1935: Formaci\u00f3n acad\u00e9mica e primeiro casamento.\nEn 1917, aos dezaseis anos de idade, formouse na Escola Normal do Distrito Federal, no R\u00edo de Xaneiro, onde tivo como profesores o historiador Bas\u00edlio de Magalh\u00e3es, a escritora infantil Alexina Magalh\u00e3es Pito e o poeta Os\u00f3rio Duque-Estrada. Por consenso, foi escollida como oradora do seu grupo de graduaci\u00f3n. A partir de ent\u00f3n, pasou a dar aulas. O 24 de outubro de 1922, xa publicando o seu libro de estrea, casou co pintor, dese\u00f1ador, ilustrador e artista pl\u00e1stico portugu\u00e9s Fernando Correia D\u00edas, que mudara para o Brasil en abril de 1914, radic\u00e1ndose no R\u00edo de Xaneiro e contribu\u00edndo para o desenvolvemento das artes gr\u00e1ficas no pa\u00eds. Da uni\u00f3n dos dous naceron tres fillas: Maria Elvira, Maria Mathilde e Maria Fernanda. Al\u00e9n diso, a uni\u00f3n con Correia D\u00edas proporcionou \u00e1 escritora un contacto co movemento po\u00e9tico en Portugal, no inicio do s\u00e9culo XX, do cal Fernando Persoa formou parte, e unha participaci\u00f3n na ilustraci\u00f3n da s\u00faa obra. Por\u00e9n, o casamento co ilustrador non foi f\u00e1cil: a parella pasou por grandes dificultades financeiras e o prexu\u00edzo da \u00e9poca prexudicou o artista pl\u00e1stico e a profesora. Seguiu un per\u00edodo dif\u00edcil de persecuci\u00f3n m\u00e1is ou menos velada, en que durante catro anos, por iron\u00eda e desagravio da s\u00faa capacidade pedag\u00f3xica, Cec\u00edlia Meireles mantivo unha p\u00e1xina diaria sobre educaci\u00f3n no \"Diario de Noticias\". Tam\u00e9n se encontra colaboraci\u00f3n da s\u00faa autor\u00eda na revista luso-brasileira \"Atl\u00e1ntico\".\nCec\u00edlia iniciou a s\u00faa carreira docente en 1918, cando foi nomeada profesora adxunta do curso primario, na Escola P\u00fablica Deodoro. O 29 de marzo de 1920, o Director Xeral de Instruci\u00f3n P\u00fablica recibiu autorizaci\u00f3n do ent\u00f3n prefecto da cidade para formar clase de dese\u00f1o da Escola Normal do Distrito Federal. El escolleu a Cec\u00edlia, a petici\u00f3n do arquitecto e enxe\u00f1eiro Fernando Nereo de Sampaio, que era respons\u00e1bel da C\u00e1tedra de Dese\u00f1o da Escola e formaba parte do equipo de An\u00edsio Teixeira na Director\u00eda de Instruci\u00f3n P\u00fablica. Preocupada coa calidade do ensino e a escaseza de libros did\u00e1cticos, Cec\u00edlia escribiu libros para escolas primarias e publicou en 1924 o libro infantil \"Crian\u00e7a, Meu Amor\", con prosas para a escola primaria. Foi adoptado pola Director\u00eda Xeral da Instruci\u00f3n P\u00fablica do Distrito Federal e aprobado polo Consello Superior de Ensino do Estado de Minas Xerais e Pernambuco, entrando na lista de lectura de libros paradid\u00e1ticos. Entre os temas do libro estaban retratos, momentos do d\u00eda, mascotas, tarefas, sentimentos e brincadeiras.\n1920-1930: concurso da Escola Normal e tese \"O Esp\u00edrito Vitorioso\".\nCec\u00edlia dedicouse a estudar tentando un concurso promovido pola Escola Normal para cubrir o cargo de profesor catedr\u00e1tico. Na correspondencia co marido, Cec\u00edlia confidenciou a s\u00faa intenci\u00f3n de participar. En 1930, realizou a primeira etapa do concurso, defendendo a tese \"O Esp\u00edrito Vitorioso\", na cal defend\u00eda \"a escola moderna\" e destacaba os principios de liberdade, de intelixencia, de est\u00edmulo \u00e1 observaci\u00f3n e \u00e1 experimentaci\u00f3n. Nesa fase, dos oito demandantes, tres foron suspendidos e dous desistiron en funci\u00f3n das notas obtidas. Soamente dous continuaron disputando: Cec\u00edlia Meireles e Cl\u00f3vis do Rego Monteiro, tendo este nota superior \u00e1 de Cec\u00edlia. A \u00faltima fase, realizada en 26 de agosto do mesmo ano, era unha proba pr\u00e1ctica, na cal Cec\u00edlia foi derrotada.\n1935-1964.\nNese per\u00edodo, Cec\u00edlia publica diversas obras e traduci\u00f3ns, realizando pescudas hist\u00f3ricas e visitando e vivindo en pequenos intervalos en pa\u00edses como a Arxentina, B\u00e9lxica, Holanda, EUA, India, Israel, e tivo obras traducidas para diversos idiomas, inclu\u00edndo alem\u00e1n, espa\u00f1ol, franc\u00e9s, h\u00fangaro, ingl\u00e9s e italiano.\nDe 1935 a 1938 foi profesora de Literatura Luso-Brasileira e de T\u00e9cnica e Cr\u00edtica Literaria na Universidade do Distrito Federal (que era na \u00e9poca no R\u00edo de Xaneiro).\nEn 1940, deu un curso de literatura e cultura brasileira \u00e1 Universidade de Texas en Austin (Estados Unidos). Ao longo da d\u00e9cada, viaxa pola Am\u00e9rica, pasando por M\u00e9xico e Chile e tam\u00e9n visitando en 1944 o Uruguai e a Arxentina, e publica unha obra en Boston en 1945. En 1951, viaxa a Francia, B\u00e9lxica, Holanda e Azores e colle o cargo de directora da Prefectura do Distrito Federal.\nEn 1953, viaxa \u00e1 India a convite do primeiro ministro Jawaharlal Nehru e participa dun congreso sobre Gandhi en Goa. En Nova Deli, recibe das mans do presidente un t\u00edtulo \"Doutor\" \"honoris causa\" polas s\u00faas traduci\u00f3ns da obra de Rabindranath Tagore.\nFixo unha nova viaxe \u00e1 Europa en 1954. En 1958, visita Israel.\nEn 1962, un cancro no est\u00f3mago comeza a se manifestar e acabou falecendo o 9 de novembro de 1964 no R\u00edo de Xaneiro, aos 63 anos.\nTraxectoria literaria.\nCon dezaoito anos de idade, en 1919, Cec\u00edlia publicou seu primeiro libro de poemas, \"Espectros\", lanzado pola Editora Leite Ribeiro (hoxe Freitas Bastos), con dezasete sonetos, escritos no tempo en que cursaba a Escola Normal, e con pr\u00f3logo asinado por Alfredo Gomes, que fora o seu profesor de Lingua portuguesa e, na \u00e9poca, prestixioso gram\u00e1tico, que saudaba \"o coraz\u00f3n xa superiormente formado, a intelixencia clara e l\u00facida, a intuici\u00f3n not\u00e1bel con que sab\u00eda expor pensamentos propios e singulares at\u00e9 en asuntos pedag\u00f3xicos\" da s\u00faa alumna. O libro conti\u00f1a poemas sobre temas hist\u00f3ricos, lend\u00e1rios, mitol\u00f3xicos e relixiosos, tendo personaxes como Cleopatra, Mar\u00eda Antonieta, Xudite, Sans\u00f3n e Dalila, retratados en sonetos, so influencia simboloxista, na musicalidade e melancol\u00eda, indo a contram\u00e1n do que estaba sendo publicado na \u00e9poca. Con diminuta tiraxe, crese que o libro se lanzou \u00e1s costas da autora. O libro ga\u00f1ou unha cr\u00edtica positiva de Jo\u00e3o Ribeiro, publicada no xornal \"O Imparcial\", en que el prev\u00eda un belo futuro para Cec\u00edlia. Para Darcy Damasceno, cr\u00edtico do \"Jornal do Com\u00e9rcio\", o libro imped\u00eda a revelaci\u00f3n da real face creativa e espiritual de Meireles debido ao rigor das m\u00e9tricas e acentuaci\u00f3n, en textos parnasianos. Durante certa \u00e9poca, exemplares do libro desapareceron de circulaci\u00f3n, levantando a hip\u00f3tese de que, de feito, nunca existisen. Nin mesmo a familia da autora ti\u00f1a noticias a respecto ou calquera exemplar da obra. Del, o que se co\u00f1ec\u00eda eran s\u00f3 fragmentos. Por\u00e9n, en 2001, o libro foi reeditado e incorporado \u00e1 \"Poesia Completa\", lanzada pola Nova Fronteira.\nA partir de a\u00ed, Cec\u00edlia comezou a aproximarse a escritores como Tasso da Silveira, Andrade Muricy e, entre febreiro e marzo de 1922, escribiu novos poemas para compor un novo libro. Nesa \u00e9poca, aconteceu a Semana de Arte Moderna, en S\u00e3o Paulo, liderada por Oswald de Andrade, co cal Cec\u00edlia tivo pouco contacto. O ano seguinte, publicou \"Nunca Mais\".\".. E Poema dos Poemas\", pola editora Leite Ribeiro, contendo vinte e un poemas e seis sonetos de car\u00e1cter simbolista e con ilustraci\u00f3ns do seu marido, Correia D\u00edas. Posteriormente, Cec\u00edlia pediu que ese libro fose removido da s\u00faa bibliograf\u00eda. Publicou en 1924 \"Crian\u00e7a, Meu Amor\", o seu primeiro libro infantil, con cr\u00f3nicas en prosa po\u00e9tica para a escola primaria, nas cales a escritora abordou realidades que lles gustan aos nenos, como \"o imaxinario, o bo consello, o humor e a fantas\u00eda\". Os poemas escritos entre febreiro e marzo de 1922 foron publicados en \"Baladas para El-Rei\", lanzado en 1925, pola Editora Brasileira Lux, tam\u00e9n con ilustraci\u00f3ns de Correia Dias, seguindo a mesma li\u00f1a dos \u00faltimos dous volumes xa publicados, o que acabou facendo que os estudosos caractericen esa parte da vida de Cec\u00edlia como un \"simbolismo-tard\u00edo\", movemento literario encabezado por Tasso da Silveira.\nAl\u00e9n de poeta, cronista, teatr\u00f3loga e xornalista, Cec\u00edlia tam\u00e9n tivo unha renomeada carreira de tradutora literaria, polo que recibiu m\u00e1is dun premio e reco\u00f1ecementos internacionais.Co\u00f1ec\u00eda ingl\u00e9s, franc\u00e9s, italiano, ruso, hebraico e dialectos do grupo indo-iraniano, aprendendo o s\u00e1nscrito e hindi. De entre as obras que verteu ao portugu\u00e9s, destacan as traduci\u00f3ns de poemas de Rabindranath Tagore, polo que recibiu t\u00edtulo de Doutora \"Honoris Causa\" pola Universidade de Deli na India, al\u00e9n de Charles Dickens, Fran\u00e7ois Perroux, Alexandre Pushkin, Rainer Maria Rilke, os libros \"Orlando\", de Virginia Woolf, a \"Bodas de Sangue\", de Garc\u00eda Lorca, e antolox\u00edas de poes\u00eda hebraica e chinesa, esta \u00faltima constitu\u00edda por poemas de Li Po e Du Fu.\nHomenaxes.\nNos Azores, de onde eran oriundos os seus pais, o nome de Cec\u00edlia Meireles foi dado \u00e1 escola b\u00e1sica da fregues\u00eda de Faj\u00e3 de Cima, concello de Punta Delicada, terra da s\u00faa avoa materna, Jacinta Garcia Benevides.\nTras a s\u00faa morte, recibiu como homenaxe a impresi\u00f3n dunha c\u00e9dula de cen cruzados novos. Esta c\u00e9dula coa ef\u00edxie de Cec\u00edlia Meireles, lanzada polo Banco Central do Brasil, no R\u00edo de Xaneiro, en 1989, ser\u00eda mudada para cen cruceiros, cando houbo o troco da moeda polo goberno de Fernando Collor.\nObras.\nEstas son algunhas das obras publicadas por Cec\u00edlia Meireles:\nUnha obra bastante particular e pouco co\u00f1ecida de Cec\u00edlia Meireles \u00e9 o infanto-xuvenil \"Olhinhos de Gato\". Baseado na vida de Cec\u00edlia, conta a s\u00faa infancia despois que perdeu s\u00faa nai Matilde Benevides Meireles e como foi criada pola s\u00faa avoa Dona Jacinta Garcia Benevides (chamada \"Boquinha de Doce\" no libro)\nCec\u00edlia \u00e9 considerada unha das maiores poetas do Brasil. Raimundo Fagner gravou varias m\u00fasicas tendo os seus poemas como base, como \"Canteiros\" e \"Motivo\"."}
{"id": "505819", "revid": "5863", "url": "https://gl.wikipedia.org/wiki?curid=505819", "title": "Finsa", "text": ""}
{"id": "505820", "revid": "1888", "url": "https://gl.wikipedia.org/wiki?curid=505820", "title": "Eduardo Garc\u00eda Penedo", "text": "Eduardo Garc\u00eda Penedo, nado en 1863 e finado en Ribadavia o 28 de outubro de 1947, foi un avogado e pol\u00edtico galego.\nTraxectoria.\nFoi nomeado secretario da Fiscal\u00eda da Audiencia de Manila en 1894. Foi nomeado alcalde de Ribadavia por Real Orde en 1898. Logo da renuncia do alcalde Lu\u00eds Chao Sobrino, foi elixido alcalde de Ribadavia en maio de 1918. Foi deputado provincial.\nVida persoal.\nCasou con Joaquina Rodr\u00edguez Peinador e foi pai de Eduardo Garc\u00eda Rodr\u00edguez"}
{"id": "505822", "revid": "5863", "url": "https://gl.wikipedia.org/wiki?curid=505822", "title": "Carmela Gonz\u00e1lez Troncoso", "text": ""}
{"id": "505823", "revid": "23204", "url": "https://gl.wikipedia.org/wiki?curid=505823", "title": "Mira Filzah", "text": "Nur Amirah binti Filzah Badioezaman, nada en Ipoh o 2 de abril de 1993 \u00e9 unha modelo, actriz e empresaria malaisiana, unha das artistas femininas m\u00e1is populares do pa\u00eds . \nTraxectoria.\nMira Filzah principiou como modelo con 17 anose comezou a actuar en 2013 protagonizando a serie de televisi\u00f3n \"Dunia Lola\". Non obstante, deixou a s\u00faa carreira art\u00edstica durante dous anos para centrarse nos seus estudos de negocios internacionais na Universidade Tecnol\u00f3xica MARA, onde se graduou en 2016 e volveu \u00e1 interpretaci\u00f3n en 2015 cun papel na serie \"Eksperimen Cinta\" e no telefilm \"Din Sardin\" (2015), esta \u00faltima participaci\u00f3n aumentou a s\u00faa popularidade, ao se facer viral unha imaxe s\u00faa vestida co uniforme oficial da polic\u00eda de tr\u00e1fico. \nEn 2016 protagonizou en TV3 a serie \"Cinta Si Wedding Planner\" xunto co actor singapuriano Ady Putra e que se converteu nun \u00e9xito ao que seguiu un telefilme especial, \"Cinta Si Wedding Planner Raya\". En 2018 rodou a s\u00faa primeira pel\u00edcula para o cinema, \"Rise: Ini Kalilah\" que protagonizou xunto a Remy Ishak e Sangeeta Krishnasamy e que se estreou o 13 de setembro. Ao ano seguinte apareceu no seu segundo filme, \"Sangkar\" de Kabir Bhatia e Zul Ariffin e Remy Ishak, que se estreou o 29 de agosto de 2019 e que constit\u00fae o primeiro filme malaisiano de artes marciais mixtas. Mira volveu emparellarse con Remy Ishak nas series \"Lelaki Kiriman Tuhan\" e \"Pujaan Hati Kanda\" de Slot Akasia TV3. \nEn agosto de 2019, Mira interpretou o papel de Puteri na serie \"Sweet Dreams\"que protagonizou xunto con Ben Amir e que tam\u00e9n contou no elenco a Sean LJE, Datin Nina Juren, PU Azman, Yuna Rahim, Nasz Sally, Yusuf Bahrin, Didi Astillah e Roy Azman. \nComo empresaria lanzou oito tipos de lapis de labios baixo licenza de Mora Cosmetics usando a marca Mora Essential."}
{"id": "505825", "revid": "98629", "url": "https://gl.wikipedia.org/wiki?curid=505825", "title": "MACSAT", "text": "MACSAT (\"Multiple Access Communications satellite\") foi unha serie de dous sat\u00e9lites de comunicaci\u00f3ns militares estadounidense.\nCaracter\u00edsticas.\nOs dous sat\u00e9lites MACSAT foron a terceira xeraci\u00f3n de sat\u00e9lites militares dixitais de comunicaci\u00f3ns t\u00e1cticos para demostrar o uso de UHF para a transmisi\u00f3n de voz, datos, fax e v\u00eddeo na modalidade de \"gardar e enviar\", pola que se env\u00edan datos desde terra ao sat\u00e9lite, este gardaos e ao sobrevoar unha estaci\u00f3n receptora os env\u00eda a terra.\nOs sat\u00e9lites estabiliz\u00e1banse mediante gradente gravitatorio mediante un mastro 9 metros cunha masa de 2,3 kg no seu extremo, a\u00ednda que o mastro dun dos sat\u00e9lites parece que fallou en despregarse. O corpo dos sat\u00e9lites ti\u00f1a forma cil\u00edndrica coa superficie cuberta de c\u00e9lulas solares para producir ata 17 W de potencia, almacenados en bater\u00edas de n\u00edquel-cadmio de 150 vatio-hora de capacidade. A carga \u00fatil, parecida ao do sat\u00e9lite GLOMR, usaba procesadores dixitais duais para proporcionar redundancia e ata 16 MB de almacenamento. Cada sat\u00e9lite dispo\u00f1\u00eda de dous transmisores sintonizables de 10 W de potencia, un receptor auxiliar de 65 W para a adquisici\u00f3n de comandos e reconfiguraci\u00f3n de hardware e dous sistemas de antenas.\nAmbos MACSAT foron lanzados o 9 de maio de 1990 usando un foguete Scout G1 desde a Base Vandenberg da Forza A\u00e9rea a unha \u00f3rbita duns 600 x 700 km de altura e 90\u00ba de inclinaci\u00f3n orbital. Un dos sat\u00e9lites foi usado para o env\u00edo de mesaxes durante a Guerra do Golfo."}
{"id": "505826", "revid": "72012", "url": "https://gl.wikipedia.org/wiki?curid=505826", "title": "MACSAT 1", "text": ""}
{"id": "505827", "revid": "72012", "url": "https://gl.wikipedia.org/wiki?curid=505827", "title": "MACSAT 2", "text": ""}
{"id": "505828", "revid": "72012", "url": "https://gl.wikipedia.org/wiki?curid=505828", "title": "Multiple Access Communications satellite", "text": ""}
{"id": "505830", "revid": "23204", "url": "https://gl.wikipedia.org/wiki?curid=505830", "title": "Saltopus", "text": "Saltopus \u00e9 un x\u00e9nero de dinosauro b\u00edpede moi pequeno do que s\u00f3 se co\u00f1ece unha \u00fanica especie \"S. elginensis\". Viviu durante o per\u00edodo Tri\u00e1sico tard\u00edo no que no presente \u00e9 Escocia. \u00c9 un dos m\u00e1is famosos r\u00e9ptiles de Elgin.\nDescrici\u00f3n.\n\"Saltopus elginensis\" \u00e9 co\u00f1ecido por un \u00fanico esqueleto parcial ao que lle falta a caveira mais que incl\u00fae partes da columna vertebral, as extremidades anteriores, a pelve e as extremidades posteriores. Estes conserv\u00e1ronse principalmente como impresi\u00f3ns ou fundici\u00f3ns naturais no gres e conta con moi pouco material \u00f3seo. Ti\u00f1a a metade de tama\u00f1o dun gato dom\u00e9stico, e poder\u00eda chegar a medir entre 80 e 100 cm de longo. Ti\u00f1a os \u00f3sos ocos coma os dos paxaros e outros dinosauros. \u00c9 probable que o seu peso roldase arredor de 1 kg. A maior\u00eda da s\u00faa lonxitude est\u00e1 atribu\u00edda \u00e1 s\u00faa longa cola. Ti\u00f1a mans con cinco dedos, sendo o cuarto e o quinto m\u00e1is pequenos que os outros. Ao contrario da descrici\u00f3n orixinal, en 2011 estabeleceuse que o sacro estaba composto de d\u00faas v\u00e9rtebras, sendo esta unha condici\u00f3n primitiva, e non por catro."}
{"id": "505833", "revid": "5863", "url": "https://gl.wikipedia.org/wiki?curid=505833", "title": "Manuel Rodr\u00edguez Louro", "text": "Manuel Rodr\u00edguez Louro, nado no \u00c9zaro (Dumbr\u00eda) o 15 de maio de 1916 e finado en Hartheim o 16 de setembro de 1941, foi un mari\u00f1eiro e militar galego.\nTraxectoria.\nMari\u00f1eiro do \u00c9zaro. Co golpe de Estado do 18 de xullo de 1936 fuxiu e agochouse no Monte Pindo. Buscando un xeito de poder escapar, xunto don once mozos tam\u00e9n fuxidos (entre eles o seu irm\u00e1n Joaqu\u00edn), o 16 de outubro de 1937 asaltaron a motora El As e d\u00edas despois chegaron a Bristol. Por Francia entrou en Espa\u00f1a e combateu no ex\u00e9rcito republicano. Coa derrota da Rep\u00fablica pasou a Francia e foi internado en Argel\u00e8s-sur-Mer. Incorporado aos batall\u00f3ns de Traballadores Estranxeiros, foi destinado \u00e1 li\u00f1a Maginot. Foi detido polos alem\u00e1ns cando caeu o muro. Deportado a Mauthausen en xaneiro de 1941, foi trasladado a Gusen en febreiro. Morreu en Hartheim en setembro."}
{"id": "505835", "revid": "1131", "url": "https://gl.wikipedia.org/wiki?curid=505835", "title": "Jaime Carvajal", "text": "O nome Jaime Carvajal pode referirse a:"}
{"id": "505837", "revid": "23204", "url": "https://gl.wikipedia.org/wiki?curid=505837", "title": "Saltopus elginensis", "text": ""}
{"id": "505838", "revid": "88215", "url": "https://gl.wikipedia.org/wiki?curid=505838", "title": "Borja Granero", "text": "Borja Granero Ni\u00f1erola, nado o 30 de xu\u00f1o de 1990 en Valencia, \u00e9 un futbolista espa\u00f1ol. Xoga de centrocampista e defensa central e o seu actual club \u00e9 o Castell\u00f3n, da Primeira Divisi\u00f3n RFEF.\n\u00c9 fillo do exfutbolista e adestrador Jos\u00e9 Carlos Granero.\nTraxectoria.\nFormouse na canteira do Valencia CF\u200b e ao rematar a s\u00faa etapa xuvenil foi cedido ao Villajoyosa, co que debutou na Segunda Divisi\u00f3n B na tempada 2009/10, xogando 23 partidos e marcando tres goles. De regreso no Valencia xogou co filial deste na Terceira Divisi\u00f3n ata que no mercado invernal fichou polo Recreativo de Huelva.\nDurante os seus primeiros meses no Recreativo apenas contou para o adestrador Juan Carlos R\u00edos, disputando s\u00f3 alg\u00fans minutos nas d\u00faas \u00faltimas xornadas do campionato de Segunda Divisi\u00f3n, contra Villarreal B e Granada. A s\u00faa aportaci\u00f3n ao equipo aumentou nas d\u00faas seguintes campa\u00f1as, nas que xogou 25 partidos e marcou un gol contra o Girona en Montilivi.\nNo ver\u00e1n de 2013 fichou polo Racing de Santander, que militaba ent\u00f3n na Segunda B. Co equipo santanderino disputou 44 partidos esa tempada, marcando catro goles e logrando ascender a Segunda despois de derrotar na fase de ascenso a Llagostera e Albacete. Ademais enfrontouse por primeira vez nun partido ao seu pai, Carlos Granero, adestrador do Oviedo.\nXa en Segunda, xogou 27 partidos na tempada 2014/15, na que o equipo acabou descendendo novamente. Militou outras tres tempadas no club verde, convert\u00e9ndose no capit\u00e1n do equipo e xogando d\u00faas promoci\u00f3ns m\u00e1is, pero sen conseguir o ascenso.\nNas tempadas 2018/19 e 2019/20 xogou co Extremadura en Segunda, disputando un total de 72 encontros.\nO 3 de setembro de 2020, anunciouse a s\u00faa fichaxe por tres tempadas polo Deportivo da Coru\u00f1a da Segunda Divisi\u00f3n B. Foi titular en case todos os partidos da tempada 2020/21, tanto co adestrador Fernando V\u00e1zquez como con Rub\u00e9n de la Barrera, e marcou un gol na goleada por 5-0 ao Langreo en Riazor. Con todo, a s\u00faa participaci\u00f3n reduciuse drasticamente trala chegada ao club dos centrais Lape\u00f1a e Jaime S\u00e1nchez na tempada 2021/22, na que s\u00f3 foi titular en nove partidos, e caeu totalmente no comezo da 2022/23, na que non chegou a xogar ning\u00fan minuto.\nO 19 de xaneiro de 2023 anunciouse a s\u00faa marcha do Deportivo, despois de ter chegado a un acordo co club para a rescisi\u00f3n do seu contrato, e tres d\u00edas despois debutou como titular co seu novo equipo, o Castell\u00f3n, da mesma categor\u00eda. Titular indiscutible no club \"orellut\", xogou un total de 19 partidos no que restaba de tempada, e disputou a promoci\u00f3n de ascenso a Segunda Divisi\u00f3n, eliminando nas semifinais ao seu anterior equipo, o Deportivo, antes de caer eliminado ante o Alcorc\u00f3n na final."}
{"id": "505841", "revid": "89787", "url": "https://gl.wikipedia.org/wiki?curid=505841", "title": "Waasland-Beveren", "text": "O Waasland-Beveren \u00e9 un equipo de f\u00fatbol da cidade de Beveren, en B\u00e9lxica que xoga na Primeira Divisi\u00f3n de B\u00e9lxica. Dende 2002 ata 2010 levou o nome de KV Red Star Waasland, momento no que se fusionaron co KSK Beveren e comezaron a xogar no estadio do desaparecido K. Sint-Niklase SKE."}
{"id": "505842", "revid": "7523", "url": "https://gl.wikipedia.org/wiki?curid=505842", "title": "KV Red Star Waasland-Beveren", "text": ""}
{"id": "505846", "revid": "1131", "url": "https://gl.wikipedia.org/wiki?curid=505846", "title": "Small Spacecraft Mission Service", "text": "O Small Spacecraft Mission Service (SSMS) \u00e9 un dispensador de dese\u00f1o modular para ser adaptado \u00e1s necesidades de lanzamento en astron\u00e1utica.\nCatacter\u00edsticas.\nPode usarse para sat\u00e9lites lixeiros con masa entre 1 kg (CubeSats) e 500 kg (minisat\u00e9lites). Foi dese\u00f1ado e constru\u00eddo por SAB Aerospace para Avio, contratista principal de Vega para a Axencia Espacial Europea, e foi usado por primeira vez en setembro de 2020 cun foguete Vega da Axencia Espacial Europea."}
{"id": "505847", "revid": "4817", "url": "https://gl.wikipedia.org/wiki?curid=505847", "title": "Vega (foguete)", "text": "Vega \u00e9 un foguete espacial lanzador lixeiro europeo, usado por primeira vez en febreiro de 2012. Ten un s\u00f3 corpo, de 3 m de di\u00e1metro e 30 m de altura. Disp\u00f3n de tres etapas de combustible s\u00f3lido e un m\u00f3dulo superior de combustible l\u00edquido para o control de altura e \u00f3rbita e liberaci\u00f3n de sat\u00e9lites. En 2020 foi usado cun novo sistema de distribuci\u00f3n satelital, SSMS.\nA evoluci\u00f3n que prev\u00e9 a ESA \u00e9 o foguete Vega-C, unha versi\u00f3n m\u00e1is potente de Vega, programando un primeiro voo en 2020. Vega-C ter\u00e1 700 kg m\u00e1is de capacidade e un volume meirande dentro dunha cofia (a parte superior de carga) m\u00e1is larga, e un custe semellante \u00f3 de Vega, con m\u00e1is sat\u00e9lites por lanzamento compartido, con rebaixa do custe por quilogramo.\nNo 2021 prevese que os Vega-C monten motores P120C de combustible s\u00f3lido, os mesmos que os Ariane 6.\nO 16 de novembro de 2020 foi lanzado a misi\u00f3n Vega VV17, co sat\u00e9lite espa\u00f1ol SEOSAT-Ingenio, fallando o lanzamento."}
{"id": "505848", "revid": "89787", "url": "https://gl.wikipedia.org/wiki?curid=505848", "title": "\u00d3rbita helios\u00edncrona", "text": "Unha \u00f3rbita helios\u00edncrona debuxa unha \u00f3rbita xeoc\u00e9ntrica lixeiramente retr\u00f3grada, da que se escolle a altitude e inclinaci\u00f3n para que o \u00e1ngulo entre o plano da \u00f3rbita e a direcci\u00f3n do Sol permaneza aproximadamente constante, quedando as\u00ed o plano da \u00f3rbita fixado en relaci\u00f3n \u00e1 Terra.\nUn sat\u00e9lite situado sobre unha \u00f3rbita semellante pasa sobre un punto dado da superficie terrestre \u00e1 mesma hora solar local.\n\u00c9 usada por gran parte dos sat\u00e9lites que fan observaci\u00f3ns fotogr\u00e1ficas en luz visible (meteorol\u00f3xicos, de reco\u00f1ecemento, de teledetecci\u00f3n...), pois a iluminaci\u00f3n do lugar observado ten pouca variaci\u00f3n dunha a outra toma. \u00c9 unha \u00f3rbita polar baixa (entre uns 200 e 1680 km de altura, radio entre 6500 e 8000 km) e periodicidade curta (de 88 a 120 minutos).\nEn setembro de 2020 A ESA puxo en \u00f3rbitas helios\u00edncronas diversos minisat\u00e9lites de cubesat."}
{"id": "505850", "revid": "1131", "url": "https://gl.wikipedia.org/wiki?curid=505850", "title": "SSMS", "text": ""}
{"id": "505852", "revid": "88215", "url": "https://gl.wikipedia.org/wiki?curid=505852", "title": "Presnel Kimpembe", "text": "Presnel Luis Kimpembe (: [p\u0281\u025bsn\u025bl kimp\u025bmbe]), nado en Beaumont-sur-Oise (Illa de Francia, Val do Oise) o 13 de agosto de 1995, \u00e9 un futbolista franc\u00e9s que xoga como defensa central para o Paris Saint-Germain FC da Ligue 1 francesa.\nTraxectoria.\nKimpembe debutou co primeiro equipo do Paris Saint-Germain FC o 17 de outubro de 2014 nun partido da Ligue 1 contra o RC Lens. O 11 de xullo de 2020, Kimpembe renovou o seu contrato co Paris Saint-Germain ata 2024."}
{"id": "505853", "revid": "7523", "url": "https://gl.wikipedia.org/wiki?curid=505853", "title": "Filip Bradari\u0107", "text": "Filip Bradari\u0107 (: [f\u01d0lip br\u01cedarit\u0255]), nado en Split o 11 de xaneiro de 1992, \u00e9 un futbolista croata que xoga como centrocampista para o Cagliari Calcio da Serie A italiana.\nTraxectoria.\nO 24 de xaneiro de 2020, Bradari\u0107 chegou cedido \u00f3 Celta de Vigo da Primeira Divisi\u00f3n ata final de tempada."}
{"id": "505856", "revid": "88215", "url": "https://gl.wikipedia.org/wiki?curid=505856", "title": "Rally de Pontevedra de 1985", "text": "O Rally de Pontevedra de 1985 foi a segunda edici\u00f3n de dito rally, as\u00ed como a \u00faltima proba da tempada 1985 do Campionato de Galicia de Rally. Celebrouse o 7 de decembro de 1985 e o vencedor foi o mexicano Ricardo Gallardo, a bordo dun Porsche 911 SC.\nResumo.\nO campionato galego chegou \u00e1 \u00faltima proba co t\u00edtulo xa decidido a favor de Jos\u00e9 Mora e o seu copiloto Lu\u00eds Moya, polo que estes non tomaron a sa\u00edda, como tampouco o fixeron Carlos Pi\u00f1eiro nin Jos\u00e9 Luis Vilanova.\nO ourens\u00e1n Peitos, cun Alfa Romeo GTV, comezou liderando a proba, pero tivo que retirarse no terceiro treito, despois de sa\u00edrse da estrada. Ao chegar a Cangas, o tam\u00e9n ourens\u00e1n Alfonso Pav\u00f3n lideraba a proba co seu Renault 5 GT Turbo, con 24 segundos de vantaxe sobre o mexicano afincado en Pontevedra Ricardo Gallardo. Tras eles chegaban Enrique Fern\u00e1ndez \"Vila\", tam\u00e9n cun GT Turbo e Carreira e Obdulio Fern\u00e1ndez \"Lute\", ambos con SEAT 124 FL 90.\nNos \u00faltimos tres treitos Gallardo recortou as diferenzas con Pav\u00f3n ata po\u00f1erse por diante e ga\u00f1ar o rally. Con todo, a Pav\u00f3n o segundo posto serviulle para proclamarse subcampi\u00f3n galego por detr\u00e1s de Mora. O ourens\u00e1n \"Vila\" completou o podio. Entre os SEAT Panda o vencedor foi Jos\u00e9 Mar\u00eda Magdaleno, mentres que Jos\u00e9 Pereira chegou segundo, proclam\u00e1ndose vencedor do Trofeo Panda 1985.\nA carreira disputouse cunha intensa choiva que provocou numerosos abandonos, entre eles os de Peitos, Lute, Manuel Balado e Javier Arosa. S\u00f3 23 veh\u00edculos chegaron \u00e1 meta."}
{"id": "505858", "revid": "98629", "url": "https://gl.wikipedia.org/wiki?curid=505858", "title": "Hacksaw Ridge", "text": "Hacksaw Ridge \u00e9 un filme biogr\u00e1fico de 2016 dirixido por Mel Gibson e escrito por Andrew Knight e Robert Schenkkan. \u00c9 unha coproduci\u00f3n entre os Estados Unidos de Am\u00e9rica e Australia e bas\u00e9ase no documental de 2004 \"The Conscientious Objector\". A historia do filme est\u00e1 ambientado durante a segunda guerra mundial e conta as experiencias de Desmond Doss, un sanitario pacifista estadounidense que, como adventista do s\u00e9timo d\u00eda, rexeita levar ou utilizar unha arma de calquera clase. Doss converteuse no primeiro obxector de conciencia en obter a Medalla de Honra, que lle foi concedida polo seu servizo durante a batalla de Okinawa. Est\u00e1 protagonizado por Andrew Garfield no papel de Doss, xunto con Sam Worthington, Luke Bracey, Teresa Palmer, Hugo Weaving, Rachel Griffiths e Vince Vaughn nos papeis secundarios."}
{"id": "505859", "revid": "23204", "url": "https://gl.wikipedia.org/wiki?curid=505859", "title": "Transit (filme de 2013)", "text": "Transit \u00e9 un filme filipino de 2013 escrito e dirixido por Hannah Espia. O filme conta a historia dun pai que se v\u00e9 na obriga de agochar os seus fillos da polic\u00eda de inmigraci\u00f3n en Israel ap\u00f3s o goberno israel\u00ed decidise deportar os nenos dos traballadores inmigrantes. \u00c9 a primeira longametraxe de Espia e foi case completamente rodada en Israel.\nO filme estreouse na 18\u00aa edici\u00f3n do Festival Internacional de Cinema de Busan, na secci\u00f3n New Currents. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "505860", "revid": "23204", "url": "https://gl.wikipedia.org/wiki?curid=505860", "title": "Bwakaw", "text": "Bwakaw \u00e9 un filme filipino de 2012 escrito e dirixido por Jun Lana. Est\u00e1 protagonizado por Eddie Garcia, que interpreta o papel dun home homosexual duns 70 anos que coida dun can \u00f3 que chama \"bwakaw\". O filme foi escollido como candidato de Filipinas para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "505861", "revid": "23204", "url": "https://gl.wikipedia.org/wiki?curid=505861", "title": "Ang Babae sa Septic Tank", "text": "Ang Babae sa Septic Tank \u00e9 un filme filipino de 2011 dirixido por Marlon Rivera, escrito por Chris Martinez, e protagonizado por JM de Guzman, Kean Cipriano, Cai Cortez e Eugene Domingo. O filme conta a historia de tres aspirantes a cineastas que se propo\u00f1en facer unha longametraxe co \u00fanico obxectivo de recibir reco\u00f1ecementos e premios internacionais. Foi escollido como candidato de Filipinas para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "505862", "revid": "23204", "url": "https://gl.wikipedia.org/wiki?curid=505862", "title": "Noy (filme)", "text": "Noy \u00e9 un filme filipino de 2010 dirixido por Dondon Santos. Est\u00e1 protagonizado por Coco Martin e Erich Gonzales e foi distribu\u00eddo por Star Cinema. Foi escollido como candidato de Filipinas para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "505863", "revid": "98629", "url": "https://gl.wikipedia.org/wiki?curid=505863", "title": "Official Secrets", "text": "Official Secrets \u00e9 un filme brit\u00e1nico-americano de 2019, con forma de docudrama, baseado na historia real de Katharine Gun, unha traductora que traballaba nunha unidade de vixilancia de comunicaci\u00f3ns, GCHQ (\"Government Communications Headquarters\"; en galego, \"Cuartel Xeral de Comunicaci\u00f3ns do Goberno\"), en Cheltenham, para o servizo de seguridade brit\u00e1nico. Ela filtrou \u00e1 prensa un memorando secreto expo\u00f1endo unha operaci\u00f3n de espionaxe ilegal na que unha axencia estatal dos Estados Unidos, a NSA, ped\u00eda a colaboraci\u00f3n do goberno brit\u00e1nico, a trav\u00e9s do GCHQ, para conseguir informaci\u00f3n coa que poder comprometer ou influ\u00edr a diplom\u00e1ticos de varios pa\u00edses das Naci\u00f3ns Unidas para que apoiasen a postura estadounidense a prol da guerra e invasi\u00f3n de Iraq, durante unha votaci\u00f3n dunha resoluci\u00f3n en 2003. \nO filme foi dirixido por Gavin Hood, e a protagonista, Katharine Gun, foi representada por Keira Knightley. Tam\u00e9n participaron na pel\u00edcula, Matt Smith, Matthew Goode, Adam Bakri, Indira Varma, e Ralph Fiennes. \nO filme estreouse por primeira vez no Festival de cinema de Sundance en 2019.\nSinopse.\nEn 2003, Estados Unidos e m\u00e1is Gran Breta\u00f1a estanse a preparar para intervir en Iraq porque a administraci\u00f3n Bush pretende, sen probas evidentes, que Saddam Hussein pos\u00fae armas de destruci\u00f3n masiva. Unha traballadora na sede do \"Servizo\" \"de Comunicaci\u00f3ns do Goberno\" (GCHQ), Katharine Gun, recibe no seu correo electr\u00f3nico un memorando secreto no que a NSA dos Estados Unidos solicita a axuda de Gran Breta\u00f1a para realizar escoitas ilegais e recompilar informaci\u00f3n comprometedora sobre certos delegados do Consello de Seguridade da ONU para chantaxealos e obligalos a votar a prol da invasi\u00f3n. Sorprendida e indignada, por mor das declaraci\u00f3ns de diferentes membros do goberno brit\u00e1nico dubidan en revelar o complot vencellado a esa intervenci\u00f3n ilegal.\nO co\u00f1ecemento do documento e as previsibles consecuencias l\u00e9vana a un grave conflito de conciencia. Ao ser contratada, tivo que asinar a Lei de Segredos Oficiais, polo que non pod\u00eda revelar ningunha informaci\u00f3n oficial. Por\u00e9n, entendendo que o goberno est\u00e1 a enganar \u00e1 cidadan\u00eda, decide filtrar o documento para que a prensa investigue e o faga p\u00fablico, nun intento de evitar unha guerra in\u00fatil e de consecuencias desastrosas. O documento acaba chegando a Martin Bright, un periodista de \"The Observer\" que pretende publicalo pero o editor ten d\u00fabidas sobre a autenticidade, lembrando o que sucedera cos \"Diarios de Hitler\".\nFinalmente, publ\u00edcase o documento que se converte e noticia de protada en todo o mundo. Os membros do Consello de Seguridade da ONU est\u00e1n indignados e semella que a resoluci\u00f3n estadounidense pode ser rexeitada. O periodista recibe solicitudes de entrevistas por parte de t\u00f3dolos medios importantes de diferentes pa\u00edses pero, aos poucos, son anuladas pola declaraci\u00f3n dos servizos de informaci\u00f3n da Casa Branca de que o documento \u00e9 unha falsificaci\u00f3n pois hai d\u00fabidas sobre a ortograf\u00eda do documento ao estar escrito en ingl\u00e9s de Inglaterra e non no dos Estados Unidos.\nA seguir, t\u00f3dolos empregados do GCHQ est\u00e1n baixo sospeita e ser\u00e1n interrogados un tras outro por Scotland Yard. Katharine non pode soporta-la presi\u00f3n e confesa que ela filtrou o documento. \u00c9 arrestada e encarcerada e, posteriormente, queda en liberdade vixiada durante as 24 horas. O seu marido, un kurdo de Turqu\u00eda, que est\u00e1 en proceso de pedi-la residencia, foi detido e a piques de ser deportado. A avogada de oficio de Katherine, acons\u00e9llaa que se po\u00f1a en contacto cunha ONG que defende os dereitos civ\u00eds e enta en contacto co aogado Ben Emmerson. Este acepta o caso, a\u00ednda que, nun principio, ve poucas posibilidades de absoluci\u00f3n. O proceso prolongouse durante m\u00e1is dun ano e adoptaron a estratexia de obrigar ao goberno brit\u00e1nico a entregar certos documentos que revelaban a s\u00faa actuaci\u00f3n de seguimento da postura estadounidense. Finalmente, os fiscais para non ter que entregalos, o que consegue que Katharine consiga a liberdade.\nNa pel\u00edcula, empr\u00e9ganse imaxes con declaraci\u00f3ns orixinais de George W. Bush, Tony Blair e un voceiro da Casa Branca, transmitidas pola televisi\u00f3ns. O filme remata coas imaxes orixinais de cando Katharine Gun sae do xulgado trala sorprendente absoluci\u00f3n, e declara perante os micr\u00f3fonos da prensa que volver\u00eda face-lo mesmo de verse na mesma situaci\u00f3n.\nProduci\u00f3n.\nSara e Gregory Bernstein escribiran o gui\u00f3n xa en 2008. Durante un tempo permaneceu na denominada \"Lista Negra\", unha lista de gui\u00f3ns m\u00e1is destacados ou m\u00e1is desexados pero que a\u00ednda non ti\u00f1an produci\u00f3n, at\u00e9 qe o director Debs Paterson o viu. A\u00ednda non sa\u00edra da lista en xaneiro de 2016, cando se anunciara o comezo da rodaxe en maio con Harrison Ford, Anthony Hopkins, Paul Bettany, Natalie Dormer e Martin Freeman, como actores. No Festival Internacional de cinema de Berl\u00edn de 2016, tam\u00e9n se anunciara a incorporaci\u00f3n de Tahar Rahim e Gillian Anderson. Con todo, en xu\u00f1o de 2017, a rodaxe a\u00ednda non comezara e un membro do elenco, Gillian Anderson, declaraba que non se o\u00eda nada sobre o proxecto para o que fora elixida.\nEn xaneiro de 2018, o proxecto foi remodelado, de novo, con Gavin Hood como director, substitu\u00edndo a Justin Chadwick, quen escolleu a Keira Knightley e Matt Smith en lugar dos protagonistas iniciais En marzo, Ralph Fiennes e Matthew Goode se uniron ao elenco, e, a filamci\u00f3n, comezou o 12 de marzo de 2018 en Yorkshire. A rodaxe levouse a cabo na vila de Boston Spa o d\u00eda 14, e Indira Varma, Conleth Monte e Tamsin Greig se uniron ao elenco o d\u00eda seguinte. A rodaxe continuou en Manchester, o 19 de marzo, servindo como recreaci\u00f3n de Londres; e no mes de abril trasladouse ao St George's Hall de Liverpool\nEstrea.\nA estrea mundial foi no Festival de cinema de Sundance, o 28 de xaneiro de 2019. Pouco despois, IFC Films, adquiriron os dereitos de distribuci\u00f3n para os Estados Unidos onde se estreou comercialmente o 30 de agosto de 2019, a\u00ednda que a idea inicial era facelo o d\u00eda 23. E no Reino Unido, estreouse o 18 de outubro de 2019 por Entertainment One.\nObtivo unha recadaci\u00f3n de case 9, 5 mill\u00f3ns de d\u00f3lares.\nRecepci\u00f3n.\nNa web especializada Rotten Tomates, o filme conseguiu un \u00edndice de aprobaci\u00f3n do 83% baseado en 159 an\u00e1lises, cunha media ponderada de 6,89/10. O consenso de cr\u00edticos do sitio afirma que: \"Official Secrets ten unha estrutura familiar e unha mensaxe digna evidente pero que aumenta o seu impacto polo interpretaci\u00f3n poderosa de Keira Knightley\".\nNun artigo sobre o filme e Katherine Gun, Sam Husseini escribiu: \"despois de ter seguido esta historia dende o principio, coido que esta pel\u00edcula \u00e9, segundo os est\u00e1ndares de Hollywood, un relato notablemente preciso do que sucedeu at\u00e9 a data porque a historia m\u00e1is ampla a\u00ednda non rematou\"."}
{"id": "505864", "revid": "7523", "url": "https://gl.wikipedia.org/wiki?curid=505864", "title": "Xanthi FC", "text": ""}
{"id": "505865", "revid": "88215", "url": "https://gl.wikipedia.org/wiki?curid=505865", "title": "Carlos Abad", "text": "Carlos Javier Abad-Hern\u00e1ndez Trujillo, nado o 28 de xu\u00f1o de 1995 en Puerto de la Cruz, \u00e9 un futbolista espa\u00f1ol. Xoga de gardameta no H\u00e9rcules da Segunda Divisi\u00f3n RFEF.\nTraxectoria.\nInicios.\nFoi fichado polo CD Tenerife en 2009, procedente do CD El Pe\u00f1\u00f3n de Puerto de la Cruz. Xogou nas categor\u00edas inferiores do club tinerfe\u00f1o nos seguintes anos, sendo cedido un par de tempadas ao Pe\u00f1\u00f3n e ao Realejos.\nCD Tenerife.\nNa tempada 2013/14 alternou o equipo xuvenil co Tenerife B, e xogou con este \u00faltimo a fase de ascenso a Segunda B. Comezou a seguinte tempada como terceiro porteiro do primeiro equipo, na Segunda Divisi\u00f3n, pero as lesi\u00f3ns dos outros porteiros fixeron que debutase o 16 de novembro de 2014 na xornada 13 contra a UE Llagostera, e que xogase tam\u00e9n os seguintes partidos ata que se lesionou tam\u00e9n el no partido contra o Betis, no que rompeu o ligamento interno do xeonllo esquerdo.\nCesi\u00f3n ao Real Madrid B.\nEn xullo de 2015, despois de renovar o seu contrato co Tenerife, foi cedido por dous anos ao Real Madrid Castilla. Co filial branco foi o porteiro titular durante todos os partidos da tempada 2015/16, na que o equipo se proclamou campi\u00f3n do seu grupo e xogou a fase de ascenso, obxectivo que non conseguiu ao perder as eliminatorias contra UCAM Murcia primeiro, e Lleida despois, sendo expulsado no \u00faltimo dos partidos. Na seguinte tempada foi titular durante gran parte do ano, ata que as boas actuaci\u00f3ns de Luca Zidane o relegaron ao banco.\nTenerife e C\u00f3rdoba.\nNa tempada 2017/18 quedou en Tenerife como segundo porteiro, xogando catro partidos de liga e catro de Copa, e ao ano seguinte foi cedido ao C\u00f3rdoba, tam\u00e9n en Segunda. Foi un dos xogadores m\u00e1is destacados do conxunto andaluz, que acabou descendendo.\nXanthi FC.\nNo ver\u00e1n de 2019 ampliou o seu contrato co Tenerife e marchou cedido ao Xanthi F.C. da Superliga de Grecia. Co equipo grego foi titular en 28 dos 33 partidos de liga, encaixando 31 goles.\nDeportivo da Coru\u00f1a.\nO 3 de setembro de 2020, anunciouse a s\u00faa fichaxe por d\u00faas tempadas polo Deportivo da Coru\u00f1a da Segunda Divisi\u00f3n B. No club galego ga\u00f1ou a titularidade na primeira metade da tempada fronte ao colombiano Lucho Garc\u00eda, pero perdeuna na segunda. Disputou un total de 14 partidos, nos que encaixou 10 goles. Ao remate da tempada o seu contrato foi rescindido.\nAtl\u00e9tico Baleares.\nTras uns meses sen equipo, en novembro de 2021 asinou co Atl\u00e9tico Baleares, segundo clasificado da Primeira Divisi\u00f3n RFEF. O porteiro titular do equipo balear foi o gaditano Ren\u00e9 Rom\u00e1n, polo que Abad disputou s\u00f3 un partido, na derradeira xornada da tempada, contra o San Fernando. \nH\u00e9rcules.\nEn xullo de 2022 anunciouse a s\u00faa fichaxe polo H\u00e9rcules, da Segunda Divisi\u00f3n RFEF."}
{"id": "505866", "revid": "23204", "url": "https://gl.wikipedia.org/wiki?curid=505866", "title": "Martina Lubyov\u00e1", "text": "Martina Lubyov\u00e1, nada o 12 de maio de 1967 en Bratislava, e finada o 20 de novembro de 2023, foi unha economista e pol\u00edtica eslovaca. \nTraxectoria.\nFilla do f\u00edsico \u0160tefan Luby, estudou primeiro xornalismo (1986-1988) co exame estatal de acreditaci\u00f3n inclu\u00eddo e diplomouse en biof\u00edsica na Facultade de Matem\u00e1ticas e F\u00edsica da Universidade Comenius de Bratislava (UCB) en 1991 . Entre 1995 e 2000 traballou como investigadora no Instituto de Previsi\u00f3ns da Academia Eslovaca de Ciencias en Bratislava. En 1997 licenciouse en dereito na UCB e de 1999 ao ano 2000 foi asesora legal do Ministerio de Finanzas . En 1999 obtivo dous doutoramentos, en dereito na Universidade Comenius e en estat\u00edstica na Universidade de Econom\u00eda de Bratislava. Desde 2000 ata 2010 traballou para a Organizaci\u00f3n Internacional do Traballo, principalmente na s\u00faa sede de Moscova e no ano 2002logrou o doutoramento polo Center for Graduate Education - Economics Institute de Praga, asociada \u00e1 Universidade Estatal de Nova York.\nDende 2010 traballou como investigadora Instituto de Pevisi\u00f3ns da Academia de Ciencias de Eslovaquia que dirixiu a partir de 2013 . O 1 de outubro de 2015 o Instituto de Previsi\u00f3ns xunto co Instituto de Psicolox\u00eda Experimental e mais o Instituto de Ciencias Sociais formaron o Centro de Ciencias Sociais e Psicol\u00f3xicas da Academia de Ciencias de Eslovaquia e Lubyov\u00e1 ocupou o cargo de subdirectora. Ensinou estat\u00edsticas e estat\u00edsticas sociais na Facultade de Inform\u00e1tica Empresarial da Universidade de Econom\u00eda de Bratislava e dende xu\u00f1o de 2017 tam\u00e9n \u00e9 membro do Presidium da Academia de Ciencias de Eslovaquia \nMinistra de Educaci\u00f3n.\nO 11 de setembro de 2017 o Partido Nacional Eslovaco presentouna para dirixir o Ministerio de Educaci\u00f3n no goberno de coalici\u00f3n de Robert Fico e xurou o seu cargo o 13 de setembro de 2017. \nEn xaneiro de 2019 xurdiron d\u00fabidas sobre a transparencia na redistribuci\u00f3n de fondos \u00e1 ciencia e \u00e1 investigaci\u00f3n. Durante a avaliaci\u00f3n de proxectos, polo menos nun dos casos houbo unha inxerencia inxustificada na avaliaci\u00f3n do ministerio, e a ministra destitu\u00edu ao director xeral da secci\u00f3n de ciencia e tecnolox\u00eda. Cesou do seu cargo o 21 de marzo de 2020 tras a celebraci\u00f3n de elecci\u00f3ns xerais e a dimisi\u00f3n do goberno de Peter Pellegrini."}
{"id": "505867", "revid": "1505", "url": "https://gl.wikipedia.org/wiki?curid=505867", "title": "Rally da Coru\u00f1a de 1985", "text": "O Rally da Coru\u00f1a de 1985 foi a 15\u00aa edici\u00f3n de dito rally, as\u00ed como a pen\u00faltima proba da tempada 1985 do Campionato de Galicia de Rally. Celebrouse o 10 de decembro de 1985 e o vencedor foi o ourens\u00e1n Peitos, a bordo dun Alfa Romeo GTV 6.\nO coru\u00f1\u00e9s Jos\u00e9 Mora, a pesar de non participar no rally, proclamouse campi\u00f3n galego ao remate deste, tras o abandono na proba do seu m\u00e1ximo rival, Carlos Pi\u00f1eiro.\nItinerario.\nO rally constou de 246,9 km totais, dos cales 68,6 foron cronometrados, e estivo dividido en d\u00faas secci\u00f3ns. A primeira delas consistiu nun s\u00f3 treito, Mirador de Bens, e disputouse de xeito nocturno a partir das 00:00 horas do d\u00eda 10. A segunda secci\u00f3n correuse a partir das 8:30 da ma\u00f1\u00e1 e consistiu en d\u00faas pasadas polos treitos de Cambre, Limi\u00f1\u00f3n, Ois, Doro\u00f1a e Vilouz\u00e1s.\nResumo.\nCarlos Pi\u00f1eiro comezou liderando a proba pero tivo que retirarse nada m\u00e1is comezar a segunda etapa, por culpa dun error das s\u00faas asistencias, que colocaron gas\u00f3leo en vez de gasolina no seu Porsche 911 SC. O seu abandono provocou a perda de todas as s\u00faas posibilidades de proclamarse campi\u00f3n galego de 1985, indo o t\u00edtulo a parar matematicamente \u00e1s mans de Jos\u00e9 Mora, que non participou no rally.\nO lucense Jos\u00e9 Luis Vilanova, conducindo tam\u00e9n un Porsche 911 SC, ocupou a praza de Pi\u00f1eiro ata o terceiro treito, cando foi superado polo Alfa Romeo de Peitos, que xa non abandonou o liderado en toda a proba, chegando a marcar o mellor tempo en seis dos treitos. Logo Vilanova sufriu unha sa\u00edda de estrada nun dos enlaces e foi penalizado no control, perdendo a segunda praza e caendo ata o posto 14\u00ba final, a pesar de ter sido o m\u00e1is r\u00e1pido en tres dos treitos.\nO Renault 5 GT Turbo de Alfonso Pav\u00f3n foi o que chegou finalmente \u00e1 meta en segundo lugar, despois de manter un duelo durante todo o rally co Renault 5 Copa Turbo de Germ\u00e1n Castrill\u00f3n. Castrill\u00f3n fora por diante de Pav\u00f3n durante todo o rally pero perdeu a s\u00faa escasa vantaxe no \u00faltimo tramo ao sa\u00edrse da estrada, chegando finalmente terceiro. Diego Barcia foi en cuarta posici\u00f3n gran parte do rally, pero no \u00faltimo treito acabou nunha silveira e quedou relegado \u00e1 novena posici\u00f3n final.\nUnha das pasadas por Limi\u00f1\u00f3n tivo que ser anulada despois dun duro accidente de Jos\u00e9 Caama\u00f1o e o seu copiloto Carlos Garc\u00eda, tendo que ser trasladado este \u00faltimo ao hospital."}
{"id": "505868", "revid": "88215", "url": "https://gl.wikipedia.org/wiki?curid=505868", "title": "15\u00ba Rally da Coru\u00f1a", "text": ""}
{"id": "505873", "revid": "89787", "url": "https://gl.wikipedia.org/wiki?curid=505873", "title": "Ded na si Lolo", "text": "Ded na si Lolo \u00e9 un filme filipino de 2009 dirixido e escrito por Soxy Topacio. Foi escollido como candidato de Filipinas para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "505875", "revid": "23204", "url": "https://gl.wikipedia.org/wiki?curid=505875", "title": "Ploning", "text": "Ploning \u00e9 un filme filipino de 2008 dirixido por Dante Nico Garcia. Foi escollido como candidato de Filipinas para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "505876", "revid": "89787", "url": "https://gl.wikipedia.org/wiki?curid=505876", "title": "Millepora tenera", "text": "Millepora tenera \u00e9 unha especie de cnidario hidrozoo da subclase dos hidroidolinos, orde dos antoatecados, suborde dos capitados, unha das quince reco\u00f1ecidas na actualidade (2020) na familia dos milep\u00f3ridos. \n\u00c9 unha especie de coral de fogo colonial con esqueleto calcario que se encontra en arrecifes de coral en augas pouco profundas do mar Vermello, oc\u00e9ano \u00cdndico e o sur do Pac\u00edfico.\nAlim\u00e9ntase de plancto e completa parte das s\u00faas necesidades enerx\u00e9ticas coas microalgas simbiontes que se atopan nos seus tecidos. \u00c9 un membro importante da comunidade de arrecifes e est\u00e1 suxeita \u00e1s mesmas ameazas que outros corais. Pode provocar picadas dolorosas aos mergulladores incautos.\nTaxonom\u00eda.\nDescrici\u00f3n.\nA especie foi descrita en 1949 polo zo\u00f3logo neerland\u00e9s Hilbrand Boschma, no seu traballo \"Notes on specimens of the genus \"Millepora\" in the collection of the British Museum. \"Proceedings of the Zoological Society of London\" 119: 661-672.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos: \nDistribuci\u00f3n e h\u00e1bitat.\n\" Millepora tenera \" enc\u00f3ntrase nas costas do oc\u00e9ano \u00cdndico e do Pac\u00edfico suroccidental. A s\u00faa \u00e1rea de distribuci\u00f3n se estende desde o mar Vermello e a costa oriental de \u00c1frica e as illas Seychelles at\u00e9 o Xap\u00f3n, Australia, Samoa Americana e as illas Marianas.\nHabita a profundidades de at\u00e9 os 15 m, a mi\u00fado en lugares de augas turbias, xa que tolera certo grao de sedimentaci\u00f3n. E moitas veces se encontra en sitios despexados en mar aberto.\nToxicidade.\nAo igual que outros corais de fogo, \"Millepora tenera\" pode causar erupci\u00f3ns dolorosas cando se toca coa pel espida. Os nematocistes deste coral conte\u00f1en neurotoxinas que poden causar convulsi\u00f3ns, insuficiencia respiratoria e a morte en ratos. O extracto dos nematocistes provoca hem\u00f3lise, cont\u00fane un factor dermonecr\u00f3tico e ten propiedades antix\u00e9nicas. Os coellos inmunizados co extracto desenvolven anticorpos neutralizantes que protexen contra a hem\u00f3lise, a dermonecrose e a muorte. O antisoro tam\u00e9n poder\u00eda usarse para protexer contra as toxinas presentes nos extractos de 'Millepora alcicornis\".\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), coniderando que \"Millepora tenera\" ten unha \u00e1rea de distribuci\u00f3n ampla e que \u00e9 com\u00fan en gran parte desta \u00e1rea, a\u00ednda que est\u00e1 suxeita \u00e1s enfermidades com\u00fans dos corais e ao branquexamento en condici\u00f3ns ambientais adversas e, ao igual que outros corais, est\u00e1 ameazada pola degradaci\u00f3n do seu h\u00e1bitat nos arrecifes de coral, e tendo en conta, por\u00e9n, que \u00e9 unha especie de crecemento r\u00e1pido, e \u00e9 unha das primeiras especies de \"Millepora\" en recolonizar os arrecifes danados, aval\u00eda o seu status como \"LC\" (pouco preocuante)."}
{"id": "505880", "revid": "23204", "url": "https://gl.wikipedia.org/wiki?curid=505880", "title": "Donsol (filme)", "text": "Donsol \u00e9 un filme filipino de 2006 escrito e dirixido por Adolfo Alix Jr. e conta a historia dun romance na illa de Donsol. Est\u00e1 protagonizado por Sid Lucero e Angel Aquino, e foi producido por Bicycle Pictures. Foi escollido como candidato de Filipinas para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "505881", "revid": "23204", "url": "https://gl.wikipedia.org/wiki?curid=505881", "title": "Ang Pagdadalaga ni Maximo Oliveros", "text": "Ang Pagdadalaga ni Maximo Oliveros \u00e9 un filme filipino de 2005 dirixido por Auraeus Solito. Foi escollido como candidato de Filipinas para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "505884", "revid": "1888", "url": "https://gl.wikipedia.org/wiki?curid=505884", "title": "Lu\u00eds Chao Sobrino", "text": "Lu\u00eds Benito Chao Sobrino, nado en Lebosende (Leiro) o 4 de maio de 1869 e finado en Ribadavia o 6 de xullo de 1938, foi un comerciante e pol\u00edtico galego.\nTraxectoria.\nDe novo aprendeu a tocar o acorde\u00f3n e despois foi organista da igrexa da Magdalena. Trasladouse a Padr\u00f3n para aprender o oficio de prateiro e desois abreu un taller de prater\u00eda en Ribadavia. Dedicouse tam\u00e9n ao comercio de tecidos e despois a funeraria. Logo na morte do seu cu\u00f1ado Seraf\u00edn Rodr\u00edguez, f\u00edxose cargo de seu estudio de fotograf\u00eda. Foi nomeado alcalde de Ribadavia por Real Orde en 1918. Renunciou en maio dese ano.\nVida persoal.\nCasou con Asunci\u00f3n Rodr\u00edguez Rodr\u00edguez e foi pai de Emilia, Jos\u00e9, Antonia, \u00c1ngeles, Lu\u00eds, Camilo, Seraf\u00edn, Gloria, Teresa, Asunci\u00f3n, Antonia e Emilio Chao Rodr\u00edguez."}
{"id": "505888", "revid": "4817", "url": "https://gl.wikipedia.org/wiki?curid=505888", "title": "Magion", "text": "Magion foi unha serie de sat\u00e9lites artificiais cient\u00edficos da Rep\u00fablica Checa.\nCaracter\u00edsticas.\nOs sat\u00e9lites Magion foron sat\u00e9lites checos dese\u00f1ados para estudar a magnetosfera e a ionosfera terrestres. Houbo cinco sat\u00e9lites Magion, lanzados entre 1978 e 1996 a bordo de diferentes tipos de foguetes.\nMagion 1.\nMagion 1 foi lanzado como un subsat\u00e9lite do sat\u00e9lite sovi\u00e9tico Interkosmos 18 o 24 de outubro de 1978 mediante un foguete Kosmos 3M. Estabiliz\u00e1base magneticamente levaba experimentos ionosf\u00e9ricos relacionados co proxecto de Estudo Magn\u00e9tico Internacional. Ti\u00f1a forma de caixa de 30 x 30 x 15 cm. O sat\u00e9lite adic\u00e1base principalmente a medir sinais VLF.\nMagion 2.\nMagion 2 foi subsat\u00e9lite de Interkosmos 24 e ti\u00f1a unha masa de 65 kg, cunha forma poli\u00e9drica distinta \u00e1 de Magion 1 e similar \u00e1 que ter\u00edan o resto de membros da serie de sat\u00e9lites Magion. Ti\u00f1a unha serie de mastros con sensores, un sistema de recolecci\u00f3n de datos dixital e un sistema de propulsi\u00f3n baseado en gas. Estaba adicado a investigar a estrutura dos fen\u00f3menos asociados \u00e1 inxecci\u00f3n de plasma na magnetosfera terrestre. Foi lanzado o 28 de setembro de 1989 mediante un foguete Tsiklon-3.\nMagion 3.\nMagion 3 funcionou como subsat\u00e9lite de Interkosmos 25 co obxectivo de estudar a radiofrecuencia nas \u00e1reas aurorais, a din\u00e1mica dos feixes modulados e os plasmoides no plasma pr\u00f3ximo \u00e1 Terra, a natureza da relaci\u00f3n electrodin\u00e1mica das ondas electromagn\u00e9ticas na magnetosfera e a ionosfera e \u00e1 busca de solit\u00f3ns electromagn\u00e9ticos en contornas perturbadas. Foi enviado ao espazo o 18 de decembro de 1991 mediante un Tsiklon-3.\nMagion 4 e Magion 5.\nAmbos sat\u00e9lites foron destinados ao mesmo proxecto, no que servir\u00edan de subsat\u00e9lites aos sat\u00e9lites Interbol 1 e Interbol 2 para estudar os mecanismos f\u00edsicos responsables da transmisi\u00f3n da enerx\u00eda do vento solar \u00e1 magnetosfera, o seu almacenamento al\u00ed e a posterior disipaci\u00f3n na magnetocola e nas zonas aurorais. Magion 4 ou S2-X (\"subsat\u00e9lite de cola\", en ruso) estudar\u00eda a zona da magnetocola, mentres que Magion 5 ou S2-A (\"subsat\u00e9lite da aurora\") orbitar\u00eda cruzando os \u00f3valos aurorais para medir a aceleraci\u00f3n das part\u00edculas aurorais e o fluxo de correntes el\u00e9ctricas que conectan a magnetocola e a ionosfera. Magion 4 foi lanzado o 2 de agosto de 1995 e Magion 5 o 29 de agosto de 1996, ambos a bordo de foguetes Molniya M."}
{"id": "505889", "revid": "72012", "url": "https://gl.wikipedia.org/wiki?curid=505889", "title": "Magion 2", "text": ""}
{"id": "505890", "revid": "72012", "url": "https://gl.wikipedia.org/wiki?curid=505890", "title": "Magion 3", "text": ""}
{"id": "505891", "revid": "72012", "url": "https://gl.wikipedia.org/wiki?curid=505891", "title": "Magion 1", "text": ""}
{"id": "505892", "revid": "72012", "url": "https://gl.wikipedia.org/wiki?curid=505892", "title": "Magion 4", "text": ""}
{"id": "505893", "revid": "72012", "url": "https://gl.wikipedia.org/wiki?curid=505893", "title": "Magion 5", "text": ""}
{"id": "505894", "revid": "72012", "url": "https://gl.wikipedia.org/wiki?curid=505894", "title": "S2-A", "text": ""}
{"id": "505895", "revid": "72012", "url": "https://gl.wikipedia.org/wiki?curid=505895", "title": "S2-X", "text": ""}
{"id": "505896", "revid": "88215", "url": "https://gl.wikipedia.org/wiki?curid=505896", "title": "Copa Galicia de f\u00fatbol feminino", "text": "Copa Galicia, Copa Federaci\u00f3n Galega de F\u00fatbol ou Copa Galiza \u00e9 o nome que te\u00f1en recibido unha serie de competici\u00f3ns deportivas organizadas pola Real Federaci\u00f3n Galega de F\u00fatbol que enfrontan os clubs de f\u00fatbol feminino galegos anualmente. A primeira edici\u00f3n foi disputada en 1984. Dende 2012 o torneo foi divido en varias categor\u00edas segundo a divisi\u00f3n \u00e1 que pertencen os equipos participantes."}
{"id": "505898", "revid": "50011", "url": "https://gl.wikipedia.org/wiki?curid=505898", "title": "Copa Galiza de f\u00fatbol", "text": ""}
{"id": "505900", "revid": "23204", "url": "https://gl.wikipedia.org/wiki?curid=505900", "title": "Crying Ladies", "text": "Crying Ladies \u00e9 un filme filipino de 2003 dirixido por Mark Meily. Est\u00e1 protagonizado por Sharon Cuneta, Hilda Koronel e Angel Aquino. Foi escollido como candidato de Filipinas para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "505901", "revid": "23204", "url": "https://gl.wikipedia.org/wiki?curid=505901", "title": "Dekada '70", "text": "Dekada '70 \u00e9 un filme filipino de 2002 dirixido por Chito S. Ro\u00f1o. Foi escollido como candidato de Filipinas para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "505903", "revid": "23204", "url": "https://gl.wikipedia.org/wiki?curid=505903", "title": "Mga Munting Tinig", "text": "Mga Munting Tinig \u00e9 un filme filipino de 2002 dirixido por Gil Portes e Adolfo Alix Jr. O filme est\u00e1 ambientado nunha escola p\u00fablica. Foi escollido como candidato de Filipinas para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado. \u00c9 o \u00fanico filme filipino en ser estreado por Warner Bros. Pictures."}
{"id": "505904", "revid": "23204", "url": "https://gl.wikipedia.org/wiki?curid=505904", "title": "Gatas... Sa dibdib ng kaaway", "text": "Gatas... Sa dibdib ng kaaway \u00e9 un filme filipino de 2001 dirixido por Gil Portes. Foi escollido como candidato de Filipinas para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "505905", "revid": "1093", "url": "https://gl.wikipedia.org/wiki?curid=505905", "title": "Xos\u00e9 Lu\u00eds Garc\u00eda Garc\u00eda", "text": ""}
{"id": "505909", "revid": "23204", "url": "https://gl.wikipedia.org/wiki?curid=505909", "title": "Anak (filme)", "text": "Anak \u00e9 un filme filipino de 2000 dirixido por Rory Quintos e protagonizado por Vilma Santos e Claudine Barretto, xunto con Joel Torre e Baron Geisler. O filme foi aclamado pola cr\u00edtica e foi escollido como candidato de Filipinas para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "505910", "revid": "23204", "url": "https://gl.wikipedia.org/wiki?curid=505910", "title": "Saranggola", "text": "Saranggola \u00e9 un filme filipino de 1999 dirixido por Gil Portes e protagonizado por Ricky Davao, Lester Llansang e Jennifer Sevilla. Foi escollido como candidato de Filipinas para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado. Foi nomeado ao premio Golden St. George na 21\u00aa edici\u00f3n do Festival Internacional de Cinema de Moscova."}
{"id": "505911", "revid": "5863", "url": "https://gl.wikipedia.org/wiki?curid=505911", "title": "Adolfo Caama\u00f1o", "text": ""}
{"id": "505913", "revid": "1505", "url": "https://gl.wikipedia.org/wiki?curid=505913", "title": "Rally da Coru\u00f1a de 1986", "text": "O Rally da Coru\u00f1a de 1986 foi a 16\u00aa edici\u00f3n de dito rally e a \u00faltima proba da tempada 1986 do Campionato de Galicia de Rally. \nCelebrouse o 8 de novembro de 1986, sendo cancelado aos poucos minutos de comezar debido a un accidente que provocou a morte dun espectador e feriu a varias persoas m\u00e1is.\nItinerario.\nEstaban programados 228,8 km de percorrido, dos cales 66,6 km eran cronometrados e estaban divididos en dez pasadas por catro treitos diferentes do seguinte xeito: d\u00faas pasadas polos treitos de Cambre (3,6 km), e Ois-A Espenuca (6,6 km) e tres polos de Doro\u00f1a (8,3 km) e Vilouz\u00e1s (7,1 km).\nDesenvolvemento.\nO primeiro en tomar a sa\u00edda foi o Renault 5 GT Turbo dos xa campi\u00f3ns Jos\u00e9 Mora e Lu\u00eds Moya, que pouco despois de arrincar sa\u00eduse da estrada e foi bater contra unha casa. Once minutos despois tomou a sa\u00edda o coche n\u00famero 18, outro GT Turbo pilotado polo vigu\u00e9s Jos\u00e9 Manuel Diz e copilotado por Germ\u00e1n G\u00f3mez. A poucos quil\u00f3metros da sa\u00edda o piloto perdeu o control despois dun salto nun cambio de rasante e precipitouse sobre o p\u00fablico. O veh\u00edculo golpeou fortemente a Fernando Alonso Vil\u00e1n, un veci\u00f1o do Graxal de 36 anos que se atopaba filmando o rally en v\u00eddeo, falecendo ao instante. Ademais resultaron feridas varias persoas, a maior\u00eda nenos, dous deles de gravidade. Os feridos foron trasladados ao Hospital Universitario da Coru\u00f1a e ao materno infantil Teresa Herrera.\nA Escuder\u00eda Centollo, organizadora do rally decidiu a suspensi\u00f3n total deste e non se declarou ning\u00fan ga\u00f1ador.\nXu\u00edzo.\nCase cinco anos despois, en outubro de 1991 celebrouse na Coru\u00f1a un xu\u00edzo no que se condenou ao piloto Jos\u00e9 Manuel Diz a unha multa de 20.000 pesetas, a retirada do carnet de conducir durante dous meses e a pagar unha indemnizaci\u00f3n de 14 mill\u00f3ns de pesetas. Ademais obrigouse a d\u00faas compa\u00f1\u00edas aseguradoras a facerse cargo das indemnizaci\u00f3ns, as\u00ed como \u00e1 Escuder\u00eda Centollo.\nA sentenza conclu\u00edu que Diz deber\u00eda ter reducido a velocidade ao detectar espectadores no bordo da estrada. O presidente da Escuder\u00eda Centollo foi absolto do delito de imprudencia e da falta de neglixencia, dos que estaba acusado."}
{"id": "505914", "revid": "23204", "url": "https://gl.wikipedia.org/wiki?curid=505914", "title": "Sa Pusod ng Dagat", "text": "Sa Pusod ng Dagat \u00e9 un filme filipino de 1998 producido e dirixido por Marilou Diaz-Abaya. Est\u00e1 protagonizado por Jomari Yllana con Foi escollido como candidato de Filipinas para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado."}
{"id": "505915", "revid": "23204", "url": "https://gl.wikipedia.org/wiki?curid=505915", "title": "Milagros (filme)", "text": "Milagros \u00e9 un filme filipino de 1997 dirixido por Marilou Diaz-Abaya e escrito por Rolando Tinio. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "505916", "revid": "89787", "url": "https://gl.wikipedia.org/wiki?curid=505916", "title": "Segurista", "text": "Segurista \u00e9 un filme filipino de 1996 dirixido por Tikoy Aguiluz. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finamente non foi nomeado."}
{"id": "505917", "revid": "89787", "url": "https://gl.wikipedia.org/wiki?curid=505917", "title": "Inagaw Mo ang Lahat sa Akin", "text": "Inagaw Mo ang Lahat sa Akin \u00e9 un filme filipino de 1995 dirixido por Carlos Siguion-Reyna. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "505920", "revid": "88215", "url": "https://gl.wikipedia.org/wiki?curid=505920", "title": "Rally da Coru\u00f1a de 1988", "text": "O Rally da Coru\u00f1a de 1988 foi a 17\u00aa edici\u00f3n de dito rally e a \u00faltima proba da tempada 1988 do Campionato de Galicia de Rally. \nCelebrouse entre o 26 e o 27 de novembro de 1988 e estivo dominado polos Renault 5 GT Turbo, que ocuparon 8 das 9 primeiras posici\u00f3ns, inclu\u00edda a da vitoria que foi para Germ\u00e1n Castrill\u00f3n. O ourens\u00e1n Alfonso Pav\u00f3n rematou cuarto e proclamouse campi\u00f3n galego de 1988."}
{"id": "505921", "revid": "1131", "url": "https://gl.wikipedia.org/wiki?curid=505921", "title": "Lao Zi", "text": ""}
{"id": "505923", "revid": "23204", "url": "https://gl.wikipedia.org/wiki?curid=505923", "title": "Karnal (filme)", "text": "Karnal \u00e9 un filme filipino de 1983 dirixido por Marilou Diaz-Abaya. Foi adaptado e escrito por Ricky Lee a partir da historia \"To Take a Life\" escrita por Teresa A\u00f1over Rodriguez. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "505924", "revid": "89787", "url": "https://gl.wikipedia.org/wiki?curid=505924", "title": "Karnal", "text": "Karnal (en ) \u00e9 unha cidade da India, centro administrativo do distrito de Karnal, no estado de Haryana.\nXeograf\u00eda.\nAt\u00f3pase a unha altitude de 251 msnm a 135 km da capital estatal, Chandigarh, na zona horaria UTC +5:30.\nDemograf\u00eda.\nSegundo estimaci\u00f3ns de 2011 contaba cunha poboaci\u00f3n de 236\u00a0391 habitantes."}
{"id": "505925", "revid": "1131", "url": "https://gl.wikipedia.org/wiki?curid=505925", "title": "Tao Te Ching", "text": ""}
{"id": "505928", "revid": "23204", "url": "https://gl.wikipedia.org/wiki?curid=505928", "title": "Ganito Kami Noon, Paano Kayo Ngayon?", "text": "Ganito Kami Noon, Paano Kayo Ngayon? \u00e9 un filme filipino de 1976 dirixido por Eddie Romero. Foi escollido como candidato de Filipinas para o \u00d3scar \u00f3 mellor filme en lingua non inglesa na 49\u00aa edici\u00f3n dos premios, mais finalmente non foi nomeado."}
{"id": "505930", "revid": "23204", "url": "https://gl.wikipedia.org/wiki?curid=505930", "title": "Dahil sa Isang Bulaklak", "text": "Dahil sa Isang Bulaklak \u00e9 un filme filipino de 1967 dirixido por Luis Nepomuceno. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 40\u00aa edici\u00f3n dos premios, mais finalmente non foi nomeado. Foi o primeiro filme filipino en ser rodado en cor por De Luxe."}
{"id": "505931", "revid": "85894", "url": "https://gl.wikipedia.org/wiki?curid=505931", "title": "Leborei, Leborei, Monterroso", "text": "Leborei \u00e9 un lugar da parroquia de Leborei no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 23 habitantes, 11 homes e 12 mulleres."}
{"id": "505932", "revid": "85894", "url": "https://gl.wikipedia.org/wiki?curid=505932", "title": "A Ermida, Leborei, Monterroso", "text": "A Ermide \u00e9 un lugar da parroquia de Leborei no concello lucense de Monterroso, na comarca da Ulloa. Segundo o padr\u00f3n municipal (IGE 2019) non ten ning\u00fan habitante.\nRecentemente, a \u00fanica construci\u00f3n do lugar, rehabilitouse como hotel, co\u00f1ecido co nome das Torres da Ermida.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "505933", "revid": "85894", "url": "https://gl.wikipedia.org/wiki?curid=505933", "title": "A Ponte dos Carros, Leborei, Monterroso", "text": "A Ponte dos Carros \u00e9 un lugar da parroquia de Leborei no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 16 habitantes, dos que 9 eran homes e 7 eran mulleres."}
{"id": "505937", "revid": "23204", "url": "https://gl.wikipedia.org/wiki?curid=505937", "title": "Florencia Ortiz", "text": "Florencia Ortiz, nada en Buenos Aires o 15 de decembro de 1971, \u00e9 unha actriz e cantante arxentina. \nCo\u00f1ecida por interpretar vil\u00e1s en televisi\u00f3n. Contraeu matrimonio con Lucas Inza, ten unha filla chamada Eva. Actualmente vive en Premi\u00e0 de Mar, en Espa\u00f1a."}
{"id": "505939", "revid": "1131", "url": "https://gl.wikipedia.org/wiki?curid=505939", "title": "IGADI", "text": ""}
{"id": "505940", "revid": "23204", "url": "https://gl.wikipedia.org/wiki?curid=505940", "title": "The Moises Padilla Story", "text": "The Moises Padilla Story \u00e9 un filme filipino de 1961 dirixido por Gerardo de Le\u00f3n. O filme foi escollido como candidato de Filipinas para o \u00d3scar \u00f3 mellor filme en lingua non inglesa na 34\u00aa edici\u00f3n dos premios, mais finalmente non foi nomeado. O filme a\u00ednda existe no presente mais precisa restauraci\u00f3n."}
{"id": "505942", "revid": "72012", "url": "https://gl.wikipedia.org/wiki?curid=505942", "title": "Rexistro Mundial de Especies Mari\u00f1as", "text": ""}
{"id": "505943", "revid": "89787", "url": "https://gl.wikipedia.org/wiki?curid=505943", "title": "Anak Dalita", "text": "Anak Dalita \u00e9 un filme filipino de 1956 dirixido por Lamberto V. Avellana. O filme foi escollido como candidato de Filipinas para o \u00d3scar \u00f3 mellor filme en lingua inglesa na 29\u00aa edici\u00f3n dos premios, mais finalmente non foi nomeado. Ga\u00f1ou o premio de mellor filme no Festival de Cinema de Asia-Pac\u00edfico."}
{"id": "505945", "revid": "23204", "url": "https://gl.wikipedia.org/wiki?curid=505945", "title": "Ang Buhay ni Genghis Khan", "text": "Ang Buhay ni Genghis Khan \u00e9 un filme filipino de 1950 dirixido e escrito por Manuel Conde. Foi escollido como candidato de Filipinas para o \u00d3scar \u00f3 mellor filme en lingua non inglesa na 23\u00aa edici\u00f3n dos premios organizados pola Academia das Artes e das Ciencias Cinematogr\u00e1ficas."}
{"id": "505946", "revid": "23204", "url": "https://gl.wikipedia.org/wiki?curid=505946", "title": "H\u00f6lm\u00f6 nuori syd\u00e4n", "text": "H\u00f6lm\u00f6 nuori syd\u00e4n \u00e9 un filme finland\u00e9s de 2018 dirixido por Selma Vilhunen. Estreouse na secci\u00f3n de Cinema Mundial Contempor\u00e1neo no Festival Internacional de Cinema de Toronto. Foi escollido como candidato de Finlandia para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "505948", "revid": "1888", "url": "https://gl.wikipedia.org/wiki?curid=505948", "title": "Ces\u00e1reo Gir\u00e1ldez", "text": "Ces\u00e1reo Gir\u00e1ldez Di\u00e9guez foi un avogado e pol\u00edtico galego.\nTraxectoria.\nDurante a ditadura de Primo de Rivera pertenceu \u00e1 Uni\u00f3n Patri\u00f3tica. Foi presidente do Sindicato Cat\u00f3lico Vitivin\u00edcola do Ribeiro e despois secretario en 1934. Promoveu o cultivo do tabaco no Ribeiro. Calvosotelista, na Rep\u00fablica foi nomeado alcalde de Ribadavia logo da revoluci\u00f3n de Asturias. Cesou co triunfo do Frente Popular en febreiro de 1936. Colaborou en \"Noticiero del Avia\"."}
{"id": "505950", "revid": "1888", "url": "https://gl.wikipedia.org/wiki?curid=505950", "title": "Ces\u00e1reo Gir\u00e1ldez Di\u00e9guez", "text": ""}
{"id": "505953", "revid": "72012", "url": "https://gl.wikipedia.org/wiki?curid=505953", "title": "Augas doces", "text": ""}
{"id": "505954", "revid": "98629", "url": "https://gl.wikipedia.org/wiki?curid=505954", "title": "Armomurhaaja", "text": "Armomurhaaja \u00e9 un filme finland\u00e9s de 2017 dirixido por Teemu Nikki. Estreouse na secci\u00f3n de Cinema Mundial Contempor\u00e1nea no Festival Internacional de Cinema de Toronto de 2017. Foi escollido como candidato de Finlandia para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "505955", "revid": "89787", "url": "https://gl.wikipedia.org/wiki?curid=505955", "title": "Tom of Finland", "text": "Tom of Finland \u00e9 un filme finland\u00e9s de 2017 dirixido por Dome Karukoski e escrito por Aleksi Bardy. Est\u00e1 protagonizado por Pekka Strang como Touko Laaksonen, m\u00e1is co\u00f1ecido como Tom de Finlandia, un artista finland\u00e9s homoer\u00f3tico.\n\"Tom of Finland\" estreouse o 27 de xaneiro de 2017 no Festival de Cinema de Gotemburgo, e o 24 de febreiro de 2017 nos cinemas de Finlandia. Foi escollido como candidato de Finlandia para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "505956", "revid": "98629", "url": "https://gl.wikipedia.org/wiki?curid=505956", "title": "Magnum (sat\u00e9lites)", "text": "Magnum, despois denominada Orion, foi unha serie de dous sat\u00e9lites de reco\u00f1emento dos Estados Unidos.\nCaracter\u00edsticas.\nOs sat\u00e9lites Magnum foron sat\u00e9lites de intelixencia colocados en \u00f3rbita xeoestacionaria para interceptar sinais electr\u00f3nicas doutros pa\u00edses. Foron os sucesores dos sat\u00e9lites Rhyolite e a s\u00faa misi\u00f3n principal era captar telemetr\u00eda de m\u00edsiles da Uni\u00f3n Sovi\u00e9tica e da China. Foron constru\u00eddos por TRW e ti\u00f1an unha masa de entre 2200 e 2700 kg. O reflector da antena principal ti\u00f1a un di\u00e1metro duns 100 m para poder captar sinais moi d\u00e9biles en terra.\nMagnum 1 (tam\u00e9n denominado USA 8) foi lanzado o 24 de xaneiro de 1985 a bordo do transbordador espacial Discovery durante a misi\u00f3n STS-51-C, mentres que Magnum 2 (USA 48) foi posto en \u00f3rbita o 23 de novembro de 1989 a bordo do mesmo transbordador na misi\u00f3n STS-33. Ambos sat\u00e9lites estiveron funcionando probablemente ata 2013."}
{"id": "505957", "revid": "72012", "url": "https://gl.wikipedia.org/wiki?curid=505957", "title": "Magnum 2", "text": ""}
{"id": "505958", "revid": "72012", "url": "https://gl.wikipedia.org/wiki?curid=505958", "title": "USA 8", "text": ""}
{"id": "505959", "revid": "72012", "url": "https://gl.wikipedia.org/wiki?curid=505959", "title": "Magnum 1", "text": ""}
{"id": "505960", "revid": "72012", "url": "https://gl.wikipedia.org/wiki?curid=505960", "title": "USA 48", "text": ""}
{"id": "505961", "revid": "72012", "url": "https://gl.wikipedia.org/wiki?curid=505961", "title": "Orion 1", "text": ""}
{"id": "505962", "revid": "72012", "url": "https://gl.wikipedia.org/wiki?curid=505962", "title": "Orion 2", "text": ""}
{"id": "505964", "revid": "4817", "url": "https://gl.wikipedia.org/wiki?curid=505964", "title": "Sandra Magnus", "text": "Sandra Hall Magnus, nada en Belleville, Illinois, o 30 de outubro de 1964, \u00e9 unha astronauta estadounidense retirada que formou parte das misi\u00f3ns STS-112, STS-135, STS-119 e STS-126, sendo membro da Expedici\u00f3n 18 \u00e1 Estaci\u00f3n Espacial Internacional.\nTraxectoria.\nMagnus graduouse en f\u00edsica e \u00e9 m\u00e1ster en enxe\u00f1ar\u00eda el\u00e9ctrica pola Universidade de Missouri-Rolla en 1986 e 1990 respectivamente. Ten un doutoramento pola Escola de Ciencia de Materiais e Enxe\u00f1ar\u00eda do Instituto Tecnol\u00f3xico de Georgia en 1996.\nFoi seleccionado como astronauta pola NASA en abril de 1996, participando nas misi\u00f3ns STS-112, STS-135, STS-119 e STS-126 e sendo membro da Expedici\u00f3n 18. Pasou un total de 157,36 d\u00edas no espazo."}
{"id": "505967", "revid": "23204", "url": "https://gl.wikipedia.org/wiki?curid=505967", "title": "Hydra (x\u00e9nero)", "text": "Hydra \u00e9 un x\u00e9nero de cnidarios da clase dos hidrozoos, orde dos antoatecados, suborde dos aplanulados, que \u00e9 o tipo da familia dos h\u00eddridos, da que \u00e9 o seu \u00fanico representante.\nAs s\u00faas especies, propias das augas doces e salgadas e co\u00f1ecidas vulgaemente como hidras, son pequenos p\u00f3lipos que miden tan s\u00f3 uns poucos mil\u00edmetros, son depredadores, capturando pequenas presas do plancto cos seus tent\u00e1culos provistas de cnidocito, c\u00e9lulas urticantes. Son hermafroditas e reprod\u00facense tanto asexual como sexualmente.\nTe\u00f1en un asombroso poder de rexeneraci\u00f3n, ao que alude o seu nome, que prov\u00e9n da criatura da mitolox\u00eda grega co mesmo nome, \u00e1 cal, cando se lle cortaba unha das s\u00faas cabezas, crec\u00edan d\u00faas no seu lugar.\nTaxonom\u00eda.\nDescrici\u00f3n.\nFamilia.\nA familia foi descrita en 1846 polo bot\u00e1nico, xe\u00f3logo e zo\u00f3logo estadounidense James Dwight Dana.\nX\u00e9nero.\nO x\u00e9nero fora descrito por Linneo en 1758, na 10\u00aa edici\u00f3n do seu \"Systema Naturae\".\nEspecies.\nNa actualidade (2020) reco\u00f1\u00e9cense no x\u00e9nero as seguintes especies: "}
{"id": "505968", "revid": "72012", "url": "https://gl.wikipedia.org/wiki?curid=505968", "title": "Oleg Grigorievich Makarov", "text": "Oleg Grigorievich Makarov, nado en Udomlya o 6 de xaneiro de 1933 e finado o 28 de maio de 2003, foi un astronauta sovi\u00e9tico que formou parte das misi\u00f3ns Soiuz 12, Soiuz 27 e Soiuz T-3, as\u00ed como da misi\u00f3n fallada Soiuz 18-1.\nTraxectoria.\nMakarov graduouse en enxe\u00f1ar\u00eda civil na Escola T\u00e9cnica Superior Bauman de Moscova en 1980. Traballou no desenvolvemento da nave Vostok.\nEntrou como cosmonauta en 1966, participando nas misi\u00f3ns Soiuz 12, Soiuz 27 e Soiuz T-3. Pasou un total de 20,74 d\u00edas no espazo. A partir de 1986 traballou como enxe\u00f1eiro en NPO Energia no desenvolvemento de estaci\u00f3ns espaciais. Faleceu en Moscova o 28 de maio de 2003."}
{"id": "505969", "revid": "72012", "url": "https://gl.wikipedia.org/wiki?curid=505969", "title": "Oleg Makarov", "text": ""}
{"id": "505972", "revid": "23204", "url": "https://gl.wikipedia.org/wiki?curid=505972", "title": "O amante de Lady Chatterley (filme de 1981)", "text": "O amante de Lady Chatterley (en ) \u00e9 un filme de 1981 dirixido por Just Jaeckin, e protagonizado por Sylvia Kristel e Nicholas Clay. \u00c9 unha adaptaci\u00f3n da novela hom\u00f3nima de 1928 escrita por D. H. Lawrence. Alg\u00fans cr\u00edticos cren que Lady Constance Chatterley, o personaxe principal da novela, est\u00e1 inspirado en Lady Ottoline_Morrell. \nEstreouse en galego o 12 de febreiro de 1993 a trav\u00e9s da TVG."}
{"id": "505975", "revid": "4817", "url": "https://gl.wikipedia.org/wiki?curid=505975", "title": "Iuri Malenchenko", "text": "Iuri Ivanovich Malenchenko, nado en Svitlovodsk (Ucra\u00edna) o 22 de decembro de 1961, \u00e9 un astronauta ruso que formou parte das misi\u00f3ns Soiuz TM-19, STS-106, Soiuz TMA-2, Soiuz TMA-11, Soiuz TMA-05M e Soiuz TMA-19M e que foi membro das expedici\u00f3ns 7, 32, 33, 16, 46 e 47 \u00e1 Estaci\u00f3n Espacial Internacional.\nTraxectoria.\nMalenchenko graduouse na Escola de Aviaci\u00f3n Militar Kharkov de Moscova en 1983 e na Academia Zhukovsky de Enxe\u00f1ar\u00eda da Forza A\u00e9rea en 1993.\nFoi seleccionado como cosmonauta en decembro de 1987, adestrando ata xu\u00f1o de 1989 e participando nas misi\u00f3ns Soiuz TM-19, STS-106, Soiuz TMA-2, Soiuz TMA-11, Soiuz TMA-05M e Soiuz TMA-19M, sendo membro das expedici\u00f3ns 7, 32, 33, 16, 46 e 47 \u00e1 Estaci\u00f3n Espacial Internacional. Pasou un total de 827,39 d\u00edas no espazo."}
{"id": "505977", "revid": "4817", "url": "https://gl.wikipedia.org/wiki?curid=505977", "title": "Franco Malerba", "text": "Franco Egidio Malerba, nado en X\u00e9nova o 10 de outubro de 1946, \u00e9 o primeiro astronauta italiano. Formou parte da misi\u00f3n STS-46.\nTraxectoria.\nMalerba graduouse en enxe\u00f1ar\u00eda electr\u00f3nica pola Universidade de X\u00e9nova en 1970 e ten un doutoramento en f\u00edsica pola mesma universidade en 1974, especializ\u00e1ndose en biof\u00edsica.\nFoi seleccionado como astronauta pola Axencia Espacial Italiana en 1989, participando na misi\u00f3n STS-46 como especialista de carga e pasando un total de 7,97 d\u00edas no espazo."}
{"id": "505978", "revid": "88215", "url": "https://gl.wikipedia.org/wiki?curid=505978", "title": "Rally de Ferrol de 1989", "text": "O Rally de Ferrol de 1989 foi a 20\u00aa edici\u00f3n de dito rally e a \u00faltima proba da tempada 1989 do Campionato de Galicia de Rally. \nCelebrouse entre o 2 e o 3 de novembro de 1989 e os vencedores foron Carlos Pi\u00f1eiro e o seu copiloto Julio Orozco, a bordo dun Ford Sierra Cosworth. O noi\u00e9s Arturo Rial proclamouse campi\u00f3n galego tras o abandono de Germ\u00e1n Castrill\u00f3n.\nItinerario.\nO rally dividiuse en d\u00faas etapas, unha o s\u00e1bado 2 e outra o domingo 3 de novembro. Na primeira delas d\u00e9ronse tres pasadas polos treitos de Ferreira-Recemel (13,6 km) e Cerdido (7,9 km), mentres que a segunda etapa consistiu en d\u00faas pasadas polos treitos de Doro\u00f1a (7,5 km) e Vilamateo (7 km).\nDesenvolvemento.\nO Ford Sierra Cosworth de Carlos Pi\u00f1eiro e Julio Orozco colocouse l\u00edder xa dende o inicio e foi aumentando a diferenza con Marc Etchebers e Humberto Gonz\u00e1lez, con id\u00e9ntico coche. Por detr\u00e1s deles f\u00f3ronse alternando na terceira praza Germ\u00e1n Castrill\u00f3n, Manuel Senra e Arturo Rial, sendo este \u00faltimo o que conseguiu o terceiro posto final, despois de que Castrill\u00f3n abandonase por problemas co cambio e Senra queimase a xunta da culata perdendo moito tempo e chegando finalmente quinto por detr\u00e1s de Jos\u00e9 Montero. Deste xeito Rial proclamouse campi\u00f3n galego por primeira vez, e Senra ga\u00f1ou a Copa Renault."}
{"id": "505980", "revid": "98629", "url": "https://gl.wikipedia.org/wiki?curid=505980", "title": "Millepora dichotoma", "text": "Millepora dichotoma \u00e9 unha especie de cnidario hidrozoo da subclase dos hidroidolinos, orde dos antoatecados, suborde dos capitados, unha das quince reco\u00f1ecidas na familia dos milep\u00f3ridos.\n\u00c9 unha especie de coral de fogo colonial hermat\u00edpico (\u00e9 dicir, que contrib\u00fae \u00e1 formaci\u00f3n de arrecifes de coral), con esqueleto calcario, que se encontra en arrecifes coralinos en augas pouco profundas do mar Vermello, oc\u00e9ano \u00cdndico e o sur do Pac\u00edfico.\nAlim\u00e9ntase de plancto e completa parte das s\u00faas necesidades enerx\u00e9ticas coas microalgas simbiontes que se atopan nos seus tecidos. \n\u00c9 un membro importante da comunidade de arrecifes e est\u00e1 suxeita \u00e1s mesmas ameazas que outros corais. \nPode provocar picadas dolorosas aos mergulladores incautos.\nTaxonom\u00eda.\nDescrici\u00f3n.\nA especie foi descrita en 1775 polo naturalista e explorador sueco, Peter Forssk\u00e5l, un dos chamados dezasete ap\u00f3stolos de Linneo.\nEtimolox\u00edas.\nPara a do x\u00e9nero, v\u00e9xase \"[[Millepora]]\".\nO [[especie|ep\u00edteto espec\u00edfico]], \"dichotoma\" termo do [[lat\u00edn cient\u00edfico]] \"dichotoma\", nominativo feminino singular de \"dichotomos\", tirado do [[grego antigo]] \u03b4\u03b9\u03c7\u03cc\u03c4\u03bf\u03bc\u03bf\u03c2 \"dich\u00f3tomos\", \"cortado en d\u00faas partes\", de \u03b4\u03af\u03c7\u03b1 \"d\u00edcha\", \"en d\u00faas partes\" e \u03c4\u03ad\u03bc\u03bd\u03c9 \"t\u00e9mn\u014d\" \"cortar\", en alusi\u00f3n \u00e1s s\u00faas ramificaci\u00f3ns.\nSin\u00f3nimos.\nAdemais de polo seu nome v\u00e1lido, a especie co\u00f1eceuse tam\u00e9n polos [[sin\u00f3nimo]]s:\nCaracter\u00edsticas.\nA especie vive en colonias con esqueletos ([[cen\u00f3steo]]s) en forma de estruturas [[calcaria]]s ramificadas, desenvolvidas xeralmente nun mesmo plano, e cuxas ramas anastom\u00f3sanse (\u00fanense entre si) d\u00e1ndolles aparencia de redes planas verticais. Estas estruturas son m\u00e1is fr\u00e1xiles que os esqueletos usuais dos [[corais duros]] (orde dos [[escleractinios]]). A s\u00faa base, normalmente, presenta placas de forma s\u00f3lida, sen ramificar, e est\u00e1 adherida ao substrato, rochas ou salientes do arrecife. A superficie do cen\u00f3steo \u00e9 suave, e est\u00e1 chea de min\u00fasculos orificios (poros). Os poros son de tres tipos: [[gastr\u00f3poro]]s, [[dactil\u00f3poro]]s e [[ampola (hidrozoos)|ampolas]], que est\u00e1n relacionados cos tres tipos de [[P\u00f3lipo (zoolox\u00eda)|p\u00f3lipos]] que pos\u00faen estes animais: [[gastrozoide]]s, encargados da nutrici\u00f3n; [[gonozoide]]s, que se ocupan da reproduci\u00f3n, e [[dactilozoide]]s, os defensores da colonia. Os gastr\u00f3poros te\u00f1en, aproximadamente, un di\u00e1metro duplo de que os dactil\u00f3poros, sendo a media destes \u00faltimos de \u00b1 0,13-0,14 mm, fronte a \u00b1 0,26-0,28 mm nos gastr\u00f3poros. Os dactilop\u00f3ros est\u00e1n dispostos, en n\u00famero de 3 a 9, formando c\u00edrculos ao redor de cada gastr\u00f3poro, nunha estratexia para ga\u00f1ar eficiencia \u00e1 hora de dixerir mediante os gastr\u00f3poros as [[depredaci\u00f3n|presas]] capturadas cos [[tent\u00e1culo]]s dos p\u00f3lipos dactilozoides. Esta disposici\u00f3n dos poros denom\u00ednase ciclosistema dos \"Millepora\", e a s\u00faa presenza prolifera m\u00e1is nas partes en crecemento da colonia, quedando reducida, ou incluso sen poros, nas partes en sombra (cr\u00edpticas), ou con n\u00f3dulos ou verrugas.\n\u00c9 frecuente que, a partir dunha colonia, se desenvolvan en paralelo outras colonias de similar forma, pero sen unirse. As colonias son de cor crema, amarelada, alaranxada, verde ou padan, coas puntas das ramas p\u00e1lidas e arredondadas.\nH\u00e1bitat e distribuci\u00f3n.\nH\u00e1bitat.\nAbundan en [[arrecifes de coral]] superficiais, a unha profundidade de menos de 15 m. Xeralmente se encontra en \u00e1reas interiores caracterizadas por augas turbias, exhibindo tolerancia \u00e9 [[sedimentaci\u00f3n]]. Tam\u00e9n se encontra con frecuencia en zonas claras de mar aberto.\nDistribuci\u00f3n.\nDistrib\u00faese polo [[oc\u00e9ano \u00cdndico]], desde o [[mar Vermello]] at\u00e9 [[Madagascar]], e polo [[Pac\u00edfico]] at\u00e9 [[Micronesia]] e [[Guam]].\nBiolox\u00eda.\nNutrici\u00f3n.\nO [[cen\u00e9nquima]], ou [[Tecido (biolox\u00eda)|tecido]] [[Colonia (biolox\u00eda)|colonial]] com\u00fan, e os [[P\u00f3lipo (zoolox\u00eda)|p\u00f3lipos]], conte\u00f1en [[alga|microalgas]] [[Simbiose|simbi\u00f3ticas]] [[mutualismo|mutalistas]] (ambos os [[ser vivo|organismos]] benef\u00edcianse da relaci\u00f3n) [[dinoflaxelado]]s do x\u00e9nero \"[[Symbiodinium]]\", co\u00f1ecidas como [[zooxantela]]s. Estas algas, madiante a [[fotos\u00edntese]], subministran aos seus [[hospedeiro]]s [[ox\u00edxeno]] e [[enerx\u00eda]] ([[gl\u00edcido]]s), que son aproveitados polos p\u00f3lipos, e alim\u00e9ntanse dos [[catabolismo|catabolito]]s dos corais (especialmente [[f\u00f3sforo (elemento)|f\u00f3sforo]] e [[nitr\u00f3xeno]]). Isto lles subministra entre o 70 e o 95 % das s\u00faas necesidades alimenticias. O resto obt\u00e9\u00f1eno capturando [[plancto]] cos [[tent\u00e1culo]]s urticantes dos p\u00f3lipos e [[materia org\u00e1nica]] dispersa na auga.,\nReproduci\u00f3n.\n\"Millepora dichotoma\" [[reproduci\u00f3n|reprod\u00facese]] tanto [[reproduci\u00f3n asexual|asexualmente]] como [[reproduci\u00f3n sexual|sexualmente]]. Na [[reproduci\u00f3n asexual]], fragmentos do coral que se desprenden da colonia durante tormentas, poden chegar a outros lugares adecuados onde establecen novas colonias, que son [[xen\u00e9tica|xeneticamente]] id\u00e9nticas \u00e9 colonia orixinal [[clon]]s. Por outra parte, na [[reproduci\u00f3n sexual]] os poros chamados [[ampola (hidrozoos)|ampolas]], que albergan baixo eles p\u00f3lipos [[gonozoide]]s, liberan [[medusa]]s, que se afastan da colonia. Estes producen [[gameto]]s que, despois da [[fecundaci\u00f3n]], dan lugar a [[cigoto]]s que se converten en [[larva]]s pl\u00e1nulas dentro do [[gon\u00f3foro]], e logo se liberan como larvas act\u00ednulas que forman parte do [[zooplancto]] e son levadas polas correntes at\u00e9 que encontran un sitio adecuado e, tras a [[metamorfose]], dan lugar a un [[P\u00f3lipo (zoolox\u00eda)|p\u00f3lipo]] que se asenta no substrato e desenvolven novas colonias.\nRelaci\u00f3n cos seres humanos.\nOs [[cnidocito]]s de \"Millepora dichotoma\" son o suficientemente potentes como para penetraren na pel humana, e poden inxectar un veleno que causa unha dolorosa sensaci\u00f3n de ardor, erupci\u00f3ns na pel e bochas, que dan lugar a cicatrices. A especie non ten usos comerciais, a\u00ednda que \u00e1s veces son recolectadas para venderen para formar parte de [[acuario (recipiente)|acuarios]] con arrecifes. O seu mantemento en catividade require un alto movemento da auga e unha luz brillante. Pode ser dif\u00edcil de controlar porque crece rapidamente e se estende sobre outros obxectos do acuario.\nMantemento en acuarios.\nTodos os corais do x\u00e9nero \"Millepora\" son os m\u00e1is com\u00fans nos acuarios. As especises de \"Millepora\", na natureza, prefiren fortes correntes de auga e alta iluminaci\u00f3n. Os [[Acuariofilia|acuari\u00f3filos]] que cultivan [[corais de fogo]] co\u00f1ecen que o movemento da auga \u00e9 o factor limitante no seu crecemento. En canto \u00e1 iluminaci\u00f3n, as especies de \"Millepora\" son bastante agradecidas a todas as combinaci\u00f3ns e cores de luz que se utilizan en acuarios, sempre e cando a intensidade sexa suficiente. Pero incluso con apropiadas correntes de auga e luz, estes corais deben alimentarse para sobrevivir; os seus finos p\u00f3lipos son moi urticantes e est\u00e1n ben situados para capturaren o [[plancto]] natural ou seus substitutos; por outra parte, unha poboaci\u00f3n correcta en canto ao n\u00famero de [[peixes]] o acuario, alimentados de forma adecuada, xerar\u00e1 por si soa a suficiente [[materia org\u00e1nica]] para que os corais de fogo completen a s\u00faa alimentaci\u00f3n.\nAmeazas.\nA principal ameaza para os corais \u00e9 o [[cambio clim\u00e1tico]] global, en particular, as temperaturas extremas que levan ao [[branqueaxmento]] e unha maior susceptibilidade \u00e1s enfermidades, unha maior gravidade dos eventos de tormentas e \u00e1 [[\u00e1cido|acidificaci\u00f3n]] dos oc\u00e9anos. Ademais do cambio clim\u00e1tico global, os corais tam\u00e9n est\u00e1n ameazados por enfermidades e outras varias ameazas localizadas. Non se sabe a gravidade destas ameazas combinadas para a poboaci\u00f3n global de cada especie. As enfermidades dos corais xurdiron como unha grave ameaza para os [[arrecifes de coral]] en todo o mundo e \u00e9 a principal causa da deterioraci\u00f3n dos arrecifes.\nO n\u00famero de enfermidades e especies de coral afectadas, as\u00ed como a distribuci\u00f3n das enfermidades, aumentaron drasticamente durante a \u00faltima d\u00e9cada. O aumento dos niveis de enfermidades de coral na [[Gran Barreira de Coral]] correlacion\u00e1ronse co aumento das temperaturas do oc\u00e9ano, apoiando a predici\u00f3n de que os niveis de enfermidades aumentar\u00e1n con temperaturas m\u00e1is altas na superficie do mar. As intervenci\u00f3ns antr\u00f3picas combinadas coas ameazas asociadas ao cambio clim\u00e1tico global que conduce ao aumento das enfermidade dos coraisl, a frecuencia e a duraci\u00f3n do branquexamento e a acidificaci\u00f3n do oc\u00e9ano sit\u00faan os arrecifes de coral no Indo-Pac\u00edfico cun alto risco de colapso.\nEntre as ameazas locais aos corais incl\u00faense a pesca, o desenvolvemento humano (industria, asentamentos, turismo e transporte), os cambios na din\u00e1mica das especies aut\u00f3ctonas (competidores, depredadores, pat\u00f3xenos e parasitos), as especies invasoras (competidores, depredadores, pat\u00f3xenos e parasitos), a pesca con dinamita, a pesca qu\u00edmica, a contaminaci\u00f3n pola agricultura e a industria, a contaminaci\u00f3n dom\u00e9stica e a sedimentaci\u00f3n.\nEstado de conservaci\u00f3n.\nA ameaza m\u00e1is importante para esta especie \u00e9 a reduci\u00f3n extensa do h\u00e1bitat dos arrecifes de coral debido a unha combinaci\u00f3n das ameazas citadas. Desco\u00f1\u00e9cese as tendencia espec\u00edfica da s\u00faa poboaci\u00f3n, pero esta reduci\u00f3n pode inferirse da perda estimada do h\u00e1bitat. A especie est\u00e1 moi estendida e \u00e9 com\u00fan en toda a s\u00faa [[\u00e1rea de distribuci\u00f3n]], e a\u00ednda que \u00e9 suscept\u00edbel ao branquexamento, recup\u00e9rase rapidamente e, polo tanto, \u00e9 prob\u00e1bel que sexa m\u00e1is resistente \u00e1 perda do h\u00e1bitat e \u00e1 degradaci\u00f3n dos arrecifes debido a un suposto gran tama\u00f1o de poboaci\u00f3n efectiva. Polo tanto, a perda de h\u00e1bitat estimada do 21 % dos arrecifes xa destru\u00eddos dentro da s\u00faa na etapa cr\u00edtica de degradaci\u00f3n.\nTendo en conta todo isto, a [[Uni\u00f3n Internacional para a Conservaci\u00f3n da Natureza e dos Recursos Naturais]] (UICN) cualifica o staus da especie como \"LC\" (pouco preocupante).\nV\u00e9xase tam\u00e9n.\nOutros artigos.\n[[Categor\u00eda:Hidrozoos]]\n[[Categor\u00eda:Animais descritos en 1775]]\n[[Categor\u00eda:Fauna de \u00c1frica]]\n[[Categor\u00eda:Fauna de Ocean\u00eda]]"}
{"id": "505982", "revid": "1822", "url": "https://gl.wikipedia.org/wiki?curid=505982", "title": "Galer\u00eda de imaxes de San Vicente do Grove, O Grove", "text": ""}
{"id": "505983", "revid": "72012", "url": "https://gl.wikipedia.org/wiki?curid=505983", "title": "Iuri Malishev", "text": "Iuri Vasilievich Malishev, nado en Nikolaevsk, Volgogrado, o 27 de agosto de 1941 e finado o 8 de novembro de 1999, foi un cosmonauta sovi\u00e9tico que formou parte das misi\u00f3ns Soiuz T-2, Soiuz T-11 e Soiuz T-10.\nTraxectoria.\nMalishev graduouse na Academia Superior da Forza A\u00e9rea Chuguyev en 1963 e logo na Academia Militar Iuri Gagarin en 1977.\nFoi seleccionado como cosmonauta en maio de 1967, adestrando ata agosto de 1969 e participando nas misi\u00f3ns Soiuz T-2, Soiuz T-11 e Soiuz T-10. Pasou un total de 11,83 d\u00edas no espazo."}
{"id": "505984", "revid": "4817", "url": "https://gl.wikipedia.org/wiki?curid=505984", "title": "Gennadi Manakov", "text": "Gennadi Mikhailovich Manakov, nado en Yefimovka, Orenburg, o 1 de xu\u00f1o de 1950, \u00e9 un cosmonauta sovi\u00e9tico e ruso que formou parte das misi\u00f3ns Soiuz TM-10 e Soiuz TMA-16.\nTraxectoria.\nManakov foi piloto cosmonauta de probas entre 1985 e 1996 e piloto de probas do transbordador espacial Buran entre 1985 e 1987. Participou nas misi\u00f3ns Soiuz TM-10 e Soiuz TMA-16, pasando un total de 309,89 d\u00edas no espazo."}
{"id": "505985", "revid": "4817", "url": "https://gl.wikipedia.org/wiki?curid=505985", "title": "Musa Manarov", "text": "Musa Khiramanovich Manarov, nado en Bak\u00fa o 22 de marzo de 1951, foi un cosmonauta sovi\u00e9tico que formou parte das misi\u00f3ns Soiuz TM-4, Soiuz TM-11 e Soiuz TM-6.\nTraxectoria.\nManarov graduouse en enxe\u00f1ar\u00eda no Instituto de Aviaci\u00f3n de Moscova en 1974. Traballou m\u00e1is tarde para NPO Energia e finalmente pasou a ser director da compa\u00f1\u00eda Smolsat.\nFoi seleccionado como cosmonauta en 1978, participando nas misi\u00f3ns Soiuz TM-4, Soiuz TM-11 e Soiuz TM-6 e pasando un total de 541,02 d\u00edas no espazo."}
{"id": "505986", "revid": "109216", "url": "https://gl.wikipedia.org/wiki?curid=505986", "title": "MAQSAT", "text": "MAQSAT (\"Maquette Satellite\") foi unha serie de sat\u00e9lites artificiais inertes, de proba, enviados nalg\u00fans lanzamentos de foguetes Ariane 5 para estudar o comportamento e a envolvente do foguete.\nMAQSAT H e MAQSAT B.\nMAQSAT H e B foron lanzados no mesmo voo, o 30 de outubro de 1997. Cuns 2300 kg de masa cada un, a s\u00faa finalidade era simular diferentes tipos de sat\u00e9lite e a resposta do foguete durante o lanzamento. Ning\u00fan chegou a \u00f3rbita ao fallar o lanzamento e ser destru\u00eddo o foguete.\nMAQSAT H2.\nMAQSAT H2 ti\u00f1a unha masa de 3700 kg e deb\u00eda substitu\u00edr a carga comercial do voo L521 s\u00f3 en caso de que non houbese sat\u00e9lites dispo\u00f1ibles para o lanzamento. Finalmente no seu lugar foi lanzado o sat\u00e9lite de comunicaci\u00f3ns XTAR-EUR.\nMAQSAT B2.\nMAQSAT B2, cunha masa de 3622 kg, foi lanzado o 12 de febreiro de 2005. Foi usado en substituci\u00f3n dunha carga comercial, pero tam\u00e9n como plataforma tecnol\u00f3xica para diferentes experimentos europeos: Sloshsat-FLEVO para o estudo de flu\u00eddos no espazo, Boucle-Fluide, un experimento franc\u00e9s de refrixeraci\u00f3n, DVCAM, unha c\u00e1mara aut\u00f3noma, e TMA, un sistema de telemetr\u00eda.\nMAQSAT 3.\nMAQSAT 3 foi dese\u00f1ado para imitar as caracter\u00edsticas mec\u00e1nicas e din\u00e1micas do sat\u00e9lite comercial orixinal que deb\u00eda voar no lanzamento do 21 de outubro de 1998 (o Eutelsat W2) pero que finalmente foi lanzado noutro voo. MAQSAT 3 ti\u00f1a unha masa de 2600 kg e unha altura de 3 metros."}
{"id": "505987", "revid": "72012", "url": "https://gl.wikipedia.org/wiki?curid=505987", "title": "MAQSAT H", "text": ""}
{"id": "505988", "revid": "72012", "url": "https://gl.wikipedia.org/wiki?curid=505988", "title": "MAQSAT B", "text": ""}
{"id": "505989", "revid": "72012", "url": "https://gl.wikipedia.org/wiki?curid=505989", "title": "MAQSAT H2", "text": ""}
{"id": "505990", "revid": "72012", "url": "https://gl.wikipedia.org/wiki?curid=505990", "title": "MAQSAT B2", "text": ""}
{"id": "505991", "revid": "72012", "url": "https://gl.wikipedia.org/wiki?curid=505991", "title": "MAQSAT 3", "text": ""}
{"id": "505992", "revid": "72012", "url": "https://gl.wikipedia.org/wiki?curid=505992", "title": "MARECS", "text": ""}
{"id": "505993", "revid": "72012", "url": "https://gl.wikipedia.org/wiki?curid=505993", "title": "MARECS A", "text": ""}
{"id": "505994", "revid": "72012", "url": "https://gl.wikipedia.org/wiki?curid=505994", "title": "MARECS B2", "text": ""}
{"id": "505995", "revid": "85894", "url": "https://gl.wikipedia.org/wiki?curid=505995", "title": "Pilar L\u00f3pez Sancho", "text": "Pilar L\u00f3pez Sancho, nada en Madrid, en 1953, \u00e9 doutora en Ciencias F\u00edsicas e profesora de investigaci\u00f3n do CSIC, no Departamento de Teor\u00eda e Simulaci\u00f3n de Materiais do Instituto de Ciencia de Materiais de Madrid do CSIC.\nTraxectoria.\nLicenciouse en Ciencias F\u00edsicas na Universidade Complutense de Madrid (UCM) en 1975 e doutorouse en 1979 na mesma universidade.Ao rematar a s\u00faa licenciatura conced\u00e9ronlle unha bolsa de Formaci\u00f3n de Persoal Investigador para levar a cabo a s\u00faa tese doutoral en F\u00edsica de Superficies no Centro de F\u00edsica Aplicada Leonardo Torres Quevedo do CSIC. A s\u00faa tese virou ao redor dun estudo experimental da interacci\u00f3n de gases con metais, de gran relevancia en F\u00edsica de Superficies polas posibles aplicaci\u00f3ns industriais. \nEn 1979 viaxou a Londres para comezar unha estad\u00eda posdoutoral no Imperial College, onde empezou a realizar traballo te\u00f3rico e o estudo das propiedades electr\u00f3nicas de metais e modelos de quimisorci\u00f3n. Ao regresar a Espa\u00f1a foi contratada no Instituto de F\u00edsica de Materiais do CSIC como bolseira posdoutoral at\u00e9 1986.Ee mesmo ano, comezou a ser Colaboradora Cient\u00edfica no CSIC para centrarse no estudo destes materiais. Desde ent\u00f3n desenvolveu sempre a s\u00faa actividade profesional nesta instituci\u00f3n como Investigadora Cient\u00edfica entre 1990 e 2006 e como Profesora de Investigaci\u00f3n at\u00e9 a actualidade, compaxin\u00e1ndoa con estancias en diversos centros de investigaci\u00f3n. \nPilar L\u00f3pez Sancho \u00e9 cr\u00edtica coa desigualdade de x\u00e9nero a nivel laboral no \u00e1mbito da investigaci\u00f3n.Afirma que no \u00e1mbito da investigaci\u00f3n, a pesar de ser obxectivo e imparcial, perc\u00edbese a mesma desigualdade de x\u00e9nero que nos demais \u00e1mbitos da sociedade e que esta realidade non estaba plasmada nas estat\u00edsticas. E como exemplo desa maior taxa de \u00e9xito dos cient\u00edficos apunta: \u201cNa mi\u00f1a traxectoria no CSIC vin moitas mulleres xubilarse na categor\u00eda m\u00e1is baixa e s\u00f3 uno ou dous homes\u201d.\nReco\u00f1ecementos.\nDesde 2008 preside a Comisi\u00f3n de Mulleres e Ciencia do CSIC. Tam\u00e9n foi presidenta do Grupo Especializado de \u201cMulleres en F\u00edsica\u201d da RSEF de 2002 a 2018 e da Asociaci\u00f3n de Mujeres Investigadoras &amp; Tecn\u00f3logas (AMIT) entre 2010 e 2013. Colabora asiduamente co Programa L\u2019Or\u00e8al-UNESCO \u201cFor Women in Science\u201d. "}
{"id": "505997", "revid": "55340", "url": "https://gl.wikipedia.org/wiki?curid=505997", "title": "Ester Kuntu", "text": "Ester Kuntu, nada o 7 de agosto de 1990 \u00e9 unha actriz estoniana.\nTraxectoria.\nDebutou en 2012 na serie de televisi\u00f3n \"Nurjatud t\u00fcdrukud\" e en 2016 graduouse na Escola de Artes Esc\u00e9nicas da Academia Estoniana de M\u00fasica e dende aquela traballa como actriz independente en diversas compa\u00f1\u00edas teatrais, como a do Teatro Dram\u00e1tico de Estonia, Vanemuine ou VAT Teatri e tam\u00e9n no cinema. Entre os seus papeis teatrais salientan o de Laura Laura Wingfield en \"The Glass Menagerie|Klaasist loomaaed\" de Tennessee Williams, \u00c9liante en \"Le Misanthrope|Misantroop\" de Moli\u00e8re, Marie Under en \"Siuru \u00f5htu 100\" de Hugo Raudsepp, Karen en \"Saraband\" con texto de Ingmar Bergman ou Lauren en \"Kriidiaed\" de Enid Bagnold. En 2019 logrou o premio Kristallkingakese que se outorga a actores novos no \u00e1mbito teatral. \nNo cinema debutou en 2016 cun papel en \"Polaarpoiss\" de Anu Aun e ao ano seguinte actuou en \"Keti l\u00f5pp\" pero o seu papel m\u00e1is relevante foi o de Mari no filme de Tanel Toom \"T\u00f5de ja \u00f5igus\", o filme estoniano con maior recadaci\u00f3n dende a independencia e recibiu o premio ao mellor filme estoniano de 20019 da Asociaci\u00f3n Estoniana de Xornalistas de Cinema e o 2 de setembro de 2020 Kuntu recibiu o premio da Cinema e Televisi\u00f3n Estoniana (EFTA) \u00e1 mellor actriz pola s\u00faa interpretaci\u00f3n no filme. "}
{"id": "506000", "revid": "85894", "url": "https://gl.wikipedia.org/wiki?curid=506000", "title": "Elena Pazos", "text": "Elena Pazos Chantrero, nada en Mar\u00edn en 1983, \u00e9 unha investigadora no desenvolvemento de ferramentas qu\u00edmicas para o seu uso en biomedicinas. No ano 2019 foi a segunda galega en obter a prestixiosa bolsa 'Starting Grant' do Consello Europeo de Investigaci\u00f3n (ERC). \nTraxectoria.\nElena Pazos \u00e9 licenciada en Qu\u00edmica e doutora en Qu\u00edmica Org\u00e1nica pola Universidade de Santiago de Compostela, cunha tese sobre sensores para detectar prote\u00ednas implicadas no cancro. \nEn 2012, grazas a unha bolsa da Fundaci\u00f3n Barri\u00e9, comezou a traballar na Northwestern University, e posteriormente traballou na empresa Medcom Advance durante un ano. Entre decembro de 2015 e xu\u00f1o de 2017, traballou no equipo de Ram\u00f3n A. \u00c1lvarez-Puebla no Centre Tecnol\u00f2gic de la Qu\u00edmica de Catalunya cunha bolsa Marie Curie.. \nEn xullo de 2017 regresou a Galicia grazas ao programa InTalent UDC da Universidade da Coru\u00f1a, liderando un proxecto multidisciplinar sobre sensores intelixentes de enfermedades dexenerativas no Centro de Investigaci\u00f3ns Cient\u00edficas Avanzadas (CICA)."}
{"id": "506001", "revid": "4817", "url": "https://gl.wikipedia.org/wiki?curid=506001", "title": "Marine Observation Satellite", "text": "Marine Observation Satellite ou MOS foi unha serie de dous sat\u00e9lites artificiais da axencia xaponesa NASDA para o estudo da Terra.\nCaracter\u00edsticas.\nOs sat\u00e9lites MOS, tam\u00e9n co\u00f1ecidos como Momo, foron os primeiros sat\u00e9lites xaponeses de observaci\u00f3n da Terra constru\u00eddos con tecnolox\u00eda propia. O seu obxectivo era facer medici\u00f3ns e observaci\u00f3ns para a protecci\u00f3n da contorna e a busca de recursos naturais. Os sat\u00e9lites foron enviados a \u00f3rbitas duns 900 km de altura. Cada un levaba a bordo un tres radi\u00f3metros para a observaci\u00f3n en distintas lonxitudes de onda.\nMOS 1a foi lanzado o 19 de febreiro de 1987 mediante un foguete N-2, mentres que MOS 1b foi enviado ao espazo a bordo dun H-I o 7 de febreiro de 1990, ambos desde o Centro Espacial de Tanegashima."}
{"id": "506002", "revid": "72012", "url": "https://gl.wikipedia.org/wiki?curid=506002", "title": "MOS 1", "text": ""}
{"id": "506003", "revid": "72012", "url": "https://gl.wikipedia.org/wiki?curid=506003", "title": "Mos 1b", "text": ""}
{"id": "506004", "revid": "72012", "url": "https://gl.wikipedia.org/wiki?curid=506004", "title": "MOS 1a", "text": ""}
{"id": "506005", "revid": "72012", "url": "https://gl.wikipedia.org/wiki?curid=506005", "title": "Momo 1a", "text": ""}
{"id": "506006", "revid": "72012", "url": "https://gl.wikipedia.org/wiki?curid=506006", "title": "Momo 1b", "text": ""}
{"id": "506007", "revid": "72012", "url": "https://gl.wikipedia.org/wiki?curid=506007", "title": "Marisat", "text": ""}
{"id": "506008", "revid": "27155", "url": "https://gl.wikipedia.org/wiki?curid=506008", "title": "Butirato", "text": ""}
{"id": "506009", "revid": "27155", "url": "https://gl.wikipedia.org/wiki?curid=506009", "title": "Butanoato", "text": ""}
{"id": "506010", "revid": "1505", "url": "https://gl.wikipedia.org/wiki?curid=506010", "title": "Rally San Froil\u00e1n de 1989", "text": "O Rally San Froil\u00e1n de 1989 foi a 11\u00aa edici\u00f3n de dito rally. Foi puntuable para a tempada 1989 do Campionato de Galicia de Rally, as\u00ed como para a Copa de Espa\u00f1a de Rallys. Celebrouse entre o 7 e o 8 de outubro de 1989 e o vencedor foi o asturiano Daniel Alonso, a bordo dun Ford Sierra Cosworth.\nItinerario.\nO rally constou de 467 km divididos en d\u00faas etapas e 15 treitos cronometrados. A primeira etapa correuse na tarde do d\u00eda 7 e consist\u00eda en tres pasadas polos treitos de Meira (6,8 km), Galegos (22,6 km) e O Chao de Pousadoiro (5,8 km). A segunda etapa disputouse integramente de noite, na madrugada do d\u00eda 7 ao 8. Constou de d\u00faas pasadas pola Mota (8,4 km), Paradela (6,2 km) e Goi\u00e1n (10,5 km)."}
{"id": "506011", "revid": "6438793", "url": "https://gl.wikipedia.org/wiki?curid=506011", "title": "Agoney", "text": "Agoney Hern\u00e1ndez Morales, m\u00e1is co\u00f1ecido como Agoney, nado en Adeje (Tenerife) o 18 de outubro de 1995, \u00e9 un cantante espa\u00f1ol. Deuse a co\u00f1ecer grazas ao concurso de televisi\u00f3n Operaci\u00f3n Triunfo 2017 de Televisi\u00f3n Espa\u00f1ola, onde quedou na sexta posici\u00f3n.\nTraxectoria.\nAgoney comezou a tocar a trompeta aos 6 anos e comezou a cantar aos 14. Estudou bacharelato en artes esc\u00e9nicas e, antes de unirse a Operaci\u00f3n Triunfo, foi cantante nun hotel de Tenerife. Foi sexto en Operaci\u00f3n Triunfo e foi o \u00faltimo expulsado da edici\u00f3n, pero puido optar por representar a Espa\u00f1a no Festival de Eurovisi\u00f3n, grazas \u00e1 canci\u00f3n \"Magia\", que cantou a d\u00fao con Miriam Rodr\u00edguez Gallego. Ao final, non foi elixido para representar a Espa\u00f1a. A pesar diso, tivo moito \u00e9xito no seu pa\u00eds.\nDespois de deixar o programa, Agoney converteuse nunha icona da comunidade LGBT, de feito foi un dos pregoeiros do Festival do Orgullo LGBT en Madrid 2018. Entre outubro e decembro de 2018, fixo a s\u00faa primeira xira en solitario. A xira comezou o 11 de outubro de 2018 na s\u00faa cidade natal, Adeje, e visitou as principais cidades espa\u00f1olas como Madrid, Valencia, Barcelona ou Zaragoza.\nEn novembro de 2019, Agoney fixo a s\u00faa primeira xira musical f\u00f3ra de Espa\u00f1a, visitando Arxentina. En agosto de 2020 publicouse o disco debut \"Libertad\", que se situou como o \u00e1lbum m\u00e1is escoitado en Espa\u00f1a.\nO 26 de outubro de 2022 deuse a co\u00f1ecer a s\u00faa participaci\u00f3n no Benidorm Fest 2023, acto celebrado para seleccionar a candidatura representativa de Espa\u00f1a no Festival de Eurovisi\u00f3n dese ano. O 19 de decembro, Agoney publicou nas s\u00faas redes sociais a canci\u00f3n \"Quiero arder\", a s\u00faa candidatura ao Benidorm Fest 2023, comezando como o gran favorito do p\u00fablico. Finalmente Agoney foi segundo na clasificaci\u00f3n cun total de 145 puntos."}
{"id": "506014", "revid": "98629", "url": "https://gl.wikipedia.org/wiki?curid=506014", "title": "Luis Fernando Verissimo", "text": "Luis Fernando Verissimo, nado en Porto Alegre o 26 de setembro de 1936, \u00e9 un escritor, humorista, tradutor, guionista de televisi\u00f3n, autor de teatro e novelista brasileiro. Tam\u00e9n foi publicitario e revisor de xornal. \u00c9 ademais m\u00fasico, tocando o saxof\u00f3n nalg\u00fans conxuntos. Con m\u00e1is de 60 t\u00edtulos publicados, \u00e9 un dos m\u00e1is populares escritores brasileiros do s\u00e9culo XX. \u00c9 fillo do tam\u00e9n escritor \u00c9rico Verissimo.\nTraxectoria.\nFormaci\u00f3n.\nNacido en Porto Alegre, Luis Fernando Verissimo viviu parte da s\u00faa infancia e da s\u00faa adolescencia nos Estados Unidos, coa familia, en funci\u00f3n de compromisos profesionais asumidos por seu pai que era profesor da Universidade da California, en Berkeley (1943-1945) e director cultural da \"Uni\u00f3n Pan-americana\" en Washington, D.C. (1953-1956). Como consecuencia diso, cursou parte da primaria en San Francisco e Los Angeles, e conclu\u00edu a secundaria na \"Roosevelt High School\", de Washington.\nAos 14 anos produciu, coa irm\u00e1 Clarissa e un primo, un xornal peri\u00f3dico con noticias da familia, que era pendurado no ba\u00f1o da casa e se chamaba \"O Patentino\" (\"patente\" \u00e9 como \u00e9 co\u00f1ecida a \"privada\" no R\u00edo Grande do Sur).\nNo per\u00edodo en que viviu en Washington, Verissimo desenvolveu a s\u00faa paix\u00f3n polo jazz, comezando a estudar saxof\u00f3n e, en frecuentes viaxes a Nova York, asistido a espect\u00e1culos dos maiores m\u00fasicos da \u00e9poca, inclusive Charlie Parker e Dizzy Gillespie.\nPrimeiros traballos.\nDe volta a Porto Alegre en 1956, comezou a traballar no departamento de arte da Editora Globo. A partir de 1960, formou parte do grupo musical \"Renato e seu Sexteto\", que se presentaba profesionalmente en bailes na capital ga\u00facha, e que era co\u00f1ecido como \"o maior sexteto do mundo\", porque ti\u00f1a 9 integrantes.\nEntre 1962 e 1966, viviu no R\u00edo de Xaneiro, onde traballou como tradutor e redactor publicitario, e onde co\u00f1eceu e casou (1963) coa carioca L\u00facia Helena Masa, a s\u00faa compa\u00f1eira para a vida e nai dos seus tres fillos (Fernanda, 1964; Mariana, 1967; e Pedro, 1970).\nEn 1967, de novo na s\u00faa cidade natal, comezou a traballar no xornal Zero Hora, ao principio como revisor de textos (\"copy desk\"). En 1969, despois de cubrir as vacaci\u00f3ns do columnista S\u00e9rgio Jockymann e poder mostrar a calidade e axilidade do seu texto, pasou a asinar a s\u00faa propia columna diaria no xornal. As s\u00faas primeiras columnas foron sobre f\u00fatbol, abordando a fundaci\u00f3n do Estadio Beira-R\u00edo e os xogos do Internacional, o seu club do coraz\u00f3n. O mesmo ano, tornouse redactor da axencia de publicidade MPM Propaganda.\nEn 1970 trasladouse para o xornal \"Folha da Manh\u00e3\", onde mantivo a s\u00faa columna diaria at\u00e9 1975, escribindo sobre deporte, cinema, literatura, m\u00fasica, gastronom\u00eda, pol\u00edtica e comportamento, sempre con iron\u00eda e ideas persoais, al\u00e9n de pequenos contos de humor que ilustran os seus puntos de vista.\nEn 1971 creou, cun grupo de amigos da prensa e da publicidade porto-alegrense, o semanario alternativo \"O Pato Macho\", con textos de humor, cr\u00f3nicas e entrevistas, e quecirculou durante todo o ano na cidade.\nPrimeiros libros publicados.\nEn 1973 lanzou, pola Editora Jos\u00e9 Olympio, o seu primeiro libro, \"O Popular\", co subt\u00edtulo \"cr\u00f3nicas, ou cousa parecida\", unha colect\u00e1nea de textos xa veiculados na prensa, o que ser\u00eda o formato da gran maior\u00eda das s\u00faas publicaci\u00f3ns posteriores. O libro de estrea de Verissimo recibiu eloxios do importante cr\u00edtico literario Wilson Martins, no Estado de S. Paulo.\nEn 1975, volveu ao xornal \"Zero Hora\", onde permaneceu sempre, e pasou a escribir semanalmente tam\u00e9n no J\"ornal do Brasil\", torn\u00e1ndose nacionalmente co\u00f1ecido. Publicou ese ano seu segundo libro de cr\u00f3nicas, \"A Grande Mulher Nua\" e comezou a dese\u00f1ar a serie \"As Cobras\", que o mesmo ano xa rendeu unha primeira publicaci\u00f3n.\nEn 1979, publicou o seu quinto libro de cr\u00f3nicas, \"Ed Mort e Outras Historias\", o primeiro pola Editora L&amp;PM, coa cal traballar\u00eda durante 20 anos. O t\u00edtulo do libro ref\u00edrese a aquel que vir\u00eda a ser un dos m\u00e1is populares personaxes de Luis Fernando Verissimo. Unha s\u00e1tira dos polic\u00edas \"noir\", imortalizados pola literatura de Raymond Chandler e Dashiell Hammett e por filmes interpretados por Humphrey Bogart. Ed Mort \u00e9 un detective particular carioca, de lingua afiada, coraz\u00f3n mol e sen un tost\u00f3n no peto, que pasou a protagonizar unha banda dese\u00f1ada de Miguel Paiva e publicada en centenares de xornais diarios, xerou unha serie de cinco \u00e1lbums de cadri\u00f1os (1985-1990) e a\u00ednda un filme con Paulo Betti no papel t\u00edtular.\nEntre 1980 e 1981, Verissimo viviu coa familia 5 meses en Nova York, o que m\u00e1is tarde render\u00eda no libro \"Tra\u00e7ando Nova Iorque\", primeiro dunha serie de 6 libros de viaxes escritos en colaboraci\u00f3n co ilustrador Joaquim da Fonseca e publicados pola Editora Artes e Of\u00edcios.\nPopularidade nacional.\nEn 1981, o libro \"O Analista de Bag\u00e9\", lanzado na Feira do Libro de Porto Alegre, esgotou a s\u00faa primeira edici\u00f3n en dous d\u00edas, torn\u00e1ndose fen\u00f3meno de vendas en todo o pa\u00eds. O personaxe, creado (mais non aproveitado) para un programa humor\u00edstico de televisi\u00f3n con J\u00f4 Soares, \u00e9 un psicanalista de formaci\u00f3n freudiana ortodoxa, mais co acento, o falar e os costumes t\u00edpicos da fronteira do R\u00edo Grande do Sur co Uruguai e a Arxentina. A contradici\u00f3n entre a sofisticaci\u00f3n da psican\u00e1lise e a gordura caricatural do gaucho da fronteira xerou situaci\u00f3ns divertid\u00edsimas, que Verissimo soubo explotar con talento en dous libros de contos, un de c\u00f3mic (con dese\u00f1os de Edgar Vasques) e unha antolox\u00eda.\nEn 1982 pasou a publicar unha p\u00e1xina semanal de humor na revista \"Veja\", que manter\u00eda at\u00e9 1989.\nEn 1983, no seu d\u00e9cimo volume de cr\u00f3nicas in\u00e9ditas, lanzou un novo personaxe que tam\u00e9n ter\u00eda grande \u00e9xito, a \"Velhinha de Taubat\u00e9\", definida como \"a \u00fanica persoa que a\u00ednda cre no goberno\". O inxenuo personaxe, que dera ao seu gato de estima o nome do voceiro do Presidente-Xeneral Figueiredo, marcaba a decadencia do goberno militar brasileiro, que xa estaba case completando 20 anos. Mais, anos despois, en plena democracia, Verissimo far\u00eda reviver a \"Velhinha de Taubat\u00e9\", ironizando a credibilidade dos presidentes civ\u00eds, especialmente Fernando Collor e Fernando Henrique Cardoso.\nEn toda a d\u00e9cada de 1980, Verissimo consolidouse como un fen\u00f3meno de popularidade raro entre escritores brasileiros, mantendo columnas semanais en varios xornais e lanzando polo menos un libro por ano, sempre nas listas dos m\u00e1is vendidos, al\u00e9n de escribir para programas de humor da TV Globo.\nEn 1986, morou seis meses coa familia en Roma, e cubriu a Copa do Mundo para a revista Playboy. En 1988, so encomenda da MPM Propaganda, escribiu a s\u00faa primeira novela, \"O Jardim do Diabo\".\nHome de ideas.\nEn 1989, c\"o\"mezou a escribir unha p\u00e1xina dominical para o xornal \"O Estado de S. Paulo\", mantida at\u00e9 hoxe, e para a cal creou o grupo de personaxes da Familia Brasil. O mesmo ano, estreou no R\u00edo de Xaneiro o seu primeiro texto escrito especialmente para teatro, \"Brasileiras e Brasileiros\". E tam\u00e9n recibiu o \"Premio Dereitos Humanos\" da OAB.\nEn 1990, pasou 10 meses coa familia en Par\u00eds e cubriu a Copa da Italia para os xornais \"Cero Hora\", J\"ornal do Brasil\" e \"O Estado de S. Paulo\", o que volver\u00eda a facer en 1994, 1998, 2002 e 2006.\nEn 1991 publicou unha antolox\u00eda de cr\u00f3nicas para nenos (\"O Santinho\", con ilustraci\u00f3ns de Edgar Vasques) e outra para adolescentes (\"Pai n\u00e3o Entende Nada\").\nEn 1994, a antolox\u00eda de contos de humor \"Com\u00e9dias da Vida Privada\" foi lanzada con grande \u00e9xito, vindo a tornarse un especial da TV Globo (1994) e despois unha serie de 21 programas (1995-1997), con gui\u00f3ns de Jorge Furtado e direcci\u00f3n de Guel Arraes. Verissimo publicar\u00eda ademais unha nova antolox\u00eda de contos, \"Novas Com\u00e9dias da Vida Privada\" (1996) e, por contraste, unha serie de cr\u00f3nicas pol\u00edticas at\u00e9 ent\u00f3n in\u00e9ditas en libro, \"Com\u00e9dias da Vida P\u00fablica\" (1995).\nEn 1995, intelectuais brasileiros convidados polo caderno \"Ideas\" do \"Jornal do Brasil\" elixiron Luis Fernando Verissimo o \"Home mde Ideias do ano\". A esta segu\u00edronse outras homenaxes: en 1996, \"Medalla de Resistencia Chico Mendes\" da ONG \"Tortura Nunca M\u00e1is\", \"Medalla do M\u00e9rito Pedro Ernesto\" da C\u00e1mara de Concelleiros do R\u00edo de Xaneiro e \"Premio Formador de Opini\u00f3n\" da Asociaci\u00f3n Brasileira de Empresas de Relaci\u00f3ns P\u00fablicas; culminando, en 1997, co \"Premio Juca Pato\", da Uni\u00f3n Brasileira de Escritores como o \"Intelectual do ano\". En 1999, recibiu tam\u00e9n o \"Premio Multicultural Estad\u00e3o\".\nDe volta \u00e1 m\u00fasica.\nA\u00ednda en 1995, por iniciativa do contrabaixista Jorge Gerhardt, foi creado o grupo \"Jazz 6\", este certamente \"o menor sexteto do mundo\", con s\u00f3 5 integrantes: al\u00e9n de Verissimo no saxof\u00f3n e Gerhardt no contrabaixo, formaron parte do grupo Luiz Fernando Rocha (trompeta e flugelhorn), Ad\u00e3o Pi\u00f1eiro (piano) e Gilberto Lima (bater\u00eda).\nSendo Gerhardt, Rocha, Pi\u00f1eiro e Lima \"m\u00fasicos en tempo integral\", o grupo depende da axenda de Verissimo para se presentar, mais despois de 13 anos de estrada e 4 CDs lanzados: \"Agora \u00e9 a Hora\" (1997), \"Speak Low\" (2000), \"A Bossa do Jazz\" (2003) e \"Four\" (2006).\nNovos rumbos.\nEn 1996, pasou a publicar cr\u00f3nicas no xornal Extra Classe, veh\u00edculo de comunicaci\u00f3n lanzado en marzo daquel ano. \u00c9 columnista do xornal at\u00e9 o s\u00e9culo XXI.\nEn 1999, Verissimo deixou de dese\u00f1ar as tiras de \"As Cobras\" e mudou de editora, trocando a L&amp;PM pola Objectiva, que pasou a republicar toda a s\u00faa obra. Unha destas antolox\u00edas, A\"s Mentiras que os Homens Contan\" (2000), xa vendeu m\u00e1is de 350 mil exemplares.\nEn 2003, resolveu reducir o seu volume de traballo na prensa, pasando de seis para s\u00f3 d\u00faas columnas semanais, agora publicadas en \"Zero Hora, O Globo\" e \"O Estado de S. Paulo.\"\nEn 2003, unha reportaxe de capa da revista \"Veja\" destacou Verissimo como \"o escritor que m\u00e1is libros vende no Brasil\". Ao mesmo tempo, a versi\u00f3n en ingl\u00e9s de \"Clube dos Anjos\" (\"The Club Of Angels\") foi escollida pola \"New York Public Library\" como un dos 25 mellores libros do ano.\nEn 2004, en Francia, recibiu o \"Prix Deux Oc\u00e9ans\" do Festival de Culturas Latinas de Biarritz.\nFeitos recentes.\nEn 2006, Verissimo chegou aos 70 anos de idade consagrado como un dos maiores escritores brasileiros contempor\u00e1neos, vendendo en total m\u00e1is de 5 mill\u00f3ns de exemplares dos seus libros. En 2008, s\u00faa filla Fernanda deulle a primeira neta, Lucinda, nacida o d\u00eda do aniversario do Sport Club Internacional, o 4 de abril.\nEn 21 de novembro de 2012, Luis Fernando foi internado en estado grave na UTI do Hospital Moinhos de Vento, en Porto Alegre, debido a un cadro grave de gripe.Tivo alta o d\u00eda 14 de decembro.\nEn 2014 foi homenaxeado pola escola de samba de Porto Alegre Emperadores do Samba co enredo A \"Emperadores do Samba\" fai a xusta homenaxe aos personaxes de Luis Fernando Verissimo.\nParticipou en 2015 nunha faixa do \u00faltimo CD do d\u00fao gaucho Kleiton &amp; Kledir (\"Com Todas as Letras\") como compositor e saxofonista.\nAsignaci\u00f3ns autorais indebidas.\nAproveitando da s\u00faa notoriedade foron creadas moitas falsidades. Moitos textos que circulan en Internet a el atribu\u00eddos non son da s\u00faa autor\u00eda. Verissimo \u00e9 considerado o autor brasileiro m\u00e1is citado nese tipo de situaci\u00f3n."}
{"id": "506015", "revid": "109820", "url": "https://gl.wikipedia.org/wiki?curid=506015", "title": "Rally de Noia de 1995", "text": "O Rally de Noia de 1995 foi a 12\u00aa edici\u00f3n de dito rally e a segunda proba da tempada 1995 do Campionato de Galicia de Rally. Celebrouse o 22 de abril de 1995 e o vencedor foi o piloto ferrol\u00e1n Miguel Dopico, sobre un Ford Escort Cosworth."}
{"id": "506016", "revid": "1131", "url": "https://gl.wikipedia.org/wiki?curid=506016", "title": "U.S. Citt\u00e0 di Palermo", "text": ""}
{"id": "506018", "revid": "1131", "url": "https://gl.wikipedia.org/wiki?curid=506018", "title": "Fern\u00e3o de Magalh\u00e3es", "text": ""}
{"id": "506020", "revid": "23204", "url": "https://gl.wikipedia.org/wiki?curid=506020", "title": "The Boys (serie de televisi\u00f3n)", "text": "The Boys \u00e9 unha serie de televisi\u00f3n estadounidense de superheroes creada por Eric Kripke para Amazon Prime Video. Est\u00e1 baseada na banda dese\u00f1ada do mesmo nome de Garth Ennis e Darick Robertson, e conta a historia dun equipo de humanos sen poderes chamados \"The Boys\", que combaten aos superheroes que abusan dos seus poderes. A serie est\u00e1 protagonizada por Karl Urban, Jack Quaid, Antony Starr, Erin Moriarty, Dominique McElligott, Jessie T. Usher, Chace Crawford, Laz Alonso, Tomer Capone, Karen Fukuhara e Nathan Mitchell.\nA serie estreouse o 26 de xullo de 2019. Antes da estrea, Amazon renovou \"The Boys\" para unha segunda tempada, que se estreou o 4 de setembro de 2020. Tam\u00e9n se confirmou unha terceira tempada, que se estreou o 23 de xu\u00f1o de 2022. O 30 de xaneiro de 2023 estreouse a primeira tempada subtitulada ao galego.\nSinopse.\n\"The Boys\" est\u00e1 ambientado nun universo onde os individuos con superpoderes son reco\u00f1ecidos como heroes polo p\u00fablico en xeral e son propiedade da poderosa corporaci\u00f3n Vought International, que os comercializa e monetiza. F\u00f3ra dos seus personaxes heroicos, a maior\u00eda son arrogantes e corruptos. A serie c\u00e9ntrase principalmente en dous grupos: \"os Sete\", o primeiro equipo de superheroes de Vought International, e os Boys do t\u00edtulo, vixiantes que buscan manter aos heroes corrompidos baixo control.\nThe Boys est\u00e1n dirixidos por Billy Butcher, que despreza a todos os superheroes, e os Sete est\u00e1n dirixidos polo ego\u00edsta e inestable Homelander. A medida que se produce un conflito entre os dous grupos, a serie tam\u00e9n segue aos novos membros de cada equipo: Hughie Campbell dos Boys, que se une aos vixiantes despois de que a s\u00faa moza sexa asasinada por un dos Sete; e Annie January (Starlight) dos Sete, unha hero\u00edna nova e esperanzada obrigada a enfrontarse \u00e1 verdade sobre os heroes que admira."}
{"id": "506021", "revid": "5863", "url": "https://gl.wikipedia.org/wiki?curid=506021", "title": "Exposici\u00f3n de Pontevedra de 1880", "text": ""}
{"id": "506022", "revid": "1576", "url": "https://gl.wikipedia.org/wiki?curid=506022", "title": "Notaci\u00f3n E-Z", "text": "A notaci\u00f3n \"E\"-\"Z, configuraci\u00f3n \"E\"\u2013\"Z ou convenci\u00f3n \"E\"\u2013\"Z\" \u00e9 o m\u00e9todo de nomenclatura preferido pola IUPAC para describir a estereoqu\u00edmica absoluta dos dobres enlaces en qu\u00edmica org\u00e1nica. \u00c9 unha ampliaci\u00f3n da notaci\u00f3n de is\u00f3meros \"cis\"\u2013\"trans\" (a cal s\u00f3 describe a \"estereoqu\u00edmica relativa\"), que se pode usar para describir os dobres enlaces que te\u00f1en dous, tres ou catro substitu\u00edntes.\nSeguindo as regras de prioridade de Cahn\u2013Ingold\u2013Prelog (regras CIP), a cada substitu\u00ednte do dobre enlace as\u00edgnaselle unha prioridade, despois as posici\u00f3ns do substitu\u00ednte de maior prioridade dos dous en cada carbono comp\u00e1ranse entre si. Se os dous grupos de maior prioridade est\u00e1n en lados opostos do dobre enlace (est\u00e1n en posici\u00f3n \"trans\" un con respecto ao outro), ao enlace as\u00edgnaselle a configuraci\u00f3n \"E\" (da palabra \"entgegen\", que en lingua alem\u00e1 significa 'oposto', pronunciado [\u025bnt\u02c8\u0261e\u02d0\u0261\u0259n]). Se os dous grupos de maior prioridade est\u00e1n no mesmo lado do dobre enlace (en psoici\u00f3n \"cis\" entre si), ao enlace as\u00edgnaselle a configuraci\u00f3n \"Z\" (do alem\u00e1n \"zusammen\", que significa 'xuntos', pronunciado [tsu\u02c8zam\u0259n]).\nAs letras \"E\" e \"Z\" escr\u00edbense en letra cursiva, entre par\u00e9nteses e separadas do resto do nome do composto cun gui\u00f3n. Sempre se escriben con letra mai\u00fascula normal (non en min\u00fascula nin en versaletas). \nOutro exemplo das regras CIP asigna unha prioridade m\u00e1is alta ao bromo que ao cloro nas mol\u00e9culas da figura, e unha maior prioridade ao cloro que ao hidr\u00f3xeno, polo que se orixina a seguinte nomenclatura (posiblemente contraintuitiva porque no \"Z\" os dous cloros est\u00e1n en lados distintos):\nPara mol\u00e9culas org\u00e1nicas con m\u00faltiples enlaces dobres \u00e1s veces c\u00f3mpre indicar a localizaci\u00f3n do alqueno para cada s\u00edmbolo \"E\" ou \"Z\". Por exemplo, o nome qu\u00edmico da alitretino\u00edna \u00e9 \u00e1cido (2\"E\",4\"E\",6\"Z\",8\"E\")-3,7-dimetil-9-(2,6,6-trimetil-1-ciclohexenil)nona-2,4,6,8-tetraenoico, indicando que os alquenos que empezan nas posici\u00f3ns 2, 4 e 8 son \"E\", mentres que o que empeza na posici\u00f3n 6 \u00e9 \"Z\"."}
{"id": "506023", "revid": "27155", "url": "https://gl.wikipedia.org/wiki?curid=506023", "title": "Notaci\u00f3n E/Z", "text": ""}
{"id": "506024", "revid": "27155", "url": "https://gl.wikipedia.org/wiki?curid=506024", "title": "Configuraci\u00f3n E-Z", "text": ""}
{"id": "506025", "revid": "27155", "url": "https://gl.wikipedia.org/wiki?curid=506025", "title": "Configuraci\u00f3n E/Z", "text": ""}
{"id": "506026", "revid": "27155", "url": "https://gl.wikipedia.org/wiki?curid=506026", "title": "Convenci\u00f3n E-Z", "text": ""}
{"id": "506027", "revid": "27155", "url": "https://gl.wikipedia.org/wiki?curid=506027", "title": "Convenci\u00f3n E/Z", "text": ""}
{"id": "506029", "revid": "27155", "url": "https://gl.wikipedia.org/wiki?curid=506029", "title": "Isomer\u00eda E-Z", "text": ""}
{"id": "506030", "revid": "27155", "url": "https://gl.wikipedia.org/wiki?curid=506030", "title": "Isomer\u00eda E/Z", "text": ""}
{"id": "506031", "revid": "5863", "url": "https://gl.wikipedia.org/wiki?curid=506031", "title": "Domingo Garcia y V\u00e1squez", "text": ""}
{"id": "506032", "revid": "5863", "url": "https://gl.wikipedia.org/wiki?curid=506032", "title": "Domingo Garc\u00eda y V\u00e1squez", "text": ""}
{"id": "506033", "revid": "5863", "url": "https://gl.wikipedia.org/wiki?curid=506033", "title": "Domingo Garcia y Vazquez", "text": ""}
{"id": "506034", "revid": "5863", "url": "https://gl.wikipedia.org/wiki?curid=506034", "title": "Domingo Garcia V\u00e1zquez", "text": ""}
{"id": "506035", "revid": "5863", "url": "https://gl.wikipedia.org/wiki?curid=506035", "title": "Domingo Garcia y Vasquez", "text": ""}
{"id": "506036", "revid": "15490", "url": "https://gl.wikipedia.org/wiki?curid=506036", "title": "Ver\u00f3nica Pichel", "text": "Ver\u00f3nica Pichel Guisande, nada en Su\u00edza o 22 de marzo de 1984, \u00e9 unha pol\u00edtica galega do PSdeG-PSOE.\nTraxectoria.\nNada na emigraci\u00f3n su\u00edza, aos 6 anos a familia retornou a Forcarei. Fixo os estudos primarios no CEIP Nosa Se\u00f1ora das Dores e os secundarios no IES Chano Pi\u00f1eiro. Licenciada e posgraduada en Direcci\u00f3n e Planificaci\u00f3n do Turismo pola Universidade da Coru\u00f1a e m\u00e1ster en Xornalismo e Comunicaci\u00f3n Dixital por Euroinnova Formaci\u00f3n. \nNas elecci\u00f3ns municipais de 2015 presentouse na candidatura do PSdeG-PSOE \u00e1 alcald\u00eda de Forcarei, pero non foi elixida. En febreiro de 2017 tomou posesi\u00f3n como concelleira logo da renuncia de Miguel Pereira. En outubro de 2017 pasou a formar parte do comit\u00e9 nacional do PSdeG-PSOE. Nas municipais de 2019 encabezou a candidatura do PSdeG-PSOE e foi elixida alcaldesa de Forcarei."}
{"id": "506038", "revid": "1888", "url": "https://gl.wikipedia.org/wiki?curid=506038", "title": "Ver\u00f3nica Pichel Guisande", "text": ""}
{"id": "506039", "revid": "1888", "url": "https://gl.wikipedia.org/wiki?curid=506039", "title": "Celso Gonz\u00e1lez Rodr\u00edguez", "text": "Celso Gonz\u00e1lez Rodr\u00edguez, finado en Ourense o 9 de febreiro de 1937, foi un sindicalista e pol\u00edtico galego.\nTraxectoria.\nFoi presidente da Casa do Pobo de Ribadavia. Logo do golpe de Estado do 18 de xullo de 1936 foi detido. Xulgado en Ourense por rebeli\u00f3n militar cos agravadas de perversidade e transcendencia, foi condenado a pena de morte e executado no Campo de Arag\u00f3n xunto cos veci\u00f1os de Ribadavia Benito Gallego Montero, Andr\u00e9s Centr\u00f3n Rodr\u00edguez e Fidel Blanco Leboso o 9 de febreiro de 1937."}
{"id": "506041", "revid": "6379345", "url": "https://gl.wikipedia.org/wiki?curid=506041", "title": "Sar, Budi\u00f1o, O Pino", "text": "Sar \u00e9 un lugar da parroquia de Budi\u00f1o no concello coru\u00f1\u00e9s do Pino, na Comarca de Arz\u00faa. Segundo o IGE, en 2019 ti\u00f1a 52 habitantes (27 homes e 25 mulleres).\nA aldea est\u00e1 dividida en tres n\u00facleos non oficiais: Sar de Abaixo, Sar de Arriba e O Monte.\nO elemento patrimonial m\u00e1is destacado \u00e9 un antigo h\u00f3rreo tipo O Pino situado sobre o cami\u00f1o en Sar de Abaixo"}
{"id": "506043", "revid": "5863", "url": "https://gl.wikipedia.org/wiki?curid=506043", "title": "Pl\u00e1cido Fern\u00e1ndez Arosa", "text": ""}
{"id": "506044", "revid": "5863", "url": "https://gl.wikipedia.org/wiki?curid=506044", "title": "Pl\u00e1cido Fern\u00e1ndez de Arosa", "text": ""}
{"id": "506045", "revid": "89787", "url": "https://gl.wikipedia.org/wiki?curid=506045", "title": "Montes Adirondack", "text": "Os montes Adirondack (en ) \u00e9 un macizo monta\u00f1oso dos Estados Unidos no nord\u00e9s do estado de Nova York. Ten unha extensi\u00f3n de 13\u00a0000\u00a0km2 entre monta\u00f1as, terras boscosas, outeiros redondos, vales en forma de U e lagos. Er\u00edxese por riba da rexi\u00f3n monta\u00f1osa dos Apalaches.\nEtimolox\u00eda.\nP\u00e9nsase que a palabra \"Adirondack\" prov\u00e9n do voc\u00e1bulo mohawk \"ha-de-ron-dah\" que significa \"comedores de \u00e1rbores\". O primeiro uso escrito, que aparece como \"Rontaks\", foi en 1729 por parte do misioneiro franc\u00e9s Joseph-Fran\u00e7ois Lafitau. Este explicou que a palabra era empregada polos iroqueses como expresi\u00f3n despectiva contra os grupos de algonquinos que nos practicaban a agricultura e polo tanto \u00e1s veces ti\u00f1an que comer \u00e1rbores para sobrevivir durante o inverno. Como os mohawks non ti\u00f1an linguaxe escrita nesa \u00e9poca, os europeos empregaron varias traduci\u00f3ns fon\u00e9ticas da palabra, como \"Achkokx\", \"Rondaxe\" e \"Adirondax.\" Estas palabras estaban moi asociadas \u00e1 rexi\u00f3n, mais non eran a\u00ednda consideradas un top\u00f3nimo: un mapa ingl\u00e9s de 1761 nomea a \u00e1rea simplemente como \"Deer Hunting Country\" (\"pa\u00eds da caza do cervo\"). En 1837, os montes foron chamados \"Adirondacks\" por Ebenezer Emmons.\nMonta\u00f1as.\nO conxunto dos montes de Adirondack cons\u00edderase \u00abmonta\u00f1as novas\u00bb pois segundo un estudo orogr\u00e1fico medra 1,5\u00a0mm anualmente. O cumio m\u00e1is alto \u00e9 o monte Marcy con 1629\u00a0m, fonte m\u00e1is alta do r\u00edo Hudson. Existen unhas corenta monta\u00f1as que superan os 1200 metros.\nA maior\u00eda dos montes altos te\u00f1en tres zonas de vexetaci\u00f3n:\nParque nacional.\nEn 1882, o estado de Nova York declarou a rexi\u00f3n parque nacional a\u00ednda que exist\u00edan propiedades privadas que se mante\u00f1en. O fin desta declaraci\u00f3n foi conservar \u00aba vida silvestre [, e que as terras] non se poidan vender, arrendar ou intercambiar, nin seren ocupadas por corporaci\u00f3ns, privadas ou estatais\u00bb."}
{"id": "506046", "revid": "47401", "url": "https://gl.wikipedia.org/wiki?curid=506046", "title": "Adirondack", "text": ""}
{"id": "506048", "revid": "89787", "url": "https://gl.wikipedia.org/wiki?curid=506048", "title": "Karl Polanyi", "text": "Karl Polanyi (en ), nado en Viena o 25 de outubro de 1886 e finado en Pickering, Ontario, o 23 de abril de 1964, foi un antrop\u00f3logo, economista e soci\u00f3logo h\u00fangaro. Entre as s\u00faas obras incl\u00faese \"The Great Transformation\" (1944), onde analizou dende unha perspectiva antropol\u00f3xica as consecuencias da introduci\u00f3n do libre mercado e de \"Trade and Market in the Early Empires: Economies in History and Theory\", centrado na historia econ\u00f3mica.\nTraxectoria.\nKarl Polanyi naceu en 1886 no seo dunha familia xud\u00eda en Viena, ent\u00f3n capital do Imperio Austroh\u00fangaro. O seu pai, Mihaly Pollacsek, era un enxe\u00f1eiro e empresario que prosperou nos negocios grazas \u00e1 expansi\u00f3n do ferrocarril. Converteu a s\u00faa familia ao calvinismo, a\u00ednda que continuou a ser xudeu e tam\u00e9n fixo maxiar o apelido familiar convert\u00e9ndoo en \"Polanyi.\" A nai de Polanyi, Cecile Wohl, de orixe rusa, foi a impulsora dunha feira literaria \u00e1 que asistiron intelectuais h\u00fangaros de elite como o fil\u00f3sofo e cr\u00edtico literario Gy\u00f6rgy Luk\u00e1cs e o historiador Oszk\u00e1r J\u00e1szi. O irm\u00e1n m\u00e1is novo de Polanyi, Micha\u00ebl foi un reco\u00f1ecido qu\u00edmico e posteriormente dedicouse \u00e1s ciencias sociais. A morte do pai en 1905 afectou gravemente a econom\u00eda familiar e Karl Polanyi axudou a familia dando clases particulares. Polanyi estudou filosof\u00eda e dereito en Budapest e en Viena, obtendo o doutoramento na Universidade de Kolozsvar. En 1908 foi presidente dunha rama da Asociaci\u00f3n H\u00fangara de Pensadores Libres, \"Galilei K\u00f6r\" (C\u00edrculo Galileo), que reun\u00eda estudantes co obxectivo de difundir ideas progresistas e combater o analfabetismo. A\u00ednda que Polanyi estaba m\u00e1is dedicado ao pensamento que \u00e1 actividade pol\u00edtica, en xu\u00f1o de 1914 foi elixido secretario xeral do \"Polg\u00e1ri Radik\u00e1lis P\u00e1rt\", un partido radical h\u00fangaro fundado por J\u00e1szi e que defend\u00eda o sufraxio universal, a reforma agraria e o control estatal da educaci\u00f3n. A guerra e as graves feridas que sufriu al\u00ed truncaron o seu compromiso pol\u00edtico.\nPer\u00edodo vien\u00e9s.\nEn xu\u00f1o de 1919 trasladouse a Viena. Comezou como xornalista no \"Becsi Magyar Ujsag\" (\"Noticias h\u00fangaras en Viena\"). En 1923 casou con Ilona Duczy\u0144ska, unha activa activista pol\u00edtica. Dende 1924 Polanyi foi membro do consello editorial da revista \"Der \u00d6sterreichische Volkswirt\" (\"O economista austr\u00edaco\"), publicaci\u00f3n para a que escribiu artigos sobre teor\u00eda econ\u00f3mica e pol\u00edtica. Nese momento, Polanyi xa advert\u00eda do perigo que representaba o nazismo. Os anos vieneses de Polanyi marcaron a transici\u00f3n dun dem\u00f3crata radical \u00e1s s\u00faas convicci\u00f3ns socialistas, fonte de inspiraci\u00f3n para algunhas das s\u00faas contribuci\u00f3ns te\u00f3ricas.\nPer\u00edodo ingl\u00e9s.\nA suspensi\u00f3n da constituci\u00f3n austr\u00edaca en 1933 que levou \u00e1 censura das opini\u00f3ns socialistas na revista, as\u00ed como dificultades econ\u00f3micas levaron a Polanyi, como tantos outros intelectuais de orixe xud\u00eda, a emigrar coa s\u00faa familia a Inglaterra fuxindo da corrente fascista. Traballou como profesor de extensi\u00f3n universitaria nas universidades de Oxford e Londres. As notas destes cursos serviron de base para as principais teses da s\u00faa obra \"The Great Transformation\". Participou no libro colectivo \"Christianity and Social Revolution\" (1935), en que Polanyi, un dos te\u00f3ricos da esquerda cristi\u00e1, publicou un artigo, \"The Essence of Fascism\", que publicara orixinalmente en 1930 como \"Das Wesen des Faschismus.\" En 1937 publicou \"Europe To-Day\", froito da s\u00faa actividade docente e do seu interese nas relaci\u00f3ns internacionais. Neste traballo analizou os conflitos europeos e argumentou que eran de natureza social. Durante este per\u00edodo Polanyi viaxou con frecuencia aos Estados Unidos para dar conferencias.\nPer\u00edodo estadounidense.\nDe 1941 a 1943 estivo no Bennington College (Vermont) e unha bolsa da Fundaci\u00f3n Rockefeller permitiulle dedicarse a escribir \"The Great Transformation\", a s\u00faa grande obra, que se publicou en 1944. Non obstante, na guerra de 1943 Polanyi regresou a Londres retomando o seu traballo co Comit\u00e9 Sindical de Educaci\u00f3n (WETUC) e ademais como profesor. En 1947 Karl Polanyi foi nomeado profesor visitante na Universidade de Columbia en Nova York. En pleno mccarthismo, non puido establecer a s\u00faa residencia nos Estados Unidos debido \u00e1 actividade anterior do Partido Comunista da s\u00faa esposa Ilona Duczy\u0144ska en Hungr\u00eda e Austria, e polo tanto establec\u00e9ronse no Canad\u00e1, en Pickering, preto de Toronto. En 1957 diagnostic\u00e1ronlle un cancro que non lle impediu traballar ata a s\u00faa morte o 23 de abril de 1964. As s\u00faas contribuci\u00f3ns \u00e1 historia e \u00e1 antropolox\u00eda econ\u00f3mica do seu per\u00edodo posterior public\u00e1ronse postumamente, entre os que destaca \"The Livelihood of Man\", que se centra nos seus cursos na Universidade de Columbia."}
{"id": "506049", "revid": "89787", "url": "https://gl.wikipedia.org/wiki?curid=506049", "title": "Yua Mikami", "text": ", nada en Nagoia o 16 de agosto de 1993 e co\u00f1ecida profesionalmente como \u00e9 unha cantante e actriz pornogr\u00e1fica xaponesa.\nTraxectoria.\nIdol tradicional 2006-2014.\nMikami participou con 13 anos en 2006 nunha audici\u00f3n para formar parte do grupo Morning Musume por\u00e9n quedou eliminada na primeira rolda. En marzo de 2009 debutou como membro da segunda xeraci\u00f3n do grupo SKE48 no seu equipo E. A s\u00faa traxectoria con SKE48 foi complicada, con numerosas trabas e mesmo un descenso a \"kenkyuusei\" (aprendiz) en decembro de 2010, as\u00ed como un esc\u00e1ndalo por beber alcool co \"idol\" Yuya Tegoshi en xullo de 2013 antes de ter a idade legal para o consumir. O 16 de marzo de 2014 anunciou a s\u00faa graduaci\u00f3n do grupo e a s\u00faa derradeira actuaci\u00f3n co conxunto foi o 9 de abril de 2014. Durante os cinco anos que estivo co SKE48 aparece en oito caras B de sinxelos e mais na cara B do sinxelo \"Gingham Check\" do grupo irm\u00e1n AKB4.\nEntrada na industria pornogr\u00e1fica e volta \u00e1 m\u00fasica.\nA s\u00faa estrea na industria do porno foi o 1 de xu\u00f1o de 2015 co nome de Yua Mikami co v\u00eddeo \"Princess Peach\", producido por Muteki, un selo especializado no debut de celebridades menores e \"gravure idol\" (modelos en bikini e roupa interior) que queren dar o paso a AV Idol. A\u00ednda que orixinalmente Mikami s\u00f3 pretend\u00eda facer un filme, o \u00e9xito de \"Princess Peach\", segundo filme da industria porno xaponesa en vendas do ano 2015 fixo que permanecese como int\u00e9rprete regular e o 12 de novembro de 2015 lanzou o seu sitio web oficial, as\u00ed como as s\u00faas contas de Twitter e Instagram.\nO segundo v\u00eddeo, \"Pleasure\", apareceu o 1 de xaneiro de 2016 e foi tam\u00e9n con Muteki, unha das poucas actrices en facer m\u00e1is dun v\u00eddeo co estudo pola s\u00faa especializaci\u00f3n en debuts, e ao longo dese ano realizou coa compa\u00f1\u00eda alg\u00fans filmes m\u00e1is. En maio ga\u00f1ou o premio da DMM \u00e1 mellor actriz nova. Poucos meses despois, en novembro de 2016 pasou a integrar S1 No. 1 Style. \nNo ano 2016, sen deixar a industria porno, volveu \u00e1 m\u00fasica e o 13 de abril entrou como segunda xeraci\u00f3n no grupo Ebisu Muscatso e o 22 de novembro de 2016 quitou un sinxelo en solitario titulado \"Ribbon\".\nA popularidade de Mikami seguiu a medrar e converteuse nunha das actrices insignia de S1, cos seus filmes entre os m\u00e1is vendidos, no ano 2018 estaba no n\u00famero 8 das actrices AV en descargas dixitais e no 5 nas vendas de DVD/Blu-Ray e en 2017 ga\u00f1ou o premio \u00e1 mellor actriz dos DMM. Coa actriz Shoko Takahashi apareceu no filme \"These Two Have No Equal\" que se lanzou o 1 de decembro de 2018 para conmemorar o d\u00e9cimo aniversario de Muteki, con catro horas de duraci\u00f3n e co acompa\u00f1amento dunha versi\u00f3n de d\u00faas horas de realidade virtual&gt; foi o segundo filme AV xapon\u00e9s m\u00e1is vendido de 2018. \nMikami tam\u00e9n apareceu no filme especial con motivo do 15\u00ba aniversario de S1 xunto con outros int\u00e9rpretes da compa\u00f1\u00eda: Tsukasa Aoi, Ayami Shunka, Moe Amatsuka, Arines Hashimoto, Eua Miharu e Nene Yoshitaka. En 2019 foi a segunda actriz AV con m\u00e1is vendas, atr\u00e1s de Yui Hatano e con S1 No. 1 Style apareceu en m\u00e1is de 100 filmes, coa inclusi\u00f3n de compilaci\u00f3ns e v\u00eddeos de realidade virtual.\nEn 2018 formou o grupo surcoreano Honey Popcorn con Moko Sakura e Miko Matsuda que lanzou o \u00e1lbum \"Bibbidi-Bobbidi-Boo\". Os medios surcoreanos criticaron \u00e1 nova formaci\u00f3n por ir contra da imaxe pura asociada \u00e1s \u00eddolos surcoreanas&lt;ref&gt;"}
{"id": "506050", "revid": "4817", "url": "https://gl.wikipedia.org/wiki?curid=506050", "title": "Mars 3MV-4A", "text": "Mars 3MV-4A foi o nome dun modelo de sondas espaciais sovi\u00e9ticas. Houbo catro sondas deste tipo:\nCada sonda ti\u00f1a unha masa duns 925 kg."}
{"id": "506051", "revid": "98629", "url": "https://gl.wikipedia.org/wiki?curid=506051", "title": "Fulgencio Lira Rodr\u00edguez", "text": "Fulgencio Lira Rodr\u00edguez foi un pol\u00edtico galego.\nTraxectoria.\nFoi nomeado concelleiro de Ribadavia en novembro de 1945. Foi nomeado alcalde de Ribadavia en setembro de 1946. permanecendo no cargo at\u00e9 1949.\nVida persoal.\nCasou con Lucinda Pousa en decembro de 1926."}
{"id": "506053", "revid": "54336", "url": "https://gl.wikipedia.org/wiki?curid=506053", "title": "Conseller\u00eda de Promoci\u00f3n do Emprego e Igualdade", "text": "A conseller\u00eda de Promoci\u00f3n do Emprego e Igualdade \u00e9 unha conseller\u00eda da Xunta de Galicia con competencias en promoci\u00f3n do emprego, que foi creada no ano 2020. As s\u00faas competencias foron asumidas por outras conseller\u00edas en gobernos anteriores. A s\u00faa titular \u00e9 Elena Rivo L\u00f3pez.\nHistoria.\nA conseller\u00eda de Traballo naceu xa en 1982, no primeiro goberno auton\u00f3mico de Xerardo Fern\u00e1ndez Albor. Durante estes anos mudou frecuentemente de nome e desapareceu sum\u00edndose noutras \u00e1reas. As\u00ed, entre 1986 e 1987 incorp\u00f3rase a Industria, entre 1993 e 1997 \u00e1 conseller\u00eda de Xustiza, entre 1997 e 2003 \u00e1 de Familia e entre 2003 e 2005 \u00e1 de Asuntos Sociais."}
{"id": "506054", "revid": "1888", "url": "https://gl.wikipedia.org/wiki?curid=506054", "title": "Mar\u00eda Xes\u00fas Lorenzana", "text": "Mar\u00eda Xes\u00fas Lorenzana Somoza, nada na Coru\u00f1a en 1981, \u00e9 unha pol\u00edtica galega, conselleira de Econom\u00eda, Industria e Innovaci\u00f3n da Xunta de Galicia.\nTraxectoria.\nLicenciouse en Dereito na Universidade da Coru\u00f1a (2004) e ampliou os seus estudos en Dereito Auton\u00f3mico no Instituto de Dereito P\u00fablico de Barcelona. Aprobou as oposici\u00f3ns a letradas da Xunta en 2007. Ocupou diversos postos na Asesor\u00eda Xur\u00eddica da Xunta, entre eles, na asesor\u00eda xur\u00eddica da Vicepresidencia da Igualdade e do Benestar, e na Asesor\u00eda Xur\u00eddica Xeral da Xunta de Galicia. Desde novembro de 2011 at\u00e9 febreiro de 2013 foi a asesora xur\u00eddica da Presidencia da Xunta. \nA partir de 2013 e durante sete anos, foi secretaria xeral t\u00e9cnica de diversas consellar\u00edas: Traballo e Benestar (2013), Medio Ambiente e Ordenaci\u00f3n do Territorio (2015), e Medio Rural (2018).\nEn setembro de 2020 foi nomeada conselleira de Emprego e Igualdade, unha conseller\u00eda nova con competencias que at\u00e9 ese momento depend\u00edan de Econom\u00eda. En xu\u00f1o de 2023 foi nomeada conselleira de Econom\u00eda, Industria e Innovaci\u00f3n e substitu\u00edda por Elena Rivo L\u00f3pez como conselleira de Promoci\u00f3n do Emprego e Igualdade."}
{"id": "506055", "revid": "98629", "url": "https://gl.wikipedia.org/wiki?curid=506055", "title": "Mars Global Surveyor", "text": "Mars Global Surveyor ou MGS foi unha sonda espacial da NASA lanzada o 7 de novembro de 1996 mediante un foguete Delta 7925 desde Cabo Ca\u00f1averal para estudar Marte.\nCaracter\u00edsticas.\nMars Global Surveyor foi enviada a Marte para estudar a morfolox\u00eda da s\u00faa superficie, a s\u00faa topograf\u00eda, composici\u00f3n e gravedade, a din\u00e1mica atmosf\u00e9rica e os seus campos magn\u00e9ticos. A nave, estabilizada nos tres eixos, ti\u00f1a forma de caixa de 1,17 x 1,17 x 1,70 m con d\u00faas partes: o m\u00f3dulo de equipamento, coa instrumentaci\u00f3n e os sistemas de control, e o m\u00f3dulo de propulsi\u00f3n, co motor. A alimentaci\u00f3n el\u00e9ctrica era proporcionada por dous paneis solares, cada un cunhas dimensi\u00f3ns de 3,5 x 1,9 m e producindo en total ata 980 W de potencia que pod\u00edan almacenarse en d\u00faas bater\u00edas de hidruro de n\u00edquel cunha capacidade de 20 amperio-hora. . As comunicaci\u00f3ns principais ti\u00f1an lugar mediante unha antena parab\u00f3lica de 1,5 m de di\u00e1metro situada no extremo dun mastro de 2 m de lonxitude, transmitindo en banda X e recibindo en banda X e banda Ka.\nMGS levaba a bordo unha c\u00e1mara, un espectr\u00f3metro para emisi\u00f3ns t\u00e9rmicas, un alt\u00edmetro l\u00e1ser e un retransmisor de radio. Ademais levaba un magnet\u00f3metro e un reflect\u00f3metro de electr\u00f3ns nos extremos de cada panel solar, e un oscilador ultraestable para seguimento e medici\u00f3ns gravitatorias. O subsistema de xesti\u00f3n de datos lev\u00e1base a cabo cun procesador 8086 mentres que xesti\u00f3n de control xeral estaba a cargo de varios procesadores 1750A. O almacenamento consist\u00eda en catro grabadoras de estado s\u00f3lido de 750 MB de capacidade cada unha.\nDesenvolvemento da misi\u00f3n.\nMGS foi lanzada o 7 de novembro de 1996 e despois de 10 meses de fase de cruceiro chegou a Marte, onde entrou nunha \u00f3rbita provisional el\u00edptica o 12 de setembro de 1997. Durante os catro meses seguintes a nave foi reducindo a s\u00faa \u00f3rbita mediante a t\u00e9cnica do aerofreado, rozando as capas superiores da atmosfera marciana para reducir a s\u00faa velocidade, aforrando propelente no proceso. As\u00ed e todo, debido a un problema nun dos paneis, a fase de aerofreado alongouse debido \u00e1 necesidade de non someter \u00e1 nave a tanta presi\u00f3n. A \u00f3rbita cient\u00edfica final acadouse en febreiro de 1999, cunha altura de 378 km e un per\u00edodo de 118 minutos. A misi\u00f3n primaria durou un ano marciano (687 d\u00edas terrestres), ata xaneiro de 2001, ampli\u00e1ndose varias veces ata que e perdeu o contacto coa sonda o 2 de novembro de 2006."}
{"id": "506056", "revid": "12452", "url": "https://gl.wikipedia.org/wiki?curid=506056", "title": "Conseller\u00eda de Emprego", "text": ""}
{"id": "506064", "revid": "1888", "url": "https://gl.wikipedia.org/wiki?curid=506064", "title": "Olivia Carmen Rodr\u00edguez Gonz\u00e1lez", "text": ""}
{"id": "506067", "revid": "98629", "url": "https://gl.wikipedia.org/wiki?curid=506067", "title": "Emilio D\u00e1vila Alonso", "text": "Emilio D\u00e1vila Alonso foi un pol\u00edtico galego.\nTraxectoria.\nFoi nomeado concelleiro de Ribadavia en xaneiro de 1938. Foi primeiro tenente-alcalde. Foi nomeado alcalde de Ribadavia en 1946, cesando en setembro dese ano.."}
{"id": "506069", "revid": "1888", "url": "https://gl.wikipedia.org/wiki?curid=506069", "title": "Eco del Ulla", "text": "Eco del Ulla foi un peri\u00f3dico editado en Buenos Aires en 1953.\nHistoria e caracter\u00edsticas.\nEditado polo Centro Antas, Ulla y Monterroso de Buenos Aires. Estaba dirixido por Francisco V. V\u00e1zquez."}
{"id": "506071", "revid": "6939", "url": "https://gl.wikipedia.org/wiki?curid=506071", "title": "Madame de Genlis", "text": "St\u00e9phanie F\u00e9licit\u00e9 du Crest, co\u00f1ecida literariamente como Madame de Genlis, nada o 21 de xaneiro de 1746 no castelo de Champcery (en Issy-l'\u00c9v\u00eaque) e finada o 31 de decembro de 1830 en Par\u00eds, foi, ademais de condesa de Genlis e marques de Sillery, unha reco\u00f1ecida escritora en lingua francesa, cunha produci\u00f3n superior \u00e1s 80 obras.\nExisten traduci\u00f3ns ao galego das s\u00faas obras \"In\u00e9s de Castro\" (Espiral Maior, 1997) e \"A escritora\" (Hugin e Munin, 2020).\nV\u00e9xase tam\u00e9n.\nLigaz\u00f3ns externas.\nPerfil da autora na BNF ."}
{"id": "506074", "revid": "112885", "url": "https://gl.wikipedia.org/wiki?curid=506074", "title": "Julio Garc\u00eda Comesa\u00f1a", "text": "Julio Garc\u00eda Comesa\u00f1a, nado en Vigo en 1968, \u00e9 un xestor e pol\u00edtico galego, actual conselleiro de Sanidade.\nTraxectoria.\nLicenciouse en F\u00edsica na Universidade de Santiago de Compostela (1993) coa especialidade de Electr\u00f3nica e fixo anos m\u00e1is tarde un mestrado en administraci\u00f3n sanitaria. \nComezou a traballar en radiof\u00edsica en 1993 no policl\u00ednico Povisa de Vigo, despois no hospital Universitari Vall d'Hebron, e finalmente no Hospital do Meixoeiro de Vigo, do que foi director de centro e posteriormente director operativo do hospital (2005-11). En 2013 foi nomeado subdirector xeral de ordenaci\u00f3n asistencial e innovaci\u00f3n organizativa do SERGAS. Foi director de procesos asistenciais da \u00e1rea sanitaria de Vigo, e en 2018 foi nomeado xerente da \u00e1rea sanitaria de Ourense. En 2019 pasou a ser xerente da \u00e1rea sanitaria de Vigo.\nEn setembro de 2020 foi nomeado conselleiro de Sanidade por Alberto N\u00fa\u00f1ez Feij\u00f3o."}
{"id": "506075", "revid": "22795", "url": "https://gl.wikipedia.org/wiki?curid=506075", "title": "Branquexamento do coral", "text": "O branquexamento do coral ou descoloraci\u00f3n do coral \u00e9 un fen\u00f3meno debido ao estr\u00e9s inducido pola expulsi\u00f3n ou a morte das microalgas simbi\u00f3ticas mutalistas, dinoflaxelados do x\u00e9nero \"Symbiodinium\", co\u00f1ecidas como zooxantelas, ou pola perdida de pigmentaci\u00f3n do protozoo. \nOs corais que forman grandes estruturas nos ecosistemas dos arrecifes de coral de mares tropicais dependen da relaci\u00f3n simbi\u00f3tica con este protozoo, que lle d\u00e1 ao coral a s\u00faa coloraci\u00f3n, cunha cor espec\u00edfica para cada clado. Baixo estr\u00e9s, o coral expulsa \u00e1s s\u00faas zooxantelas, o que lle d\u00e1 unha tonalidade clara ou completamente branca, ao que se debe o termo \"branquexamento\".\nUnha vez que o branquexamento comeza, tende a continuar incluso a\u00ednda despois de que cese o estr\u00e9s. Se a colonia de coral sobrevive ao per\u00edodo de estr\u00e9s, as zooxantelas moitas veces requiren de semanas a meses para recuperaren a densidade normal. "}
{"id": "506077", "revid": "72012", "url": "https://gl.wikipedia.org/wiki?curid=506077", "title": "Descoloraci\u00f3n do coral", "text": ""}
{"id": "506078", "revid": "72012", "url": "https://gl.wikipedia.org/wiki?curid=506078", "title": "Branquexamento", "text": ""}
{"id": "506079", "revid": "1093", "url": "https://gl.wikipedia.org/wiki?curid=506079", "title": "Xes\u00fas V\u00e1zquez Almu\u00ed\u00f1a", "text": ""}
{"id": "506080", "revid": "22795", "url": "https://gl.wikipedia.org/wiki?curid=506080", "title": "Millepora platyphylla", "text": "Millepora platyphylla \u00e9 unha especie de cnidario hidrozoo da subclase dos hidroidolinos, orde dos antoatecados, suborde dos capitados, unha das quince reco\u00f1ecidas na actualidade (2020) na familia dos milep\u00f3ridos.\n\u00c9 un coral de fogo t\u00edpico (non confundir cos \"verdadeiros corais\", os escleractinios, vulgarmente chamados corais duros ou corais p\u00e9treos, que constit\u00faen unha orde de antozoos da sublcase dos hexacoraliarios).\nTaxonom\u00eda.\nDescrici\u00f3n.\nA especie foi descrita en 1834 polo naturalista e explorador alem\u00e1n Wilhelm Friedrich Hemprich e o naturalista, explorador, zo\u00f3logo, bot\u00e1nico, anatomista, xe\u00f3logo e microscopista, tam\u00e9n alem\u00e1n, Christian Gottfried Ehrenberg, publicada no tranallo deste \u00faltimo: Ehrenberg, C. G. (1834): \"Beitr\u00e4ge zur physiologischen Kenntniss der Corallenthiere im allgemeinen, und besonders des rothen Meeres, nebst einem Versuche zur physiologischen Systematik derselben\". \"Abhandlungen der K\u00f6niglichen Akademie der Wissenschaften\", Berlin. 1: 225-380. \nSin\u00f3nimos.\nAdemais de polo nome v\u00e1lido, a especie co\u00f1eceuse tgam\u00e9n polos sin\u00f3nimos:\nCaracter\u00edsticas.\n\"Millepora platyphylla\" forma grandes colonias de 2 a 3 m de di\u00e1metro, compostas por placas verticais anastomosadas m\u00e1is ou menos regulares, de at\u00e9 2 m de altura nunha colonia madura. A s\u00faa cor adoita ser parda clara, cos bordos de crecemento brancos. Como todos os corais de fogo, se se toca, p\u00f3dese sentir unha picada aguda ao entrar en contacto coa pel, . debido \u00e1 segregaci\u00f3n urticante dos nematocistos dos seus p\u00f3lipos. \nH\u00e1bitat e distribuci\u00f3n.\nA especie habita en arrecifes de coral a profundidades entre os 3 e os 6 m.\nDistrib\u00faese pola rexi\u00f3n Indo-Pac\u00edfica desde o oeste, no mar Vermello, polo o norte at\u00e9 o Xap\u00f3n, polo leste at\u00e9 as illas Marquesas, e polo sur at\u00e9 as illas Abrolhos, preto de Australia.\nBiolox\u00eda.\nComo case todos os membros da orde dos antoatecados \u00e9 un hidrozoo colonial. O cigoto conv\u00e9rtese nunha larva pl\u00e1nula dentro do gon\u00f3foro e logo se libera como unha larva act\u00ednula que, tras a metamorfose, d\u00e1 lugar a un p\u00f3lipo que se asenta no substrato.\nAmeazas.\nEsta especie xeralmente non se encontra no comercio de acuarios, pero \u00e1s veces recol\u00e9ctase para o comercio de xoias e curiosidades. En 2005 export\u00e1ronse 90 esp\u00e9cimes vivos de \"Millepora platyphylla\" para o comercio de acuarios. Na s\u00faa \u00e1rea de distribuci\u00f3n, no Indo-Pac\u00edfico, \u00e9 suscept\u00edbel ao branquexamento do coral, a\u00ednda que menos que \"Millepora dichotoma\".\nEn xeral, a principal amenaza para este coral \u00e9 o cambio clim\u00e1tico global, en particular, as temperaturas extremas que conducen ao branquexamento e a unha maior susceptibilidade \u00e1s enfermidades. As enfermedides dos corais converteuse nunha grave ameaza para os arrecifes de coral en todo o mundo, e \u00e9 unha das principais causas da deterioraci\u00f3n dos arrecifes.\nO n\u00famero de enfermidades e especies de coral afectadas, as\u00ed como a distribuci\u00f3n das enfermidades, aumentaron drasticamente durante a \u00faltima d\u00e9cada. O aumento dos niveis de enfermidades de coral na Gran Barreira de Coral correlacion\u00e1ronse co aumento das temperaturas do oc\u00e9ano, apoiando a predici\u00f3n de que os niveis de enfermidades aumentar\u00e1n con temperaturas m\u00e1is altas na superficie do mar. As intervenci\u00f3ns antr\u00f3picas combinadas coas ameazas asociadas ao cambio clim\u00e1tico global que conduce ao aumento das enfermidade dos coraisl, a frecuencia e a duraci\u00f3n do branquexamento e a acidificaci\u00f3n do oc\u00e9ano sit\u00faan os arrecifes de coral no Indo-Pac\u00edfico cun alto risco de colapso.\nEntre as ameazas locais aos corais incl\u00faense a pesca, o desenvolvemento humano (industria, asentamentos, turismo e transporte), os cambios na din\u00e1mica das especies aut\u00f3ctonas (competidores, depredadores, pat\u00f3xenos e parasitos), as especies invasoras (competidores, depredadores, pat\u00f3xenos e parasitos), a pesca con dinamita, a pesca qu\u00edmica, a contaminaci\u00f3n pola agricultura e a industria, a contaminaci\u00f3n dom\u00e9sticae a sedimentaci\u00f3n.\nEstado de conservaci\u00f3n.\nA amenaza m\u00e1is importante para esta especie \u00e9 a reduci\u00f3n extensa do h\u00e1bitat dos arrecifes de coral debido a unha combinaci\u00f3n das ameazas citadas. Desco\u00f1\u00e9cese as tendencia espec\u00edfica da s\u00faa poboaci\u00f3n, pero esta reduci\u00f3n pode inferirse da perda estimada do h\u00e1bitat. A especie est\u00e1 moi estendida e \u00e9 com\u00fan en toda a s\u00faa \u00e1rea de distribuci\u00f3n, e a\u00ednda que \u00e9 suscept\u00edbel ao branquexamento, recup\u00e9rase rapidamente e, polo tanto, \u00e9 prob\u00e1bel que sexa m\u00e1is resistente \u00e1 perda do h\u00e1bitat e \u00e1 degradaci\u00f3n dos arrecifes debido a un suposto gran tama\u00f1o de poboaci\u00f3n efectiva. Polo tanto, a perda de h\u00e1bitat estimada do 21 % dos arrecifes xa destru\u00eddos dentro da s\u00faa na etapa cr\u00edtica de degradaci\u00f3n.\nTendo en conta todo isto, a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o staus da especie como \"LC\" (pouco preocupante)."}
{"id": "506082", "revid": "1131", "url": "https://gl.wikipedia.org/wiki?curid=506082", "title": "Xulio Garc\u00eda Comesa\u00f1a", "text": ""}
{"id": "506083", "revid": "89787", "url": "https://gl.wikipedia.org/wiki?curid=506083", "title": "Tampereen Palloilijat", "text": "O Tampereen Palloilijat, tam\u00e9n co\u00f1ecido como TaPa, \u00e9 un club deportivo da cidade de Tampere (Finlandia) adicado \u00e1 pr\u00e1ctica do f\u00fatbol e o f\u00fatbol sala, a\u00ednda que chegou a contar tam\u00e9n con secci\u00f3n de h\u00f3ckey sobre xeo que conquistou o campionato finland\u00e9s en 1931. O club foi fundado en 1921, sendo o club de f\u00fatbol m\u00e1is antigo de Tampere.\nAta 17 xogadores do club te\u00f1en vestido a camisola das selecci\u00f3ns finlandesas.\nF\u00fatbol.\nO TaPa fundouse en 1921 por un grupo de entusiastas do f\u00fatbol que se reun\u00edan na parte de atr\u00e1s da Tampereen Musiikkikaupan, fundando deste xeito o club de f\u00fatbol m\u00e1is antigo da cidade de Tampere. Os membros do club constru\u00edron o primeiro campo de f\u00fatbol en 1924, que foi inaugurado cun partido fronte ao HIFK\u00a0de Helsinqui no que os locais venceron por tres goles a dous, e tres anos despois, o equipo clasificouse para as semifinais do campionato finland\u00e9s, caendo fronte o Helsingin Palloseura (HPS).\nEn 1969 TaPa e TPallo fusion\u00e1ronse para converterse no Tampellan Palloilijat (tam\u00e9n TaPa). O Tampellan xogou na m\u00e1xima categor\u00eda do f\u00fatbol finland\u00e9s durante as tempadas 1972 e 1973.\nNa tempada 2020, o seu equipo masculino competiu na Nelonen, o quinto nivel do f\u00fatbol finland\u00e9s, logo de ascender en 2019 tras finalizar segundo do seu grupo na Vitonen.\nF\u00fatbol sala.\nO equipo masculino de f\u00fatbol sala conseguiu finalizar primeiro no seu grupo na tempada 2919-20 da Futsal-Kolmonen, conseguindo deste xeito o ascenso \u00e1 Futsal Kakkonen, terceira categor\u00eda do f\u00fatbol sala finland\u00e9s.\nH\u00f3ckey sobre xeo.\nO TaPa tam\u00e9n contou cunha secci\u00f3n de h\u00f3ckey sobre xeo, que participou na tempada inaugural do campionato finland\u00e9s, na que chegou \u00e1s semifinais, onde caeu fronte o Viipurin Reipas, que se proclamar\u00eda finalmente campi\u00f3n. Logo de non tomar parte na competici\u00f3n na tempada 1928-29, na templada 1930-31 chegou o seu maior logro tras alzarse co campionato logo de derrotar na final o Helsingin Jalkapalloklubi (HJK) 2-1. En 1946\u00a0a secci\u00f3n a\u00ednda estaba activa."}
{"id": "506085", "revid": "5863", "url": "https://gl.wikipedia.org/wiki?curid=506085", "title": "Juan Antonio das Bou\u00e7as", "text": ""}
{"id": "506086", "revid": "15490", "url": "https://gl.wikipedia.org/wiki?curid=506086", "title": "Xunta de Galicia de 2009", "text": "Tralas elecci\u00f3ns auton\u00f3micas do ano 2009 a Xunta de Galicia quedou formada polo presidente e 10 consellar\u00edas, todas elas rexidas por membros do PPdeG. Alberto N\u00fa\u00f1ez Feij\u00f3o non nomer\u00eda ning\u00fanha vicepresidencia."}
{"id": "506087", "revid": "85894", "url": "https://gl.wikipedia.org/wiki?curid=506087", "title": "Cumbraos de Abaixo, Cumbraos, Monterroso", "text": "Cumbraos de Abaixo \u00e9 un lugar da parroquia de Cumbraos no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 29 habitantes, 15 mulleres e 12 homes."}
{"id": "506089", "revid": "85894", "url": "https://gl.wikipedia.org/wiki?curid=506089", "title": "Casas do Monte, Cumbraos, Monterroso", "text": "Casas do Monte \u00e9 un lugar da parroquia de Cumbraos no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 12 habitantes, 6 mulleres e 6 homes."}
{"id": "506091", "revid": "85894", "url": "https://gl.wikipedia.org/wiki?curid=506091", "title": "Casas de N\u00fa\u00f1ez, Cumbraos, Monterroso", "text": "Casas de N\u00fa\u00f1ez \u00e9 un lugar da parroquia de Cumbraos no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 2 habitantes, un home e unha muller."}
{"id": "506092", "revid": "15490", "url": "https://gl.wikipedia.org/wiki?curid=506092", "title": "Xunta de Galicia de 2012", "text": "Tralas Elecci\u00f3ns ao Parlamento de Galicia de 2012, o 2 de decembro de 2012, o goberno da Xunta de Galicia quedou formado polo presidente e 8 consellar\u00edas, todas elas rexidas por membros do PPdeG. A \u00fanica mudanza co anterior goberno \u00e9 o cambio de Javier Guerra por Francisco Conde \u00e1 fronte da Conseller\u00eda de Econom\u00eda e Industria.\nPosteriormente, no ano 2015, primeiro polos resultados das elecci\u00f3ns municipais e despois polos problemas na posta en marcha do Hospital \u00c1lvaro Cunqueiro, houbo outros cambios, tanto de nomes como na distribuci\u00f3n de funci\u00f3ns entre consellar\u00edas. Esta foi a composici\u00f3n da Xunta e os seus titulares:"}
{"id": "506093", "revid": "89787", "url": "https://gl.wikipedia.org/wiki?curid=506093", "title": "Luiz Carlos Prates", "text": "Luiz Carlos Prates, nado en Santiago, R\u00edo Grande do Sur (Brasil), o 26 de xaneiro de 1943 \u00e9 un escritor, conferenciante, ensa\u00edsta, xornalista e psic\u00f3logo brasileiro.\nTraxectoria.\nPrates, fillo \u00fanico, viviu at\u00e9 os sete anos nunha herdade na s\u00faa cidade natal en R\u00edo Grande do Sul. Posteriormente, trasladouse a Santa Mar\u00eda, no mesmo estado, onde pasou a adolescencia\nComezou a s\u00faa carreira nos anos 60 como locutor deportivo de R\u00e1dio Porto Alegre. Entre 1964 e 1969 foi correspondente no Brasil da U.S. Voz Am\u00e9rica.\nLicenciouse en psicolox\u00eda nos anos 70 na \"Pontificia Universidade Cat\u00f3lica do R\u00edo Grande do Sur\".\nFoi comentarista deportivo en catro campionatos do mundo de f\u00fatbol: de 1978 a 1990.\nEn 1981 mudouse entre Crici\u00fama e Florian\u00f3polis, no estado de Santa Catarina, onde traballou en TV Eldorado e TV Record. En 1983 converteuse en coordinador deportivo de RBS TV, onde comentou partidos de f\u00fatbol e converteuse en comentarista. De 2011 a 2015 traballou en SBT Santa Catarina.\nDende abril de 2018, traballa co Grupo Comunica\u00e7\u00f5es RIC."}
{"id": "506095", "revid": "89787", "url": "https://gl.wikipedia.org/wiki?curid=506095", "title": "Xunta de Galicia de 2016", "text": "Tralas elecci\u00f3ns do ano 2016 a Xunta de Galicia non variou con respecto \u00e1 s\u00faa composici\u00f3n do ano 2015. O goberno da Xunta est\u00e1 formado polo presidente, vicepresidente e 8 consellar\u00edas, todas elas rexidas por membros do PPdeG.\nEsta foi a composici\u00f3n da Xunta e os seus titulares:\nEn setembro de 2018, o presidente Feij\u00f3o levou a cabo unha remodelaci\u00f3n das consellar\u00edas e modificou as competencias dalgunhas delas, que quedaron deste xeito:"}
{"id": "506096", "revid": "346", "url": "https://gl.wikipedia.org/wiki?curid=506096", "title": "Xunta de Galicia de 2005", "text": "Tralas Elecci\u00f3ns ao Parlamento de Galicia de 2005 a Xunta de Galicia quedou conformada polo presidente, vicepresidente e 12 conseller\u00edas:"}
{"id": "506098", "revid": "98629", "url": "https://gl.wikipedia.org/wiki?curid=506098", "title": "O pr\u00edncipe das mareas", "text": "O pr\u00edncipe das mareas (en ) \u00e9 un filme estadounidense de 1991 producido e dirixido por Barbra Streisand. Bas\u00e9ase na novela hom\u00f3nima de Pat Conroy, e est\u00e1 protagonizado por Streisand e Nick Nolte. Conroy e Becky Johnston adaptaron o gui\u00f3n do filme. O filme estivo nomeado a sete Premios \u00d3scar na 64\u00aa edici\u00f3n dos premios, inclu\u00edndo o de mellor filme, mais finalmente non recibiu ning\u00fan.\nEstreouse en galego o 4 de xaneiro de 1995 a trav\u00e9s da TVG."}
{"id": "506104", "revid": "23204", "url": "https://gl.wikipedia.org/wiki?curid=506104", "title": "The Prince of Tides", "text": ""}
{"id": "506107", "revid": "1888", "url": "https://gl.wikipedia.org/wiki?curid=506107", "title": "Jos\u00e9 Meij\u00f3n", "text": "Jos\u00e9 Meij\u00f3n Area, co\u00f1ecido como Pepe Meij\u00f3n, nado en Mar\u00edn en 1899 e finado no mesmo concello en 1980, foi un canteiro e escultor galego.\nTraxectoria.\nEn 1913 participou nos exploradores de Mar\u00edn. Estudou na Escola Nocturna de Cultura Obreira apoiada polas Sociedades Obreiras, onde obtivo o segundo premio ao mellor canteiro da s\u00faa promoci\u00f3n en 1929. Afiliouse \u00e1 agrupaci\u00f3n local do PSOE de Mar\u00edn en 1931. Ao parecer comezou a perder a cabeza cando volvera de facer o servizo militar. Estivo ingresado un tempo no sanatorio de Conxo, de onde escapou e volveu cami\u00f1ando ata Mar\u00edn.\nPasaba os d\u00edas no monte, no camposanto ou preto da costa e gravaba nas laxes. Neopetroglifeiro, esculp\u00eda a pedra, escribindo e debuxando siluetas. Nos seus gravados hai mensaxes relixiosas, apocal\u00edpticas e referencias a Franco e \u00e1 Falange; tam\u00e9n animais, elementos c\u00f3smicos e esv\u00e1sticas. Deixou un enorme legado art\u00edstico por diferentes puntos de Mar\u00edn."}
{"id": "506108", "revid": "23204", "url": "https://gl.wikipedia.org/wiki?curid=506108", "title": "Karen Black", "text": "Karen Blanche Black, nada co apelido Zieger en Park Ridge o 1 de xullo de 1939 e finada en Santa Monica o 8 de agosto de 2013, foi unha actriz norteamericana.\nTraxectoria.\nBlack naceu nunha cidade dos suburbios de Chicago, filla de Elsie Mary (de solteira, Reif), escritora de novelas infant\u00eds e de Norman Arthur Ziegler, empresario e enxe\u00f1eiro. Seu av\u00f3, Arthur Charles Ziegler, foi violinista da Orquestra Sinf\u00f3nica de Chicago e unha das s\u00faas irm\u00e1s, Gail Brown, foi tam\u00e9n actriz e ti\u00f1a tam\u00e9n un irm\u00e1n. Black era de orixe alem\u00e1, checa e norueguesa e o apelido familiar, Ziegler, proced\u00eda da aldea de Neukirch en Rottweil (Baden-W\u00fcrttemberg).\nBlack e os seus irm\u00e1ns pasaban tempadas na granxa de seu t\u00edo nas proximidades de Green Bay en Wisconsin}}, amante do teatro, traballou a partir dos 13 anos en teatros estivais e con 17 anos logrou o seu primeiro traballo pagado como actriz . Tras a s\u00faa graduaci\u00f3n do instituto en 1957 casou con Charles Black e a\u00ednda que o matrimonio durou pouco tempo Karen mantivo o apelido e logo pasou a estudar na Universidade Northwestern e al\u00ed elixiu especializarse en arte dram\u00e1tica con Alvina Krause. As\u00ed e todo, non completou a s\u00faa formaci\u00f3n, deixando a universidade despois de dous anos. Non obstante, en Chicago logrou o seu primeiro papel no cinema, foi no filme indepentente \"The Prime Time\" .\n1960-1970: Inicios en Nova York e nos \u00c1nxeles.\nDespois de marchar da universidade aveci\u00f1ouse en Nova York coa arela de traballar como actriz, alugou un apartamento sen auga quente en Manhattan e para sobrevivir traballou como secretaria e recepcionista , chegou a inscribiuse no Actor's Studio pero ao pouco abandonouno, decepcionada. En decembro de 1961 logrou un traballo en Broadway como actriz suplente na peza \"Take Her, She's Mine\" de Henry e Phoebe Ephron que dirixiu George Abbott e puido actuar en teatros alleos ao circu\u00edto de Broadway con pezas como \"We're Civilized\" (1962) ou \"Twelfth Night\" (1963) e a s\u00faa participaci\u00f3n en \"Mary Poppins\" (1965) de Rockefeller Players abriulle as portas para actuar en Broadway na obra \"The Playroom\" que dirixida por Joseph Anthony tivo a s\u00faa estrea o 5 de decembro de 1965.\nEn 1966 logrou un papel dunha das protagonistas do filme \"You're a Big Boy Now\" de Francis Ford Coppola, a s\u00faa interpretaci\u00f3n acolleuse favorablemente e a experiencia levouna a instalarse nos \u00c1nxeles e ao longo de 1967 e 1968 apareceu en episodios de series de televisi\u00f3n como \"The F.B.I.\", \"Run for Your Life\", \"The Big Valley\", \"The Iron Horse\", The Invaders, \"Mannix\" ou \"Adam-12\". En 1969 interpretou o papel dunha prostituta consumidora de LSD no filme ic\u00f3nico da contracultura \"Easy Rider\" nunha escena salvaxe que foi froito de 16 horas de rodaxe con Peter Fonda, que quedou impresionado coa actuaci\u00f3n de Black, e Dennis Hopper.\nPola s\u00faa interpretaci\u00f3n da camareira Rayette, moza de Jack Nicholson, no filme de 1970 \"Five Easy Pieces\" recibiu unha candidatura ao \u00d3scar \u00e1 mellor actriz secundaria, logrou o seu primeiro Globo de Ouro \u00e1 mellor actriz secundaria, e ademais tam\u00e9n se fixo co premio do New York Film Critics Circle \u00e1 mellor actriz secundaria.\n1971-1979: Consolidaci\u00f3n.\nBlack nun papel secundario encarnou \u00e1 moza dun heroin\u00f3mano no filme \"Born to Win\" (1971) con George Segal e Robert De Niro e deseguido tivo tam\u00e9n un papel no debut como director de Jack Nicholson, \"Drive, He Said\" como unha esposa promiscua, apareceu tam\u00e9n no western \"A Gunfight\" con Kirk Douglas e Johnny Cash como unha camareira dun sal\u00f3n. En 1972 continuou como actriz secundaria en filmes como \"Cisco Pike\" (1972) con Kris Kristofferson e Gene Hackman e en \"Portnoy's Complaint\" (1972) e en protagonizcou con Christopher Plummer o filme canadense de terror \"The Pyx\" (1973) no que intertretaba unha prostituta envolveita nunha serie de asasinatos ocultos, e m\u00e1is tarde apareceu en \"The Outfit\" (1973) con Robert Duvall. En 1973 tam\u00e9n tivo un papel principal en \"Little Laura and Big John\" (1973) como a moza fuxitiva de John Ashley, un filme que arremedaba o \u00e9xito de \"Bonnie e Clyde\" (1967).. En abril de 1973 casou co actor Robert Burton nos \u00c1nxeles , o matrimonio durou ata que se divorciaron en 1974 e pouco despois apareceu na comedia \"Rhinoceros\" (1974) con Gene Wilder.\nEn 1974 participou en \"Airport 1975\", a s\u00faa primeira participaci\u00f3n importante nun \u00e9xito comercial, no que encarnaba a Nancy Pryor, a azafata que se v\u00eda forzada a pilotar un avi\u00f3n durante un accidente. En The Great Gatsby (1974) deu vida a Myrtle Wilson, a amante de Tom Buchanan e que lle valeu o seu segundo Globo de Ouro na mesma categor\u00eda. En 1975 representou m\u00faltiples papeis no telefilme antol\u00f3xico de terror de Dan Curtis, \"Trilogy of Terror\" e que a converteu na ra\u00ed\u00f1a do terror da d\u00e9cada de 1970. Polo seu papel de rapaza na procura do \u00e9xito no Hollywood da d\u00e9cada de 1930 no drama tr\u00e1xico realizado por John Schlesinger en 1975 \"The Day of the Locust\" recibiu a s\u00faa terceira candidatura aos Globos de Ouro, as\u00ed e todo, para Black a rodaxe do filme foi unha mala experiencia, e afirmou que posiblemente fora a causa de non ter mellores oportunidades en Hollywood. No filme de Robert Altman \"Nashville\", tam\u00e9n de 1975, encarnou unha glamurosa cantante de country, e ademais escribiu e cantou d\u00faas das canci\u00f3ns para a banda sonora, que nos Grammy de 1976 foi unha das candidatas \u00e1 mellor banda sonora.\nEn 1976 encarnou unha femme fatale, a ladra de alfaias na derradeira das pel\u00edcula de Alfred Hitchcock, \"A trama\". e a\u00ednda que o filme recibiu cr\u00edticas regulares, cr\u00edticos como Roger Ebert gabaron o bo traballo de Black e baixo o director Dan Curtis rodou con Oliver Reed e Bette Davis o filme de terror sobrenatural \"Burnt Offerings\" interpretando \u00e1 esposa dunha familia que vive nunha casa encantada que apareceu no outono de 1976 e que recibiu boas cr\u00edticas pola interpretaci\u00f3n dos seus actores e pola que Karen Black recibiu o premio \u00e1 mellor actriz do Festival de Sitges de 1977. E ademais, en 1976 protagonizou o filme independente \"Un \u00e1s na manga\" con Omar Sharif que recibiu malas cr\u00edticas.\nEn setembro de 1976 viaxou a Toronto para participar como convidada no popular programa de televisi\u00f3n canadense \"The Bobby Vinton Show\", que emit\u00edan de xeito sindicado moitas canles locais dos Estados Unidos. Black interpretou a canci\u00f3n \"Lonely Now\", e conxuntamente con Bobby un popurr\u00ed de cl\u00e1sicos do country. En 1977 protagonizou o telefilme de terror \"The Strange Possession of Mrs. Oliver\", en 1978 realizou un papel menor en \"Capricornio I\" con Elliott Gould e en 1979 no controvertido drama \"In Praise of Older Women\" encarnou unha muller de media idade que ten unha aventura cun adolescente de 17 anos.\n1980-1985: Telefilmes, teatro, cinema internacional e independente.\nEn 1980 protagonizou o telefilme \"\" e o ano seguinte o filme sueco-australiano \"Killing Heat\" que se basea na novela de Doris Lessing \"The Grass Is Singing\" sobre as relaci\u00f3ns raciais en \u00c1frica do Sur e na que Black interpreta unha muller urbana que se establece nunha granxa co seu home. Tam\u00e9n encarnou a \u00c9milienne d\u2019Alen\u00e7on no filme franc\u00e9s de 1981 \"Chanel Solitaire\", unha biograf\u00eda dos primeiros anos de Coco Chanel.\nEn 1982 protagonizou con Cher e Sandy Dennis a produci\u00f3n de Broadway dirixida por Robert Altman \"Come Back to the Five and Dime, Jimmy Dean, Jimmy Dean\"e a s\u00faa adaptaci\u00f3n ao cinema, tam\u00e9n con estrea en 1982. En \u00e1mbolos casos, interpretou o papel de Joanne, unha muller transx\u00e9nero nunha pequena vila de Texas. Para preparar a s\u00faa personaxe, Black, pasou varios meses falando con xente transx\u00e9nero e intentando comprender como se sent\u00edan as persoas que experimentaban a necesidade de cambiar o x\u00e9nero co que naceran\". Malia algunhas cr\u00edticas negativas pola s\u00faa interpretaci\u00f3n no teatro no cinema os cr\u00edticas eloxiaron o seu papel\nEn 1983 protagonizou a comedia de Henry Jaglom \"Can She Bake a Cherry Pie?\" e en 1984 a comedia negra \"Bad Manners\". En 1984 e 1985 apareceu en tres episodios da comedia \"E/R\" da CBS e en varias longametraxes, entre elas na pel\u00edcula de explotaci\u00f3n italiana de terror \"Inferno in diretta\" de Ruggero Deodato, o filme de terror sobrenatural canadense \"The Blue Man\" e o filme de acci\u00f3n \"Savage Dawn\".\n1986\u20132002: Cinema independente e de terror.\nEn 1986, Black protagonizou co seu fillo, Hunter, o filme de terror de ciencia ficci\u00f3n \"Invaders from Mars\" de Tobe Hooper e no ano seguinte foi unha nai dun mutante na secuela de terror \"\" e en 1988 dun mozo invisible en \"The Invisible Kid\" (1988). Protagonizou con Jim Belushi e Whoopi Goldberg \"Homer and Eddie\" en 1989, unha comedia sobre unha muller cunha enfermidade terminal (Goldberg) e un home cunha certa discapacidade intelectual (Belushi).. En 1990 Black realizou un papel secundario en \"The Children\", unha adaptaci\u00f3n brit\u00e1nica dunha novela de Edith Wharton e na comedia de ficci\u00f3n cient\u00edfica \"Zapped Again!\".\nA partir de 1990 apareceu sobre todo en filmes de terror, entre eles \"Mirror, Mirror\" (1990), \"Evil Spirits\" (1990) e \"Children of the Night\". Non obstante, tam\u00e9n tivo interpretou outro tipo de papeis, como na comedia brit\u00e1nica \"Rubin and Ed\" (1991), o filme de artes marciais \"The Roller Blade Seven\" (1991), e unha pequena aparici\u00f3n no filme de Robert Altman \"The Player\" (1992). Nas secuelas de Roller Blade Seven de 1992 e 1993 e na comedia que sa\u00edu directamente en v\u00eddeo \"The Double 0 Kid\" (1993) con Corey Haim e Nicole Eggert. Tam\u00e9n en 1993 tivo un papel secundario no drama de George Sluizer \"Dark Blood\" con River Phoenix e Judy Davis, un filme que permaneceu sen completar e sen sa\u00edr ao mercado durante d\u00faas d\u00e9cadas ao morrer Phoenix durante a produci\u00f3n En 1995 protagonizou \"Plan 10 from Outer Space\", un filme de ciencia ficci\u00f3n, s\u00e1tira da teolox\u00eda mormona, que dirixiu Trent Harris.\nEn 1996 deu vida \u00e1 muller paranoica dunha pequena vila de Nebrasca de \"\" con Naomi Watts e nese ano realizou varios papeis secundarios en filmes independentes, nos que salientaron o papel de avogada de oficio no drama de Ulli Lommel \"Every Minute is Goodbye\", e o que fixo na comedia de explotaci\u00f3n \"Dinosaur Valley Girls\".. Ao ano seguinte protagonizou con Tilda Swinton o filme de ciencia ficci\u00f3n feminista \"Conceiving Ada\" (1997), sobre unha cient\u00edfica que emprega un programa inform\u00e1tico para contactar coa pioneira da programaci\u00f3n inform\u00e1tica Ada Lovelace, filla do poeta Lord Byron e realizou papeis secundarios no drama \"Men\", e o dunha cantante no Missouri rural en \"Dogtown\" de George Hickenlooper.\nAo longo de 1998 continuou a aparecer en varios filmes independentes, como na comedia \"I Woke Up Early the Day I Died\", ou no drama \"Charades\", as\u00ed como na curtametraxe \"Waiting for Dr. MacGuffin\".. No ano 2000 Black actuou no debut como director de Rob Zombie \"House of 1000 Corpses\", no que encarnaba a Mother Firefly, a nai dunha familia de asasinos psic\u00f3ticos, e malia a recibir na s\u00faa estrea en 2003 cr\u00edticas p\u00e9simas reforzou o seu status como icona de culto do x\u00e9nero de terror.\n2003\u20132013: Figura de culto.\nA s\u00faa figura consolidouse como de culto entre os afeccionados ao terror, e en marzo de 2005 recibiu ao premio \u00e1 mellor actriz no Festival Internacional Fantasporto de Porto polo seu traballo, unanimemente aclamado pola cr\u00edtica , \"Firecracker\" de Steve Balderson no que interpretou dous papeis, Sandra e Eleanor.\nEn maio de 2007 estreou unha obra teatral da s\u00faa autor\u00eda: \"Missouri Waltz\" no Blank Theater dos \u00c1nxeles e interpretou en directo historias do filme experimental de Guy Maddin \"Brand Upon the Brain!\" nunha xira polos Estados Unidos. En 2009 traballou co director Steve Balderson en \"Stuck!\", unha homenaxe \u00e1s mulleres presas do cinema negro, con Mink Stole, Pleasant Gehman e Jane Wiedlin de The Go-Go's. En 2009 protagonizou \"Some Guy Who Kills People\" de John Landis e a curtametraxe surrealista de A\u00efda Ruilova \"Meet the Eye\".\nKaren Black est\u00e1 considera unha figura prominente do Novo Hollywood, \u00e1s veces descrita como unha icona do cinema independente norteamericano. Karen Black rematou a s\u00faa carreira cinematogr\u00e1fica en 2010 ao detectarlle un cancro e morreu no Saint John's Health Center de Santa Monica o 8 de agosto de 2013."}
{"id": "506111", "revid": "32797", "url": "https://gl.wikipedia.org/wiki?curid=506111", "title": "Fa\u00edsca (revista)", "text": "Fa\u00edsca. Revista de informaci\u00f3n municipal \u00e9 unha publicaci\u00f3n anual en lingua galega editada polo Concello do Pino, que ofrece informaci\u00f3n das actividades, proxectos, investimentos e novas producidas no municipio ao longo do ano.\nDescrici\u00f3n.\nNaceu en decembro de 2007, durante o mandato do alcalde Manuel Taboada Vigo, co compromiso de sa\u00edr cunha periodicidade trimestral, a\u00ednda que nunca chegou a tal e, tras uns primeiros anos dubitativos, nos que incluso chegou suspenderse a publicaci\u00f3n, finalmente acadou desde o 2011 unha frecuencia anual.\nA edici\u00f3n \u00e9 a toda cor, con numerosas fotograf\u00edas e infograf\u00edas e cun n\u00famero de p\u00e1xinas que xira arredor das 40. A tem\u00e1tica \u00e9 a de informaci\u00f3n municipal do concello do Pino.\nAdoita ser publicado a finais de cada ano cun formato de 297 x 210 mm (DIN A4). Non est\u00e1 integrado no sistema internacional de identificaci\u00f3n de publicaci\u00f3ns peri\u00f3dicas.\nOs n\u00fameros publicados o foron nos anos e co n\u00famero de p\u00e1xinas que seguen:"}
{"id": "506114", "revid": "23204", "url": "https://gl.wikipedia.org/wiki?curid=506114", "title": "Crocodile Dundee in Los Angeles", "text": ""}
{"id": "506115", "revid": "1505", "url": "https://gl.wikipedia.org/wiki?curid=506115", "title": "Fiada", "text": ""}
{"id": "506116", "revid": "12452", "url": "https://gl.wikipedia.org/wiki?curid=506116", "title": "Fiadeiro", "text": ""}
{"id": "506119", "revid": "98629", "url": "https://gl.wikipedia.org/wiki?curid=506119", "title": "Katharine Gun", "text": "Katharine Teresa Gun (Harwood, apelidada de solteira), nada en 1974 \u00e9 unha tradutora brit\u00e1nica que traballou para o GCHQ, \"Government Communications Headquarters\" (en galego, o \"Cuartel Xeral de Comunicaci\u00f3ns do Goberno\"). En 2003, filtrou unha informaci\u00f3n secreta ao xornal \"The Observer\", na que Estados Unidos ped\u00eda ao goberno brit\u00e1nico axuda mediante informaci\u00f3n comprometedora sobre diplom\u00e1ticos de varios estados membros do Consello de Seguidade da ONU, que deb\u00edan votar unha nova resoluci\u00f3n promovida por Estados Unidos na que se pretend\u00eda conseguir o permiso para a invasi\u00f3n de Iraq en 2003.\nVida temper\u00e1.\nKatharine Harwood chegou a Taiw\u00e1n en 1977 cos seus pais, Paul e Jan Harwood. O seu pai estudou chin\u00e9s na Universidade de Durham e, daquela, fora contratado como profesor de literatura inglesa na Universidade de Tunghai, na cidade do mesmo nome, en Taiw\u00e1n central. Ela ten un irm\u00e1n m\u00e1is novo que ensina en Taiw\u00e1n.\nDespois de pasa-la s\u00faa infancia en Taiw\u00e1n, onde estudou na Morrison Academy at\u00e9 os 16 anos, Katharine regresou a Gran Breta\u00f1a para estudar na Moira House, un internado para rapazas en Eastbourne. A s\u00faa educaci\u00f3n multicultural levouna, m\u00e1is tarde, a se describir a si mesma como unha \"rapaza da terceira cultura\". En 1993, comezou a estudar xapon\u00e9s e chin\u00e9s na Universidade de Durham.\nDespois de consegui-lo grao, entrou a traballar como profesora auxiliar de ingl\u00e9s en Hiroshima, Xap\u00f3n. En 1999, abandonou o ensino e, vendo que era dif\u00edcil atopar traballo como ling\u00fcista, entrou no GCHQ, en 2001, despois de ler un anuncio nun xornal. Posteriormente, Gun afirmou que desco\u00f1ec\u00eda o que era o GCHQ, e engadiu \"non ti\u00f1a moita idea sobre o que fac\u00eda. \u00cda traballar cegamente. E a maior\u00eda da xente tam\u00e9n\".\nFiltraci\u00f3n.\nO traballo de Gun no GCHQ en Cheltenham consist\u00eda en traducir informaci\u00f3n do chin\u00e9s mandar\u00edn ao ingl\u00e9s. O 31 de xaneiro de 2003, mentres estaba a traballar no GCHQ al\u00f3, leu un correo de Frank Koza, o xefe na divisi\u00f3n de \"obxectivos rexionais\" da NSA, National Security Agency, (en galego, Axencia de Seguranza Nacional).\nKoza, no correo electr\u00f3nico, ped\u00eda axuda nunha operaci\u00f3n secreta para pincha-las comunicaci\u00f3ns das oficinas de Naci\u00f3ns Unidas de seis estados: Angola, Bulgaria, Camer\u00fan, Chile, Guinea, e Paquist\u00e1n. Estes eran seis dos estados \"indecisos\" no Consello de Seguranza da ONU e que poder\u00edan determinar se a ONU aprobaba a invasi\u00f3n de Iraq. O plan poder\u00eda contravir os artigos 22 e 27 da Convenci\u00f3n de Viena sobre Relaci\u00f3ns Diplom\u00e1ticas que regulamenta as relaci\u00f3ns diplom\u00e1ticas globamente.\nGun, indignada polo correo electr\u00f3nico, conseguiu sacar unha copia del e imprimilo na casa. Finalmente,deulle o correo electr\u00f3nico a unha amiga externa que, sab\u00eda, ti\u00f1a contactos con xornalistas. En febreiro, viaxou a Londres para participar nunha manifestaci\u00f3n contra guerra de Iraq. Gun, non ouviu m\u00e1is do correo electr\u00f3nico, e esqueceuse de todo at\u00e9 o domingo 2 de marzo, cando o viu reproducido na primeira p\u00e1xina do diario de The Observer. \nCoa noticia, comezou unha investigaci\u00f3n interna no GCHQ e, unha semana m\u00e1is tarde, Gun confesou ao seu xefe que ela fora a autora da filtraci\u00f3n, polo que foi arrrestada.\nNunha entrevista posterior na BBC con Jeremy Paxman, afimou que non presentara o asunto cos conselleiros do persoal, xa que \"sinceramente non pensaba que iso tivese ning\u00fan efecto pr\u00e1ctico\". Gun pasou unha noite baixo custodia policial e oito meses despois foi acusada de violar a Lei de segredos oficiais. Mentres esperaba saber se ser\u00eda acusada, Gun embarcouse m\u00e1is tarde nun posgrao en \u00e9tica global na Universidade de Birmingham.\nO xu\u00edzo.\nO 13 de novembro de 2003, Gun foi acusada de viola-la secci\u00f3n 1 da Lei de segredos oficiais de 1989 polo que poder\u00eda ser condenada a unha pena de dous de prisi\u00f3n. O seu caso converteuse nunha \"causa c\u00e9lebre\" entre activistas, e moitas persoas famosas deron un paso adiante para instar o goberno para arquiva-lo caso. Entre elas estaban o reverendo Jesse Jackson, Martin Sheen, Daniel Ellsberg (o oficial de goberno dos Estados Unidos que filtrara os Papeis de Pent\u00e1gono), e o actor Sean Penn, quen a describiu como \"unha heroe do esp\u00edrito humano\". Gun planeou declararse \"non culp\u00e1bel\", dicindo na s\u00faa defensa que actuou para evitar numerosas perdas de vidas humanas nunha guerra que consideraba ilegal. O caso chegou ao xulgado o 25 de febreiro de 2004. En media hora, o caso foi arquivado porque a fiscal\u00eda rexeitou ofrecer probas. \nDaquela, as raz\u00f3ns para que o fiscal xeral abandonase o caso eran turbias. O d\u00eda anterior ao xu\u00edzo, o equipo de defensa de Gun pedira ao goberno poder ver calquera rexistro de asesoramento xur\u00eddico sobre a legalidade da guerra que recibira o goberno durante a preparatoria. Un xu\u00edzo completo poder\u00eda ter expostos eses documentos a un escrutinio p\u00fablico porque a estratexia da defensa era argumentar que intentar deter unha guerra de agresi\u00f3n ilegal compensaba as obrigas de Gun segundo a Lei de segredos oficiais. Os medios de comunicaci\u00f3n especularon que o ministerio fiscal rexeitou mante-la acusaci\u00f3n ante a presi\u00f3n pol\u00edtica para que abandonase o caso de tal xeito que tales documentos permanecesen secretos.\nPor\u00e9n, un voceiro do goberno dixo que a decisi\u00f3n de abandonar o caso tom\u00e1rase antes de que se presentasen as demandas da defensa. O xornal \"The Guardian\" informara, na semana anterior, sobre os dos plans de abandona-lo caso. O d\u00eda da vista xudicial, Gun dixo: \"Estou totalmente desconcertada sobre como, no s\u00e9culo XXI, os seres humanos seguimos a botar bombas uns sobre outros como medio para resolver problemas\". En maio de 2019, The Guardian declarou que o caso fora retirado \"cando a fiscal\u00eda se decatara de que xurdir\u00edan probas ... de que incluso os avogados do goberno brit\u00e1nico cr\u00edan que a invasi\u00f3n era ilegal\".\nEn setembro de 2019, Ken Macdonald, o exdirector das acusaci\u00f3ns p\u00fablicas, dixo que non se retirou o caso contra Gun para evitar que se revelasen os informes do fiscal xeral sobre a legalidade da guerra de Iraq. Afirmou que Gun non ter\u00eda recibido un xu\u00edzo xusto sen a divulgaci\u00f3n de informaci\u00f3n que comprometer\u00eda a seguridade nacional. Gavin Hood, o director de \"Official Secrets\", expresou o seu escepticismo sobre a declaraci\u00f3n de Macdonald e pediu a desclasificaci\u00f3n dos documentos oficiais aos que se refire Macdonald. Daniel Ellsberg eloxiou a rapidez e importancia de que Gun tomase medidas afirmando que a s\u00faa filtraci\u00f3n, dalg\u00fan xeito, era m\u00e1is significativa que a s\u00faa propia denuncia da guerra de Vietnam.\nVida persoal.\nO seu marido (Suat G\u00fcn) \u00e9 un turco de orixe kurda. Tralo xu\u00edzo, foi detido cabixo sospeita de viola-lo visado e corr\u00eda o risco de ser expulsado do Reino Unido. Por\u00e9n, tres d\u00edas despois conseguiu evita-la deportaci\u00f3n por mor das xesti\u00f3ns realizadas polo parlamentario Nigel Jones. \nDespois de ser absolta en 2004, resultoulle dif\u00edcil atopar un novo traballo. A partir de 2019 vive varios anos en Turqu\u00eda co seu marido e a s\u00faa filla. Dende 2020, Gun vive entre Turqu\u00eda e Gran Breta\u00f1a.\nVida posterior.\nEn 2003, Katharien gun, recibiu o Premio Sam Adams e o seu caso foi apoiado, en Gran Breta\u00f1a, polo grupo de presi\u00f3n a prol dos dereitos humanos Liberty e, nos Estados Unidos, polo Institute for Public Accuracy. Trala ca\u00edda do caso, Liberty comentou: \"Preg\u00fantase se a divulgaci\u00f3n neste xu\u00edzo criminal puido ser un pouco demasiado vergo\u00f1enta.\nDous anos despois do seu xu\u00edzo, Katharine Gun escribiu un artigo titulado \"Ir\u00e1n: \u00c9 hora de filtrarse\", no que se ped\u00eda aos denunciantes que informasen publicamente sobre os plans dunha potencial guerra contra Ir\u00e1n. Instou a \"os que estean en condici\u00f3ns de facelo: de divulgar informaci\u00f3n relacionada con esta agresi\u00f3n prevista, asesoramento xur\u00eddico, reuni\u00f3ns entre a Casa Branca e outras axencias de intelixencia, avaliaci\u00f3ns do nivel de ameaza de Ir\u00e1n (ou mellor a\u00ednda, evidencia de que as avaliaci\u00f3ns foron alteradas), despregamentos de tropas e notificaci\u00f3ns do ex\u00e9rcito. Non permitas que esta vez \"a intelixencia e os feitos sexan maniipulados pola pol\u00edtica\".\nPel\u00edcula.\nEn xaneiro de 2019, o filme \"Official Secrets\", que representaba as peripecias de Gun en 2003, foi estreada como primicia no Festival de Cinema de Sundance, con Keira Knightley no papel de Gun. En xullo de 2019, nunha longa entrevista no programa estadounidense \"Democracy Now!\", Gun, Gavin Hood (o director da pel\u00edcula), Martin Bright e Ed Vulliamy (os xornalistas que publicaron a historia do correo filtrado) deberon sobre os acontecementos que se describen na pel\u00edcula. Xunto co xornalista brit\u00e1nico Peter Beaumont, ao longo to tempo en que se realizou o proxecto da pel\u00edcula, Gun participou como asesora sobre os feitos narrados e afirmaronque est\u00e1n \"moi contentos co resultado\"."}
{"id": "506121", "revid": "23204", "url": "https://gl.wikipedia.org/wiki?curid=506121", "title": "Parque Nacional do Can\u00f3n Bryce", "text": "O Parque Nacional do Can\u00f3n Bryce (en ) \u00e9 un parque nacional dos Estados Unidos localizado no suroeste do estado de Utah. A pesar do seu nome, o can\u00f3n Bryce non \u00e9 propiamente un can\u00f3n sen\u00f3n un grande anfiteatro natural formado pola erosi\u00f3n. Bryce destaca polas s\u00faas estruturas xeol\u00f3xicas \u00fanicas, chamadas chemineas de fadas, que se formaron pola erosi\u00f3n causada polo vento a auga e o xeo. O xogo de cores das rocas, vermello, laranxa e branco forman vistas espectaculares.\nBryce at\u00f3pase a maior altura que o veci\u00f1o parque nacional Zion e que o Gran Can\u00f3n. A cota media de altitude at\u00f3pase entre os 2400 e os 2700 metros. No entanto, a parte meridional at\u00f3pase a 2100 metros. Debido a esta variedade de cotas, a ecolox\u00eda e o clima var\u00edan moito dunha zona a outra, ofrecendo un espectacular contraste.\nOs morm\u00f3ns foron os primeiros occidentais en asentarse na zona ao redor de 1850, d\u00e1ndolle o nome en honra a Ebenezer Bryce, primeiro habitante da zona. A \u00e1rea converteuse nun monumento nacional en 1924, convert\u00e9ndose en parque nacional catro anos m\u00e1is tarde. Ocupa unha \u00e1rea de 145 km\u00b2. Dos tres parques nacionais de Utah, este \u00e9 o menos visitado debido en gran parte \u00e1 s\u00faa remota localizaci\u00f3n. O nome do parque tam\u00e9n se empregou para denominar un programa inform\u00e1tico encargado de simular en tres dimensi\u00f3ns as paisaxes xeogr\u00e1ficas.\nXeograf\u00eda.\nO Parque Nacional do Can\u00f3n Bryce at\u00f3pase ao sur do estado de Utah a uns 80\u00a0km ao nord\u00e9s do parque nacional Zion. O clima \u00e9 m\u00e1is fr\u00edo e h\u00famido que en Zion. \nO parque nacional at\u00f3pase sobre a placa do Colorado, dentro da provincia xeogr\u00e1fica de Norteam\u00e9rica e est\u00e9ndese a ambos os dous lados do bordo meridional da meseta Paunsagunt. Os visitantes acceden ao parque dende a meseta, acheg\u00e1ndose ao bordo e contemplando o val que forma o r\u00edo Paria. Al\u00e9n do val p\u00f3dese observar o bordo da meseta Kaiparowitz.\nO can\u00f3n Bryce non se formou pola erosi\u00f3n dunha corrente de auga central, polo que tecnicamente non se pode denominar can\u00f3n. O grande anfiteatro e as demais figuras de rocas da era cenozoica cre\u00e1ronse por erosi\u00f3n de cabeceira. Deste tipo de erosi\u00f3n prove\u00f1en os pin\u00e1culos de cores co\u00f1ecidas como chemineas de fadas, que chegan a acadar os 60\u00a0m de altura. Nunha \u00e1rea de 30\u00a0km at\u00f3panse varios anfiteatros, sendo o m\u00e1is grande o Anfiteatro Bryce, que mide 19\u00a0km de longo por 5 de largo e cunha profundidade de 240\u00a0m.\nA maior elevaci\u00f3n do parque \u00e9 Rainbow Point, cunha altura de 2775 metros. Dende a s\u00faa cima p\u00f3dese observar a meseta Aquarius, o Anfiteatro Bryce, as Henry Mountains, os cant\u00eds Vermilion e os cant\u00eds Brancos. O punto m\u00e1is baixo do parque \u00e9 o can\u00f3n Cope, que se atopa a 2011 metros.\nHistoria humana.\nPoboaci\u00f3ns nativas americanas.\nCo\u00f1\u00e9cese pouco sobre os primeiros habitantes da zona do Can\u00f3n Bryce. Os estudos arqueol\u00f3xicos no propio can\u00f3n e na meseta Paunsaugunt demostran que houbo asentamentos humanos na zona dende hai dez mil anos. Ao sur do parque atop\u00e1ronse obxectos anasazi da \u00e9poca dos cesteiros. Tam\u00e9n se atoparon obxectos anasazi da \u00e9poca dos pueblo e da cultura de Fremont.\nOs indios paiute colonizaron a \u00e1rea dos vales e mesetas na mesma \u00e9poca que os anteriores habitantes abandon\u00e1ronos. Estes ind\u00edxenas eran predominantemente cazadores-recolectores a\u00ednda que tam\u00e9n completaban a s\u00faa dieta con algunhas verduras que cultivaban. Os paiute foron os que crearon a mitolox\u00eda sobre as chemineas de fadas da zona. Pensaban que os pin\u00e1culos eran xente lendaria aos que o coyote convertera en rochas. En lingua paiute denom\u00ednanse \"Anka-ku-wass-a-wits\", que significa \u201ccaras vermellas\u201d.\nExploraci\u00f3n e asentamentos europeos.\nOs primeiros europeos chegaron \u00e1 zona a finais do s\u00e9culo XVIII e principios do XIX. Os morm\u00f3ns chegaron \u00e1 zona en 1850, na procura de zonas para cultivar e criar ga\u00f1ado.\nA primeira grande expedici\u00f3n cient\u00edfica realizouna o oficial do ex\u00e9rcito John Wesley Powell en 1872. Powell, xunto cun grupo de cart\u00f3grafos, xe\u00f3logos e xe\u00f3grafos, explorou as canles dos r\u00edos Sevier e Virgin. Os seus cart\u00f3grafos mantiveron moitos dos nomes paiute tradicionais.\nPequenos grupos de morm\u00f3ns asent\u00e1ronse na \u00e1rea do can\u00f3n Bryce nas ribeiras do r\u00edo Paria. En 1873, a empresa gandeira Kanarra estableceuse na \u00e1rea para criar ga\u00f1ado.\nOs morm\u00f3ns enviaron o inmigrante escoc\u00e9s Ebenezer Bryce e a s\u00faa esposa Mary, a colonizar a \u00e1rea, pois pensaban que os seus co\u00f1ecementos de carpintar\u00eda ser\u00edan beneficiosos para a zona. A familia Bryce escolleu a marxe dereita do anfiteatro para establecer a s\u00faa morada. Bryce colocou o seu gando no que agora \u00e9 un dos l\u00edmites do parque e dixo que os anfiteatros eran o lugar perfecto para perder unha vaca. Tam\u00e9n constru\u00edu unha estrada para levar le\u00f1a e madeira. Tam\u00e9n creou unha canle para regar os seus cultivos e dar de beber aos seus animais. Outros colonos, ao ver a situaci\u00f3n comezaron a chamar ao can\u00f3n \u201ccan\u00f3n de Bryce\u201d e as\u00ed pasou a converterse no nome oficial do parque.\nUnha combinaci\u00f3n de seca, crecidas e inundaci\u00f3ns provocou a fuxida dos poucos paiute que quedaban na zona e obrigou os colonos a crear unha canle desde o r\u00edo Sevier para drenar os terreos. O intento foi errado e os colonos, inclu\u00edda a familia Bryce, fuxiron da zona. Bryce trasladouse a Arizona en 1880. Os colonos que quedaron tentaron crear unha quenlla de 16\u00a0km de longo dende a bifurcaci\u00f3n leste do r\u00edo Sevier ata Tropic Valley.\nCreaci\u00f3n do parque.\nOs visitantes e especialmente o garda forestal J.W. Humphrey comezaron a expandir as s\u00faas lembranzas sobre a beleza do lugar por todo o estado. En 1918 public\u00e1ronse diversos artigos que ampliaron o interese pola zona. Con todo, os pobres accesos \u00e1 \u00e1rea e a falta de lugares para pasar a noite mantiveron as visitas nun n\u00famero m\u00ednimo.\nRuby Syrett, Harold Bowman, e os irm\u00e1ns Perry constru\u00edron m\u00e1is tarde un pequeno albergue e crearon unha serie de servizos para os turistas. Syrett foi o primeiro xefe da oficina de correos de Bryce Canyon. As visitas aumentaron exponencialmente e arredor de 1920, ampli\u00e1ronse as li\u00f1as de ferrocarril ata o sur de Utah para facilitar o acceso dos turistas.\nPor esas mesmas datas, os conservacionistas comezaron a alarmarse pola deterioraci\u00f3n \u00e1 que se estaba a someter a zona. Creouse un movemento para lograr a protecci\u00f3n da zona e o director do Servizo de Parques Nacionais, Stephen Mather propuxo converter Bryce Canyon nun parque estatal. O gobernador de Utah e o Congreso do Estado apoiaban a idea de convertelo en parque nacional. Conseguiron cambiar a opini\u00f3n de Mather, que propuxo ao presidente Warren G. Harding a s\u00faa designaci\u00f3n como monumento nacional, unha proclamaci\u00f3n que realizou o 8 de xu\u00f1o de 1923 en virtude da autoridade que lle confer\u00eda a lei de Antig\u00fcidades de 1906.\nNese mesmo ano constru\u00eduse unha estrada sobre a meseta para permitir un mellor acceso \u00e1 zona alta do anfiteatro. Entre 1924 e 1925 constru\u00eduse o refuxio de Bryce Canyon con madeiras e rochas da zona.\nO 7 de xu\u00f1o de 1924 o Congreso dos Estados Unidos decidiu aumentar o grao de protecci\u00f3n da zona por lei para convertelo en parque nacional, mais na lei introduciuse un requisito que requiriu un proceso de adquisici\u00f3n de todas as propiedades privadas na zona (\u00abland within the exterior boundaries of the aforesaid tract shall first become the property of the United States\u00bb) que culminou o 25 de febreiro de 1928 cando unha nova lei do Congreso creou finalmente o Parque Nacional Can\u00f3n Bryce.\nEn 1931, o presidente Herbert Hoover ampliou o parque con terreos ao sur do mesmo. En 1942 produciuse outra ampliaci\u00f3n de 2,57\u00a0km\u00b2. Con esta \u00faltima ampliaci\u00f3n, o parque quedou cunha \u00e1rea total 145,02\u00a0km\u00b2. A Rim Road, a estrada que a\u00ednda segue en uso, constru\u00eduse en 1934. Ata 1956, a administraci\u00f3n do parque realiz\u00e1base dende o parque nacional Zion.\nHistoria a partir de 1942.\nO USS Bryce Canyon foi bautizado en honra do parque. Foi un barco de abastecemento e de reparaci\u00f3ns ao servizo da Frota do Pac\u00edfico da Armada dos Estados Unidos dende o 7 de marzo de 1947 at\u00e9 o 30 de xu\u00f1o de 1981. Foi o \u00fanico barco da mari\u00f1a estadounidense que foi galardoado co E de ouro por ga\u00f1ar cinco premios consecutivos \u00e1 eficiencia.\nEn xu\u00f1o de 2000 en resposta ao aumento do n\u00famero de visitantes e as conxesti\u00f3ns de tr\u00e1fico, o Servizo de Parques Nacionais estableceu un servizo de autobuses que funcionan no ver\u00e1n. En 2004 comezouse a reconstruci\u00f3n da estrada por atoparse moi deteriorada.\nXeolox\u00eda.\nA \u00e1rea do Can\u00f3n Bryce mostra unha ampla gama de dep\u00f3sitos dende a \u00faltima parte do Cret\u00e1ceo ata a primeira metade da Era Mesozoica. As diferentes capas prove\u00f1en de distintas \u00e9pocas e ambientes:\nOutras formaci\u00f3ns cre\u00e1ronse por erosi\u00f3n durante os per\u00edodos en que se produciu o alzamento do chan:\nA erosi\u00f3n provocou a creaci\u00f3n destes monumentos xeol\u00f3xicos. Os cant\u00eds rosados, m\u00e1is facilmente erosionables formaron os hoodoos, mentres que as rocas m\u00e1is duras formaron os mon\u00f3litos. A cor rosada prov\u00e9n do \u00f3xido de ferro e manganeso. Tam\u00e9n se crearon arcos naturais, paredes e xanelas. Os hoodoos componse de d\u00e9biles rocas sedimentarias, cunha c\u00faspide composta por rochas m\u00e1is duras que protexen a columna dos elementos. O can\u00f3n Bryce ten unha das maiores concentraci\u00f3ns de chemineas de fadas da Terra.\nAs rochas da zona forman parte da Grand Staircase, un conxunto de capas de rochas sedimentarias que abranguen zonas do can\u00f3n Bryce, do parque nacional Zion e do Gran Can\u00f3n. As capas m\u00e1is antigas p\u00f3dense ver no Gran Can\u00f3n, as medias no parque nacional Zion e as m\u00e1is novas no can\u00f3n Bryce.\nBiolox\u00eda.\nOs bosques e os prados de Bryce Canyon son o h\u00e1bitat de numerosas especies de animais, entre os que destacan as aves, os raposos, os pumas, os osos negros e os cervos, que son os mam\u00edferos m\u00e1is com\u00fans do parque. Todos os anos visitan o parque m\u00e1is de 160 especies de aves. A maior\u00eda das especies de aves emigran a rexi\u00f3ns m\u00e1is c\u00e1lidas durante os meses de inverno, ag\u00e1s as aguias, os corvos e os bufos, que permanecen no can\u00f3n. Os mam\u00edferos descenden a cotas m\u00e1is baixas para evitar o intenso fr\u00edo das alturas. As marmotas e os esqu\u00edos hibernan. \nDef\u00ednense tres ecosistemas no parque baseados na cota de elevaci\u00f3n:\nNo parque tam\u00e9n hai importantes colonias de liques e fungos. Estes organismos reducen a erosi\u00f3n e fixan o nitr\u00f3xeno no chan, o que axuda a reter nutrientes.\nMentres que os humanos reduciron a maior\u00eda dos h\u00e1bitats nos Estados Unidos, a relativa escaseza de auga no sur de Utah evitou os asentamentos humanos e polo tanto permitiu a conservaci\u00f3n de todos os ecosistemas da zona.\nActividades.\nA maior\u00eda dos visitantes ach\u00e9ganse ao parque a trav\u00e9s dunha estrada de 29 quil\u00f3metros que atravesa os 13 miradoiros sobre os anfiteatros.\nO Can\u00f3n Bryce ten oito carreiros delimitados e mantidos que poden percorrerse en menos dun d\u00eda ida e volta.\nO parque tam\u00e9n ten dous carreiros longos con zonas para pasar a noite e para os que fai falta un permiso de acampada. En conxunto hai m\u00e1is de 50 km de carreiros no parque.\nHai m\u00e1is de 16 km de pistas de esqu\u00ed no parque. O aire da zona \u00e9 tan puro, que nos d\u00edas claros se pode ver ata 140 quil\u00f3metros no interior de Arizona dende Yovimpa Point e Rainbow Point. Noutras ocasi\u00f3ns p\u00f3dense chegar a ver as Black Mesas de Arizona e o oeste de Novo M\u00e9xico a 320 quil\u00f3metros de distancia. A escuridade do ceo converte o parque nun dos mellores lugares para observar as estrelas. P\u00f3dense observar m\u00e1is de 7500 estrelas a primeira ollada mentres que noutras zonas do mundo s\u00f3 se poden ver unhas 2000 debido \u00e1 contaminaci\u00f3n luminosa."}
{"id": "506122", "revid": "5749", "url": "https://gl.wikipedia.org/wiki?curid=506122", "title": "Jos\u00e9 Mora", "text": "Jos\u00e9 Mora Mart\u00ednez, nado na Coru\u00f1a c. 1962, \u00e9 un ex piloto de rallys galego. \nCompetiu sempre con veh\u00edculos da marca Renault. Ga\u00f1ou en d\u00faas ocasi\u00f3ns o Campionato de Galicia de Rally, en 1985 e 1986, en ambos casos cun Renault 5 GT Turbo e con Lu\u00eds Moya como copiloto.\nTraxectoria.\nNaceu na Coru\u00f1a, sendo fillo do empresario Eulalio Mora, fundador en 1955 dun concesionario Renault e vencellado ao mundo dos rallys, nos que Jos\u00e9 Mora comezou a competir a inicios dos anos 80, dentro da Escuder\u00eda La Coru\u00f1a. En 1982 quedou segundo no Rally de Porri\u00f1o cun Renault 5 Copa e en 1983 competiu cun Renault 5 Alpine no Campionato de Galicia, e a pesar de sufrir varios abandonos quedou cuarto no Crit\u00e9rium Mora e terceiro no Rally San Froil\u00e1n, finalizando a tempada como cuarto no campionato, s\u00f3 por detr\u00e1s de Luis Barrio, Peitos e Jos\u00e9 Luis Vilanova. Ademais disputou varias probas nacionais. Ao ano seguinte subiu ao podio en segunda posici\u00f3n no 2\u00ba Crit\u00e9rium Arrojo, por detr\u00e1s de Jos\u00e9 Luis Vilanova, e quedou tam\u00e9n segundo no Crit\u00e9rium Mora, onde estreou un Renault 5 Turbo.\nEn 1985 comezou a correr con Lu\u00eds Moya como copiloto, vencendo no Rally de Noia, no Rally de Ferrol e na primeira edici\u00f3n do Rally Botafumeiro, e logrando varios podios m\u00e1is, resultados cos que se proclamou campi\u00f3n de Galicia por diante de Alfonso Pav\u00f3n e Carlos Pi\u00f1eiro. Ademais disputou a Copa de Espa\u00f1a de Rally, rematando en terceira posici\u00f3n, s\u00f3 por detr\u00e1s de Carlos Alonso Lamberti e Marc Etchebers. Na tempada seguinte repetiu as vitorias en Noia, Ferrol e Santiago, e proclamouse campi\u00f3n por segundo ano consecutivo, por diante de Pav\u00f3n e Germ\u00e1n Castrill\u00f3n.\nEn 1987 cambiou os rallys polos circu\u00edtos e disputou o Campionato de Espa\u00f1a de Produci\u00f3n cun Renault 11 Turbo, rematando como subcampi\u00f3n. A partir de 1988 correu no Campionato de Espa\u00f1a de Rallys de Terra, de novo sobre o Renault 11 Turbo e con Carlos Marcos como copiloto. Quedou terceiro na agrupaci\u00f3n II en 1988, 1989 e 1991 e segundo en 1990, ano no que ademais quedou cuarto na xeral absoluta.\nFamilia.\nPertence a unha familia ligada ao automobilismo. Seu pai, Eulalio Mora, fundou en 1955 un concesionario Renault e foi patrocinador do Crit\u00e9rium Mora, proba puntuable para o Campionato de Galicia de Rally e a Copa de Espa\u00f1a. Seu irm\u00e1n Javier tam\u00e9n foi piloto, tanto de rallys como de circu\u00edtos, as\u00ed como os seus sobri\u00f1os Ramiro e \u00c1lvaro Mu\u00f1iz."}
{"id": "506123", "revid": "88215", "url": "https://gl.wikipedia.org/wiki?curid=506123", "title": "2\u00ba Crit\u00e9rium Arrojo", "text": ""}
{"id": "506124", "revid": "47401", "url": "https://gl.wikipedia.org/wiki?curid=506124", "title": "Bryce Canyon National Park", "text": ""}
{"id": "506125", "revid": "88215", "url": "https://gl.wikipedia.org/wiki?curid=506125", "title": "Jos\u00e9 Mora Mart\u00ednez", "text": ""}
{"id": "506126", "revid": "59564", "url": "https://gl.wikipedia.org/wiki?curid=506126", "title": "Mar\u00eda Oru\u00f1a", "text": "Mar\u00eda Oru\u00f1a Reinoso, nada en Vigo o 25 de novembro de 1976, \u00e9 unha avogada, novelista e columnista galega que escribe en castel\u00e1n e galego.\nTraxectoria.\n\u00c9 licenciada en Dereito, e tras exercer durante dez anos como avogada laboralista e mercantil, publicou en 2013 a s\u00faa primeira novela, \"La mano del arquero,\" sobre o acoso laboral e o abuso de autoridade.\nComo xornalista colabora nunha columna no diario Faro de Vigo.\nEn 2015, a editorial Destino (Grupo Planeta), publicou a s\u00faa primeira novela negra, \"Puerto escondido\", que foi traducida ao catal\u00e1n, alem\u00e1n e franc\u00e9s.\nEn 2017 publicou \"Un lugar a donde ir\".\nEn 2018 publicou \"Donde fuimos invencibles\". \nEstas tres novelas forman a serie co\u00f1ecida como \"Los libros del Puerto Escondido\", protagonizadas polo personaxe de ficci\u00f3n \"Valentina Redondo\", tenente da Garda Civil, a cargo da Unidade Org\u00e1nica de Polic\u00eda de Investigaci\u00f3n Xudicial (UOPJ) de Santander. A autora manifestou que o nome \u00e9 en honra da escritora Dolores Redondo.\nO concello de Suances creou a \"Ruta Literaria Puerto Escondido\", que percorre os principais escenarios nos que transcorren as novelas.\nEn 2020 publicou \"O souto dos catro ventos\" que se desenvolve no mosteiro de Santo Estevo de Ribas de Sil. Deixou Cantabria para facer \u00abun canto de amor a Galicia\u00bb, e a diferenza das s\u00faas anteriores obras escribiu tam\u00e9n unha versi\u00f3n galega.\nEn \"O que a marea esconde\" (2021) homenaxea as novelas de \u00abcuarto pechado\u00bb e nesta historia policial a tenente galega Valentina Redondo non s\u00f3 ter\u00e1 que resolver o crebacabezas do crime m\u00e1is estra\u00f1o da s\u00faa carreira sen\u00f3n tam\u00e9n recompo\u00f1er as pezas da s\u00faa propia vida.\nEn \"O cami\u00f1o do lume\" (2022), quinta novela de \u2018Os libros de Puerto Escondido\u2019 prop\u00f3n unha viaxe a trav\u00e9s das evocadoras terras escocesas e dos libros luminosos e arrebatados do romanticismo brit\u00e1nico."}
{"id": "506127", "revid": "27155", "url": "https://gl.wikipedia.org/wiki?curid=506127", "title": "Virus da polio", "text": ""}
{"id": "506129", "revid": "85894", "url": "https://gl.wikipedia.org/wiki?curid=506129", "title": "Juan Manuel de la Fuente", "text": "Juan Manuel de la Fuente Esperante, nado na Coru\u00f1a o 2 de xullo de 1928, \u00e9 un economista e pol\u00edtico galego.\nTraxectoria.\nLicenciado en Econ\u00f3micas pola Universidade Complutense e t\u00e9cnico de Administraci\u00f3n Civil do Estado. Traballou no Fondo Monetario Internacional e exerceu como delegado espa\u00f1ol na ONU e na Conferencia de Comercio e Desenvolvemento. Foi director de financiamento exterior do Ministerio de Econom\u00eda. Foi nomeado conselleiro de Industria e Enerx\u00eda da Xunta de Galicia o 15 de setembro de 1983, cesando o 31 de marzo de 1984. Foi director xeral de Funci\u00f3n P\u00fablica da Xunta."}
{"id": "506131", "revid": "1888", "url": "https://gl.wikipedia.org/wiki?curid=506131", "title": "Juan Manuel de la Fuente Esperante", "text": ""}
{"id": "506133", "revid": "23204", "url": "https://gl.wikipedia.org/wiki?curid=506133", "title": "Village of the Damned (filme de 1995)", "text": "Village of the Damned \u00e9 un filme estadounidense de 1995 dirixido por John Carpenter e protagonizado por Christopher Reeve, Kirstie Alley, Linda Kozlowski, Michael Par\u00e9, Mark Hamill e Meredith Salenger. \u00c9 un remake do filme hom\u00f3nimo de 1960, que \u00e1 s\u00faa vez est\u00e1 baseado na novela de 1957 \"The Midwich Cuckoos\" escrita por John Wyndham. O remake de 1995 est\u00e1 ambientado no norte de California, mentres que o libro e o filme orixinal estaban ambientados no Reino Unido."}
{"id": "506134", "revid": "1505", "url": "https://gl.wikipedia.org/wiki?curid=506134", "title": "Pennatul\u00e1ceos", "text": "A dos pennatul\u00e1ceos (\"Pennatulacea\") \u00e9 unha orde de cnidarios da clase dos antozoos, unha das tres que comprende a subclase dos octocoraliarios.\nAs s\u00faas especies son co\u00f1ecidas vulgarmente na bibliograf\u00eda internacional como plumas de mar, nome derivado do seu aspecto, similar ao dunha pluma de escribir antiga.\nParecen estaren presentes en todos os mares tropicais e temperados. Son os \u00fanicos octocoraliarios cuxo estilo de vida non \u00e9 sedentario: o animal est\u00e1 ancorado no substrato mediante un p\u00e9 carnoso. Alg\u00fans taxons son bioluminescentes.\nTaxonom\u00eda.\nDescrici\u00f3n.\nA orde foi descrita en 1865 polo zo\u00f3logo estadounidense Addison Emery Verrill.\nEtimolox\u00eda.\nO nome cient\u00edfico \"Pennatula\" est\u00e1 formado polo nome do seu x\u00e9nero tipo, \"Pennatula\", coa adici\u00f3n do sufixo do lat\u00edn cient\u00edfico \"-acea\". O nome \"Pennatula\" deriva do nome do lat\u00edn cl\u00e1sico \"penna\", \"pluma\", co sufixo \"-ula\", indicando diminutuvo. Pola s\u00faa parte, o sufixo latino \"-acea\" \u00e9 a forma plural de \"-aceus\", indicado \"aparencia\", \"semellanza\". Literalmente, \"os que semellan pequenas plumas\".\nClasificaci\u00f3n.\nSegundo o WoRMS a orde subdiv\u00eddese e d\u00faas subordes, inclu\u00edndo algunhas familias sen asignar a ningunha suborde:\nSegundo Williams, os x\u00e9neros e especies da orde necesitan revisi\u00f3ns, probas e estudos para poder consolidar a actual clasificaci\u00f3n.\nCaracter\u00edsticas.\nSon animais coloniais, nos que a colonia (pluma) consta de numerosos zooides interconectados (p\u00f3lipos. F\u00f3rmanse a partir dun p\u00f3lipo axial altamente modificado, que desenvolve un talo, ou raque, que soporta os p\u00f3lipos secundarios. Na base do p\u00f3lipo axial te\u00f1en un bulbo ou ped\u00fanculo que est\u00e1 ancorado na area ou na lama do fondo, mentres que os p\u00f3lipos situados na parte superior enc\u00e1rganse de capturaren alimentos en suspensi\u00f3n cos seus tent\u00e1culos. As s\u00faas especies son os \u00fanicos octocorais adaptados para viviren en sedimentos areosos ou lamacentos.\nA colonia est\u00e1 sustentada normalmente por un eixe interno, en forma de vara, composto de calcita, pero sen escleritos, similar \u00e1 estrutura dalgunhas gorgonias. Poden alcanzar m\u00e1is de 1,5\u00a0m de altura, pero a maior\u00eda son m\u00e1is pequenos. \nAs 14 familias de pennatul\u00e1ceos actualmente consideradas v\u00e1lidas est\u00e1n caracterizadas en gran medida pola disposici\u00f3n dos p\u00f3lipos secundarios ao redor do raque, con algunhas familias que mostran unha simetr\u00eda bilateral na colonia.\nEn acuarios.\n\u00c1s veces v\u00e9ndense no comercio de acuarios. Por\u00e9n, xeralmente son dif\u00edciles de coidar porque precisan un substrato moi profundo e te\u00f1en necesidades alimentarias especiais.\nEn Galicia.\nAs principais especies velenosas que habitan nas praias espa\u00f1olas no ver\u00e1n e que poden causar lesi\u00f3ns aos ba\u00f1istas son as medusas, os escarapotes, os ourizos de mar e alg\u00fans hidrozoos, segundo o bi\u00f3logo mari\u00f1o Josep Mar\u00eda Gili, quen precisou, ademais, como tratar cada doenza. Estes animais mari\u00f1os viven en augas abertas pero \u00abno ver\u00e1n son arrastradas at\u00e9 as c\u00e1lidas augas das zonas costeiras, onde causan cerca do 50 % das lesi\u00f3ns que sofren as persoas nas praias\u00bb. As medusas e os hidrozoos, de aspecto xelatinoso e transparentes, pos\u00faen unhas c\u00e9lulas urticantes que alcanzan a s\u00faa m\u00e1xima concentraci\u00f3n nos tent\u00e1culos e \u00abpoden causar lesi\u00f3ns tanto a nivel cut\u00e1neo como sist\u00e9mico\u00bb cando se contactan accidentalmente con elas durante un ba\u00f1o no mar. Ademais das medusas, flotantes, tam\u00e9n se atopan no fondo das praias hidrozoos, especies de cnidarios con aspecto de \"pequenas plumas\" \u00abque causan o mesmo tipo de efectos urticantes c\u00e1s medusas, cando topamos con eles por erro\u00bb. A dor \u00e9 \u00abparecida ao dunha queimadura\u00bb e para aliviar estes s\u00edntomas a primeira actuaci\u00f3n ha ser \u00ablimpar a ferida con auga de mar, evitando a auga doce\u00bb e aplicar fr\u00edo e vinagre na zona afectada\u00bb. Se a dor persiste, \u00abhai que acudir ao m\u00e9dico e utilizar antis\u00e9pticos para evitar as infecci\u00f3ns e terminar cunha pomada con corticoides\u00bb."}
{"id": "506136", "revid": "72012", "url": "https://gl.wikipedia.org/wiki?curid=506136", "title": "Pennatulacea", "text": ""}
{"id": "506137", "revid": "23204", "url": "https://gl.wikipedia.org/wiki?curid=506137", "title": "Mars 96", "text": "Mars 96 ou Mars 8S foi unha sonda espacial de Rusia lanzada o 16 de novembro de 1996 mediante un foguete Proton K/D-2 desde o cosm\u00f3dromo de Baikonur para estudar Marte.\nCaracter\u00edsticas.\nMars 96 foi unha misi\u00f3n rusa consistente nun orbitador, d\u00faas pequenas estaci\u00f3ns aut\u00f3nomas e dous penetradores de superficie para estudar a evoluci\u00f3n e a historia xeol\u00f3xica, qu\u00edmica e atmosf\u00e9rica de Marte. O orbitar estaba estabilizado nos tres eixos e ti\u00f1a unha masa dunhas tres toneladas. A nave deber\u00eda ter chegado a Marte o 12 de setembro de 1997 pero debido a un fallo do foguete lanzador non chegou a abandonar a \u00f3rbita terrestre e terminou estrel\u00e1ndose o 17 de novembro de 1997 nunha \u00e1rea de 320 x 80 km, unha zona que inclu\u00eda o oc\u00e9ano Pac\u00edfico, Chile e Bolivia."}
{"id": "506138", "revid": "72012", "url": "https://gl.wikipedia.org/wiki?curid=506138", "title": "Mars 8", "text": ""}
{"id": "506139", "revid": "98629", "url": "https://gl.wikipedia.org/wiki?curid=506139", "title": "Antonio P\u00e9rez P\u00e9rez", "text": "Antonio P\u00e9rez P\u00e9rez, nado na Costa (Albarellos, Bobor\u00e1s) e finado en Baiona en 1986, foi un afiador e pol\u00edtico galego.\nTraxectoria.\nEmigrou a Asturias e despois, nos anos vinte, a Baiona. Traballou constru\u00edndo estradas e de mineiro, ata asentarse definitivamente en Baiona como afiador. Na segunda guerra mundial integrouse nun grupo comunista da Resistencia. que realizaba labores de sabotaxe e informaci\u00f3n e facilitaba a fuxida de xudeus e pilotos aliados, a trav\u00e9s dos Pireneos.\nEn xaneiro de 1943 foi detido na Operaci\u00f3n Escuma de Mar en compa\u00f1\u00eda de Th\u00e9r\u00e8se Manathon, Eladio Crespo, Jacinto S\u00e1nchez e Augusto Garc\u00eda. Pasou polas prisi\u00f3ns de Baiona e Bordeos, onde sufriu tortura, e chegou a Compi\u00e8gne en xu\u00f1o. Foi deportado a Buchenwald o 17 de xaneiro de 1944 xunto con outros 229 espa\u00f1ois. Ingresou no campo co n\u00famero 40623 e, despois do per\u00edodo de corentena no campo pequeno, pasou ao block 40, no campo principal, onde sobreviviu traballando de carpinteiro. Foi liberado polas tropas americanas o 11 de abril de 1945. Regresou a Baiona, onde volveu traballar como afiador. Conseguiu a nacionalidade francesa en 1948, e militou no PCF ata o seu falecemento. Nunca regresou a Galicia.\nVida persoal.\nCasou en Baiona con Escol\u00e1stica, de orixe navarra. En 1931 naceu a s\u00faa \u00fanica filla, Dominique P\u00e9rez."}
{"id": "506141", "revid": "1888", "url": "https://gl.wikipedia.org/wiki?curid=506141", "title": "Jos\u00e9 Meij\u00f3n Area", "text": ""}
{"id": "506142", "revid": "89787", "url": "https://gl.wikipedia.org/wiki?curid=506142", "title": "Thomas Marshburn", "text": "Thomas Henry \"Tom\" Marshburn, nado en Statesville, Carolina do Norte, o 29 de agosto de 1960, \u00e9 un astronauta estadounidense que formou parte das misi\u00f3ns STS-127 e Soiuz TMA-07M e foi membro das expedici\u00f3ns 34 e 35 \u00e1 Estaci\u00f3n Espacial Internacional.\nTraxectoria.\nMarshburn graduouse en f\u00edsica pola facultade Davidson en 1982 e \u00e9 m\u00e1ster en enxe\u00f1ar\u00eda f\u00edsica pola Universidade de Virginia en 1984. Ten un doutoramento en medicina pola Universidade Wake Forest 1989 e \u00e9 m\u00e1ster en ciencias m\u00e9dicas pola Rama M\u00e9dica da Universidade de Texas en 1997.\nFoi seleccionado como astronauta pola NASA en maio de 2004, participando nas misi\u00f3ns STS-127 e Soiuz TMA-07M e sendo membro das expedici\u00f3ns 34 e 35 \u00e1 Estaci\u00f3n Espacial Internacional. Pasou un total de 161,29 d\u00edas no espazo."}
{"id": "506144", "revid": "4817", "url": "https://gl.wikipedia.org/wiki?curid=506144", "title": "Michael J. Massimino", "text": "Michael James Massimino, nado en Oceanside, Nova York, o 19 de agosto de 1962, \u00e9 un astronauta estadounidense retirado que formou parte das misi\u00f3ns STS-125 e STS-109.\nTraxectoria.\nMassimino graduouse en enxe\u00f1ar\u00eda industrial pola Universidade de Columbia en 1984 e \u00e9 m\u00e1ster en enxe\u00f1ar\u00eda mec\u00e1nica e tecnolox\u00eda e pol\u00edtica polo Instituto Tecnol\u00f3xico de Massachusetts (MIT) en 1988. Ten un grao en enxe\u00f1ar\u00eda mec\u00e1nica polo MIT en 1990 e un doutoramento na mesma materia polo MIT en 1992.\nFoi seleccionado como astronauta pola NASA en maio de 1996, participando nas misi\u00f3ns STS-125 e STS-109 e pasando un total de 23,83 d\u00edas no espazo."}
{"id": "506145", "revid": "1888", "url": "https://gl.wikipedia.org/wiki?curid=506145", "title": "Carlos V\u00e1zquez Fern\u00e1ndez-Pimentel", "text": ""}
{"id": "506147", "revid": "4817", "url": "https://gl.wikipedia.org/wiki?curid=506147", "title": "Richard Mastracchio", "text": "Richard Alan \"Rick\" Mastracchio, nado en Waterbury, Connecticut, o 11 de febreiro de 1960, \u00e9 un astronauta estadounidense que formou parte das misi\u00f3ns STS-106, STS-131, STS-118 e Soiuz TMA-11M e foi membro das 38 e 39 \u00e1 Estaci\u00f3n Espacial Internacional.\nTraxectoria.\nMastracchio graduouse en enxe\u00f1ar\u00eda el\u00e9ctrica e ciencias inform\u00e1ticas pola Universidade de Connecticut en 1982 e \u00e9 m\u00e1ster en enxe\u00f1ar\u00eda el\u00e9ctrica polo Instituto Polit\u00e9cnico Rensselaer en 1987 e m\u00e1ster en f\u00edsica pola Universidade de Houston-Clear Lake en 1991.\nFoi seleccionado como astronauta pola NASA en abril de 1996, participando nas misi\u00f3ns STS-106, STS-131, STS-118 e Soiuz TMA-11M e sendo membro das expedici\u00f3ns 38 e 39 \u00e1 Estaci\u00f3n Espacial Internacional. Pasou un total de 227,57 d\u00edas no espazo."}
{"id": "506148", "revid": "72012", "url": "https://gl.wikipedia.org/wiki?curid=506148", "title": "Richard A. Mastracchio", "text": ""}
{"id": "506149", "revid": "4817", "url": "https://gl.wikipedia.org/wiki?curid=506149", "title": "Ken Mattingly", "text": "Thomas Kenneth Mattingly II, nado en Chicago o 17 de marzo de 1936 e finado o 3 de novembro de 2023 en Arlington, foi un astronauta estadounidense que formou parte das misi\u00f3ns Apollo 16, STS-4 e STS-51-C.\nTraxectoria.\nMattingly graduouse en enxe\u00f1ar\u00eda aeron\u00e1utica pola Universidade Auburn en 1958.\nFoi seleccionado como astronauta pola NASA en abril de 1966, participando nas misi\u00f3ns Apollo 16, STS-4 e STS-51-C e pasando un total de 21,19 d\u00edas no espazo."}
{"id": "506150", "revid": "72012", "url": "https://gl.wikipedia.org/wiki?curid=506150", "title": "Thomas K. Mattingly", "text": ""}
{"id": "506151", "revid": "72012", "url": "https://gl.wikipedia.org/wiki?curid=506151", "title": "Thomas Mattingly", "text": ""}
{"id": "506152", "revid": "1505", "url": "https://gl.wikipedia.org/wiki?curid=506152", "title": "Raque (cnidarios)", "text": "O raque \u00e9, nos cnidarios da clase dos antozoos e orde dos pennatul\u00e1ceos, o bulbo ou ped\u00fanculo situado na base do p\u00f3lipo axial, ancorado no substrato, que soporta os p\u00f3lipos secundarios que nacen deste eixe.\nNa familia dos ren\u00edlidos, constitu\u00edda polo \u00fanico x\u00e9nero \"Renilla\", o raque \u00e9 moi ancho e de contorno circular ou reniforme (de a\u00ed o seu nome) e en forma de folla carnosa que soporta numerosos p\u00f3lipos unicamente na cara superior, carecendo de eixe axial. En conxunto, a colonia parece un abano."}
{"id": "506153", "revid": "72012", "url": "https://gl.wikipedia.org/wiki?curid=506153", "title": "Renillidae", "text": ""}
{"id": "506154", "revid": "22795", "url": "https://gl.wikipedia.org/wiki?curid=506154", "title": "Ren\u00edlidos", "text": "A dos ren\u00edlidos (\"Renillidae\") \u00e9 unha familia de cnidarios da clase dos antozoos, subclase dos octocoraliarios e orde dos pennatul\u00e1ceos, constitu\u00edda por un \u00fanico x\u00e9nero, \"Renilla\".\nTaxonom\u00eda.\nDescrici\u00f3n.\nFamilia.\nA familia foi descrita en 1870 polo naturalista brit\u00e1nico John Edward Gray.\nX\u00e9nero.\nO x\u00e9nero fora descrito en 1816 polo naturalista franc\u00e9s Jean-Baptiste Lamarck.\nEspecies.\nSegundo o WoRMS a familia comprende as seguintes especies:\nPor\u00e9n, o ITIS s\u00f3 reco\u00f1ece tres:\nCatacter\u00edsticas.\nA familia comprende especies encadradas comunmente entre os corais brandos, xa que carecen de esqueleto calcario como os corais da orde dos escleractinios, polo que non son corais hermat\u00edpicos.\nForman colonias de p\u00f3lipos unidos por unha masa carnosa de cen\u00e9nquima, ou tecido com\u00fan xerado por eles, para soportaren a colonia. \nDist\u00ednguense dos outros pinnatul\u00e1ceos pola caracter\u00edstica forma das colonias: o seu raque \u00e9 moi ancho e de contorno circular ou reniforme (de a\u00ed o seu nome) e en forma de folla carnosa que soporta numerosos p\u00f3lipos unicamente na cara superior, carecendo de eixe axial. En conxunto, a colonia parece un abano.\nDistribuci\u00f3n.\nAs especies desta familia est\u00e1n estendidas polas augas tropicais e subtropicais de Am\u00e9rica, tanto no Atl\u00e1ntico como no Pac\u00edfico."}
{"id": "506155", "revid": "72012", "url": "https://gl.wikipedia.org/wiki?curid=506155", "title": "Renilla", "text": ""}
{"id": "506156", "revid": "98629", "url": "https://gl.wikipedia.org/wiki?curid=506156", "title": "Hymyilev\u00e4 mies", "text": "Hymyilev\u00e4 mies \u00e9 un filme finland\u00e9s de 2016 dirixido por Juho Kuosmanen. \u00c9 unha coproduci\u00f3n entre Finlandia, Suecia e Alema\u00f1a. Estreouse no Festival Internacional de Cinema de Cannes de 2016, onde ga\u00f1ou o premio Un Certain Regard. Foi escollido como candidato de Finlandia para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado.\nSinopse.\nAno 1962: Olli M\u00e4ki \u00e9 un boxeador afeccionado da cidade de Kokkola convertido en profesional que, mentres asiste a unha voda, se namora da s\u00faa amiga Raija. Viaxan a Helsinqui onde o seu representante Elis Ask est\u00e1 a preparar o gran salto de Olli: unha loita polo t\u00edtulo de campi\u00f3n de peso pluma da Asociaci\u00f3n Mundial de Boxeo contra o reco\u00f1ecido boxeador estadounidense Davey Moore no Estadio Ol\u00edmpico de Helsinqui. A pelexa ser\u00e1 un dos eventos m\u00e1is importantes da historia do deporte finland\u00e9s, a\u00ednda que a maior\u00eda da xente, inclu\u00eddo Olli, son esc\u00e9pticos: os rexistros de Moore superan con moito aos de Olli.\nPersonaxes.\nOs aut\u00e9nticos Olli e Raija M\u00e4ki aparecen brevemente ao final do filme, cando Raija mira cara a eles e pregunta a Olli: \"coidas que seremos coma eles cando sexamos vellos?\"."}
{"id": "506158", "revid": "23204", "url": "https://gl.wikipedia.org/wiki?curid=506158", "title": "Miekkailija", "text": "Miekkailija (tam\u00e9n co\u00f1ecido polo t\u00edtulo en ) \u00e9 un filme de 2015 coproducido entre Finlandia, Estonia e Alema\u00f1a que foi dirixido por Klaus H\u00e4r\u00f6. Conta a historia real de Endel Nelis, un esgrimista e adestrador estoniano. O gui\u00f3n foi creado por Anna Hein\u00e4maa e rodaxe comezou en Estonia a finais de febreiro de 2014.\nO filme foi escollido como candidato de Finlandia para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, clasific\u00e1ndose na lista curta de decembro xunto con outros oito filmes, mais finalmente non foi nomeado. \"Miekkailija\" foi nomeado \u00f3 Globo de Ouro \u00f3 mellor filme en lingua non inglesa como unha coproduci\u00f3n entre Finlandia, Estonia e Alema\u00f1a."}
{"id": "506159", "revid": "23204", "url": "https://gl.wikipedia.org/wiki?curid=506159", "title": "Vehkleja", "text": ""}
{"id": "506161", "revid": "5863", "url": "https://gl.wikipedia.org/wiki?curid=506161", "title": "Carlos Bab\u00edo Urqui", "text": ""}
{"id": "506162", "revid": "865", "url": "https://gl.wikipedia.org/wiki?curid=506162", "title": "Palm Desert", "text": ""}
{"id": "506164", "revid": "6505990", "url": "https://gl.wikipedia.org/wiki?curid=506164", "title": "Luis Barrio", "text": "Luis Barrio Doel nado Lugo en 1953 residente nas pontes dende 1976 e finado en Vilalba o 29 de decembro de 1992, foi un piloto de rallys galego.\nGa\u00f1ou o Campionato de Galicia de Rally en 1983.\nTraxectoria.\nComezou nos rallys nos anos 70, participando en carreiras de monta\u00f1a como piloto da Escuder\u00eda Ferrol. En 1979 logrou varios podios en subidas, conducindo un Alpine 1600, e quedou 10\u00ba no Rally San Froil\u00e1n. \nEn 1981 proclamouse subcampi\u00f3n galego de rally por detr\u00e1s de Carlos Pi\u00f1eiro, despois de obter cun SEAT 124 2000 dous segundos postos (Rally do Condado e Rally San Marti\u00f1o) e catro terceiros (Rally dos Pazos, Rally do Lac\u00f3n, Rally de Ferrol e Rally R\u00edas Baixas). Ese ano proclamouse tam\u00e9n subcampi\u00f3n galego de monta\u00f1a, s\u00f3 por detr\u00e1s de Camba, ao que con todo conseguiu superar na Subida a Celas de Peiro, onde Barrio logrou a vitoria cun Selex 1800. Co 124 2000 e co Selex disputou a primeira parte da tempada, mentres que para a partir da Subida \u00e1 Grela competiu cun Seat 124 2100. Rematou a tempada cunha vitoria, cinco segundos postos e tres terceiros. Ademais ese mesmo ano foi elixido presidente da Escuder\u00eda Ferrol. A metade da tempada 1982 cambiou de equipo, pasando a correr coa Escuder\u00eda La Coru\u00f1a, e conseguiu a s\u00faa primeira vitoria absoluta nun rally, no Rally da Coru\u00f1a.\nEn 1983 ga\u00f1ou o Crit\u00e9rium Arrojo, abandonou no Lac\u00f3n, quedou 20\u00ba no Rally de Ourense e quinto no San Froil\u00e1n, chegando a \u00faltima proba, o Rally da Coru\u00f1a, como segundo clasificado. No rally coru\u00f1\u00e9s logrou a vitoria por diante de Jos\u00e9 Luis Vilanova e proclamouse campi\u00f3n galego do 83, a pesar de que o ourens\u00e1n Peitos xa se autoproclamara vencedor meses antes tras a s\u00faa vitoria no Rally de Ferrol. \nCompetiu ata mediados dos anos 80. En 1986 foi elixido presidente do Autom\u00f3bil Club As Pontes, unha escudar\u00eda creada nese mesmo intre. En 1988 converteuse en concelleiro do concello das Pontes de Garc\u00eda Rodr\u00edguez, por Alianza Popular.\nFaleceu o 29 de decembro de 1992 nun accidente de tr\u00e1fico, atropelado por un cami\u00f3n nunha beirav\u00eda de Vilalba."}
{"id": "506165", "revid": "88215", "url": "https://gl.wikipedia.org/wiki?curid=506165", "title": "Luis Barrio Doel", "text": ""}
{"id": "506166", "revid": "85894", "url": "https://gl.wikipedia.org/wiki?curid=506166", "title": "A Torre, Fente, Monterroso", "text": "A Torre \u00e9 un lugar da parroquia de Fente no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 3 habitantes, dous homes e unha muller."}
{"id": "506167", "revid": "865", "url": "https://gl.wikipedia.org/wiki?curid=506167", "title": "The Desert Sessions", "text": "The Desert Sessions \u00e9 unha serie de gravaci\u00f3ns musicais colectivas fundadas por Josh Homme en 1997. Artistas como Brant Bjork, PJ Harvey, Jeordie White (Twiggy Ramirez), Dave Catching, Nick Oliveri, Mark Lanegan, John McBain, Ben Shepherd, Josh Freese, Chris Goss, Alain Johannes, Troy Van Leeuwen, Dean Ween, e moitos outros da escena de Palm Desert colaboraron como compositores e m\u00fasicos."}
{"id": "506168", "revid": "85894", "url": "https://gl.wikipedia.org/wiki?curid=506168", "title": "Frame\u00e1n, Frame\u00e1n, Monterroso", "text": "Frame\u00e1n \u00e9 un lugar da parroquia de Frame\u00e1n no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 71 habitantes, 39 homes e 32 mulleres."}
{"id": "506169", "revid": "85894", "url": "https://gl.wikipedia.org/wiki?curid=506169", "title": "Parteme de Baixo, Frame\u00e1n, Monterroso", "text": "Parteme de Baixo \u00e9 un lugar da parroquia de Frame\u00e1n no concello lucense de Monterroso, na comarca da Ulloa. Segundo o padr\u00f3n municipal (IGE 2020) ti\u00f1a 3 habitantes, un home e d\u00faas mulleres."}
{"id": "506170", "revid": "23204", "url": "https://gl.wikipedia.org/wiki?curid=506170", "title": "Amencer vermello", "text": "Amencer vermello (en ) \u00e9 un filme estadounidense de 1984 dirixido por John Milius, cun gui\u00f3n de Kevin Reynolds e Milius. Est\u00e1 protagonizado por Patrick Swayze, Charlie Sheen, C. Thomas Howell, Lea Thompson, Jennifer Grey, Ben Johnson, Harry Dean Stanton, Ron O'Neal, William Smith e Powers Boothe.\nO filme conta como os Estados Unidos son invadidos pola Uni\u00f3n Sovi\u00e9tica e os seus aliados en Cuba e Nicaragua. Por\u00e9n, existe un contexto baseado na terceira guerra mundial que non est\u00e1 completamente elaborado. O argumento c\u00e9ntrase nun grupo de estudantes de secundaria que resisten a ocupaci\u00f3n con loita de guerrillas, cham\u00e1ndose a si mesmos \"Wolverines\", como a mascota do seu instituto.\nEstreouse en galego o 13 de xaneiro de 1993 a trav\u00e9s da TVG."}
{"id": "506171", "revid": "23204", "url": "https://gl.wikipedia.org/wiki?curid=506171", "title": "Red Dawn", "text": ""}
{"id": "506172", "revid": "23204", "url": "https://gl.wikipedia.org/wiki?curid=506172", "title": "Red Dawn (filme de 1984)", "text": ""}
{"id": "506174", "revid": "23204", "url": "https://gl.wikipedia.org/wiki?curid=506174", "title": "Amigos e amantes", "text": "Amigos e amantes (en ) \u00e9 un filme estadounidense de 1999 dirixido e coescrito por George Haas. Conta a historia dun grupo rapaces nunha viaxe de esqu\u00ed. Est\u00e1 protagonizado por Stephen Baldwin, Claudia Schiffer e Robert Downey, Jr.\nEstreouse en galego o 12 de agosto de 2003 a trav\u00e9s da TVG."}
{"id": "506175", "revid": "23204", "url": "https://gl.wikipedia.org/wiki?curid=506175", "title": "Friends &amp; Lovers (filme)", "text": ""}
{"id": "506176", "revid": "98629", "url": "https://gl.wikipedia.org/wiki?curid=506176", "title": "Un amor de Mosc\u00fa", "text": "Un amor de Mosc\u00fa (en ) \u00e9 un filme estadounidense de 1974 dirixido por Robert Ellis Miller. Est\u00e1 protagonizado por Goldie Hawn e Hal Holbrook, e bas\u00e9ase na novela de George Feifer.\nEstreouse en galego o 4 de maio de 1986 a trav\u00e9s da TVG baixo o t\u00edtulo \"Un amor de Mosc\u00fa\", a\u00ednda que o nome correcto da cidade en galego \u00e9 \"Moscova\"."}
{"id": "506177", "revid": "23204", "url": "https://gl.wikipedia.org/wiki?curid=506177", "title": "The Girl from Petrovka", "text": ""}
{"id": "506179", "revid": "23204", "url": "https://gl.wikipedia.org/wiki?curid=506179", "title": "Philip Anthony Hopkins", "text": ""}
{"id": "506180", "revid": "22795", "url": "https://gl.wikipedia.org/wiki?curid=506180", "title": "Renilla reniformis", "text": "Renilla reniformis \u00e9 unha especie de cnidario da clase dos antozoos, subclase dos octocoraliarios e orde dos pennatul\u00e1ceos, que \u00e9 o tipo da familia dos ren\u00edlidos, e do seu \u00fanico x\u00e9nero, \"Renilla\".\nEnc\u00f3ntrase nas augas continentais do Novo Mundo.\nTaxonom\u00eda.\nDescrici\u00f3n.\nA especie foi descrita en 1766 polo m\u00e9dico, zo\u00f3logo e bot\u00e1nico alem\u00e1n Peter Simon Pallas, baixo o nome de \"Pennatula reniformis\", na p\u00e1xina 374 da s\u00faa obra \"Elenchus zoophytorum sistens generum adumbrationes generaliores et specierum cognitarum succintas descriptiones, cum selectis auctorum synonymis\". \nSin\u00f3nimos.\nAdemais de polo nome v\u00e1lido na actualidade (2020), e especie co\u00f1eceuse tam\u00e9n polos sin\u00f3nimos: \nCaracter\u00edsticas.\n\"Renilla reniformis\" \u00e9 un octocoraliario colonial, que produce estruturas en forma de cogomelo, cun \"sombreiro\" en forma de coraz\u00f3n, que var\u00eda na s\u00faa cor de rosa a p\u00farpura, no que se agrupan p\u00f3lipos de diferentes formas e funci\u00f3ns. Un s\u00f3 p\u00f3lipo xigante, de at\u00e9 5 cm de longo, forma o ped\u00fanculo ou raque de ancoraxe ao substrato. A superficie superior do sombreiro est\u00e1 inzada de pequenos p\u00f3lipos con tent\u00e1culos, que te\u00f1en a funci\u00f3n de capturar as part\u00edculas org\u00e1nicas suspendidas na auga, xunto aos cales hai outros p\u00f3lipos sen tent\u00e1culos, cuxa funci\u00f3n \u00e9 exclusivamente a de bombear auga cara a dentro do sombreiro; unha terceira clase de p\u00f3lipos sen tent\u00e1culos forma unha aut\u00e9ntica v\u00e1lvula de sa\u00edda de auga, para o baleirado r\u00e1pido da colonia, co fin de reducir o seu tama\u00f1o en caso de emerxencia durante a baixamar.\nDistribuci\u00f3n e h\u00e1bitat.\nA especie est\u00e1 moi estendida nas augas continentais da beira occidental do oc\u00e9ano Atl\u00e1ntico, desde Carolina do Norte at\u00e9 o Caribe, chegando polo sur at\u00e9 o Brasil.\nA mi\u00fado at\u00f3pase varado ou completamente cuberto de area na zona intermareal; p\u00f3dese encontrar at\u00e9 os 72 m de profundidade, sempre en substratos areosos.\nBiolox\u00eda.\nNutrici\u00f3n.\n\"Renilla reniformis\" \u00e9 un organismo filtrante. Produce unha substancia mucosa adhesiva para atrapar as part\u00edculas org\u00e1nicas presentes na auga.\nBioluminescencia.\nEsta especie \u00e9 co\u00f1ecida pola s\u00faa capacidade, cando \u00e9 perturbada, de emitir bioluminescencia; isto d\u00e9bese \u00e1 acci\u00f3n de polo nos dous compostos qu\u00edmicos: un substrato org\u00e1nico, a prote\u00edna fluorescente verde e un enzima catalizador, unha luciferase chamada renilla-luciferina 2-monooxixenase. A prote\u00edna, en presenza de ATP, calcio e luciferase, cede electr\u00f3ns, que liberan enerx\u00eda en forma de luz.\nDepredadores.\nUn dos seus principais depredadores \u00e9 o molusco gaster\u00f3podo opistobranquio da suborde dos nudibranquios \"Armina tigrina\"."}
{"id": "506182", "revid": "85894", "url": "https://gl.wikipedia.org/wiki?curid=506182", "title": "Lino Otero", "text": "Evangelino Otero Otero, co\u00f1ecido como Lino Otero, nado nas Pontes de Garc\u00eda Rodr\u00edguez, \u00e9 un ex piloto de rallys galego.\nTraxectoria.\nCompetiu durante anos no Campionato de Espa\u00f1a de Rallys e no Campionato de Galicia de Rally. En 1983 quedou primeiro na Divisi\u00f3n V do Campionato de Espa\u00f1a. Nos seguintes tres anos disputou cun Opel Corsa SR a Copa Corsa, tam\u00e9n do nacional, rematando quinto, segundo e terceiro respectivamente. En 1985 quedou ademais cuarto na Copa de Espa\u00f1a de Rally, s\u00f3 por detr\u00e1s de Carlos Alonso Lamberti, Marc Etchebers e Jos\u00e9 Mora. \nEn 1987 e 1988 correu cun Renault 5 GT Turbo a Copa Renault do Campionato de Espa\u00f1a, acabando en terceira e en cuarta posici\u00f3n. Ese \u00faltimo ano logrou ademais subir ao podio en segunda posici\u00f3n no 17\u00ba Rally da Coru\u00f1a. En 1990 quedou oitavo na Copa de Espa\u00f1a, \n\u00c9 pai do tam\u00e9n piloto Antonio Otero. "}
{"id": "506183", "revid": "88628", "url": "https://gl.wikipedia.org/wiki?curid=506183", "title": "Deza, Espa\u00f1a", "text": ""}
{"id": "506185", "revid": "88215", "url": "https://gl.wikipedia.org/wiki?curid=506185", "title": "17\u00ba Rally da Coru\u00f1a", "text": ""}
{"id": "506186", "revid": "88215", "url": "https://gl.wikipedia.org/wiki?curid=506186", "title": "Lino Otero Otero", "text": ""}
{"id": "506187", "revid": "88215", "url": "https://gl.wikipedia.org/wiki?curid=506187", "title": "Evangelino Otero Otero", "text": ""}
{"id": "506188", "revid": "88215", "url": "https://gl.wikipedia.org/wiki?curid=506188", "title": "Evangelino Otero", "text": ""}
{"id": "506192", "revid": "72012", "url": "https://gl.wikipedia.org/wiki?curid=506192", "title": "Luciferina de Renilla", "text": ""}
{"id": "506193", "revid": "23204", "url": "https://gl.wikipedia.org/wiki?curid=506193", "title": "Amor est\u00fapido e tolo", "text": "Amor est\u00fapido e tolo (en ) \u00e9 un filme estadounidense de 2011 dirixido por Glenn Ficarra e John Requa, escrito por Dan Fogelman, e protagonizado por Steve Carell, Ryan Gosling, Julianne Moore, Emma Stone, Marisa Tomei e Kevin Bacon. Conta a historia dun home recentemente divorciado que tenta redescubrir a s\u00faa masculinidade e \u00e9 ensinado a ter citas con mulleres nos bares.\nEstreouse en galego o 11 de setembro de 2014 a trav\u00e9s da TVG."}
{"id": "506194", "revid": "23204", "url": "https://gl.wikipedia.org/wiki?curid=506194", "title": "Louri\u00f1\u00f3, Torroso, Mos", "text": "Louri\u00f1\u00f3 \u00e9 un lugar da parroquia de Torroso no concello pontevedr\u00e9s de Mos na comarca de Vigo."}
{"id": "506195", "revid": "23204", "url": "https://gl.wikipedia.org/wiki?curid=506195", "title": "Crazy, Stupid, Love", "text": ""}
{"id": "506196", "revid": "23204", "url": "https://gl.wikipedia.org/wiki?curid=506196", "title": "O Outeiro, Torroso, Mos", "text": "O Outeiro \u00e9 un lugar da parroquia de Torroso no concello pontevedr\u00e9s de Mos na comarca de Vigo.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "506197", "revid": "23204", "url": "https://gl.wikipedia.org/wiki?curid=506197", "title": "Cerdedelo, Torroso, Mos", "text": "Cerdedelo \u00e9 un lugar da parroquia de Torroso no concello pontevedr\u00e9s de Mos na comarca de Vigo."}
{"id": "506199", "revid": "22795", "url": "https://gl.wikipedia.org/wiki?curid=506199", "title": "Antisepsia", "text": "A antisepsia def\u00ednese como o emprego de medicamentos ou de substancias qu\u00edmicas (antis\u00e9pticos) para inhibir o crecemento, destru\u00edr ou diminu\u00edr o n\u00famero de microorganismos da pel, das mucosas e de todos os tecidos vivos. \n\u00c9 a ausencia de sepse (procucida por microorganismos capaces de provocar putrefacci\u00f3n e/ou infecci\u00f3n). \nA finalidade destes procedementos \u00e9 evitar ou atenuar o risco de infecci\u00f3n en toda pr\u00e1ctica m\u00e9dico-cir\u00farxica."}
{"id": "506200", "revid": "1888", "url": "https://gl.wikipedia.org/wiki?curid=506200", "title": "Alfonso Tom\u00e1s Mart\u00edn Su\u00e1rez", "text": ""}
{"id": "506202", "revid": "346", "url": "https://gl.wikipedia.org/wiki?curid=506202", "title": "CZ Veterinaria", "text": ""}
{"id": "506207", "revid": "839", "url": "https://gl.wikipedia.org/wiki?curid=506207", "title": "Taras Senkiv", "text": "Taras Senkiv, O.M. (en ), nado o 3 de xullo de 1960 en Bilobozhnytsia (distrito de Chortkiv, rexi\u00f3n de Ternopil, RSS de Ucra\u00edna), \u00e9 un relixioso grecocat\u00f3lico ucra\u00edno da Orde dos M\u00ednimos, bispo de Stryi dende o 2 de abril de 2014.\nTraxectoria.\nTaras Senkiv naceu nunha familia de grecocat\u00f3licos clandestinos de Ucra\u00edna Occidental. Aos 17 anos se uniu a un seminario teol\u00f3xico clandestino, ao tempo que traballaba en varias ocupaci\u00f3ns.\nO 28 de maio de 1982 foi ordenado sacerdote en segredo polo bispo Pavlo Vasylyk, e exerceu o seu ministerio entre os fieis da \"Igrexa das Catacumbas\" at\u00e9 1989, principalmente no occidente ucra\u00edno. Entre 1989 e 1992 foi de\u00e1n de Chortkiv, e entre 1992 e 2000 ampliou os seus estudos teol\u00f3xicos no Seminario Teol\u00f3xico de Olomouc (en Chequia) e na Universidade Palack\u00fd. Entre 2001 e 2002 foi sincelo da eparqu\u00eda de Buchach. O 15 de febreiro de 2002 ingresou na Orde dos M\u00ednimos en Italia, facendo os seus votos o 1 de outubro de 2006. \nO 22 de maio de 2008 foi nomeado bispo auxiliar de Stryi, recibindo o 20 de xullo a consagraci\u00f3n episcopal de mans do arcebispo maior de Lviv Liubomyr Huzar. O 20 de xaneiro de 2010 foi nomeado administrador apost\u00f3lico da eparqu\u00eda, e o 2 de abril de 2014 bispo diocesano da mesma."}
{"id": "506211", "revid": "865", "url": "https://gl.wikipedia.org/wiki?curid=506211", "title": "Red Fang (\u00e1lbum)", "text": "Red Fang \u00e9 o primeiro \u00e1lbum de estudio da banda estadounidense de stoner metal Red Fang, publicado o 10 de marzo de 2009 a trav\u00e9s do selo Sargent House."}
{"id": "506212", "revid": "23204", "url": "https://gl.wikipedia.org/wiki?curid=506212", "title": "Jos\u00e9 Luis Manzano Agudo", "text": ""}
{"id": "506213", "revid": "88628", "url": "https://gl.wikipedia.org/wiki?curid=506213", "title": "Complexo Hospitalario Arquitecto Marcide-Novoa Santos", "text": ""}
{"id": "506215", "revid": "98629", "url": "https://gl.wikipedia.org/wiki?curid=506215", "title": "Pennatula", "text": "Pennatula \u00e9 un x\u00e9nero de cnidarios da clase dos antozoos, subclase dos octocoraliarios, orde dos pennatul\u00e1ceos e suborde dos subseliforos, que \u00e9 o tipo da familia dos pennat\u00falidos. e m\u00e1is da orde dos pennatul\u00e1ceos.\nA s\u00faa especie tipo \u00e9 \"Pennatula filosa\" , hoxe reclasificada como \n\"Pennella filosa\" .\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linneo, no volume 1\u00ba da 10\u00aa edici\u00f3n do seu \"Systema Naturae\".\nSin\u00f3nimos.\nAdemais de polo nome actualmente v\u00e1lido (2020), o x\u00e9nero co\u00f1eceuse tam\u00e9n polos sin\u00f3nimos:\nEspecies.\nNa actualidade, o WoRMS reco\u00f1ece como v\u00e1lidas as seguintes especies dentro do x\u00e9nero:\nPor\u00e9n, o ITIS s\u00f3 admite as tres seguintes:\nPola s\u00faa parte, R. Cordeiro \"et al.\", en 2019, estableceron a seguinte clasificaci\u00f3n do x\u00e9nero: \nCaracter\u00edsticas.\nUnha das caracter\u00edsticas deste x\u00e9nero \u00e9 que comprende especies bioluminescentes.\nFiloxenia.\nAs relaci\u00f3ns filoxen\u00e9ticas das especies do \"Pennatula\", segundo o Catalogue of Life e Dyntaxa m\u00f3stranse no seguinte cladograma:\nV\u00e9xase tam\u00e9n.\nOutros artigos.\n[[Categor\u00eda:Antozoos]]"}
{"id": "506216", "revid": "89787", "url": "https://gl.wikipedia.org/wiki?curid=506216", "title": "Eufrasio", "text": "Eufrasio, segundo o Misal Romano de Galicia, foi bispo de Illiturgi, vila na que recibiu martirio. Foi un dos primeiros bispos de Roma enviados \u00e1 Hispania e est\u00e1 soterrado no Val do Mao, no Incio.\nNome.\nO nome \u00e9 de orixe latina, xentilicio da comarca do r\u00edo \u00c9ufrates, na Mesopotamia.\nO feminino corresponde a un nome grego, \"Euphrasia:\" alegr\u00eda, sentimento festivo\".\" Santa Eufrasia foi unha virxe de Constantinopla (380-c 410) que se retirou coa s\u00faa nai \u00e1 Tebaida exipcia.\nCorrespondencias:\nA lenda de Santo Eufrasio e a historia do seu santuario no Incio.\nNa igrexa parroquial de Santa Mar\u00eda do Mao est\u00e1 o sepulcro de Santo Eufrasio. A festa \u00e9 o 16 de maio segundo o Misal Romano de Galicia, pero no Val do Mao faise o 15 de maio e refesta o 16. O calendario Jeronimiano (c. 450) conmemoraba a Santo Eufrasio o 14 de xaneiro. En 2020 o 15 de maio era a festa que pouco se celebrou por mor da pandemia do coronavirus.\nNon se sabe onde naceu. A lenda di que era un disc\u00edpulo do ap\u00f3stolo Santiago consagrado bispo por San Pedro no ano 44.\nSan Pedro enviou desde Roma \u00e1 Pen\u00ednsula Ib\u00e9rica a sete dos seus disc\u00edpulos, os chamados var\u00f3ns apost\u00f3licos, entre eles Santiago, como recolle o C\u00f3dice Calxtino. Santo Eufrasio, un deles acabou na B\u00e9tica (Andaluc\u00eda) no 44, onde predicou e chegou a ser bispo de Illiturgi, Menj\u00edbar (Xa\u00e9n), erro pola actual And\u00fajar (Xa\u00e9n), Isturgi. O Misal Romano de Galicia di que o santo padeceu martirio no 57 en Illiturgi e no 618, sendo bispo Isidoro de Hispalis, o rei Sisebuto ergueu sobre o seu sartego un magn\u00edfico templo antes de que os disc\u00edpulos o trouxesen a Galicia.\nA tradici\u00f3n conta que os cristi\u00e1ns andaluces, derrotados polos alfanxes mouros, fuxiron cara ao norte no ano 700 levando os restos do santo bispo ao lombo. Ao chegaren al\u00e1 polos anos 716 ao Val do Mao no Incio, o burro que portaba os restos de Santo Eufrasio parou diante dunha silveira e non houbo maneira de facelo andar. Nese lugar enterrouse o santo e ergueuse a primeira igrexa de Santa Mar\u00eda do Mao. Esta lenda de pararen os animais que levaban o corpo dun santo aparece noutros lugares coma o San Pexerto de Buci\u00f1os, e segundo Manuel Murgu\u00eda ten a orixe nos celtas. C\u00f3ntase que o primeiro sitio no que estivo foi en Alende, do outro lado do r\u00edo Mao.\nAo facer escavaci\u00f3ns arqueol\u00f3xicas e remodelar o templo apareceron dentro da \u00e1bsida vestixios do que puido ser o primitivo santuario: un pequeno cuarto de catro por catro metros, onde debeu estar enterrado antes o Santo Eufrasio. Un templo cemiterio sinxelo e que pode ser de arredor do s\u00e9culo VIII e que despois dun per\u00edodo visig\u00f3tico foi adaptado ao estilo rom\u00e1nico. Tam\u00e9n antes das reformas o sepulcro estaba protexido cunha art\u00edstica reixa de ferro.\nO sartego est\u00e1 no centro da nave da igrexa semienterrado, con d\u00faas grandes l\u00e1pidas superpostas, a \u00faltima cunha inscrici\u00f3n borrosa que fai alusi\u00f3n \u00e1 apertura do enterramento en 1596, para sacar as reliquias, destinadas \u00e1 cidade de And\u00fajar e para o Escorial. Na cabeceira hai un piar moderno de m\u00e1rmore rematado en capitel con decoraci\u00f3n axedrezada, serve de base a unha imaxe do santo barroca, que mide 80 cm.\nEn 1596 o Rei Filipe II intercedeu para que o mosteiro de Samos lle cedese unha parte das reliquias \u00e1 cidade de And\u00fajar. Santo Eufrasio \u00e9 o patr\u00f3n de And\u00fajar (a el est\u00e1 dedicada a tradicional feira de setembro) e tam\u00e9n da diocese de Xa\u00e9n.\nCrese que \u00e9 moi avogoso para as enfermidades dos \u00f3sos."}
{"id": "506217", "revid": "72012", "url": "https://gl.wikipedia.org/wiki?curid=506217", "title": "Subselliflorae", "text": ""}
{"id": "506218", "revid": "27155", "url": "https://gl.wikipedia.org/wiki?curid=506218", "title": "Tanslocaci\u00f3n Filadelfia", "text": ""}
{"id": "506219", "revid": "23204", "url": "https://gl.wikipedia.org/wiki?curid=506219", "title": "Subseliforos", "text": "A dos subseliforos (\"Subselliflorae\") \u00e9 unha suborde de cnidarios da clase dos antozoos, subclase dos octocoraliarios e orde dos pennatul\u00e1ceos.\nTaxonom\u00eda.\nDescrici\u00f3n.\nA suborde fou descrita en 1915 polo zo\u00f3logo alem\u00e1n, especializado en octocoraliarios, Willy K\u00fckenthal.\nFamilias.\nNa actualidae (2020) reco\u00f1\u00e9cene na suborde as tres familias seguintes:"}
{"id": "506220", "revid": "89787", "url": "https://gl.wikipedia.org/wiki?curid=506220", "title": "Sophia Jex-Blake", "text": "Sophia Louisa Jex-Blake, nada en Hastings o 21 de xaneiro de 1840 e finada en Mark Cross o 7 de xaneiro de 1912, foi unha m\u00e9dica, profesora e feminista inglesa. Dirixiu a campa\u00f1a para garantir o acceso das mulleres a unha educaci\u00f3n universitaria cando ela e outras seis mulleres, co\u00f1ecidas colectivamente como As sete de Edimburgo, comezou a estudar medicina na Universidade de Edimburgo en 1869. Foi a primeira muller que practicou a medicina en Escocia e unha das primeiras en toda o Reino Unido; foi l\u00edder na educaci\u00f3n m\u00e9dica para mulleres e participou na fundaci\u00f3n de d\u00faas escolas m\u00e9dicas para mulleres en Londres (nun momento en que non hab\u00eda outra escola m\u00e9dica para mulleres).\nVida temper\u00e1.\nSophia Jex-Blake naceu en Hastings, Inglaterra, o 21 de xaneiro de 1840, filla do avogado retirado Thomas Jex-Blake, procurador de Doctors Commons, e de Mary Jex-Blake (nada Cubitt). O seu irm\u00e1n era Thomas Jex-Blake, futuro decano da catedral de Wells. Ata os oito anos foi educada na casa. Asistiu a varias escolas privadas do sur de Inglaterra e en 1858 matriculouse no Queen's College (Londres) a pesar das obxecci\u00f3ns dos seus pais. En 1859, sendo a\u00ednda estudante, ofreceulle un posto de titora de matem\u00e1ticas na universidade, onde permaneceu ata 1861, vivindo parte dese tempo coa familia de Octavia Hill. Traballou sen soldo: a s\u00faa familia non esperaba que a s\u00faa filla ga\u00f1ase a vida e, de feito, o seu pai negoulle o permiso para aceptar un salario.\nViaxes aos Estados Unidos.\nO mes seguinte Sophia Jex-Blake viaxou aos Estados Unidos para co\u00f1ecer m\u00e1is sobre a educaci\u00f3n das mulleres. Visitou varias escolas, estivo moi influ\u00edda polo desenvolvemento da coeducaci\u00f3n nese pa\u00eds e m\u00e1is adiante publicou esta experiencia no libro \"A Visit to Some American Schools and Universities\". No New England Women's and Children's Hospital de Boston co\u00f1eceu unha das m\u00e9dicas pioneiras do pa\u00eds, Lucy Sewell, da que se converteu nunha amiga por toda a vida, e traballou al\u00ed durante un tempo como m\u00e9dica asociada. Este foi un punto crucial para Jex-Blake porque se deu de conta, durante esta visita, de que facerse m\u00e9dico era a s\u00faa vocaci\u00f3n vital.\nDurante 1867, xunto con Susan Dimock, aprendiz no New England Hospital, escribiu directamente ao presidente e aos colegas da Universidade de Harvard para o ingreso na Facultade de Medicina da Universidade. Recibiu a resposta un mes despois, nunha carta na que afirmaba: \"non hai ningunha disposici\u00f3n para a educaci\u00f3n das mulleres en ning\u00fan departamento desta universidade\". O ano seguinte esperaba asistir ao novo centro m\u00e9dico universitario fundado por Elizabeth Blackwell en Nova York, pero o mesmo ano faleceu o seu pai e regresou a Inglaterra para estar coa s\u00faa nai.\nEn 1869, o artigo de Jex Blake \"Medicine as a profession for women\" apareceu nun libro editado por Josephine Butler: \"Women's Work and Women's Culture\". Nese libro a autora argumentaba que un instinto natural leva as mulleres a implicarse na cura das enfermidades. Non obstante, coa educaci\u00f3n das nenas restrinxida \u00e1s habilidades dom\u00e9sticas, as mulleres xeralmente non pod\u00edan competir cos homes na pr\u00e1ctica m\u00e9dica. Tam\u00e9n argumentou que non hab\u00eda probas obxectivas da inferioridade intelectual das mulleres sobre os homes. Dixo que o asunto poder\u00eda demostrarse facilmente ensin\u00e1ndolles como se ensinaban aos homes e somet\u00e9ndoas exactamente aos mesmos exames.\nA favor do acceso das mulleres \u00e1 educaci\u00f3n universitaria.\nSophia Jex-Blake estaba decidida a buscar formaci\u00f3n como m\u00e9dica no Reino Unido e debido \u00e1 actitude predisposta de Escocia cara \u00e1 educaci\u00f3n, sentiu que se algunha universidade permit\u00eda \u00e1s mulleres estudar ser\u00eda unha escocesa.\nEn marzo de 1869 solicitou ingresar nos estudos de medicina: a\u00ednda que a Facultade de Medicina e o Senatus Academus votaron a favor de permitirlle estudar medicina, o Tribunal Universitario rexeitou a s\u00faa solicitude ao considerar que a universidade non poder\u00eda facer as xesti\u00f3ns necesarias \"no interese dunha dama\".\nA continuaci\u00f3n anunciouse en \"The Scotsman\" e noutros xornais nacionais para que m\u00e1is mulleres se unisen a ela. No ver\u00e1n de 1869 presentouse unha segunda solicitude en nome dun grupo de cinco mulleres inicialmente (con d\u00faas que se uniron m\u00e1is tarde para formar o grupo The Edinburgh Seven). O grupo pediu a inscrici\u00f3n e todo o que implicaba: o dereito a asistir a todas as clases e exames necesarios para o t\u00edtulo de licenciado en medicina. Esta segunda solicitude foi aprobada polo University Court e a Universidade de Edimburgo converteuse na primeira universidade brit\u00e1nica en admitir mulleres.\nSophia Jex-Blake escribiu nunha das s\u00faas cartas \u00e1 s\u00faa grande amiga Lucy Sewell:\nA hostilidade medra: disturbios na sala de cirurx\u00eda.\nCando as mulleres comezaron a demostrar que pod\u00edan competir nos mesmos termos e condici\u00f3ns cos estudantes masculinos, comezou a medrar a hostilidade cara a elas. Recibiron cartas obscenas, segu\u00edanas cando \u00edan \u00e1 casa, coloc\u00e1ronlles petardos na porta da s\u00faa casa, bot\u00e1ronlles barro. Isto culminou co bulicio da sala de cirurxi\u00e1ns o 18 de novembro de 1870 cando as mulleres chegaron a facer un exame de anatom\u00eda na sala de cirurxi\u00e1ns e unha multitude enfadada de m\u00e1is de douscentos reun\u00edronse f\u00f3ra. para botarlles barro, lixo e insultar as mulleres.\nOs acontecementos apareceron nos titulares nacionais e fixeron que as mulleres ga\u00f1asen moitos m\u00e1is seguidores. Non obstante, membros influentes da Facultade de Medicina persuadiron a universidade para que rexeitase a graduaci\u00f3n das mulleres e as\u00ed en 1873 a campa\u00f1a dentro de Edimburgo crebou.\nMoitas das mulleres foron \u00e1s universidades europeas onde xa se lles permitiu graduarse e completaron os seus estudos al\u00ed.\nO momento da reforma.\nEn 1877 as mulleres foron finalmente admitidas en programas de graduaci\u00f3n noutras universidades brit\u00e1nicas. James Stansfeld, que estivera moi relacionado coa campa\u00f1a de Londres (tralo fracaso da campa\u00f1a de Edimburgo) escribiu, na s\u00faa breve historia dos feitos:\nTitulaci\u00f3n como m\u00e9dica.\nEn 1874, Sophia Jex-Blake axudou a establecer a London School of Medicine for Women, mais tam\u00e9n continuou a facer campa\u00f1a e a estudar. Axi\u00f1a aprobouse a Lei m\u00e9dica brit\u00e1nica de 1876 (39 e 40 Vict, cap. 41), unha norma que derrogaba a anterior lei m\u00e9dica no Reino Unido. Isto permit\u00eda a todas as autoridades m\u00e9dicas brit\u00e1nicas conceder licenza a todos os solicitantes cualificados, independentemente do seu sexo. A primeira organizaci\u00f3n que se aproveitou desta nova lexislaci\u00f3n foi o Colexio de M\u00e9dicos de Irlanda, mais antes de que Jex-Blake a aplicase pasou os exames m\u00e9dicos na Universidade de Berna, onde en xaneiro de 1877 recibiu o t\u00edtulo de doutora en medicina. Catro meses despois tivo \u00e9xito en Dubl\u00edn e cualificouse como graduada no King's and Queen's College of Physicians of Ireland (LKQCPI), o que lle permitiu rexistrarse no Consello M\u00e9dico Xeral e ser a terceira muller rexistrada no pa\u00eds.\nCarreira m\u00e9dica.\nEn 1878, Jex-Blake regresou a Edimburgo, alugou unha casa en Manor Square e puxo a s\u00faa placa de bronce na porta: Edimburgo ti\u00f1a a s\u00faa primeira m\u00e9dica. Tres meses despois abriu un ambulatorio na r\u00faa Grove 73, Fountainbridge, onde as mulleres pobres pod\u00edan recibir asistencia m\u00e9dica a un prezo duns peniques.\nEn 1885 ampliouse o ambulatorio e trasladouse a un lugar m\u00e1is grande na r\u00faa Grove 6, e engadiuse un pequeno cuarto con cinco camas. O pequeno ambulatorio converteuse no hospital de Edimburgo e ambulatorio para mulleres. Foi o primeiro hospital para mulleres de Escocia e o primeiro onde traballaban mulleres.\nEn 1886 estableceu a Facultade de Medicina de Edimburgo para mulleres, onde se impart\u00edan clases externas tanto a var\u00f3ns como a mulleres e que contaba co apoio de homes que estaban a favor das mulleres m\u00e9dicas. As primeiros alumnas foron Elsie Inglis, Grace Ross Cadell e a s\u00faa irm\u00e1 Georgina, mais a capacidade de Jex-Blake como profesora non foi igualada polo seu papel como doutora. Tivo unha violenta ruptura coas s\u00faas alumnas e en 1889 resultou nun famoso caso xudicial, cando Jex-Blake foi demandado con \u00e9xito por danos e as irm\u00e1s Cadell continuaron os seus estudos na escola rival que establecera a m\u00e1is cordial, a\u00ednda que moito m\u00e1is nova, Elsie Inglis. Ambas as d\u00faas escolas chegaron ao seu final efectivo en 1892, cando a Universidade de Edimburgo comezou a aceptar admisi\u00f3ns femininas.\nCando Sophia Jex-Blake se retirou en 1889 viviu e practicou a medicina durante dezaseis anos m\u00e1is na casa co\u00f1ecida como Bruntsfield Lodge, en Whitehouse Loan. O hospital de Edimburgo e o ambulatorio feminino mud\u00e1ronse a este lugar e cambiaron o seu nome a Hospital Bruntsfield. O hospital Bruntsfield continuou a operar ata o ano 1989.\nVida persoal.\nDespois da morte da s\u00faa nai en 1881, Sophia Jex-Blake atravesou un per\u00edodo de confinamento por mor da depresi\u00f3n ata 1887, cando puxo en marcha a Escola de Medicina para Mulleres de Edimburgo.\nSophia Jex-Blake foi parella de Margaret Todd, coa que ti\u00f1a unha diferenza de idade de dezanove anos. Despois da s\u00faa xubilaci\u00f3n en 1889, mud\u00e1ronse a Windydene, Mark Cross, Rotherfield, onde en 1902 a Dra. Todd escribiu \"The Way to Escape and\" \"Growth\" en 1906.\nA s\u00faa casa converteuse nun lugar de encontro de compa\u00f1eiros e exalumnos e acolleu escritores e co\u00f1ecidos de todo o mundo.\nMorte e conmemoraci\u00f3n.\nSophia Jex-Blake faleceu en Windydene o 7 de xaneiro de 1912 e est\u00e1 enterrada en Rotherfield. Margaret Todd escribiu posteriormente \"The Life of Sophia Jex-Blake\".\nA Universidade de Edimburgo rendeu homenaxe a Sophia Jex-Blake cunha placa realizada polo escultor brit\u00e1nico Pilkington Jackson preto da entrada da facultade de medicina, honr\u00e1ndoa como \"m\u00e9dica, pioneira da educaci\u00f3n escola de medicina para mulleres en Gran Breta\u00f1a e estudante universitaria\". En 2015 presentouse unha placa conmemorativa do bulicio do Sal\u00f3n de Cirurxi\u00e1ns o 18 de novembro de 1870."}
{"id": "506221", "revid": "23204", "url": "https://gl.wikipedia.org/wiki?curid=506221", "title": "Willy K\u00fckenthal", "text": "Willy Georg K\u00fckenthal, nado o 4 de agosto de 1861 en Wei\u00dfenfels, Reino de Saxonia, e finado o 20 de agosto de 1922 en Berl\u00edn, capital da Rep\u00fablica de Weimar (Alema\u00f1a), foi un zo\u00f3logo alem\u00e1n, especilizado no estudo`dos hidrozoos octocoraliarios e dos cet\u00e1ceos.\nTraxectoria.\nFillo de August K\u00fckenthal, inspector de impostos do reino de Prusia, e da s\u00faa esposa Minna Wimmer, fixo os seus estudos primarios na s\u00faa vila natal, e os secuncarios en Halle. Despois esudou mineralox\u00eda na Universidade de M\u00fanic e, m\u00e1is tarde, zoolox\u00eda na de Jena, doutor\u00e1ndose en Ciencias nesta \u00faltima instituci\u00f3n en 1884, cunha tese sobre as c\u00e9lulas linfoides dos an\u00e9lidos. Viaxou polo mar do Norte con B. Wei\u00dfenborn e uniuse ao departamento de zoolox\u00eda de Jena baixo a direcci\u00f3n de Ernst Haeckel en 1885. \nEn 1886, co apoio da \"Senckenberg Natural History Society\", participou nunha expedici\u00f3n a Borneo e as Molucas. Especializouse no estudo dos octocoraliarios, unha subclase de hidrozoos que incl\u00fae \u00f3s Pennatul\u00e1ceos e outros corais brandos. En 1887 obtivo a s\u00faa habilitaci\u00f3n, convert\u00e9ndose en profesor de Filoxenia na Universidade de Jena dous anos despois. Desde 1898 exerceu como profesor de Anatom\u00eda comparada e Zoolox\u00eda na Universidade de Breslau (hoxe Wroc\u0142aw) e como director do seu Museo zool\u00f3xico que na actualidade \u00e9 o Museo de Historia Natural da Universidade de Wroc\u0142aw (\"Muzeum Przyrodnicze Uniwersytetu Wroc\u0142awskiego\" en polaco). \nEn 1918 foi nomeado profesor de Zoolox\u00eda na Universidade de Berl\u00edn e director do seu Museo de Zoolox\u00eda. Ee 1918 a 1919 foi o presidente da Sociedade Zool\u00f3xica Alem\u00e1.\nK\u00fckenthal tam\u00e9n viaxou \u00e1s rexi\u00f3ns do \u00c1rtico en expedici\u00f3ns realizadas en 1889, e viaxou de novo \u00e1s Molucas e a Borneo en 1893-1894. A s\u00faa gran colecci\u00f3n de exemplares zool\u00f3xicos at\u00f3pase agora no \"Naturmuseum Senckenberg\" en Frankfurt. Ademais dos seus estudos zool\u00f3xicos tam\u00e9n realizou estudos etnogr\u00e1ficos. \nK\u00fckenthal interesouse principalmente pola anatom\u00eda comparada e realizou investigaci\u00f3ns anat\u00f3micas, embriol\u00f3xicas e de anatom\u00eda comparada dos cet\u00e1ceos e outros mam\u00edferos mari\u00f1os. Foi partidario da lei bioxen\u00e9tica de Haeckel. A s\u00faa outra \u00e1rea de interese foi a sistem\u00e1tica dos celent\u00e9reos e dos cnidarios. Publicou \"Leitfaden f\u00fcr das Zoologische Praktikum\" (1898) e, desde 1913 editou, xunto con Thilo Krumbach, o \"Handbuch der Zoologie\".\nHonores.\nEp\u00f3nimos.\nHai m\u00e1is de vinte especies zool\u00f3xicas que levan o seu nome, inclu\u00edndo \"Calamorhabdium kuekenthali\", \"Emoia kuekenthali\", \"Hemirhamphodon kuekenthali\", \"Parantica kuekenthali\" e \"Lysmata kuekenthali\".\nK\u00fckenthal\u00f8ya, unha pequena illa situada entre Spitsbergen e Barents\u00f8ya foi as\u00ed nomeada na s\u00faa honra. \nAbreviatura.\nA abreviatura K\u00fckenthal empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "506223", "revid": "23204", "url": "https://gl.wikipedia.org/wiki?curid=506223", "title": "William Shakespeare's Romeo and Juliet", "text": ""}
{"id": "506224", "revid": "23204", "url": "https://gl.wikipedia.org/wiki?curid=506224", "title": "Amor meu, ax\u00fadame", "text": "Amor meu, ax\u00fadame (en ) \u00e9 un filme italiano de 1969 escrito, dirixido e protagonizado por Alberto Sordi.\nEstreouse en galego o 23 de novembro de 1995 a trav\u00e9s da TVG."}
{"id": "506225", "revid": "23204", "url": "https://gl.wikipedia.org/wiki?curid=506225", "title": "Amore mio aiutami", "text": ""}
{"id": "506227", "revid": "1822", "url": "https://gl.wikipedia.org/wiki?curid=506227", "title": "Salto con p\u00e9rtega", "text": "O salto con p\u00e9rtega \u00e9 un evento do atletismo onde os competidores empregan unha vara longa e flex\u00edbel para alcanzar maior altura e pasar por riba dunha barra. As competici\u00f3ns con varas xa eran co\u00f1ecidas na Grecia antiga, entre os cretenses e os celtas. Foi introducido como modalidade ol\u00edmpica dende os primeiros Xogos en Atenas 1896 para os homes e dende Sydney 2000 para as mulleres.\n\u00c9 unha modalidade clasificada como unha das catro principais probas de salto no atletismo, xunto co salto de altura, salto de lonxitude e o salto triplo. A s\u00faa orixinalidade est\u00e1 no feito de ser un deporte que require unha significativa cantidade de equipamento especializado para ser practicado, torn\u00e1ndoo m\u00e1is caro que os demais, mesmo en niveis b\u00e1sicos. Varios saltadores de \u00e9xito na proba te\u00f1en unha base na ximnasia, como a rusa Yelena Isinbayeva, a brasileira Fabiana Murer e o estadounidense Brian Sternberg, o que reflicte os atributos f\u00edsicos similares necesarios para os dous deportes.\nO primeiro campi\u00f3n ol\u00edmpico foi o norteamericano William Hoyt, en 1896, e a primeira campioa, 104 anos despois, Stacy Dragila, tam\u00e9n dos Estados Unidos. Dragila ti\u00f1a como base na adolescencia ser montadora de cabalos e touros en rodeos en California. As marcas mundiais pertencen ao sueco Armand Duplantis (6,18 m) e \u00e1 rusa Yelena Isinbayeva (5,06 m). Disp\u00fatase tanto ao ar libre como en pista cuberta, e as marcas rex\u00edstranse independentemente da localizaci\u00f3n aberta ou pechada.\nHistoria.\nAs varas eran equipamentos empregados como medios pr\u00e1cticos para atravesar obst\u00e1culos naturais como terreos pantanosos no noroeste de Europa, en provincias como Frisia, nos Pa\u00edses Baixos, ao longo do mar do Norte, e en rexi\u00f3ns pantanosas do leste de Inglaterra arredor de Cambridgeshire, Lincolnshire e Norfolk. Drenaxes artificiais nestes lugares crearon unha rede de canles e coletores abertos que se cruzaban uns cos outros. Para cruzar eses lugares sen se mollar e evitar tediosos e longos rodeos polas pontes, mant\u00ed\u00f1ase unha pila de longas e finas varas de salto en cada casa e empreg\u00e1base para saltar sobre as pequenas canles. Realiz\u00e1banse competici\u00f3ns de salto en distancia, e non a\u00ednda de altura, con estas varas anualmente nas terras baixas ao longo do mar do Norte chamadas \"Fierljeppen\".\nUnha das primeiras competici\u00f3ns de salto con p\u00e9rtega onde se mediu a altura aconteceu no \"Ulverston Football and Cricket Club\", en Lancashire, Inglaterra, en 1843. A competici\u00f3n moderna comezou arredor de 1850 en Alema\u00f1a, cando o salto con p\u00e9rtega se engadiu como modalidade para a pr\u00e1ctica de exercicios en clubs de ximnasia. Tam\u00e9n na Inglaterra nesta \u00e9poca hab\u00eda competici\u00f3ns co uso de varas de cinza s\u00f3lida ou de nogueira con puntas de ferro ao final delas. A t\u00e9cnica moderna de salto desenvolveuse nos Estados Unidos a finais do s\u00e9culo XIX. Inicialmente as p\u00e9rtegas se fac\u00edan de material r\u00edxido como o bamb\u00fa (rexistrado por primeira vez en 1857) ou o aluminio, mais coa introduci\u00f3n a partir do inicio da d\u00e9cada de 1950 de p\u00e9rtegas feitas de \"fiberglass\" e fibra de carbono, os saltadores comezaron a atinxir alturas m\u00e1is elevadas antes inalcanz\u00e1beis. En 1985, o ucra\u00edno Serhii Bubka, ent\u00f3n competidor pola Uni\u00f3n Sovi\u00e9tica, foi o primeiro humano que superou os seis metros.\nRegras.\nA pista de carreira para o salto debe medir como m\u00ednimo 45 metros e ao fin dela at\u00f3pase o obst\u00e1culo, unha barra horizontal de 4,5\u00a0m de lonxitude, 2,260\u00a0kg de peso m\u00e1ximo, sustentada por d\u00faas trabes laterais que a elevan e apoian \u00e1 altura determinada. Exactamente ao fin da pista, ao nivel do solo e \u00e1 cabeza do obst\u00e1culo, existe centrada unha caixa de metal ou madeira, con 1\u00a0m de lonxitude, 60\u00a0cm de largura no inicio e 15\u00a0cm xunto ao obst\u00e1culo. Nela apoia o saltador a p\u00e9rtega para conseguir o impulso, realizar o salto e superar a barra.\nAs mesmas regras do salto de altura son aplicadas ao salto con p\u00e9rtega; o atleta ten tres tentativas para saltar a marca, mais pode rexeitar saltar determinada altura preferindo esperar por outra maior. Non conseguindo pasar a altura despois de tres tentativas na mesma altura ou alturas combinadas, \u00e9 eliminado. No caso de que empaten na mesma altura final, o desempate faise polo n\u00famero menor de tentativas para superar a altura inmediatamente anterior. No caso de que contin\u00fae empatado, anal\u00edzase o menor n\u00famero de tentativas en toda a disputa; se contin\u00faa o empate, a proba ent\u00f3n ten un ou m\u00e1is saltos de desempate ata que xurda o vencedor."}
{"id": "506228", "revid": "15490", "url": "https://gl.wikipedia.org/wiki?curid=506228", "title": "Xunta de Galicia de 2020", "text": "Tralas elecci\u00f3ns de xullo de 2020, levouse a cabo unha recomposici\u00f3n do goberno da Xunta de Galicia que variou pouco respecto \u00e1 s\u00faa composici\u00f3n do ano 2016. O goberno da Xunta formouse, desta volta, polo presidente, por primeira vez aparecen 2 vicepresidencias e 11 conseller\u00edas.\nComposici\u00f3n.\nEsta foi a composici\u00f3n da Xunta e os titulares:\nRespecto ao goberno anterior de 2016 e a posterior remodelaci\u00f3n de 2018, houbo alg\u00fans cambios: a Conseller\u00eda de Presidencia perde Administraci\u00f3n P\u00fablica que pasa a Facenda e Igualdade pero incl\u00fae Turismo da anterior conseller\u00eda de Cultura; volven se uniren as anteriormente separadas conseller\u00edas de Educaci\u00f3n e Cultura e aparece a Conseller\u00eda de Emprego (antes en Econom\u00eda) e Igualdade (antes en Presidencia).\nTam\u00e9n mante\u00f1en o posto t\u00f3dolos conselleiros e conselleiras ag\u00e1s o de Sanidade, Jes\u00fas V\u00e1zquez Almu\u00ed\u00f1a e a anterior conselleira de Educaci\u00f3n, Carmen Pomar, que saen do goberno."}
{"id": "506235", "revid": "23204", "url": "https://gl.wikipedia.org/wiki?curid=506235", "title": "Wei\u00dfenfels", "text": "Wei\u00dfenfels, \u00e1s veces escrita como Weissenfels, \u00e9 unha cidade e municipio de Alema\u00f1a, no estado federado de Saxonia-Anhalt, cerca de Halle e da capital do \"Land\", Leipzig. \n\u00c9 a cidade m\u00e1is poboada do distrito de Burgenland (\"Burgenlandkreis\"), con m\u00e1is de 40 000 habitantes, e, desde o ano 2010, engloba a 11 localidades novas que at\u00e9 ent\u00f3n eran independentes.\nSobre un outeiro da cidade \u00e9rguese o palacio de \"Neu-Augustusburg\", que foi a residencia dos titulares do Ducado de Saxonia-Weissenfels, do Sacro Imperio Romano-Xerm\u00e1nico, at\u00e9 1746, cando ao extinguirse a dinast\u00eda reinante, o ducado pasou a formar parte do Electorado de Saxonia.\nA localidade esta atravesada polo r\u00edo Saale, polo que o seu nome oficial completo \u00e9 \"Wei\u00dfenfels an der Saale\".\nXeograf\u00eda.\nSituada a unha altitude media de 100 msnm, a cidade ocupa unha suprficie de 24,75 km\u00b2. \nNo ano 2015 contaba cunha poboaci\u00f3n de 40 398 habitantes, polo que a s\u00faa densidade de poboaci\u00f3n nese ano era de 1 177 hab./km\u00b2.\nEvoluci\u00f3n da poboaci\u00f3n (1825 - 2013).\nFonte de datos desde 1990: Oficina de Estat\u00edstica de Saxonia-Anhalt."}
{"id": "506236", "revid": "98629", "url": "https://gl.wikipedia.org/wiki?curid=506236", "title": "K\u00fckenthal\u00f8ya", "text": "A illa de K\u00fckenthal (en noruegu\u00e9s K\u00fckenthal\u00f8ya) \u00e9 unha pequena illa (mide 3,3 km longo por 2,2 km de largo), deshabitada, do arquip\u00e9lago noruegu\u00e9s das illas Svalbard, no mar de Barents.\nAdministrativamente pertence a Svalbard, un territorio dependente de Noruega.\nK\u00fckenthal\u00f8ya est\u00e1 en medio do Heleysundet, o estreito que separa a illa de Barents (Barents\u00f8ya) da illa de Spitsbergen.\nDescubrimento.\nA illa foi descuberta polo zo\u00f3logo alem\u00e1n Willy K\u00fckenthal (1861\u20131922), nunha expedici\u00f3n iniciada en 1886 e que finalizou en 1889, ao que a illa debe o seu nome."}
{"id": "506237", "revid": "785", "url": "https://gl.wikipedia.org/wiki?curid=506237", "title": "\u00ba", "text": ""}
{"id": "506238", "revid": "785", "url": "https://gl.wikipedia.org/wiki?curid=506238", "title": "\u00b0", "text": ""}
{"id": "506239", "revid": "4817", "url": "https://gl.wikipedia.org/wiki?curid=506239", "title": "MAVEN", "text": "MAVEN ou Mars Atmosphere and Volatile EvolutioN \u00e9 unha sonda espacial da NASA lanzada o 18 de novembro de 2013 mediante un foguete Atlas 5 desde Cabo Ca\u00f1averal para estudar Marte.\nCaracter\u00edsticas.\nMAVEN foi enviada a Marte para estudar a atmosfera superior e a ionosfera do planeta vermello, as\u00ed como as s\u00faas interacci\u00f3ns co vento solar e determinar a perda co tempo dos gases da atmosfera marciana e o seu efecto na evoluci\u00f3n do planeta.\nO corpo da nave ten forma aproximadamente c\u00fabica de 2,3 x 2,3 x 2,0 m, constru\u00eddo con paneis de aluminio entremetidos en paneis de composto de grafito. No centro do corpo at\u00f3pase un dep\u00f3sito de propelente cil\u00edndrico de 1,3 m de di\u00e1metro que pode conter ata 1640 kg de hidracina. Do corpo da nave saen dous paneis solares que proporcionan a alimentaci\u00f3n el\u00e9ctrica. A nave leva oito instrumentos cient\u00edficos a bordo: un magnet\u00f3metro, un espectr\u00f3metro de i\u00f3ns e gases neutros, unha sonda Langmuir e detector de ondas, un espectr\u00f3metro ultravioleta, un analizador de electr\u00f3ns do vento solar, un analizador de i\u00f3ns do vento solar, un detector de part\u00edculas enerx\u00e9ticas solares e un detector de i\u00f3ns termais e supratermais.\nMAVEN foi lanzada o 18 de novembro de 2013 e chegou a Marte o 22 de setembro de 2014, acadando unha \u00f3rbita cient\u00edfica cun per\u00edodo de 4,5 horas, unha inclinaci\u00f3n de 75\u00ba e unha periapse de 150 km."}
{"id": "506240", "revid": "72012", "url": "https://gl.wikipedia.org/wiki?curid=506240", "title": "Mars Atmosphere and Volatile EvolutioN", "text": ""}
{"id": "506243", "revid": "23204", "url": "https://gl.wikipedia.org/wiki?curid=506243", "title": "Pedro Francisco Duque Duque", "text": ""}
{"id": "506244", "revid": "23204", "url": "https://gl.wikipedia.org/wiki?curid=506244", "title": "Xenocidio selk'nam", "text": "Por xenocidio selk'nam co\u00f1\u00e9cese aos feitos definidos como xenocidio ocorridos entre a segunda metade do s\u00e9culo XIX e as primeiras d\u00e9cadas do s\u00e9culo XX en contra dos selk'nam, pobo amerindio da illa Grande da Terra do Fogo. A \u00faltima representante pura deste pobo, \u00c1ngela Loij, faleceu en 1974. No presente s\u00f3 existen alg\u00fans descendentes mestizos desta etnia.\nContra finais do s\u00e9culo XIX a illa Grande da Terra do Fogo atraeu o interese de grandes compa\u00f1\u00edas gandeiras. A introduci\u00f3n das estancias ovelleiras creou fortes conflitos entre os nativos e os colonos brit\u00e1nicos, arxentinos e chilenos, conflito que adquiriu trazos de guerra de exterminio. As grandes compa\u00f1\u00edas gandeiras de ovellas chegaron a pagar unha libra esterlina por cada selk'nam morto, o que era confirmado presentando mans ou orellas das v\u00edtimas. As tribos do norte foron as primeiras afectadas, inici\u00e1ndose unha onda migratoria ao extremo sur da illa para escapar dos masacres. En busca de alternativas \u00e1 matanza, en 1890 o Goberno chileno cedeu a illa Dawson, no Estreito de Magall\u00e1ns, a sacerdotes salesianos que estabeleceron al\u00ed unha misi\u00f3n dotada de amplos recursos econ\u00f3micos. Os selk'nam que sobreviviron ao xenocidio foron virtualmente trasladados \u00e1 illa, que nun prazo de vinte anos pechou deixando un cemiterio poboado de cruces."}
{"id": "506245", "revid": "23204", "url": "https://gl.wikipedia.org/wiki?curid=506245", "title": "Groat escoc\u00e9s", "text": "O groat foi unha moeda escocesa de prata introducida en 1357 no sistema monetario do Reino de Escocia polo rei David II (1329-1371), inicialmente co valor de catro peniques escoceses, e que mantivo a s\u00faa existencia ata 1559, baixo o reinado de Mar\u00eda Estuardo (1542-1567), cando val\u00eda 12 peniques escoceses ou un xilin.\nA denominaci\u00f3n \"groat\", as\u00ed como os seus equivalentes europeos \"groschen\" e \"grosch\" (en alem\u00e1n), \"groot\" (en neerlan\u00e9s), \"grote\" (en baixo alem\u00e1n), \"grosz\" (en polaco), \"gros\" (en franc\u00e9s), \"grosso\" (en italiano) etc., deriva do adxectivo latino \"grossus\" (\"groso\"). As moedas con estas denominaci\u00f3ns, moi estendidas por toda Europa entre os s\u00e9culos XIII e XV, ti\u00f1an en com\u00fan estaren cu\u00f1adas en prata sobre discos de maior grosor e peso que o daquelas \u00e1s que substitu\u00edan.\nHistoria.\nDavid II (1329-1371): nacemento do \"groat\" escoc\u00e9s.\nDavid II (1329-1371) foi o primeiro monarca escoc\u00e9s en cu\u00f1ar esta moeda, xunto co medio \"groat\" (\"half-groat\"), como complemento dos peniques, medios peniques e \"farthings\" que constitu\u00edran ata ese momento a base do sistema monetario escoc\u00e9s.\nDavid ti\u00f1a apenas cinco anos cando finou o seu pai, Roberto I (1306-1329). Acadou a s\u00faa maior\u00eda de idade en 1341 e en 1346 invadiu Inglaterra, onde foi derrotado, capturado e feito prisioneiro polo seu cu\u00f1ado, o rei Eduardo III de Inglaterra (1327-1377). Durante a s\u00faa estad\u00eda al\u00ed, co\u00f1eceu as novas moedas que introducira Eduardo III no sistema ingl\u00e9s (o \"noble\" de ouro, de 80 peniques, e o \"groat\" de prata, de catro peniques) e, logo da s\u00faa liberaci\u00f3n en 1358, introduciu en Escocia esas novidades, a\u00ednda que continuou tam\u00e9n coa cu\u00f1axe dos peniques escoceses.\nA tipolox\u00eda adoptada por David II para estes primeiros \"groats\" escoceses copiaba case exactamente a dos \"groats\" ingleses de Eduardo III, a\u00ednda que cunha diferenza substancial: o motivo principal do anverso en ambas as moedas era un busto do monarca, que no caso da inglesa se amosaba de fronte, en tanto que nos \"groats\" escoceses aparec\u00eda de perfil (\"tres cuartos\"). A lenda do anverso era (\"David, pola graza de Deus, rei dos escoceses\").\nPola s\u00faa banda, o reverso, tam\u00e9n fortemente inspirado no do \"groat\" ingl\u00e9s, estaba caracterizado por unha cruz longa con estrelas en cada cuartel, que corta unha lenda escrita en d\u00faas li\u00f1as, do tipo: (\"Deus \u00e9 o meu valedor e o meu redentor\") / (\"Cidade de Edimburgo\"). Esta lenda incl\u00fae a menci\u00f3n da cidade a modo de marca de ceca, que nestas primeiras emisi\u00f3ns pode ser Edimburgo ou Aberdeen.\nEste primeiro \"groat\", cu\u00f1ado a partir de 1357, ti\u00f1a un valor de 4 peniques escoceses, un peso de 72 grans de prata pura (ca. 4,65 gramos) e un di\u00e1metro de 27 mil\u00edmetros. Dez anos despois, en 1367, iniciouse en Escocia un proceso de reduci\u00f3n xeral no peso das moedas, motivada pola crise econ\u00f3mica que estaba a atravesar o pa\u00eds, que provocou diverxencia entre o valor das moedas escocesas e o das s\u00faas hom\u00f3nimas inglesas. Ese ano, o \"groat\" de David II baixou ata os 60 grans (ca. 3,87 gramos), mantendo o valor de 4 peniques.\nDe Roberto II (1371-1390) a Mar\u00eda Estuardo (1542-1567).\nBaixo o seu sucesor, Roberto II (1371-1390) o \"groat\" mantivo o mesmo peso, en tanto que no reinado de Roberto III (1390-1406) este flutuou, cun lixeiro ascenso nas s\u00faas primeiras emisi\u00f3ns seguido dunha diminuci\u00f3n que chegou ata os 46 grans (ca. 2,97 gramos). Con Roberto III produciuse tam\u00e9n un notable cambio no busto dos anversos, que deixou de representarse de perfil (como vi\u00f1a sucedendo desde David II) e pasou amosarse de fronte, de xeito que pasou a semellarse m\u00e1is ao seu hom\u00f3nimo ingl\u00e9s. \nBaixo Xacobe I (1406-1437) o valor do \"groat\" ascendeu ata os 6 peniques escoceses, en tanto que o seu peso caeu aos 36 grans. A calidade da moeda debilitouse notablemente, ata o punto de que nas s\u00faas lendas se chegaron a producir erros de ortograf\u00eda (en ocasi\u00f3ns: no canto de e en lugar de ).\nA primeira emisi\u00f3n a nome de Xacobe II (1437-1460) conservaba as mesmas caracter\u00edsticas que a precedente, mais en 1451 produc\u00edronse reaxustes no sistema que levaron consigo unha subida do peso do \"groat\" de ata 60 grans e un valor de 8 peniques, que ascendeu posteriormente a 12 peniques, co que se igualou co xilin escoc\u00e9s.\nO peso mant\u00edvose constante baixo Xacobe III (1460-1488). Xacobe emitiu os seus primeiros \"groats\" seguindo unha tipolox\u00eda id\u00e9ntica \u00e1 do seu pai. No entanto, a partir de 1485 comezaron a producirse cu\u00f1axes con tipos renovados, que amosaban un retrato m\u00e1is realista do monarca, coroado e de perfil. Segundo Stewart, o busto de Xacobe III do \"groat\" de 1485 \"ademais de ser o primeiro retrato realista dun rei nunha moeda escocesa, probablemente sexa o primeiro retrato renacentista nunha moeda f\u00f3ra de Italia\". Nos \u00faltimos anos do reinado de Xacobe III chegaron a emitirse \"groats\" cunha prata de maior lei e cun valor de ata 14 peniques.\nDurante o reino de Xacobe IV (1488-1513) o \"groat\" e a s\u00faa fracci\u00f3n (medio \"groat\") foron emitidos seguindo dous est\u00e1ndares de peso e lei: un \"groat\" lixeiro, con valor de 12 peniques ou un xilin, e outro forte, valorado en 14 peniques.\nBaixo Xacobe V (1513-1542) o peso do \"groat\" recuperouse levemente ata chegar aos 42 grans e o seu valor reaxustouse nun xilin e 6 peniques (ou o que \u00e9 o mesmo, 18 peniques). Neste per\u00edodo, a s\u00faa tipolox\u00eda cambiou radicalmente, cun retrato de perfil cara \u00e1 dereita de corte claramente renacentista e, no reverso, sobre a cruz, o escudo de Escocia co le\u00f3n rampante, rodeado por unha lenda disposta nunha soa li\u00f1a, na que unicamente se d\u00e1 conta do lugar de cu\u00f1axe (do tipo ). A\u00ednda que baixo outros monarcas foi habitual a emisi\u00f3n de moedas de medio \"groat\", Xacobe V substitu\u00edu este valor fraccionario polo dun terzo de \"groat\" (6 peniques escoceses). Por\u00e9n, en 1538, o terzo de \"groat\" foi substitu\u00eddo por unha nova moeda, de bill\u00f3n con apenas un 25 % de prata, denominada \"bawbee\", con ese mesmo valor de 6 peniques.\nO derradeiro reinado en que se emitiu o \"groat\" escoc\u00e9s foi o de Mar\u00eda Estuardo (1542-1567), en concreto durante a s\u00faa segunda serie de emisi\u00f3ns (1558-1560). Nes \u00e9poca, a moeda deixou de cu\u00f1arse en prata e pasou a ser de bill\u00f3n, a\u00ednda conservando o valor de 12 peniques. A s\u00faa tipolox\u00eda era radicalmente innovadora: o anverso estaba caracterizado por un gran monograma coroado formado polas letras MF (de Mar\u00eda e o seu esposo, Francisco II de Francia) flanqueado por cun cardo coroado \u00e1 dereita (s\u00edmbolo nacional de Escocia) e un golfi\u00f1o coroado \u00e1 esquerda (indicativo da condici\u00f3n de Delf\u00edn de Francia que Francisco ti\u00f1a naquel momento). No reverso, unha cartela cadrada flanqueada por senllas cruces de Lorena conti\u00f1a unha lenda en catro li\u00f1as: (\"Xa non son d\u00faas, sen\u00f3n unha soa carne\")."}
{"id": "506246", "revid": "65337", "url": "https://gl.wikipedia.org/wiki?curid=506246", "title": "Groat (moeda escocesa)", "text": ""}
{"id": "506247", "revid": "88215", "url": "https://gl.wikipedia.org/wiki?curid=506247", "title": "Yago Gandoy", "text": "Yago Gandoy Mart\u00ednez, nado na Coru\u00f1a o 13 de abril de 1999, \u00e9 un futbolista galego que xoga como centrocampista no Navalcarnero, da Segunda Divisi\u00f3n RFEF. \nTraxectoria.\nIngresou nas categor\u00edas inferiores do Deportivo da Coru\u00f1a aos dez anos, procedente do Ural CF. Debutou co Fabril o 10 de decembro de 2017, nun partido de Segunda Divisi\u00f3n B, entrando como substituto de Mart\u00edn Bengoa na vitoria por 2-3 fronte ao Cerceda. \nIncorporouse definitivamente ao Fabril no inicio da tempada 2018-19, e anotou o seu primeiro gol o 4 de novembro de 2018 na vitoria por 2-1 sobre o R\u00e1pido de Bouzas. Disputou 24 partidos na tempada, ao final da cal o equipo acabou descendendo a Terceira. \nO 21 de setembro de 2019 debutou co primeiro equipo do Deportivo da Coru\u00f1a, na Segunda Divisi\u00f3n, substitu\u00edndo a Ager Aketxe no empate a cero contra o C\u00e1diz. O 9 de setembro de 2020 o club renovou o seu contrato por tres anos. Disputou 11 encontros nesa tempada, case todos na primeira parte da competici\u00f3n. \nEn agosto de 2021 sa\u00edu cedido ao Coruxo, da Segunda Divisi\u00f3n RFEF. Disputou 22 encontros co equipo vigu\u00e9s, 14 deles como titular, e ao remate da campa\u00f1a asinou co club en propiedade, despois de se desvencellar do Deportivo. Na campa\u00f1a 2022/23 xogou un total de 34 partidos, 30 deles como titular, e marcou un gol.\nPara a campa\u00f1a 2023/24 asinou co Navalcarnero, da mesma categor\u00eda. "}
{"id": "506248", "revid": "98629", "url": "https://gl.wikipedia.org/wiki?curid=506248", "title": "Silencio roto", "text": "Silencio roto \u00e9 un filme espa\u00f1ol de 2001 dirixido por Montxo Armend\u00e1riz e protagonizado por Luc\u00eda Jim\u00e9nez e Juan Diego Botto. A historia est\u00e1 ambientada nunha pequena vila espa\u00f1ola trala guerra civil, entre os anos 1944 e 1948. Rodouse no concello de Artzi (Navarra).\nSinopse.\nEn 1944, Luc\u00eda, unha rapaza nove, volve \u00e1 s\u00faa vila natal no norte de Espa\u00f1a despois de nove anos porque a s\u00faa nai ten outros cinco fillos e debe traballar. Despois de chegar, Luc\u00eda at\u00f3pase cos seus amigos da infancia, vive con Teresa e comeza a traballar no seu bar. Tam\u00e9n co\u00f1ece a Manuel, que colabora cos maquis. Atra\u00edda por Manuel e vendo como os gardas civ\u00eds tratan \u00e1 xente da vila, colabora cos guerrilleiros."}
{"id": "506249", "revid": "89787", "url": "https://gl.wikipedia.org/wiki?curid=506249", "title": "Lucky (filme de 2017)", "text": "Lucky \u00e9 un filme estadounidense de 2017 dirixido por John Carroll Lynch a partir dun gui\u00f3n de Logan Sparks e Drago Sumonja. Est\u00e1 protagonizado por Harry Dean Stanton no seu derradeiro papel no cinema antes da s\u00faa morte con 91 anos o 15 de setembro de 2017. O filme conta a historia dun home de 90 anos alcumado \"Lucky\" e os problemas coa vellez. O filme amosa como chega a un acordo coa s\u00faa propia mortalidade mentres procura a iluminaci\u00f3n."}
{"id": "506251", "revid": "23204", "url": "https://gl.wikipedia.org/wiki?curid=506251", "title": "Os amores de Carmen", "text": "Os amores de Carmen (en ) \u00e9 un filme estadounidense de 1948 dirixido por Charles Vidor. Est\u00e1 protagonizado por Rita Hayworth no papel da xitana Carmen, e por Glenn Ford como o seu amante Don Jos\u00e9.\nEstreouse en galego o 20 de agosto de 1999 a trav\u00e9s da TVG."}
{"id": "506252", "revid": "23204", "url": "https://gl.wikipedia.org/wiki?curid=506252", "title": "The Loves of Carmen (filme de 1948)", "text": ""}
{"id": "506253", "revid": "1093", "url": "https://gl.wikipedia.org/wiki?curid=506253", "title": "Jos\u00e9 Luis Mira Lema", "text": ""}
{"id": "506255", "revid": "98629", "url": "https://gl.wikipedia.org/wiki?curid=506255", "title": "Iurii Shchekochikhin", "text": "Iurii Petrovich Shchekochikhin (en ), nado o 9 de xu\u00f1o de 1950 en Kirovabad (RSS de Acerbaix\u00e1n) e finado o 3 de xullo de 2003 en Moscova, foi un xornalista de investigaci\u00f3n ruso, escritor e lexislador liberal na Duma Estatal. Shchekochikhin acadou sona pola s\u00faa divulgaci\u00f3n e campa\u00f1a en contra da influencia do crime organizado e da corrupci\u00f3n. O seu derradeiro libro, \"\u0420\u0430\u0431\u044b \u0413\u0411. XX \u0432\u0435\u043a. \u0420\u0435\u043b\u0438\u0433\u0438\u044f \u043f\u0440\u0435\u0434\u0430\u0442\u0435\u043b\u044c\u0441\u0442\u0432\u0430\" (\"Escravos do GB do s\u00e9culo XX. A relixi\u00f3n da traiz\u00f3n), trataba sobre persoas que traballaron como informadores do KGB.\nComo xornalista do \"Novaia gazeta (NG)\", Shchekochikhin investigou os atentados contra apartamentos supostamente dirixidos polos servizos segredos e o esc\u00e1ndalo de corrupci\u00f3n Tri kita no que estaban implicados altos cargos do FSB e estaba relacionado co lavado de cartos a trav\u00e9s do Banco de Nova York.\nShchekochikhin finou repentinamente o 3 de xullo de 2003 dunha enfermidade misteriosa, uns d\u00edas antes dunha viaxe planificada aos Estados Unidos, onde ti\u00f1a previsto reunirse con investigadores do FBI. Os seus documentos m\u00e9dicos, segundo NG, foron perdidos ou destru\u00eddos polas autoridades. Os s\u00edntomas da s\u00faa doenza coinciden cun patr\u00f3n de envelenamento por material radioactivo e foron similares aos s\u00edntomas de Nikolai Khokhlov, Roman Tsepov, e Alexander Litvinenko. Segundo Litvinenko e a informaci\u00f3n dalg\u00fans medios, a morte de Iurii Shchekochikhin foi un asasinato por motivos pol\u00edticos."}
{"id": "506256", "revid": "72012", "url": "https://gl.wikipedia.org/wiki?curid=506256", "title": "Pennatulidae", "text": ""}
{"id": "506257", "revid": "22570", "url": "https://gl.wikipedia.org/wiki?curid=506257", "title": "Pennat\u00falidos", "text": "A dos pennat\u00falidos (\"Pennatulidae\") \u00e9 unha familia de cnidarios da clase dos antozoos, subclase dos octocoraliarios, orde dos pennatul\u00e1ceos e suborde dos subseliforos. \nA \u200bfamilia comprende, segundo o WoRMS, 7 x\u00e9neros, que conte\u00f1en unhas 58 especies. O seu x\u00e9nero tipo \u00e9 \"Pennatula\".\nTaxonom\u00eda.\nDescrici\u00f3n.\nA familia foi descrita en 1834 polo naturalista, explorador, zo\u00f3logo, bot\u00e1nico, anatomista, xe\u00f3logo e microscopista alem\u00e1n Christian Gottfried Ehrenberg. \nX\u00e9neros.\nA familia comprende na actualidade (2020), segundo o WoRMS, os seguintes x\u00e9neros:\nPor\u00e9n, o ITIS s\u00f3 admite etras d\u00faas:\nCaracter\u00edsticas.\nAs s\u00faas especies enc\u00e1dranse entre os corais brandos, xa que carecen de esqueleto calcario, como os \"corais verdadeiros\" da orde dos escleractinios, polo que non son corais hermat\u00edpicos.\nForman colonias de p\u00f3lipos, de oito tent\u00e1culos, unidos por unha masa carnosa de tecido com\u00fan xerado por eles, o chamado cen\u00e9nquima, que recobre un raque ou eixe sen ramificar, para sustentar a colonia. De simetr\u00eda bilateral, os p\u00f3lipos ali\u00f1\u00e9anse regularmente nas marxes das \"follas\", ao redor do raque.\nNon pos\u00faen zooxantelas, xa que habitan maioritariamente en augas profundas.\nDistribu\u00edndose por todos os oc\u00e9anos."}
{"id": "506259", "revid": "23204", "url": "https://gl.wikipedia.org/wiki?curid=506259", "title": "Annabelle (filme)", "text": "Annabelle \u00e9 un filme estadounidense de 2014 dirixido por John R. Leonetti, escrito por Gary Dauberman e producido por Peter Safran e James Wan. \u00c9 unha precuela do filme de 2013 \"O expediente Warren\", sendo o segundo t\u00edtulo da franqu\u00eda \"Conjuring\". O filme est\u00e1 inspirado nunha historia dunha boneca chamada Annabelle narrada por Ed e Lorraine Warren. Est\u00e1 protagonizado por Annabelle Wallis, Ward Horton e Alfre Woodard.\nEstreouse en galego a trav\u00e9s da TVG."}
{"id": "506260", "revid": "23204", "url": "https://gl.wikipedia.org/wiki?curid=506260", "title": "Pennatula phosphorea", "text": "Pennatula phosphorea \u00e9 unha especie de cnidario da clase dos antozoos, subclase dos octocoraliarios, orde dos pennatul\u00e1ceos e suborde dos subseliforos, unha das 12 integradas na actualidade (2020) na familia dos pennat\u00falidos.\nTaxonom\u00eda.\nDescrici\u00f3n.\nA espeie foi descrita en 1758 por Linneo, no volume 1\u00ba da 10\u00aa edici\u00f3n do seu \"Systema Naturae\". \nSin\u00f3nimos.\nAdemais de polo nome v\u00e1lido, a especie co\u00f1eceuse tam\u00e9n polos sin\u00f3nimos:\nSubespecies.\nNa especie reco\u00f1\u00e9cense as subespecies seguintes:\nDistribuci\u00f3n e h\u00e1bitat.\nDistribuci\u00f3n.\nA \u00e1rea de distribuci\u00f3n de \"Pennatula phosphorea\" comprende todo o Atl\u00e1ntico nororiental, inclu\u00eddo o mar Mediterr\u00e1neo, sendo frecuente nas costas norte e oeste de Escocia. Na rexi\u00f3n mediterr\u00e1nea, at\u00f3pase nas costas de Grecia, Italia, Espa\u00f1a e Turqu\u00eda. \u00c9 relativamente com\u00fan no mar Adri\u00e1tico. E recentemente observouse no suroeste da illa de Cefalonia, no mar X\u00f3nico oriental. As\u00ed mesmo, enc\u00f3ntrase tam\u00e9n nas costas do norte do Atl\u00e1ntico oruental, no Canad\u00e1 e os Estados Unidos. \nDescrib\u00edronse exemplares referidos a esta especie en Nova Zelandia, e tam\u00e9n existen rexistros na rexi\u00f3n Indo-Pac\u00edfica oriental e meridional, pero a confusi\u00f3n con outras especies fai incerta a verdadeira distribuci\u00f3n xeogr\u00e1fica de \"P. phosphorea\".\nH\u00e1bitat.\n\"Pennatula phosphorea\" \u00e9 unha especie epibent\u00f3nica, que vive nas zonas circalitorais e batiais. Enc\u00f3ntrase entre os 20 e os 700 m de profundidade, en fondos areosos ou lamacentos. No Mediterr\u00e1neo \u00e9 com\u00fan desde os 25 m at\u00e9 os 550 m.\nBiolox\u00eda.\n\"Pennatula phosphorea\" \u00e9 unha pluma de mar que mide at\u00e9 40 cm de lonxitude (inclu\u00eddo o ped\u00fanculo), e aproximadamente a metade desta lonxitude sobresae por riba do sedimento.\nTodas as plumas de mar estudadas at\u00e9 a data de hoxe son reprodutoras gonocor\u00edsticas (unisexuais). A\u00ednda que non hai estudos dispo\u00f1\u00edbeis sobre o ciclo de vida da especie e a s\u00faa reproduci\u00f3n, os antozoos adoian teren o seguinte ciclo de vida: os gametos son vertidos ao cel\u00e9ntero (cavidadde gastrovascular) e expulsados ao mar pola boca; o cigoto conv\u00e9rtese nunha larva pl\u00e1nula planct\u00f3nica; a metamorfose comeza coa morfox\u00e9nese temper\u00e1 dos tent\u00e1culos, os septos (tabiques) e a farinxe antes do asentamento larvario no extremo aboral. A proporci\u00f3n de sexos de \"P. phosphorea\" \u00e9 de 1:1, similar a outros pennatul\u00e1ceos. O tama\u00f1o m\u00ednimo para a s\u00faa madurez sexual parece ser entre os 5 e os 9 cm (de lonxitude da barra axial). Non se observaron eventos de desova nesta especie, a\u00ednda que probabelmente sexa anual, como noutras especies similares. Non se co\u00f1ecen as larvas pero suponse que son lecitotr\u00f3ficas, dado o seu gran ovocito.\nA fecundidade \u00e9 elevada en \"P. phosphorea\" e a\u00ednda que a desova ocorre, segundo parece, anualmente, a duraci\u00f3n da oox\u00e9nese supera os 12 meses. A xeraci\u00f3n inicial de ovocitos descr\u00edbese mellor como \"cuasi-continua\" xa que pode suprimirse durante o inverno. Os poucos grandes ovocitos que non aparecen poder\u00edan reabsorberse, fen\u00f3meno tam\u00e9n observado en varias especies de gorgonias. A vida \u00fatil das larvas a\u00ednda est\u00e1 por determinar.\n\"Pennatula phosphorea\", como outros pennatul\u00e1ceos como \"Virgularia mirabilis\", \u00e9 bioluminescente, emitindo luz en flashes brillantes ou en pulsos r\u00edtmicos ao longo da colonia.\nAmeazas.\nTendo en conta que \"P. phosphorea\" vive con abundancia vari\u00e1bel en sedimentos brandos en ambientes circalitorais, a principal ameaza para esta especie no Mediterr\u00e1neo \u00e9 a perturbaci\u00f3n mec\u00e1nica polas actividades de pesca demersal, especialmente a pesca de arrastre. A pesca de arrastre de fondo provoca perturbaci\u00f3ns cr\u00f3nicas e xeneralizadas nos fondos mari\u00f1os en mares pouco profundos e pode provocar cambios na estrutura tr\u00f3fica e na funci\u00f3n das comunidades bent\u00f3nicas. Pode ter a maior influencia negativa sobre determinadas subpoboaci\u00f3ns de \"P. phosphorea\", eliminando principalmente os esp\u00e9cimes de gran tama\u00f1o, que son os individuos reprodutores. Non se realizaron estudos para estudar a reduci\u00f3n das poboaci\u00f3ns de \"P. phosphorea\" polas actividades pesqueiras. Por\u00e9n, a especie cobre fondos brandos de lama, que son as zonas que forman os principais caladoiros de \"Nephrops norvegicus\" e outros caladoiros comerciais importantes que operan f\u00f3ra de Espa\u00f1a, Italia, Alxeria e Tunisia. En moitas rexi\u00f3ns, as pesqueiras de arrastre das cigalas utilizan artes non selectivas con mallas de pequeno tama\u00f1o, xerando capturas accidentais non desexadas que se guindan ao mar, a maior\u00eda das veces mortas ou agonizantes.Ademais da resuspensi\u00f3n de part\u00edculas finas debido \u00e1 actividade de arrastre, a ancoraxe tam\u00e9n pode causar danos f\u00edsicos a especies est\u00e1ticas de megafauna como as plumas de mar.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta o antedito, sospeita que a poboaci\u00f3n de \"Pennatula phosphorea\" diminu\u00edu nun 40 % nos \u00faltimos 20 anos (\u00e9 prob\u00e1bel que sexan aproximadamente tres xeraci\u00f3ns) e seguir\u00e1 diminu\u00edndo nun 20 ou 30 % nos pr\u00f3ximos 10 anos de continuar as ameazas citadas, polo que cualifica o estado de conservaci\u00f3n da especie como \"VU\" (vulner\u00e1bel).\nMedidas de protecci\u00f3n no Mediterr\u00e1neo.\nEsta especie \u00e9 vulnerable no Mediterr\u00e1neo.\nOs fondos con penn\u00e1tulaceos forman parte de varias acci\u00f3ns de xesti\u00f3n internacionais:\nNotas.\nLigaz\u00f3ns externas.\n[[Categor\u00eda:Antozoos]]\n[[Categor\u00eda:Fauna de Europa]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]"}
{"id": "506261", "revid": "26585", "url": "https://gl.wikipedia.org/wiki?curid=506261", "title": "Tempada 1985 do Campionato de Galicia de Rally", "text": "A tempada 1985 foi a s\u00e9tima edici\u00f3n do Campionato de Galicia de Rally. \nComezou o 16 de febreiro coa primeira edici\u00f3n do Rally Botafumeiro e rematou o 28 de novembro no Rally de Pontevedra. Os vencedores foron os coru\u00f1eses Jos\u00e9 Mora e Luis Moya, a bordo dun Renault 5 Turbo nos primeiros rallys e un GT Turbo nos seguintes."}
{"id": "506262", "revid": "23204", "url": "https://gl.wikipedia.org/wiki?curid=506262", "title": "Minia", "text": "Minia \u00e9 unha m\u00e1rtir romana venerada no santuario de San Fins de Bri\u00f3n. A festa de Santa Minia cel\u00e9brase o 26 e 27 de setembro e a ela acoden moitos romeiros da zona. \u00c9 a patroa do concello de Bri\u00f3n.\nNome.\nO nome \u00e9 de orixe latina, \"Minia\", talvez forma feminina de \"Minius\", de orixe incerta, quizais etrusca. \"Minius\" tam\u00e9n \u00f3 o nome latino que d\u00e1 lugar a Mi\u00f1o, o r\u00edo, que se pode relacionar co \"minium\", \u00f3xido de ferro de varios minerais de cor rubia, cinabrio, minio.\nA difusi\u00f3n do nome \u00e9 recente e debida ao santuario de Bri\u00f3n. Leva este nome a astrof\u00edsica Minia Manteiga. Lugr\u00eds Freire escribiu un drama titulado \"Minia, drama nun acto en prosa\".\nA lenda de Santa Minia e a historia do seu santuario en Bri\u00f3n.\nSegundo a lenda, Minia foi unha m\u00e1rtir romana do s\u00e9culo IV, martirizada con 15 anos no 362 sendo emperador Xuliano. O corpo foi achado no cemiterio de San Calisto en 1781 e entregado \u00e1 igrexa metropolitana esmirnense en 1841. En 1783 sacouse o corpo e maila l\u00e1pida do sartego no cemiterio de Santa In\u00e9s. En 1804 o prefecto do Sagrario Apost\u00f3lico doou os restos a Juan Francisco Arieta e nese mesmo ano o nobre Tom\u00e1s Anduaga levounos para C\u00e1diz. Cubr\u00edronse os \u00f3sos con cera e forr\u00e1ronse con panos de li\u00f1o ao estilo romano. Met\u00e9ronse nunha urna xunto cun vaso do seu suposto sangue, cos certificados de autenticidade e un anaco de lousa coa inscrici\u00f3n \"MINIA IN SOMNO PACIS\" (Minia no sono da paz). Finado o nobre gaditano, o seu criado galego Lu\u00eds Tob\u00edo, de Ama\u00eda, levou para a s\u00faa terra en 1848 as reliquias. Depositounas na sancrist\u00eda da igrexa parroquial de San Fins de Bri\u00f3n e logo foron para un santuario erguido na mesma parroquia en Pedrouzos. Nese mesmo 1848 o bispo de Santiago de Compostela, Rafael de V\u00e9lez, reco\u00f1eceu oficialmente o culto de santa Minia.\nTodos os anos acoden miles de romeiros e romeiras a Bri\u00f3n o d\u00eda de santa Minia porque se cre unha santa moi avogosa. C\u00f3idase que po\u00f1endo unha candea coa forma da parte do corpo enferma e ofrec\u00e9ndose \u00e1 santa cunha misa e alg\u00fan sacrificio obrarase o milagre e o doente sandar\u00e1.\nA imaxe da santa representa unha moza nova xacente, vestida con roupas de patricia romana.\nSanta Minia, San Campio, San Pexerto e Santa Pl\u00e1cida..\nSanta Minia, San Campio e San Pexerto son os tres santos populares paleocristi\u00e1ns cuxas reliquias, procedentes das catacumbas romanas de San Calisto, se conservan en Galicia desde a \u00faltima parte do s\u00e9culo XVIII, polo que os santuarios e devoci\u00f3n por eles son relativamente modernos.\nSan Campio e san Pexerto eran moi indicados para a protecci\u00f3n dos mozos que \u00edan facer o servizo militar por suporse que foran soldados romanos. Nos tres casos coincide que coas reliquias veu de Roma a l\u00e1pida encontrada na tumba e un vaso co suposto sangue do m\u00e1rtir, que pode ser o vaso de perfumes que se po\u00f1\u00eda nas tumbas romanas.\nA eles \u00fanese Santa Pl\u00e1cida de Rubi\u00e1ns, tra\u00edda un pouco m\u00e1is tarde do cemiterio romano de San Cir\u00edaco."}
{"id": "506263", "revid": "23204", "url": "https://gl.wikipedia.org/wiki?curid=506263", "title": "Project Power", "text": "Project Power \u00e9 un filme estadounidense de superheroes de 2020 dirixido por Henry Joost e Ariel Schulman, producido por Eric Newman e Bryan Unkeless, e escrito por Mattson Tomlin. Est\u00e1 protagonizado por Jamie Foxx, Joseph Gordon-Levitt e Dominique Fishback, xunto con Colson Baker, Rodrigo Santoro, Amy Landecker e Allen Maldonado.\nO filme estreouse o 14 de agosto de 2020 a trav\u00e9s de Netflix. Recibiu valoraci\u00f3ns dispares por parte da cr\u00edtica, que eloxiou as interpretaci\u00f3ns, as secuencias de acci\u00f3n e os efectos visuais mais criticou o gui\u00f3n por non aproveitar m\u00e1is a s\u00faa premisa."}
{"id": "506265", "revid": "98629", "url": "https://gl.wikipedia.org/wiki?curid=506265", "title": "I'm Thinking of Ending Things (filme)", "text": "I'm Thinking of Ending Things \u00e9 un filme estadounidense de 2020 escrito e dirixido por Charlie Kaufman. O filme bas\u00e9ase na novela hom\u00f3nima escrita por Iain Reid. Est\u00e1 protagonizado por Jesse Plemons, Jessie Buckley, Toni Collette e David Thewlis. \"I'm Thinking of Ending Things\" estreouse en cinemas escollidos dos Estados Unidos o 28 de agosto de 2020, e en Netflix o 4 de setembro de 2020. Recibiu valoraci\u00f3ns positivas por parte da cr\u00edtica."}
{"id": "506267", "revid": "89787", "url": "https://gl.wikipedia.org/wiki?curid=506267", "title": "Namitha", "text": "Namitha Vankawala, nada en Surat o 10 de maio de 1981, \u00e9 unha modelo, actriz e pol\u00edtica india, activa na industria cinematogr\u00e1fica do sur da India.\nTraxectoria.\nNaceu nunha familia guxarati tradicional, seu pai dedic\u00e1base ao t\u00e9xtil. Comezou competindo en concursos de beleza, foi Miss Surat en 1996, \u00e1 idade de 15 anos e participou en Miss India en 2001 onde quedou cuarta, e o t\u00edtulo foi para Celina Jaitley. Non obstante, a publicidade que logrou pola s\u00faa participaci\u00f3n fixo que se aveci\u00f1ara en Mumbai como modelo para anuncios de televisi\u00f3n, e intentou entrar na industria cinematogr\u00e1fica hindi de Bollywood.\n2002-2008.\nLogo de oito meses en Mumbai participou nunha audici\u00f3n para un filme telug\u00fa de Tollywood e debutou no cinema en 2002 na comedia rom\u00e1ntica \"Sontham\" de Sreenu Vaitla e xa na s\u00faa segunda pel\u00edcula actuou nun papel protagonista, foi un filme que dirixiu o t\u00e1mil Saran, unha versi\u00f3n en telug\u00fa, \"Gemeni\", do seu grande \u00e9xito en t\u00e1mil \"Gemini\", un filme de acci\u00f3n que se converteu no de maior recadaci\u00f3n de 2020 no cinema t\u00e1mil. A versi\u00f3n telug\u00fa non acadou o \u00e9xito do orixinal e pasou case desapercibida, mais a actuaci\u00f3n de Namitha, que utilizaba nesa \u00e9poca o nome art\u00edstico de Bhairavi concitou o eloxio da cr\u00edtica. \nA partir de 2004 comezou a facer pel\u00edculas para a industria cinematogr\u00e1fica t\u00e1mil e f\u00edxose popular rapidamente. Entre 2004 e 2005 protagonizou tres filmes de acci\u00f3n comerciais \"Aai\" (2004) e \"Chanakya\" (2005) con R. Sarahkumar e \"Aanai\" (2005) con Arjun, no entanto, apareceu regularmente en comedias como \"Engal Anna\" (2004) de Siddique e protagonizou cinco das comedias de Sakthi Chidambaram entre 2004 e 2008. En 2006 deubutou nun filme hindi \"Love Ke Chakkar Mein\", e noutro en ingl\u00e9s, \"Maya\", que se estreou en 2008 como \"Kamasutra Nights\". En 2007 traballou con dous dos actores novos m\u00e1is prometedores do cine t\u00e1mil, con Vijay f\u00edxoo no musical de A. R. Rahman\"Azhagiya Tamil Magan\" (2007) e con Ajith Kumar no filme de g\u00e1nsteres \"Billa\" (2007) de Vishnuvardhan. \nContra mediados da primeira d\u00e9cada do s\u00e9culo XX convert\u00e9rase nunha integrante habitual das secci\u00f3ns de sociedade da prensa t\u00e1mil e con fans que segu\u00edan os seus glamurosos papeis.\n2009\u2212.\nAs\u00ed e todo, xa antes de entrar a d\u00e9cada de 2010 a s\u00faa popularidade comezou a declinar logo de fallaren varias das s\u00faas pel\u00edculas en atraer a atenci\u00f3n, e ademais a industria cinematogr\u00e1fica do sur da India demandaba outro tipos de papeis femininos, lonxe dos papeis glamurosos t\u00edpicos de Namitha. Os directores tampouco estaban por emparellala con actores novos nos seus filmes, e a antiga xeraci\u00f3n \u00eda desaparecendo dos papeis principais. E paseni\u00f1amente, Namitha pasou a pequenos papeis e aparici\u00f3ns especiais, mentres que \"Jaganmohini\", un filme de terror que protagonizou en 2009 e que contaba cun grande orzamento, foi un fracaso de recadaci\u00f3n. Para al\u00e9n, as s\u00faas disputas disputas cos realizadores non axudaban, como co director de \"Azhagana Ponnuthan\" (2010) que a criticou pola s\u00faa falta de cooperaci\u00f3n na pel\u00edcula. A partir de 2010 realizou menos filmes en t\u00e1mil, e m\u00e1is en telug\u00fa, malayalam e kanar\u00e9s e varias dos seus filmes viron como se atrasaba a s\u00faa produci\u00f3n, como no t\u00e1mil, \"Ilamai Oonjal\" (2016). Mesmo en 2014 e 2015 apenas traballou e non houbo estrea ningunha dos seus filmes por\u00e9n en 2016 voleu traballar arreo, e salientou na s\u00faa aparici\u00f3n no filme malayalam \"Pulimurugan\" (2016) con Mohanlal, que se converteu no filme coa meirande recadaci\u00f3n do cinema malayalam ata que o superou en 2019 o filme \"Lucifer\" de Prithviraj Sukumaran.\nPol\u00edtica.\nEn 2019, canda o actor Radha Ravi, uniuse ao Partido Bharatiya Janata en presenza do seu presidente J. P. Nadda en Chennai.e aos oito meses, en xullo de 2020, entrou a formar parte da executiva do partido no estado de Tamil Nadu."}
{"id": "506270", "revid": "27155", "url": "https://gl.wikipedia.org/wiki?curid=506270", "title": "Xenocidio dos selk'nam", "text": ""}
{"id": "506273", "revid": "5863", "url": "https://gl.wikipedia.org/wiki?curid=506273", "title": "Red Dawn (2012)", "text": ""}
{"id": "506274", "revid": "5863", "url": "https://gl.wikipedia.org/wiki?curid=506274", "title": "Red Dawn (1984)", "text": ""}
{"id": "506278", "revid": "72012", "url": "https://gl.wikipedia.org/wiki?curid=506278", "title": "Pluma de mar", "text": ""}
{"id": "506280", "revid": "4817", "url": "https://gl.wikipedia.org/wiki?curid=506280", "title": "K. Megan McArthur", "text": "Katherine Megan McArthur, nada en Honolulu (Hawai) o 30 de agosto de 1971, \u00e9 unha astronauta estadounidense que formou parte da misi\u00f3n STS-125.\nTraxectoria.\nMcArthur graduouse en enxe\u00f1ar\u00eda aeroespacial pola Universidade de California nos \u00c1nxeles en 1993 e ten un doutoramento en oceanograf\u00eda pola Universidade de California en San Diego en 2002.\nFoi seleccionado como astronauta pola NASA en xullo de 2000, participando na misi\u00f3n STS-125 e pasando un total de 12,90 d\u00edas no espazo."}
{"id": "506281", "revid": "4817", "url": "https://gl.wikipedia.org/wiki?curid=506281", "title": "William S. McArthur", "text": "William Surles McArthur Jr., nada en Laurinburg, Carolina do Norte, o 26 de xullo de 1951, \u00e9 un astronauta estadounidense que formou parte das misi\u00f3ns STS-58, STS-92, STS-74 e Soiuz TMA-7 e foi membro da Expedici\u00f3n 12 \u00e1 Estaci\u00f3n Espacial Internacional.\nTraxectoria.\nMcArthur graduouse en ciencias apliadas e enxe\u00f1ar\u00eda pola Academia Militar dos Estados Unidos en West Point en 1973 e ten un m\u00e1ster en enxe\u00f1ar\u00eda aeroespacial polo Instituto Tecnol\u00f3xico de Georgia en 1983.\nFoi seleccionado como astronauta pola NASA en xaneiro de 1990, participando nas misi\u00f3ns STS-58, STS-92, STS-74 e Soiuz TMA-7 e sendo membro da Expedici\u00f3n 12 \u00e1 Estaci\u00f3n Espacial Internacional. Pasou un total de 224,93 d\u00edas no espazo."}
{"id": "506282", "revid": "22795", "url": "https://gl.wikipedia.org/wiki?curid=506282", "title": "Lecitotrofia", "text": "En zoolox\u00eda, denom\u00ednase lecitotrofia \u00e1 estratexia de alimentaci\u00f3n utilizada polas larvas de moitos organismos na cal non buscan seu alimento no medio externo, sen\u00f3n que utilizan as reservas de vitelo (do seu saco vitelino) que levan consigo desde o seu nacemento. Na maior\u00eda dos casos, o estadio larvario \u00e9 de curta duraci\u00f3n e o paso \u00e1 etapa xuvenil \u00e9 r\u00e1pido, para poder empezar a alimentarse.\nA lecitotrofia ocorre m\u00e1is comumente en larvas de invertebrados, principalmente mari\u00f1os, que viven en altas latitudes ou en uguas de gran profundidade, como, por exemplo, nos antozoos da orde dos pennatul\u00e1ceos.\nNos marsupiais, o embri\u00f3n desenv\u00f3lvese inicialmente polo consumo de vitelo, implant\u00e1ndose no \u00fatero nos estadios finais da xestaci\u00f3n."}
{"id": "506284", "revid": "4817", "url": "https://gl.wikipedia.org/wiki?curid=506284", "title": "Christa McAuliffe", "text": "Sharon Christa McAuliffe, nada en Boston, Massachusetts, o 2 de setembro de 1948 e finada o 28 de xaneiro de 1986, foi unha astronauta estadounidense finada durante o accidente do transbordador espacial Challenger.\nTraxectoria.\nMcAuliffe graduouse na facultade Framingham do estado en 1970 e ti\u00f1a un m\u00e1ster en educaci\u00f3n pola facultade Bowie do estado en 1978.\nFoi seleccionada como astronauta en xullo de 1985 para o proxecto da NASA \"Profesor no espazo\" e asignada \u00e1 misi\u00f3n STS-51-L do transbordador espacial Challenger, que foi destru\u00eddo aos poucos segundos do lanzamento, falecendo toda a tripulaci\u00f3n.\nEn 2021, a Casa da Moeda dos Estados Unidos honrou a s\u00faa figura coa emisi\u00f3n conmemorativa do \"d\u00f3lar de prata Christa McAuliffe\".\nEn 1988 a Uni\u00f3n Astron\u00f3mica Internacional nomeu un cr\u00e1ter na s\u00faa honra, o m\u00e1is pequeno dos sete adicados aos tripulantes do Challenger."}
{"id": "506285", "revid": "4817", "url": "https://gl.wikipedia.org/wiki?curid=506285", "title": "Jon McBride", "text": "Jon Andrew McBride, nado en Charleston, Virxinia Occidental, o 14 de agosto de 1943, \u00e9 un astronauta estadounidense retirado que formou parte da misi\u00f3n STS-41-G.\nTraxectoria.\nMcBride graduouse en enxe\u00f1ar\u00eda aeron\u00e1utica pola Escola Naval de Posgraduados dos Estados Unidos en 1971.\nFoi seleccionado como astronauta pola NASA en xaneiro de 1978, participando na misi\u00f3n STS-41-G e pasando un total de 8,22 d\u00edas no espazo."}
{"id": "506286", "revid": "1822", "url": "https://gl.wikipedia.org/wiki?curid=506286", "title": "C\u00e9firo", "text": "Na mitolox\u00eda grega, C\u00e9firo (en grego \u0396\u03ad\u03c6\u03c5\u03c1\u03bf\u03c2 \"Z\u00e9phyros\") era o deus do vento do oeste, fillo de Astreo e de Eos. C\u00e9firo era o m\u00e1is suave de todos e co\u00f1ec\u00edaselle coma o vento frutificador, mensaxeiro da primavera. Cr\u00edase que viv\u00eda nunha cova de Tracia.\nEn diferentes historias narr\u00e1base que C\u00e9firo ti\u00f1a varias esposas. Nunha ocasi\u00f3n repres\u00e9ntase coma o marido de Iris, a deusa do arco da vella con quen tiveron a Poto. Raptou a outra das s\u00faas irm\u00e1s, a deusa Cloris, \u00e1 que deu o dominio das flores. Con Cloris foi pai de Carpo (\u2018froita\u2019). Dic\u00edase que competira polo amor de Cloris co seu irm\u00e1n B\u00f3reas, a quen rematou ga\u00f1ando. Tam\u00e9n se conta del que con outra das s\u00faas irm\u00e1s e amantes, a harp\u00eda Podarxe, foi pai de Balio e Xanto, os cabalos de Aquiles.\nUn dos mitos conservados nos que C\u00e9firo aparece m\u00e1is prominentemente \u00e9 o de Xacinto, un fermoso e atl\u00e9tico pr\u00edncipe espartano. C\u00e9firo namorouse del e cortexouno, do mesmo xeito que Apolo. Ambos competiron polo amor do raparigo, que elixiu a Apolo, e C\u00e9firo toleou de celos. M\u00e1is tarde, ao sorprendelos practicando o lanzamento de disco, C\u00e9firo mandoulles un refacho de vento, e o disco, ao caer, golpeou na cabeza a Xacinto, que morreu. Co sangue do raparigo morto, Apolo far\u00eda a flor hom\u00f3nima.\nNa historia de Cupido e Psique, foi C\u00e9firo quen serviu a Eros transportando a Psique at\u00e9 a s\u00faa cova.\nRepres\u00e9ntase coma un home novo, con \u00e1s de bolboreta ou fada, sen barba, semiespido e descalzo, cuberto en parte por un manto sostido entre as s\u00faas mans, do cal leva e vai esparexando unha gran cantidade de flores.\nO seu equivalente na mitolox\u00eda romana era Favonio (Favonius, \u2018favorable\u2019), quen ostentaba o dominio sobre as plantas e flores. O seu nome era moi com\u00fan na Antiga Roma."}
{"id": "506287", "revid": "865", "url": "https://gl.wikipedia.org/wiki?curid=506287", "title": "Haha Sound", "text": "Haha Sound \u00e9 o segundo \u00e1lbum de estudio da banda inglesa de electr\u00f3nica indie Broadcast, publicado o 11 de agosto de 2003 a trav\u00e9s do selo Warp Records. \"Haha Sound\" conseguiu a aclamaci\u00f3n da cr\u00edtica e converteuse no primeiro \u00e1lbum do grupo en entrar nas listas dos Estados Unidos, chegando ao top 10 da lista \"Top Dance/Electronic Albums\".\n\"Pitchfork\" situou \"Haha Sound\" no n\u00famero 121 da s\u00faa lista dos 200 mellores \u00e1lbums dos 2000. En novembro de 2007 o disco foi listado como un dos \"1000 \u00e1lbums que escoitar antes de morrer\" por \"The Guardian\"."}
{"id": "506289", "revid": "89787", "url": "https://gl.wikipedia.org/wiki?curid=506289", "title": "Contra (videoxogo)", "text": "Contra \u00e9 un videoxogo desenvolvido por Konami, orixinalmente estreado como un xogo arcade o 20 de febreiro de 1987. Unha versi\u00f3n para Nintendo Entertainment System foi lanzada no ano 1988, xunto con adaptaci\u00f3ns para diferentes formatos de computador, inclu\u00edndo MSX2. Diferentes secuelas de \"Contra\" foron producidas logo do lanzamento do xogo orixinal."}
{"id": "506290", "revid": "89787", "url": "https://gl.wikipedia.org/wiki?curid=506290", "title": "Albert Oliver", "text": "Albert Oliver Campos, nado o 4 de xu\u00f1o de 1978 en Terrasa, \u00e9 un ex xogador profesional de baloncesto espa\u00f1ol. Mide 1,88 metros de altura, e xoga na posici\u00f3n de base.\nTraxectoria profesional.\nO 11 de setembro de 2020, anunciouse a fichaxe de Oliver por dous meses polo Obradoiro CAB da Liga ACB. O 14 de novembro de 2020, o Obradoiro anunciou a renovaci\u00f3n do contrato de Oliver ata final de tempada. O 10 de xullo de 2021, Oliver e o Obradoiro renovaron o contrato do xogador unha tempada m\u00e1is."}
{"id": "506294", "revid": "865", "url": "https://gl.wikipedia.org/wiki?curid=506294", "title": "Travellers in Space and Time", "text": "Travellers in Space and Time \u00e9 o s\u00e9timo \u00e1lbum de estudio da banda estadounidense de indie rock The Apples in Stereo, publicado o 20 de abril de 2010 a trav\u00e9s dos selos Simian, Elephant 6 e Yep Roc. Tr\u00e1tase do primeiro disco do grupo en contar co novo bater\u00eda John Dufilho, as well as the first to cite Bill Doss e John Ferguson como membros permanentes da banda. Est\u00e1 fortemente influenciado pola Electric Light Orchestra, especialmente polo seu \u00e1lbum conceptual de ciencia ficci\u00f3n \"Time\"."}
{"id": "506295", "revid": "124656", "url": "https://gl.wikipedia.org/wiki?curid=506295", "title": "M\u00f3nica Rodr\u00edguez Ord\u00f3\u00f1ez", "text": "M\u00f3nica Rodr\u00edguez Ord\u00f3\u00f1ez, nada en Calo (Vimianzo) o 2 de agosto de 1977, \u00e9 unha pol\u00edtica galega do PSdeG-PSOE.\nTraxectoria.\nT\u00e9cnica de administraci\u00f3n nunha construtora familiar. Nas elecci\u00f3ns municipais de 2011 foi candidata de Independientes por Vimianzo, formaci\u00f3n encabezada polo seu t\u00edo e ata ent\u00f3n alcalde socialista Alejandro Rodr\u00edguez Lema, sendo elixida concelleira. A derrota da formaci\u00f3n ante o BNG supuxo que Rodr\u00edguez Lema non recollese a s\u00faa acta como concelleiro, polo que asumiu a portavoc\u00eda do grupo. Nas municipais de 2015 encabezou a lista de Independientes por Vimianzo, volvendo a ser elixida concelleira.\nEn xullo de 2018 os independentes regresaron ao PSdeG-PSOE, polo que nas municipais de 2019 encabezou a candidatura socialista e foi elixida alcaldesa tras lograla vitoria por maior\u00eda simple. Nas municipais de 2023 foi reelixida alcaldesa \u00f3 lograr unha ampla maior\u00eda absoluta cun 72% dos votos e 10 concelleiros dun total de 13. Nese mandato foi elixida deputada provincial."}
{"id": "506297", "revid": "865", "url": "https://gl.wikipedia.org/wiki?curid=506297", "title": "Dopes to Infinity", "text": "Dopes to Infinity \u00e9 o terceiro \u00e1lbum de estudio da banda estadounidense de stoner rock Monster Magnet, publicado o 21 de marzo de 1995 a trav\u00e9s do selo A&amp;M Records."}
{"id": "506298", "revid": "89787", "url": "https://gl.wikipedia.org/wiki?curid=506298", "title": "Gran Premio da Toscana de 2020", "text": "O Gran Premio da Toscana de 2020 (co\u00f1ecido oficialmente como o F\u00f3rmula 1 Pirelli Gran Premio da Toscana Ferrari 1000 2020) \u00e9 unha carreira de F\u00f3rmula 1 que se celebrar\u00e1 o 13 de setembro de 2020 no Autodromo Internazionale del Mugello en Scarperia e San Piero, Toscana, Italia. A carreira ser\u00e1 a novena xornada do Campionato Mundial de F\u00f3rmula 1 de 2020.\nAntecedentes.\nA carreira cel\u00e9brase como unha carreira que celebra a edici\u00f3n n\u00famero 1000 de Ferrari no Campionato Mundial de F\u00f3rmula Un, como resultado, o coche de seguridade pintarase de vermello, en conmemoraci\u00f3n do 10000 Gran Premio de Ferrari. Esta \u00e9 tam\u00e9n a primeira vez que o circu\u00edto de Mugello acolle unha carreira do Campionato Mundial de F\u00f3rmula Un.\nImpacto da pandemia da COVID-19.\nAs roldas iniciais do campionato v\u00edronse moi afectadas pola Pandemia por coronavirus de 2019-2020. Varios Grandes Premios cancel\u00e1ronse ou apraz\u00e1ronse despois da abortada rolda de apertura en Australia, o que provocou que a F\u00e9d\u00e9ration Internationale de l'Automobile redactase un novo calendario. Mentres que os oito eventos anteriores celebr\u00e1ronse a porta pechada, os organizadores anunciaron que se permitir\u00edan ata 2.880 espectadores no Gran Premio de Toscana.\nPneum\u00e1ticos.\nPirelli levou os pneum\u00e1ticos cos compostos C1, C2 e C3 para que os equipos os usaran na carreira."}
{"id": "506299", "revid": "1888", "url": "https://gl.wikipedia.org/wiki?curid=506299", "title": "M\u00f3nica Rodr\u00edguez", "text": ""}
{"id": "506300", "revid": "865", "url": "https://gl.wikipedia.org/wiki?curid=506300", "title": "New Magnetic Wonder", "text": "New Magnetic Wonder \u00e9 o sexto \u00e1lbum de estudio da banda estadounidense de indie rock The Apples in Stereo, publicado o 6 de febreiro de 2007 a trav\u00e9s dos selos Simian, Elephant 6 e Yep Roc. O disco foi producido por Robert Schneider, con produci\u00f3n adicional e mesturas de Bryce Goggin (Pavement, Evan Dando, Sean Lennon), e gravouse en catro estados distintos (Nova York, Colorado, Kentucky e Xeorxia).\nNunha entrevista, Robert Schneider describiu \"New Magnetic Wonder\" como un \u00e1lbum con sensibilidades entre os discos da banda \"Fun Trick Noisemaker\" e \"The Discovery of a World Inside the Moone\", ademais de ter unha forte influencia de bandas dos 70 como Electric Light Orchestra, Queen e The Cars. Schneider tam\u00e9n admitiu que \"Smile\" de Brian Wilson fora unha das primeiras inspiraci\u00f3ns no \u00e1lbum. "}
{"id": "506301", "revid": "89787", "url": "https://gl.wikipedia.org/wiki?curid=506301", "title": "Powertrip", "text": "Powertrip \u00e9 o cuarto \u00e1lbum de estudio da banda estadounidense de stoner rock Monster Magnet, publicado o 16 de xu\u00f1o de 1998 a trav\u00e9s do selo A&amp;M Records. O disco foi o que lanzou ao grupo ao \u00e9xito, chegando ao gran p\u00fablico sobre todo grazas ao seu sinxelo \"Space Lord\". Outras canci\u00f3ns exitosas foron \"Powertrip\", \"Temple of Your Dreams\" e \"See You in Hell\". O \u00e1lbum chegou ao n\u00famero 1 da lista \"Heatseekers\", ao 21 das listas alem\u00e1s, ao 65 das brit\u00e1nicas e ao 97 da \"Billboard 200\". \"Powertrip\" foi certificado ouro pola RIAA o 25 de xaneiro de 1999.\nRealiz\u00e1ronse v\u00eddeos musicais para os temas \"Space Lord\", \"Powertrip\" e \"See You in Hell\". "}
{"id": "506302", "revid": "23204", "url": "https://gl.wikipedia.org/wiki?curid=506302", "title": "Scarperia e San Piero", "text": "Scarperia e San Piero \u00e9 un municipio da cidade metropolitana de Florencia, na rexi\u00f3n de italiana da Toscana, situada a uns ao nordeste de Florencia. Creouse o 1 de xaneiro de 2014 tras a fusi\u00f3n da antiga \"comuni\" de Scarperia e San Piero a Sieve.\nScarperia \u00e9 famosa pola produci\u00f3n de coitelos por parte de empresas familiares artesanais.\nDesde 2009 \u00e9 a sede da empresa de m\u00e1quinas de caf\u00e9 La Marzocco Espresso.\nA cidade \u00e9 m\u00e1is co\u00f1ecida como a casa do circu\u00edto de Mugello que se atopa aqu\u00ed e \u00e9 a sede do Gran Premio de motocicletas de Italia.\nO 13 de setembro de 2020, o Gran Premio de Toscana ter\u00e1 lugar no circu\u00edto do Mugello, Scarperia, como parte do Campionato Mundial de F\u00f3rmula 1 de 2020."}
{"id": "506304", "revid": "26585", "url": "https://gl.wikipedia.org/wiki?curid=506304", "title": "Tempada 1986 do Campionato de Galicia de Rally", "text": "A tempada 1986 foi a oitava edici\u00f3n do Campionato de Galicia de Rally. \nComezou o 22 de febreiro coa segunda edici\u00f3n do Rally Botafumeiro e rematou o 8 de novembro no tr\u00e1xico 16\u00ba Rally da Coru\u00f1a. Os vencedores foron por segundo ano consecutivo os coru\u00f1eses Jos\u00e9 Mora e Luis Moya, a bordo dun Renault 5 GT Turbo."}
{"id": "506305", "revid": "23204", "url": "https://gl.wikipedia.org/wiki?curid=506305", "title": "O G\u00f3lem", "text": ""}
{"id": "506307", "revid": "1888", "url": "https://gl.wikipedia.org/wiki?curid=506307", "title": "Alejandro Rodr\u00edguez Cobelas", "text": "Alejandro Rodr\u00edguez Cobelas, finado en Ourense o 8 de novembro de 1933, foi un avogado, xornalista e pol\u00edtico galego.\nTraxectoria.\nProcurador dos tribunais en Ourense. Foi redactor de \"El Derecho\" e correspondente en Ourense de \"La Revista Popular\". Militante do Partido Conservador, foi concelleiro de Ourense dende 1904, cidade da que chegou a ser alcalde. Foi presidente da Sociedad Art\u00edstica de Ourense (1914), presidente honorario da Sociedad Deportiva Victoria creada en 1920, presidente do coro galego Os Enxebres (1919-1921 e 1927) e do orfe\u00f3n Uni\u00f3n Orensana (1926).\nVida persoal.\nCasou con Carmen Veiras Carballo en 1892, e foi pai de Felisa, Alejandro e Mar\u00eda del Carmen Rodr\u00edguez Veiras."}
{"id": "506308", "revid": "88215", "url": "https://gl.wikipedia.org/wiki?curid=506308", "title": "16\u00ba Rally da Coru\u00f1a", "text": ""}
{"id": "506309", "revid": "23204", "url": "https://gl.wikipedia.org/wiki?curid=506309", "title": "Mad Max (videoxogo de 1990)", "text": "Mad Max \u00e9 un videoxogo de acci\u00f3n de 1990 desenvolvido polo estudio canadense Gray Matter e lanzado por Mindscape para Nintendo Entertainment System. O xogo est\u00e1 baseado no filme australiano de 1981 \"Mad Max 2, o guerreiro da estrada\". \u00c9 un remake de \"Motor Massacre\"."}
{"id": "506310", "revid": "23204", "url": "https://gl.wikipedia.org/wiki?curid=506310", "title": "The Bugs Bunny Crazy Castle", "text": "The Bugs Bunny Crazy Castle, co\u00f1ecido no Xap\u00f3n como \u00e9 un videoxogo de 1989 de crebacabezas desenvolvido por Kemco para Nintendo Entertainment System. Tam\u00e9n foi estreado no Xap\u00f3n para Game Boy co t\u00edtulo e en Am\u00e9rica do Norte co mesmo nome de NES. \u00c9 o primeiro xogo de Kemco da serie \"Crazy Castle\" e o \u00fanico lanzado para unha consola caseira, xa que os seguintes xogos da serie foron lanzados para consolas de man."}
{"id": "506312", "revid": "1505", "url": "https://gl.wikipedia.org/wiki?curid=506312", "title": "Rally das Pontes de 1987", "text": "O Rally das Pontes de 1987 foi a segunda edici\u00f3n de dito rally e a \u00faltima proba da tempada 1987 do Campionato de Galicia de Rally.\nDisputouse o 13 de decembro de 1987 e os vencedores foron o piloto coru\u00f1\u00e9s Carlos Pi\u00f1eiro e o seu copiloto Julio Orozco, a bordo dun Opel Manta 400.\nCon esta vitoria Carlos Pi\u00f1eiro ga\u00f1ou o seu quinto e derradeiro t\u00edtulo de campi\u00f3n de Galicia, mentres que Germ\u00e1n Castrill\u00f3n rematou subcampi\u00f3n.\nItinerario.\nO rally consistiu en d\u00faas pasadas polos treitos de Recemel, Ribadeume, Bermui e O Pontoibo."}
{"id": "506317", "revid": "88215", "url": "https://gl.wikipedia.org/wiki?curid=506317", "title": "Jos\u00e9 Alonso Lara", "text": "Jos\u00e9 Alonso Lara, nado en Sevilla o 7 de marzo de 2000, \u00e9 un futbolista espa\u00f1ol. Xoga de centrocampista no Alcoyano, da Primeira Divisi\u00f3n RFEF.\nTraxectoria.\nFormouse na canteira do Sevilla FC e asinou o seu primeiro contrato profesional a finais do 2016 alternando o equipo xuvenil co Sevilla Atl\u00e9tico Club, co que debutou con 17 anos en Segunda Divisi\u00f3n nun partido contra o CD Lugo. Na tempada 2017/18 seguiu alternando os xuven\u00eds co 2\u00ba equipo do Sevilla FC. Na \u00faltima xornada da Primeira Divisi\u00f3n debutou co primeiro equipo, sa\u00edndo desde o banco nun partido contra o Deportivo Alav\u00e9s. \nNa seguinte tempada sufriu unha lesi\u00f3n de longa duraci\u00f3n que o mantivo afastado dos terreos de xogo. Na tempada 2019/20 foi convocado co primeiro equipo para varios partidos da UEFA Europa League, que acabou ga\u00f1ando o equipo hispalense. \nO 11 de setembro de 2020 anunciouse a s\u00faa cesi\u00f3n por unha tempada ao Deportivo da Coru\u00f1a, en Segunda Divisi\u00f3n B. Disputou 24 encontros co club galego e marcou dous goles, contra o Coruxo e contra o Guijuelo.\nAo rematar a s\u00faa cesi\u00f3n rescindiu o seu contrato co Sevilla e asinou co Betis Deportivo, filial do Real Betis, na nova Primeira Divisi\u00f3n RFEF. Militou d\u00faas campa\u00f1as no conxunto b\u00e9tico, a segunda delas na Segunda Divisi\u00f3n RFEF, despois de descender na s\u00faa primeira tempada. Disputou un total de 57 partidos, anotando 2 goles.\nPara a tempada 2023/24 asinou como novo xogador do Alcoyano, da Primeira RFEF."}
{"id": "506323", "revid": "98629", "url": "https://gl.wikipedia.org/wiki?curid=506323", "title": "Qurratulain Hyder", "text": "Qurratulain Hyder, nada en Aligarth o 20 de xaneiro de 1927 e finada en Noida o 21 de agosto de 2007, foi unha xornalista e escritora indo-paquistan\u00ed en lingua urd\u00fa. \nTraxectoria.\nA\u00ednda que naceu en Aligarh a s\u00faa familia proced\u00eda doutro lugar do estado de Uttar Pradesh, Nehtaur. Seu pai Sajjad Haidar Yildarim (1880\u20131943) foi un pioneiro da narrativa urd\u00fa e s\u00faa nai, Nazar Zahra, foi tam\u00e9n escritora. Estudou na Universidade de Delhi e na Universidade de Lucknow. Tras rematar o estudos e coa partici\u00f3n da India en 1947 emigrou con s\u00faa nai a Paquist\u00e1n, malia non concordar coas posici\u00f3ns da Liga Musulm\u00e1 que levaran a s\u00faa creaci\u00f3n e a publicaci\u00f3n en 1959 da novela \"Aag Ka Darya\" recibiu moita cr\u00edtica, en especial nos medios nacionalistas paquistan\u00eds, por describir \u00e1 xente paquistan\u00ed do mesmo xeito que \u00e1 india, sen diferenza ningunha e supuxo, sen dar explicaci\u00f3n ningunha, a s\u00faa volta \u00e1 India. Estableceuse en Mumbai e exerceu como xornalista ao tempo que publicaba regularmente relatos, traduci\u00f3ns literarias e novelas. Foi editora xefe da revista \"Imprint\" (1964\u201368) e formou parte do consello de redacci\u00f3n de \"Illustrated Weekly of India\" (1968\u201375). Na d\u00e9cada de 1980 aveci\u00f1ouse en Noida, cidade sat\u00e9lite de Nova Delhi.\nObra.\nQurratulain Hyder foi unha escritora prol\u00edfica, escribiu 12 novels e catro colecci\u00f3ns de relatos, e tam\u00e9n realizou diversas traduci\u00f3ns dos cl\u00e1sicos. Publicou o seu primeiro relato, \"Bi-Chuhiya\", na revista infantil \"Phool\" en 1939. Publicou a s\u00faa primeira colecci\u00f3n de historias en 1947 co t\u00edtulo de \"Sitaron sai aagai\" e con 19 anos escribiu a s\u00faa primeira novela, \"Mere bhi sanamkhane\" que publicou en 1949 \u00e1 que seguiu a novela \"Safina-e-Ghamidil\" e os relatos contidos en \"Shishai kai ghar\", \u00e1mbolos dous en 1952. Nestas primeiras obras tende a experimentar coa influencia occidental nun manierismo adolescente.\nA novela \"Aag ka darya\" que se publicou en urd\u00fa en 1959 e que traduciu a propia Qurratulain ao ingl\u00e9s en 1998 como \"River of Fire\", est\u00e1 considerada como a s\u00faa obra mestra, constit\u00fae unha emblem\u00e1tica novela hist\u00f3rica que pon en contexto a partici\u00f3n do subcontinente indio en d\u00faas naci\u00f3ns estado ao longo dun amplo espazo temporal, que se centra en catro per\u00edodos hist\u00f3ricos, o cl\u00e1sico, o medieval, o colonial e o moderno, que abranguen dende o s\u00e9culo IV a.C. ata o per\u00edodo posterior \u00e1 independencia da India e Paquist\u00e1n.\nOutras obras s\u00faas son os relatos de \"Patjhar ki awaaz\" (1967), a novela curta de 1965 \"Chaye ke bagh\" na que explora a inxustiza; a saga familiar \"Kar e Jahan daraz hai\" (1977-1979) no que mestura ficci\u00f3n e autobiograf\u00eda, a novela documental \"Gardish e Rang e Chaman\" (1987) ou o libro de relatos \"Roshni ki raftar\" (1982). \"Akhir-i shab ke hamsafar\" (1994) \u00e9 unha novela sobre o movemento naxalita e a axitaci\u00f3n en Bengala; \"Chandni Begum\", novela sobre a condici\u00f3n social dos musulm\u00e1ns corenta anos despois da partici\u00f3n do subcontinente indio. \nQurratulain Hyder est\u00e1 considerada unha das escritoras fundamentais do s\u00e9culo XX na literatura urd\u00fa, que coa s\u00faa obra axudou a consolidar a novela como un x\u00e9nero serio nunha literatura ata ent\u00f3n orientada cara a poes\u00eda e que se converteu nunha figura respectada imitada na India por outros autores que empregaron as s\u00faas t\u00e9cnicas nas s\u00faas novelas"}
{"id": "506325", "revid": "23204", "url": "https://gl.wikipedia.org/wiki?curid=506325", "title": "The Folk Implosion", "text": "The Folk Implosion foi unha banda estadounidense de indie rock fundada a principios dos anos 90 por Lou Barlow e John Davis. Inicialmente foi un proxecto paralelo iniciado por Barlow para explorar territorios diferentes aos da s\u00faa banda principal na \u00e9poca, Sebadoh. O nome \u00e9 un xogo de palabras co nome do grupo Jon Spencer Blues Explosion. The Folk Implosion est\u00e1 inactiva dende o ano 2004.\nHistoria.\nTras o lanzamento do traballo de Sebadoh \"Bubble and Scrape\" en 1993, Barlow recibiu unha cinta demo de Davis, compositor e bibliotecario, iniciando a s\u00faa colaboraci\u00f3n como un equipo de compositores e un proxecto de gravaci\u00f3n. The Folk Implosion publicou \"Walk Through This World with the Folk Implosion\" en casete en 1993 a trav\u00e9s do selo the Communion Label e como un EP de 7\" en 1994 a trav\u00e9s de Drunken Fish.\nO status da banda foi relativamente escuro antes do filme de Larry Clark \"Kids\" e da s\u00faa banda sonora, formada principalmente por composici\u00f3ns orixinais de Barlow e Davis. Tanto Sebadoh como The Folk Implosion colaboraron coa banda sonora, co tema \"Daddy Never Understood\" atribu\u00eddo a Deluxx Folk Implosion. Deluxx Folk Implosion inclu\u00eda a Barlow, Davis e aos membros da banda Deluxx Bob Fay e Mark Peretta. A inclusi\u00f3n de Fay e Peretta no grupo permitiu a The Folk Implosion interpretar as s\u00faas canci\u00f3ns ao vivo.\n\"Natural One\", unha das canci\u00f3ns de The Folk Implosion na banda sonora de \"Kids\", converteuse nun \u00e9xito. Chegou ao n\u00famero 29 da lista \"Billboard Hot 100\", ao 4 da \"Billboard Modern Rock Charts\" e ao 20 da \"Mainstream Rock Charts\". O tema tam\u00e9n acadou o n\u00famero 45 na lista de sinxelos brit\u00e1nica. O v\u00eddeo de \"Natural One\" foi inclu\u00eddo no Buzz Bin da MTV.\nEn 1995 a banda colaborou coa canci\u00f3n \"Indierockinstrumental\" no recompilatorio \"Red Hot + Bothered\", un \u00e1lbum solidario para xente con SIDA producido pola Red Hot Organization.\nNo ano 1996 o grupo versionou a canci\u00f3n \"I'm Just a Bill\" de \"Schoolhouse Rock!\" para o \u00e1lbum tributo \"Schoolhouse Rock! Rocks\" como \"Deluxx Folk Implosion\".\nA\u00ednda que a banda intentou repetir o \u00e9xito de \"Natural One\", os seus seguintes lanzamentos non conseguiron repercusi\u00f3n. \"Dare to Be Surprised\" foi publicado por Communion en 1997 e na recensi\u00f3n da revista \"Spin\" recibiu un 6 sobre 10. O grupo comezara a traballar no disco en 1995, antes do lanzamento de \"Natural One\". Despois do \u00e9xito da banda sonora de \"Kids\", The Folk Implosion fichou por Interscope Records e gravou o \u00e1lbum de 1999 \"One Part Lullaby.\" Debido a que non foi ben recibido pola cr\u00edtica Barlow e Davis decidiron non xirar para promocionar o \u00e1lbum e o proxecto na s\u00faa encarnaci\u00f3n orixinal rematou.\nDespois de que Davis deixase a banda en 2000, Barlow recrutou a Russ Pollard e a Imaad Wasif do grupo Alaska! para gravar \"The New Folk Implosion\". En 2002 a banda apareceu como m\u00fasicos de acompa\u00f1amento do protagonista da pel\u00edcula \"Laurel Canyon\", personaxe interpretada por Alessandro Nivola.\nJohn Davis regresou \u00e1 ensinanza e comezou a publicar m\u00fasica como artista en solitario no ano 2013."}
{"id": "506326", "revid": "23204", "url": "https://gl.wikipedia.org/wiki?curid=506326", "title": "Deep Wound", "text": "Deep Wound foi unha banda estadounidense de hardcore punk formada en 1982 en Westfield, Massachusetts. O grupo s\u00f3 publicou un 7\" autotitulado e colaborou con d\u00faas canci\u00f3ns no \u00e1lbum recompilatorio \"Bands That Could Be God\", pezas que son buscadas por coleccionistas e fans no presente. Deep Wound influenciou a escena hardcore de Massachusetts e o desenvolvemento do grindcore.\nHistoria.\nA principios dos 80 J Mascis e o vocalista de Deep Wound Charlie Nakajima viv\u00edan en Amherst, Massachusetts, e estudaban no mesmo instituto. En 1982 o guitarrista Lou Barlow co\u00f1eceu a Scott Helland na secci\u00f3n de sinxelos de Oi! dunha tenda de discos local. Pouco despois Scott publicou un anuncio buscando m\u00fasicos influenciados por bandas como Anti-Pasti e Discharge. Mascis respostou ao anuncio e foi co seu pai a unha audici\u00f3n \u00e1 casa de Lou Barlow en Westfield. A\u00ednda que o grupo xa ti\u00f1a un vocalista Mascis convenceunos para substitu\u00edlo por Charlie, completando as\u00ed a formaci\u00f3n de Deep Wound. A banda gravou rapidamente unha casete demo e comezou a realizar concertos en Boston con grupos locais de hardcore como SSD, The F.U.'s e Jerry's Kids, e adoitaba a facer de abreconcertos para bandas que tocaban no oeste de Massachusetts. Pouco despois a banda gravou o seu EP autotitulado, publicado por Radiobeat Records, e colaborou con d\u00faa canci\u00f3ns no recompilatorio de Gerard Cosloy \"Bands That Could Be God\" compilation. Posteriormente gravar\u00edan con Gerard nas voces, pero as gravaci\u00f3n aparentemente perd\u00e9ronse. A medida que o grupo progresaba comezaron a tocar cada vez m\u00e1is r\u00e1pido, desenvolvendo finalmente un son borroso que se achegaba ao noise experimental.\nDeep Wound separouse en 1984 pasando a formar J Mascis e Lou Barlow Dinosaur Jr. Barlow despois deixou Dinosaur Jr. e creou Sebadoh, Sentridoh e The Folk Implosion. Scott Helland formou Outpatients, tocou o baixo en Darkside NYC e no presente \u00e9 guitarrista en Frenchy and the Punk. Charlie Nakajima formou a banda Gobblehoof. En varias fotograf\u00eda de Dinosaur Jr. pode verse a J Mascis cun xersei de Deep Wound calcetado pola s\u00faa nai.\nEn abril de 2004 Sonic Youth realizou un concerto no John Green Hall do campus do Smith College en Northampton, Massachusetts, con J Mascis e Sebadoh como abreconcertos. Anunci\u00e1rase que os dous m\u00fasicos reunir\u00edanse para tocar un feixe de canci\u00f3ns de Dinosaur Jr., por\u00e9n, despois do seu concerto, Mascis regresou ao escenario sentando na bater\u00eda e Charlie Nakajima apareceu para dirixirse \u00e1 audiencia. Lou Barlow e Scott Helland reun\u00edronse con eles pouco despois e o p\u00fablico foi testemu\u00f1a dunha reuni\u00f3n de Deep Wound dunha \u00fanica canci\u00f3n.\nEn 2005 o selo brit\u00e1nico Damaged Goods publicou un \u00e1lbum recompilatorio coa demo de 1982, o EP autotitulado e os temas que aparec\u00edan en \"Bands That Could Be God\".\nEn xu\u00f1o de 2013 Helland uniuse ao membros de Dinosaur Jr. para interpretar a canci\u00f3n \"Training Ground\" no Governor's Ball de Nova York."}
{"id": "506327", "revid": "22795", "url": "https://gl.wikipedia.org/wiki?curid=506327", "title": "Vitelo (ovo)", "text": "O vitelo, deuteroplasma ou plasma xerminativo \u00e9 a parte do protoplasma do cigoto que cont\u00e9n substancias nutritivas, tales como l\u00edpidos, gl\u00edcidos, prote\u00ednas, vitaminas, e minerais. \nO vitelo prov\u00e9n na s\u00faa maior\u00eda do \u00f3vulo, e serve para a nutrici\u00f3n do embri\u00f3n, polo menos nas s\u00faas fases iniciais.\nAs prote\u00ednas funcionan en parte como alimento por si mesmas e, en parte, para a regulaci\u00f3n do almacenamento e subministraci\u00f3n dos outros nutrientes. Por exemplo, nalgunhas especies a cantidade de xema nun ovo afecta aos procesos de desenvolvemento que seguen \u00e1 fecundaci\u00f3n.\nO vitelo non \u00e9 un material de c\u00e9lulas vivas, como o citoplasma, sen\u00f3n un material en gran parte pasivo, \u00e9 dicir, un deuteroplasma (elementos inactivos do protoplasma, principalmente o material nutritivo que cont\u00e9n o saco vitelino), de a\u00ed o sin\u00f3nimo deuteroplasma. O material alimentario e as estruturas de control asociadas forn\u00e9cense durante a oox\u00e9nese. Parte do material almac\u00e9nase m\u00e1is ou menos na forma en que o corpo materno o subministrou, en parte como procesado por tecidos non xerminais no ovo, mentres que parte do procesamento biosint\u00e9tico na s\u00faa forma final acontece no propio ovocito.\nDiferenzas entre as especies.\nAlg\u00fans tipos de ovos non conte\u00f1en vitelo, por exemplo, porque se producen en situaci\u00f3ns nas que a subministraci\u00f3n de alimentos \u00e9 suficiente (como no corpo do hospedador dun parasito) ou porque o embri\u00f3n se desenvolve no corpo da nai, que subministra o alimento, normalmente a trav\u00e9s da placenta. Dise que os sistemas reprodutivos nos que o corpo da nai subministra directamente o alimento ao embri\u00f3n son matrotr\u00f3ficos, e que aqueles nos que o embri\u00f3n \u00e9 subministrado polo vitelo son lecitotr\u00f3ficos. En moitas especies, como todas as aves, e na maior\u00eda dos r\u00e9ptiles e insectos, o vitelo adopta a forma dun \u00f3rgano especial de almacenamento constru\u00eddo no tracto reprodutivo da nai. En moitos outros animais, especialmente especies moi pequenas, como alg\u00fans peixes e invertebrados, o material do vitelo non se encontraa nun \u00f3rgano especial, sen\u00f3n no interior do ovo.\nA cantidade de vitelo est\u00e1 relacionada coa historia evolutiva das especies. As\u00ed, os pequenos animais que producen grandes cantidades de ovos para aseguraren a s\u00faa supervivencia presentan ovos oligolecitos ou mesolecitos, polo que o embri\u00f3n debe desenvolverse rapidamente antes de esgotar as s\u00faas reservas nutritivas. As aves e os r\u00e9ptiles necesitan ovos polilecitos para aseguraren a nutrici\u00f3n de embri\u00f3ns complexos que se desenvolven f\u00f3ra da nai. Os mam\u00edferos producen ovos pequenos desprovistos case de vitelo, debido ao desenvolvemento da placentaci\u00f3n, a pesar da s\u00faa orixe evolutiva a partir de especies de ovos polilecitos. Por\u00e9n, durante a gastrulaci\u00f3n dos mam\u00edferos s\u00e9guese un esquema moi similar ao dos ovos polilecitos a pesar de ser m\u00e1is complexo.\nVitelo nas aves.\nNas aves o vitelo est\u00e1 formado por dous compo\u00f1entes:"}
{"id": "506328", "revid": "26585", "url": "https://gl.wikipedia.org/wiki?curid=506328", "title": "Tempada 1985 do Campionato de Galicia de Monta\u00f1a", "text": "A tempada 1985 foi a 2\u00aa edici\u00f3n do Campionato de Galicia de Monta\u00f1a. O campi\u00f3n foi Alberto Gonz\u00e1lez \"Camba\", a bordo dun Selex ST-4."}
{"id": "506329", "revid": "1888", "url": "https://gl.wikipedia.org/wiki?curid=506329", "title": "Mar\u00eda Jes\u00fas Lorenzana Somoza", "text": ""}
{"id": "506331", "revid": "1888", "url": "https://gl.wikipedia.org/wiki?curid=506331", "title": "Mar\u00eda Xes\u00fas Lorenzana Somoza", "text": ""}
{"id": "506333", "revid": "5580074", "url": "https://gl.wikipedia.org/wiki?curid=506333", "title": "Anne McClain", "text": "Anne Charlotte McClain, nada en Spokane, Washington, o 7 de xu\u00f1o de 1979, \u00e9 unha astronauta estadounidense que formou parte da misi\u00f3n Soiuz MS-11 e foi membro das expedici\u00f3ns 57, 58 e 59 \u00e1 Estaci\u00f3n Espacial Internacional.\nTraxectoria.\nMcClain graduouse en enxe\u00f1ar\u00eda aeron\u00e1utica e mec\u00e1nica pola Academia Militar de West Point en 2002 e \u00e9 m\u00e1ster en enxe\u00f1er\u00eda aeroespacial pola Universidade de Bath (Reino Unido) en 2004. Tam\u00e9n \u00e9 m\u00e1ster en relaci\u00f3ns internacionais pola Universidade de Bristol en 2005.\nFoi seleccionada como astronauta pola NASA en xu\u00f1o de 2013, participando na misi\u00f3n Soiuz MS-11 e sendo membro das expedici\u00f3ns Expedici\u00f3n 57|57, Expedici\u00f3n 58|58 e Expedici\u00f3n 59|59 \u00e1 Estaci\u00f3n Espacial Internacional. Pasou un total de 94,48 d\u00edas no espazo."}
{"id": "506334", "revid": "23204", "url": "https://gl.wikipedia.org/wiki?curid=506334", "title": "Viru\u00e9s", "text": "Viru\u00e9s foi unha entidade local menor pertencente ao municipio burgal\u00e9s de Trespaderne na comunidade de Castela e Le\u00f3n. Foi suprimida pola Xunta de Castela e Le\u00f3n en setembro de 2020."}
{"id": "506335", "revid": "4817", "url": "https://gl.wikipedia.org/wiki?curid=506335", "title": "William C. McCool", "text": "William Cameron \"Willie\" McCool, nado en San Diego o 23 de setembro de 1961 e finado o 1 de febreiro de 2003, foi un astronauta estadounidense que formou parte da misi\u00f3n STS-107, na cal faleceu durante o accidente do transbordador espacial Columbia.\nTraxectoria.\nMcCool graduouse en ciencias aplicadas pola Academia Naval dos Estados Unidos en 1983 e era m\u00e1ster en computaci\u00f3n en 1985 e en enxe\u00f1er\u00eda aeron\u00e1utica en 1992 pola Universidade de Maryland e a Escola Naval de Posgraduados dos Estados Unidos respectivamente.\nFoi seleccionado como astronauta pola NASA en abril de 1996, participando na misi\u00f3n STS-107 do transbordador espacial Columbia. Pasou un total de 15,93 d\u00edas no espazo, pero durante a reentrada atmosf\u00e9rica o transbordador desintegrouse, falecendo t\u00f3dolos seus ocupantes."}
{"id": "506336", "revid": "89787", "url": "https://gl.wikipedia.org/wiki?curid=506336", "title": "Michael J. McCulley", "text": "Michael James \"Mike\" McCulley, nado en San Diego o 4 de agosto de 1943, \u00e9 un astronauta estadounidense que formou parte da misi\u00f3n STS-34.\nTraxectoria.\nMcCulley graduouse en enxe\u00f1ar\u00eda metal\u00farxica na Universidade Purdue en 1970.\nFoi seleccionado como astronauta pola NASA en maio de 1984, participando na misi\u00f3n STS-34 e pasando un total de 4,99 d\u00edas no espazo."}
{"id": "506337", "revid": "47401", "url": "https://gl.wikipedia.org/wiki?curid=506337", "title": "James McDivitt", "text": "James Alton McDivitt, nado en Chicago o 10 de xu\u00f1o de 1929 e finado en Tucson (Arizona) o 13 de outubro de 2022, foi un astronauta estadounidense que formou parte das misi\u00f3ns Gemini 4 e Apollo 9.\nTraxectoria.\nMcDivitt graduouse en enxe\u00f1ar\u00eda aeron\u00e1utica pola Universidade de M\u00edchigan en 1959 e obtivo un doutoramento honorario en ciencias astron\u00e1uticas pola mesma universidade en 1965. Tivo tam\u00e9n doutoramentos honorarios polas universidades de Seton Hall en 1969, de Miami en 1970 e M\u00edchigan oriental en 1975.\nFoi seleccionado como astronauta pola NASA en setembro de 1962, participando nas misi\u00f3ns Gemini 4 e Apollo 9 como comandante en ambas e pasando un total de 14,12 d\u00edas no espazo. Retirouse da NASA en xu\u00f1o de 1972."}
{"id": "506338", "revid": "72012", "url": "https://gl.wikipedia.org/wiki?curid=506338", "title": "James A. McDivitt", "text": ""}
{"id": "506339", "revid": "89787", "url": "https://gl.wikipedia.org/wiki?curid=506339", "title": "Donald R. McMonagle", "text": "Donald Ray McMonagle, nado en Flint, M\u00edchigan, o 14 de maio de 1952, \u00e9 un astronauta estadounidense que formou parte das misi\u00f3ns STS-66, STS-39 e STS-54.\nTraxectoria.\nMcMonagle graduouse en enxe\u00f1ar\u00eda aeron\u00e1utica pola Academia da Forza A\u00e9rea dos Estados Unidos en 1974 e \u00e9 m\u00e1ster enxe\u00f1ar\u00eda mec\u00e1nica Universidade de California en Fresno en 1985.\nFoi seleccionado como astronauta pola NASA en xu\u00f1o de 1987, participando nas misi\u00f3ns STS-66, STS-39 e STS-54 e pasando un total de 25,23 d\u00edas no espazo."}
{"id": "506340", "revid": "4817", "url": "https://gl.wikipedia.org/wiki?curid=506340", "title": "Ronald McNair", "text": "Ronald Erwin McNair, nado en Carolina do Sur o 21 de outubro de 1950 e finado o 28 de xaneiro de 1986, foi un astronauta estadounidense que formou parte das misi\u00f3ns STS-41-B e STS-51-L, falecendo durante esta \u00faltima no accidente do transbordador espacial Challenger.\nTraxectoria.\nMcNair graduouse en f\u00edsica pola Universidade de Carolina do Norte e AT&amp;T en 1971 e ti\u00f1a un doutoramento en f\u00edsica polo Instituto Tecnol\u00f3xico de Massachusetts en 1976.\nFoi seleccionado como astronauta pola NASA en xaneiro de 1978, participando nas misi\u00f3ns STS-41-B e STS-51-L, falecendo nesta \u00faltima na explosi\u00f3n do transbordador espacial Challenger."}
{"id": "506341", "revid": "4817", "url": "https://gl.wikipedia.org/wiki?curid=506341", "title": "Carl J. Meade", "text": "Carl Joseph Meade, nado na Base Chanute da Forza A\u00e9rea en Illinois o 16 de novembro de 1950, \u00e9 un astronauta estadounidense que formou parte das misi\u00f3ns STS-38, STS-50 e STS-64.\nTraxectoria.\nMeade graduouse en enxe\u00f1ar\u00eda electr\u00f3nica pola Universidade de Texas en 1973 e \u00e9 m\u00e1ster na mesma materia polo Instituto Tecnol\u00f3xico de California en 1975.\nFoi seleccionado como astronauta pola NASA en xu\u00f1o de 1985, participando nas misi\u00f3ns STS-38, STS-50 e STS-64 e pasando un total de 29,68 d\u00edas no espazo."}
{"id": "506342", "revid": "72012", "url": "https://gl.wikipedia.org/wiki?curid=506342", "title": "Carl Meade", "text": ""}
{"id": "506344", "revid": "23204", "url": "https://gl.wikipedia.org/wiki?curid=506344", "title": "Verlyn Flieger", "text": "Verlyn Flieger, nada en 1933, \u00e9 unha autora, editora e profesora do Departamento de Ingl\u00e9s da Universidade de Maryland en College Park. Est\u00e1 especializada na mitolox\u00eda comparada, na literatura medieval, e na obra de J. R. R. Tolkien. Ten varios libros e publicaci\u00f3ns sobre Tolkien, e \u00e9 unha acad\u00e9mica reco\u00f1ecida neste eido.\nTraxectoria.\nFlieger ten unha licenciatura (1972) e un doutoramento (1977) pola Universidade Cat\u00f3lica de Am\u00e9rica, e a partir de 1976 formou parte da Universidade de Maryland. En 2012, retirada da docencia en Maryland, Flieger comezou a impartir estudos sobre o ciclo art\u00farico online en Signum University.\nOs seus libros m\u00e1is co\u00f1ecidos son \"Splintered Light: Logos and Language in Tolkien's World\" (1983), que trata sobre a luz como tema central da mitolox\u00eda de Tolkien; \"A Question of Time: J. R. R. Tolkien's Road to Fa\u00ebrie\", que obtivo o Mythopoeic Award en 1998; e \"Interrupted Music: The Making of Tolkien's Mythology\" (2005).\nGa\u00f1ou novamente o Mythopoeic Award en 2002 pola obra \"Tolkien's Legendarium: Essays on The History of Middle-earth\", que editou xunto con Carl Hostetter; unha terceira vez en 2013 por \"Green Suns and Fa\u00ebrie: Essays on J.R.R. Tolkien\"; e unha cuarta vez en 2019 por \"There Would Always Be a Fairy Tale: More Essays on Tolkien\".\nFlieger tam\u00e9n escribiu fantas\u00eda xuvenil, \"Pig Tale\", e historias curtas. Xunto con David Bratman e Michael D. C. Drout, \u00e9 editora da revista \"Tolkien Studies: An Annual Scholarly Review.\"\nObra.\nObra acad\u00e9mica.\nComo autora, ten publicado os seguintes t\u00edtulos:\nTam\u00e9n ten realizado edici\u00f3ns das seguintes obras de Tolkien:\nNarrativa.\nPublicou as seguintes novelas:\nE as seguintes historias curtas:"}
{"id": "506346", "revid": "98629", "url": "https://gl.wikipedia.org/wiki?curid=506346", "title": "Jean-Claude Duvalier", "text": "Jean-Claude Duvalier, nado en Port-au-Prince o 3 de xu\u00f1o de 1951 e finado na mesma cidade o 4 de outubro de 2014, foi un ditador de Hait\u00ed de 1971 a 1986 co\u00f1ecido como Baby Doc. Sucedeu o seu pai, Fran\u00e7ois Duvalier, no posto de presidente da rep\u00fablica, sendo o xefe de estado m\u00e1is novo da historia contempor\u00e1nea, xa que asumiu o poder con tan s\u00f3 dezanove anos.\nTraxectoria.\nPrimeiros anos.\nDuvalier naceu en Porto-au-Prince e foi creado nun ambiente illado. Na infancia e adolescencia asistiu \u00e1s instituci\u00f3ns de ensino Nouveau College Bird e Saint-Louis de Gonzague. M\u00e1is tarde, estudou Dereito na Universidade do Estado do Hait\u00ed, baixo a direcci\u00f3n de varios profesores, inclu\u00eddo Ma\u00eetre G\u00e9rard Gourgue.\n\u00danico fillo var\u00f3n de Fran\u00e7ois Duvalier (\"Papa Doc\") e Simone Ovide (\"Mama Doc\"), antiga enfermeira, Jean-Claude ti\u00f1a tres irm\u00e1s: Marie Denise, Nicole e Simone.\nPol\u00edtica.\nEn 1957, o seu pai, Fran\u00e7ois Duvalier, asumiu a presidencia e implantou un r\u00e9xime de terror que durou ata a s\u00faa morte, en 1971. O terrorismo pol\u00edtico continuou baixo o dominio de Baby Doc, que aos 19 anos o sucedeu en r\u00e9xime vitalicio, nunha \u00e9poca en que decenas de miles de haitianos foron torturados e mortos, segundo os grupos a prol dos dereitos humanos. Ese terror era espallado pola s\u00faa milicia particular, un ex\u00e9rcito de soldados crueis denominados \"tonton-macoutes\".\nNo goberno de Baby Doc a taxa de analfabetismo subiu a \u00edndices a\u00ednda m\u00e1is grotescos e a esperanza de vida decaeu vertixinosamente, o que, xunto coa epidemia de SIDA e a fame que se estend\u00eda a trav\u00e9s de todo o pa\u00eds, mergullou o pa\u00eds no caos social, forzando decenas de miles de haitianos \u00e1 migraci\u00f3n aos Estados Unidos en arriscadas barcazas abarrotadas.\nXa na d\u00e9cada de 1980, coa crise econ\u00f3mica e o empobrecimento da poboaci\u00f3n, o r\u00e9xime de terror perdeu forza, ata que unha insurrecci\u00f3n acabou co seu goberno o 7 de febreiro de 1986, a ra\u00edz da retirada do apoio militar e econ\u00f3mico dos Estados Unidos e do golpe militar do xefe do ex\u00e9rcito, Henri Namphy. Baby Doc fuxiu ao exilio en Francia. Durante a s\u00faa estad\u00eda f\u00f3ra do pa\u00eds constatouse o abismo entre o fausto da s\u00faa mudanza (que inclu\u00eda cargamentos de maletas Louis Vuitton e mill\u00f3ns de d\u00f3lares nas s\u00faas contas en bancos su\u00edzos) e a miseria reinante en Port-au-Prince.\nEntre 1986 e 1990, Hait\u00ed intentou estabilizar a s\u00faa situaci\u00f3n pol\u00edtica, mais unha sucesi\u00f3n de golpes militares impediu calquera organizaci\u00f3n.\nO 16 de xaneiro de 2011 Baby Doc retornou a Hait\u00ed alegando que o seu regreso buscaba \"axudar o pobo\" tralo terremoto de 2010 e poucos d\u00edas despois foi acusado de varios delitos, entre eles, detenci\u00f3n ilegal e tortura dos seus opositores, corrupci\u00f3n ou apropriaci\u00f3n de di\u00f1eiro p\u00fablico. Por\u00e9n, non tivo lugar ning\u00fan xu\u00edzo. O expresidente s\u00f3 compareceu perante a xustiza en febreiro de 2013, cando se presentou no Tribunal de Recurso de Port-au-Prince. En febreiro de 2014, a xustiza haitiana ordenou unha nova investigaci\u00f3n sobre crimes contra a humanidade \"imprescrit\u00edbeis\" que se lle atribu\u00edan.\nVida persoal.\nA s\u00faa voda con Mich\u00e8le Bennett en 1980 foi pagada polo estado haitiano e p\u00e9nsase que custou aos cofres p\u00fablicos cinco mill\u00f3ns de d\u00f3lares, mentres a poboaci\u00f3n viv\u00eda na miseria, no que foi considerado o pa\u00eds m\u00e1is pobre do hemisferio occidental. En 1990 Duvalier e Bennett divorci\u00e1ronse na Rep\u00fablica Dominicana. A maior parte da fortuna de Duvalier deixoulla a Bennett despois do divorcio. Ese mesmo ano co\u00f1eceu a Veronique Roy, neta de Paul Eug\u00e8ne Magloire.\nO d\u00eda 4 de outubro de 2014, Baby Doc morreu por mor dun ataque card\u00edaco, en Porto-au-Prince."}
{"id": "506347", "revid": "89787", "url": "https://gl.wikipedia.org/wiki?curid=506347", "title": "Lanzamento de peso", "text": "O lanzamento de peso \u00e9 unha modalidade ol\u00edmpica do atletismo, onde os atletas compiten para lanzar unha b\u00f3la de metal o m\u00e1is lonxe pos\u00edbel. As calidades principais do atleta desta especialidade son a forza e a aceleraci\u00f3n. A diferenza do lanzamento de xavelina, de martelo e de disco, neste deporte o peso ten que ser empurrado, mentres que os demais son proxectados con caracter\u00edsticas distintas.\nHistoria.\nDende a antiga Grecia existen menci\u00f3ns a lanzamentos de pesos. Homero fala de competici\u00f3ns de lanzamentos de pedras entre soldados gregos durante o cerco de Troia mais non existe rexistro desta proba durante os Xogos Ol\u00edmpicos da Antig\u00fcidade. O primeiro rexistro de competici\u00f3ns con pesos v\u00e9n das Highlands en Escocia e datan aproximadamente do s\u00e9culo I. No s\u00e9culo XVI, o rei Henrique VIII de Inglaterra xa participaba en competici\u00f3ns na corte practicando o lanzamento de martelo. \nOs primeiros eventos que te\u00f1en semellanza co moderno lanzamento de peso ocorreron na Idade Media, cando os soldados compet\u00edan empurrando balas de can\u00f3n o m\u00e1is lonxe pos\u00edbel. No inicio do s\u00e9culo XIX, os escoceses promov\u00edan torneos onde lanzaban cubos, pedras ou metais arredondados \u00e1 distancia por tras dunha li\u00f1a. Os primeiros rexistros da competici\u00f3n como \u00e9 co\u00f1ecida hoxe v\u00e9n da Escocia do inicio do s\u00e9culo XIX e despois pasaron a formar parte do Campionato Brit\u00e1nico Afeccionado de Atletismo iniciado en 1866.\nIntegrando os Xogos Ol\u00edmpicos desde Atenas 1896, s\u00f3 en Londres 1948 pasou a ser disputado polas mulleres. Robert Garrett, dos Estados Unidos, e Micheline Ostermeyer, de Francia, foron os primeiros campi\u00f3ns ol\u00edmpicos. As marcas mundiais pertencen ao norteamericano Randy Barnes (23,12\u00a0m) e \u00e1 sovi\u00e9tica Natalya Lisovskaya (22,63\u00a0m).\nRegras.\nA b\u00f3la oficial masculina ten unha masa de 7,26\u00a0kg e est\u00e1 xeralmente feita de bronce ou ferro fundido e chumbo, posu\u00edndo preto de 12\u00a0cm de di\u00e1metro. Na categor\u00eda feminina pesa 4\u00a0kg e o seu di\u00e1metro \u00e9 de 9\u00a0cm aproximadamente.\nO lanzador ten unha \u00e1rea restrinxida circular de di\u00e1metro 2,135\u00a0m para se mover, cun anteparo semicircular de formig\u00f3n ou madeira de 10\u00a0cm de altura no l\u00edmite frontal dela; no inicio do lanzamento, o peso debe estar colocado entre o ombreiro e o pescozo do atleta e empurrado coas puntas dos dedos, e non coa palma da man. Durante o lanzamento, o atleta debe rodar sobre si mesmo e empurrar (t\u00e9cnica con xiro). A marca obtida en cada lanzamento m\u00eddese a partir do primeiro lugar onde o peso bate no chan, dentro dun sector predeterminado con 35\u00b0 de abertura; o atleta non pode tocar no anteparo do chan, nin superalo co p\u00e9 e o lanzamento debe ser sempre feito nunha li\u00f1a por enriba do ombro. No caso de que abandone o c\u00edrculo antes do peso tocar o chan ou se retirar del pola fronte ou polo lado, o lanzamento \u00e9 invalidado.\nEn competici\u00f3ns oficiais, se houber ata oito competidores participando, cada atleta ten dereito a seis lanzamentos. Cando hai m\u00e1is de oito, cada un ten dereito a tres lanzamentos e s\u00f3 os oito primeiros fan tres lanzamentos m\u00e1is. A posici\u00f3n na clasificaci\u00f3n determ\u00ednase pola distancia obtida no lanzamento v\u00e1lido m\u00e1is longo; en, caso de empate, vale a segunda maior marca do atleta.\nA t\u00e9cnica do xiro, a m\u00e1is usada actualmente, en que o atleta fai o movemento xiratorio co corpo semellante ao lanzamento de disco conseguindo maior impulso, foi primeiramente usada polo sovi\u00e9tico Aleksandr Baryshnikov no comezo da d\u00e9cada de 1970, creada polo seu t\u00e9cnico Viktor Alexeyev; con ela, Baryshnikov conquistou a marca mundial da modalidade en 1976, chegando aos 22 metros."}
{"id": "506348", "revid": "1410", "url": "https://gl.wikipedia.org/wiki?curid=506348", "title": "Patinaxe sobre xeo", "text": "A patinaxe sobre xeo \u00e9 unha disciplina e un deporte que se leva a cabo en superficies de xeo liso. O patinador debe empregar un calzado especial, denominado \"pat\u00edns de xeo\", que consisten nunhas botas de coiro xa sexa natural ou sint\u00e9tico, que deben de ter un taco de madeira ou pl\u00e1stico relativamente lixeiro \u00e1 vez que resistente. As coitelas forman parte dos pat\u00edns de xeo cumprindo un rol fundamental na t\u00e9cnica. Grazas \u00e1s coitelas, que son relativamente delgadas, \u00e9 pos\u00edbel o deslizamiento flu\u00eddo. As coitelas te\u00f1en dous f\u00edos, interno e externo, estes situados a cada lado da coitela. A\u00ednda que a patinaxe sobre xeo pode ser vista como un pasatempo, tam\u00e9n \u00e9 unha disciplina, na cal se require tanto fortaleza f\u00edsica como mental \u00e1 hora de practicala. Esta tam\u00e9n require que o practicante sexa algu\u00e9n art\u00edstico e capaz de moverse axilmente para chamar a atenci\u00f3n do espectador.\nHistoria.\nHistoria temper\u00e1.\nUn estudo realizado por Federico Formenti da Universidade de Oxford suxire que a patinaxe sobre xeo m\u00e1is antiga tivo lugar no sur de Finlandia hai m\u00e1is de 3000 anos. Orixinariamente, os pat\u00edns eran simplemente afiados, cun \u00f3so esmagado atado \u00e1 parte inferior do p\u00e9. Os patinadores non patinaban no xeo, sen\u00f3n que se deslizaban sobre el. A patinaxe verdadeira xurdiu cando se empregou unha folla de aceiro con bordos afiados. Os pat\u00edns ent\u00f3n cortan o xeo en lugar de deslizarse sobre el. A adici\u00f3n de bordos aos pat\u00edns de xeo realiz\u00e1rona os neerlandeses nos s\u00e9culos XIII ou XIV. Estes pat\u00edns de xeo eran de aceiro, con bordos afiados na parte inferior para facilitar o movemento. A construci\u00f3n dos pat\u00edns de xeo modernos mant\u00edvose practicamente igual dende ent\u00f3n. Nos Pa\u00edses Baixos, a patinaxe sobre xeo consider\u00e1base apropiada para todas as clases de persoas, como se mostra en moitas imaxes dos mestres pintores.\nA patinaxe sobre xeo tam\u00e9n se practicou na China durante a dinast\u00eda Song, e f\u00edxose popular entre a familia gobernante da dinast\u00eda Qing.\nAumento da popularidade e primeiros clubs.\nA patinaxe sobre xeo foi levada a Gran Breta\u00f1a dende os Pa\u00edses Baixos, onde Xacobe II se exiliara brevemente no s\u00e9culo XVII. Cando regresou a Inglaterra, este \u00abnovo\u00bb deporte foi introducido \u00e1 aristocracia brit\u00e1nica, e axi\u00f1a foi gozado por xente de todas as condici\u00f3ns sociais.\nO primeiro club de patinaxe organizado foi o Edinburgh Skating Club, formado na d\u00e9cada de 1740, a\u00ednda que hai que afirma que o club se estableceu en 1642.\nNa segunda edici\u00f3n da \"Enciclopedia Brit\u00e1nica\" (1783) apareceu unha referencia contempor\u00e1nea ao club:\nDesta descrici\u00f3n e doutras, \u00e9 evidente que a forma de patinar practicada polos membros do club era unha forma temper\u00e1 de patinaxe art\u00edstica en lugar de patinaxe de velocidade. Para seren admitidos no club, os candidatos ti\u00f1an que pasar unha proba de patinaxe onde realizaban un c\u00edrculo completo en cada p\u00e9 (por exemplo, unha figura de oito), e despois saltaban primeiro sobre un chapeu, logo dous e tres, colocados un enriba do outro no xeo.\nNa Europa continental, a participaci\u00f3n na patinaxe sobre xeo limit\u00e1base aos membros das clases altas. O emperador Rodolfo II do Sacro Imperio Romano gozou tanto patinando sobre xeo, que fixo constru\u00edr un gran parque de xeo na s\u00faa corte para popularizar o deporte. O rei Lu\u00eds XVI de Francia introduciu a patinaxe sobre xeo en Par\u00eds durante o seu reinado. Madame de Pompadour, Napole\u00f3n I, Napole\u00f3n III e a Casa de Estuardo eran, entre outros, afeccionados reais e de clase alta \u00e1 patinaxe sobre xeo.\nO seguinte club de patinaxe que se estableceu foi en Londres e non se fundou ata 1830. A mediados do s\u00e9culo XIX, a patinaxe sobre xeo era un pasatempo popular entre a clase alta e media brit\u00e1nica (a ra\u00ed\u00f1a Vitoria co\u00f1eceu o seu futuro marido, o pr\u00edncipe Albert, a trav\u00e9s dunha serie de viaxes de patinaxe sobre xeo) e os primeiros intentos de construci\u00f3n de pistas de patinaxe artificial fix\u00e9ronse durante a \u00abteima das pistas\u00bb de 1841-1844. Como a tecnolox\u00eda para o mantemento do xeo natural non exist\u00eda, estas pistas de patinaxe temper\u00e1s emprgaron un substituto consistente nunha mestura de manteiga de porco e varios sales. Un artigo da edici\u00f3n do 8 de maio de 1844 da revista \"Living Age\" de Littell, que se titulaba \"Glaciarium\", dic\u00eda: \u00abEste establecemento, que foi trasladado ao Tottenham Court Road do Grafton Street East, inaugurouse o luns pola tarde. A \u00e1rea de xeo artificial \u00e9 extremadamente conveniente para aqueles que desexan participar no gr\u00e1cil e varonil pasatempo da patinaxe\u00bb.\nXurdimento como deporte.\nA patinaxe converteuse nun deporte popular como recreaci\u00f3n, medio de transporte e como espect\u00e1culo nos Fens, Inglaterra, para persoas de todas as profesi\u00f3ns e condici\u00f3ns sociais. As carreiras estaban reservadas aos traballadores, a maior\u00eda deles traballadores agr\u00edcolas. Non se sabe cando se celebraron os primeiros campionatos de patinaxe, pero a principios do s\u00e9culo XIX as carreiras estaban ben establecidas e os resultados das competici\u00f3ns public\u00e1banse na prensa. A patinaxe como deporte desenvolveuse nos lagos de Escocia e nas canles dos Pa\u00edses Baixos. Nos s\u00e9culos XIII e XIV substitu\u00eduse a madeira polo \u00f3so nas follas dos pat\u00edns, e en 1572 fabric\u00e1ronse os primeiros pat\u00edns de metal. Cando as augas se conxelaban, celebr\u00e1banse torneos de patinaxe en vilas e aldeas de todo Fens. Nestes torneos locais os homes (e \u00e1s veces as mulleres ou os nenos) compet\u00edan por premios de cartos, roupa ou comida.\nOs ga\u00f1adores dos torneos locais eran convidados a participar nos grandes campionatos nos que patinadores de todo o Fens compet\u00edan por premios en efectivo ante miles de espectadores. Os encontros do campionato adoptaron a forma dunha competencia principal galesa ou \u00ab\u00faltimo home de p\u00e9\u00bb. Os competidores, 16 ou \u00e1s veces 32, eran emparellados en series e o ga\u00f1ador de cada serie pasaba \u00e1 seguinte rolda. Med\u00edase un percorrido de 660 iardas sobre o xeo, e coloc\u00e1base un barril cunha bandeira en cada extremo. Durante unha carreira dunha milla e media, os patinadores completaban d\u00faas roldas do percorrido, con tres voltas ao redor do barril.\nNos Fens, os pat\u00edns cham\u00e1banse \"pattens\", \"fen runners\" ou corredores de Whittlesey. O estribo estaba feito de madeira de faia. Coloc\u00e1base un parafuso no tal\u00f3n da bota e aparafus\u00e1banse tres p\u00faas pequenas na parte dianteira para manter estable o pat\u00edn. Hab\u00eda buracos no estribo para que as correas de coiro se suxeitasen ao p\u00e9. As follas de metal eran lixeiramente m\u00e1is altas na parte traseira que na dianteira. Na d\u00e9cada de 1890 os patinadores comezaron a competir con pat\u00edns ao estilo noruegu\u00e9s.\nO s\u00e1bado 1 de febreiro de 1879, varios patinadores profesionais de Cambridgeshire e Huntingdonshire reun\u00edronse no Guildhall de Cambridge para fundar a National Ice Skating Association, o primeiro organismo nacional de patinaxe sobre xeo do mundo.\nPatinaxe art\u00edstica sobre xeo.\nO primeiro libro instructivo sobre patinaxe sobre xeo foi publicado en Londres en 1772. O libro, escrito polo tenente de artillar\u00eda brit\u00e1nico Robert Jones, describe formas b\u00e1sicas de patinaxe art\u00edstica como c\u00edrculos e figuras de oito. O libro foi escrito exclusivamente para os var\u00f3ns, xa que as mulleres non adoitaban patinar sobre xeo a finais do s\u00e9culo XVIII. Soa publicaci\u00f3n deste manual a patinaxe sobre xeo dividiuse nas s\u00faas d\u00faas disciplinas principais, a patinaxe de velocidade e a patinaxe art\u00edstica.\nO fundador da patinaxe art\u00edstica moderna foi o estadounidense Jackson Haines, primeiro patinador que incorporou os movementos do ballet e da danza \u00e1 s\u00faa patinaxe, en lugar de centrarse nos padr\u00f3ns de trazado no xeo. Haines tam\u00e9n inventou o xiro sentado e desenvolveu unha coitela m\u00e1is curta e curvada para a patinaxe art\u00edstica que permit\u00eda xiros m\u00e1is doados. Tam\u00e9n foi o primeiro que empregou coitelas que estaban permanentemente adheridas \u00e1 bota.\nDurante un tempo, as duras e r\u00edxidas figuras brit\u00e1nicas da patinaxe art\u00edstica dominaron en Am\u00e9rica, superando sobre a forma m\u00e1is art\u00edstica de Haines. Haines, en cambio, tentou difundir as s\u00faas innovaci\u00f3ns na patinaxe sobre xeo en Europa, ga\u00f1ando \u00e9xito en pa\u00edses como Suecia e Austria. O seu estilo era rexeitado polos seus colegas norteamericanos e polos patinadores da Inglaterra vitoriana, que continuaron a defender un estilo de patinaxe m\u00e1is r\u00edxida e sobria. Haines continuou a engadir novos elementos de danza \u00e1s s\u00faas rutinas, e asombrou unha multitude en Viena no inverno de 1868. Moitos na audiencia pregunt\u00e1ronse como un home normal pod\u00eda moverse sobre o xeo de tal xeito. A actuaci\u00f3n de Haines conduciu ao establecemento da Escola de Viena, que seguiu a desenvolveu o estilo art\u00edstico de Haines.\nA Uni\u00f3n Internacional de Patinaxe foi fundada en 1892 como a primeira organizaci\u00f3n internacional de patinaxe sobre xeo en Scheveningen, Pa\u00edses Baixos. A Uni\u00f3n creou o primeiro conxunto codificado de normas sobre patinaxe art\u00edstica e regulou a competici\u00f3n internacional en materia de velocidade e patinaxe art\u00edstica. O primeiro campionato, co\u00f1ecido como Championship of the Internationale Eislauf-Vereingung, celebrouse en San Petersburgo en 1896. O evento tivo catro competidores e foi ga\u00f1ado por Gilbert Fuchs.\nMec\u00e1nica f\u00edsica da patinaxe.\nUn pat\u00edn pode deslizarse sobre o xeo porque hai unha capa de mol\u00e9culas de xeo na superficie que non est\u00e1n tan fortemente unidas como as mol\u00e9culas da masa de xeo que hai debaixo. Estas mol\u00e9culas est\u00e1n en estado semil\u00edquido, proporcionando lubricaci\u00f3n. As mol\u00e9culas desta capa \u00abcuasiflu\u00edda\u00bb ou \u00abparecida \u00e1 auga\u00bb son menos m\u00f3biles que a auga l\u00edquida, pero son moito m\u00e1is m\u00f3biles que as mol\u00e9culas m\u00e1is fondas no xeo. Aproximadamente a -157\u00a0\u00b0C a capa esvarad\u00eda ten un espesor molecular; a medida que a temperatura aumenta, a capa esvarad\u00eda v\u00f3lvese m\u00e1is grosa.\nDurante moito tempo creuse que o xeo era esvarad\u00edo porque a presi\u00f3n dun obxecto en contacto con el fac\u00eda que unha capa delgada se derretise. A hip\u00f3tese era que a folla dun pat\u00edn de xeo, exercendo presi\u00f3n sobre o xeo, derret\u00eda unha fina capa, proporcionando lubricaci\u00f3n entre o xeo e a folla. Esta explicaci\u00f3n, chamada \u00abfusi\u00f3n a presi\u00f3n\u00bb, orixinouse no s\u00e9culo XIX. Con todo, isto non ti\u00f1a en conta a patinaxe sobre xeo a temperaturas inferiores a -3,5 \u00a0\u00b0C, mentres que os patinadores adoitan patinar sobre xeo a temperaturas m\u00e1is baixas. No s\u00e9culo XX, prop\u00faxose unha explicaci\u00f3n alternativa, chamada \"quecemento por fricci\u00f3n\", segundo a cal a fricci\u00f3n do material estaba a causar o derretemento da capa de xeo. Con todo, esta teor\u00eda tampouco explica a patinaxe a baixa temperatura. De feito, ningunha das d\u00faas explicaci\u00f3ns explicaba por que o xeo \u00e9 esvarad\u00edo cando est\u00e1 quieto mesmo a temperaturas baixo cero.\nSeguridade.\nA patinaxe depende da rugosidade do xeo, o dese\u00f1o do pat\u00edn e a habilidade e experiencia do patinador. A\u00ednda que as lesi\u00f3ns graves son raras, varios patinadores de pista curta quedaron paralizados despois dunha ca\u00edda. A ca\u00edda pode ser fatal se non se usa un casco para protexerse dun traumatismo cranial grave. Os accidentes son raros pero m\u00e1is com\u00fans con colisi\u00f3ns, xogos de h\u00f3ckey ou patinaxe en parella. O segundo perigo, e m\u00e1is grave, \u00e9 o de caer a trav\u00e9s do xeo \u00e1 auga xeada cando se patina ao aire libre sobre un corpo de auga xeada. A morte pode ocorrer debido a hidrocuci\u00f3n, hipotermia ou afogamento. A mi\u00fado \u00e9 dif\u00edcil ou imposible para os patinadores sa\u00edr da auga de volta ao xeo debido a que o xeo rompe repetidamente, o patinador ang\u00fastiase polos pat\u00edns e a roupa grosa de inverno, ou desori\u00e9ntase baixo a auga. O patinador pode mesmo non ser capaz de atopar o buraco a trav\u00e9s do cal caeu. Isto pode resultar en afogamento ou hipotermia, mais o arrefriado r\u00e1pido tam\u00e9n pode crear un estado no cal algu\u00e9n pode ser revivido ata horas despois de caer na auga. Por raz\u00f3ns de seguridade, recom\u00e9ndase que os patinadores nunca patinen s\u00f3s ou na escuridade.\nXogos de equipo sobre xeo.\nVarios xogos recreativos de patinaxe x\u00f3ganse no xeo:"}
{"id": "506349", "revid": "89787", "url": "https://gl.wikipedia.org/wiki?curid=506349", "title": "H\u00edpica", "text": "A h\u00edpica \u00e9 a modalidade da arte de montar a cabalo que comprende todas as pr\u00e1cticas deportivas que envolven este animal. Sendo as\u00ed, \u00e9 o maior deporte feito con cabalos no mundo enteiro. Entre elas est\u00e1n distintas probas, como saltos, adestramento, carreiras e o polo. Algunhas constit\u00faen mesmo o p\u00e9ntatlon moderno, que tam\u00e9n se disputa nas olimp\u00edadas.\nA pesar de existir dende a antig\u00fcidade, as s\u00faas regras e as competici\u00f3ns modernas xurdiron o ano 1883, nos Estados Unidos. No programa dos Xogos Ol\u00edmpicos modernos, a h\u00edpica foi inclu\u00edda nos Xogos de ver\u00e1n de 1912 en Estocolmo.\nPor\u00e9n, non pode ser confundida coa equitaci\u00f3n, pois a h\u00edpica \u00e9 o conxunto de deportes practicados pola alianza entre o humano e o cabalo en calquera modalidade de deporte, mentres que a equitaci\u00f3n \u00e9 a arte da cabalgada, o adestramento feito para comprender mellor a psicolox\u00eda do cabalo, e coordinar a consciencia corporal humana \u00e1 do animal buscando equilibrio e harmon\u00eda de movementos de ambos, como un todo.\nOrganizaci\u00f3n.\nFundada o ano 1921 en Lausanne, por Francia, os Estados Unidos, Suecia, o Xap\u00f3n, B\u00e9lxica, Dinamarca, Noruega e Italia, a FEI (F\u00e9d\u00e9ration Equestre Internationale) regula os eventos internacionais de h\u00edpica, xunto coas federaci\u00f3ns nacionais, sen prexu\u00edzos raciais, relixiosos ou relacionados con conflitos internos.\nEsa mesma instituci\u00f3n establece os regulamentos e aproba os programas dos campionatos, e buscando asegurar a integridade dos animais desenvolveu un c\u00f3digo de conduta baseado tanto no seu benestar como no \"fair play\" que debe ser adoptado polos xinetes.\nProbas.\nPara o xinete poder participar en probas nacionais ou internacionais debe federarse e, consonte a proba pretendida, obter o nivel de \"Sela\" axeitado. A expresi\u00f3n \"Sela\" \u00e9 a designaci\u00f3n oficial dos distintos niveis t\u00e9cnicos da h\u00edpica. Existen nove niveis distinguidos de \"Sela\" que poden ser obtidos a trav\u00e9s da realizaci\u00f3n dun \"Exame de Sela\". O primeiro ciclo compl\u00e9tase co \"Exame de Sela 4\", tam\u00e9n chamado de Estribo de Bronce, que permite ao xinete participar en probas oficiais nacionais. A \"Sela 7\" ou Estribo de Prata permite ao xinete a participaci\u00f3n en probas oficiais internacionais. A \"Sela 9\", tam\u00e9n denominada de Estribo de Ouro, constit\u00fae o requisito para admisi\u00f3n ao curso e ao exame para ser instrutor.\nParal\u00edmpicas.\nNos Xogos Paral\u00edmpicos, disp\u00fatanse d\u00faas modalidades, a h\u00edpica e o adestramento. Na h\u00edpica, a altura dos obst\u00e1culos \u00e9 de 1,64\u00a0m. No caso do adestramento, a pista ten placas sonoras (para os discapacitados visuais) e ramplas (para os discapacitados f\u00edsicos)."}
{"id": "506350", "revid": "89787", "url": "https://gl.wikipedia.org/wiki?curid=506350", "title": "Just\u0117 Arlauskait\u0117", "text": "Just\u0117 Arlauskait\u0117, tam\u00e9n co\u00f1ecida polo sobrenome art\u00edstico de Jazzu e nada o 23 de abril de 1988, \u00e9 unha actriz e cantante lituana, que se fixo co\u00f1ecida como compo\u00f1ente, co produtor Leon Somov do grupo de m\u00fasica electr\u00f3nica Leon Somov &amp; Jazzu (2005-2018) .\nTraxectoria.\nJust\u0117 Arlauskait\u0117 comezou como cantante de jazz con 14 anos. Como solista actuou con diversos grupos e en varios proxectos en Lituania e no estranxeiro e con 15 anos converteuse na vocalista do grupo electr\u00f3nico lituano Pieno Lazeriai. Despois da s\u00faa graduaci\u00f3n no conservatorio Juozas-Tallat-Kelp\u0161a de Vilnius marchou a Londres estudar canto na Universidade de Thames Valley. En 2005 co\u00f1eceu ao produtor Leon Somov e involucrouse na m\u00fasica electr\u00f3nica formando o grupo Leon Somov &amp; Jazzu que quitou oito \u00e1lbums entre 2007 e 2018.\nDende 2015 \u00e9 unha das xu\u00edzas do programa \"X Faktorius\", a versi\u00f3n lituana de \"The X Factor\". Tras alg\u00fans papeis menores interpretou un dos papeis principais, a poeta Salom\u0117ja N\u0117ris na serie de 2017 \"Laisv\u0117s kaina. Partizanai\" na LRT."}
{"id": "506351", "revid": "89787", "url": "https://gl.wikipedia.org/wiki?curid=506351", "title": "Bruce E. Melnick", "text": "Bruce Edward Melnick, nado en Nova York o 5 de decembro de 1949, \u00e9 un astronauta estadounidense que formou parte das misi\u00f3ns STS-41 e STS-49.\nTraxectoria.\nMelnick graduouse en enxe\u00f1ar\u00eda pola Academia de Gardacostas dos Estados Unidos en 1972 e \u00e9 m\u00e1ster en sistemas aeron\u00e1uticos pola Universidade de Florida Occidental en 1975.\nFoi seleccionado como astronauta pola NASA en xu\u00f1o de 1987, participando nas misi\u00f3ns STS-41 e STS-49 e pasando un total de 12,98 d\u00edas no espazo."}
{"id": "506352", "revid": "72012", "url": "https://gl.wikipedia.org/wiki?curid=506352", "title": "Bruce Melnick", "text": ""}
{"id": "506353", "revid": "85894", "url": "https://gl.wikipedia.org/wiki?curid=506353", "title": "Pamela Melroy", "text": "Pamela Anne Melroy, nada en Palo Alto, California, o 17 de setembro de 1961, \u00e9 unha astronauta estadounidense retirada que formou parte das misi\u00f3ns STS-112, STS-92 e STS-120.\nTraxectoria.\nMelroy graduouse en f\u00edsica e astronom\u00eda pola facultade Wellesley en 1983 e \u00e9 m\u00e1ster en ciencias terrestres e planetarias polo Instituto Tecnol\u00f3xico de Massachusetts en 1984.\nFoi seleccionado como astronauta pola NASA en decembro de 1994, participando nas misi\u00f3ns STS-112, STS-92 e STS-120 e pasando un total de 38,84 d\u00edas no espazo. Deixou a axencia en agosto de 2009."}
{"id": "506354", "revid": "4817", "url": "https://gl.wikipedia.org/wiki?curid=506354", "title": "Leland D. Melvin", "text": "Leland Devon Melvin, nado en Lynchburg, Virxinia, o 15 de febreiro de 1964, \u00e9 un astronauta estadounidense retirado que formou parte das misi\u00f3ns STS-122 e STS-129.\nTraxectoria.\nMelvin graduouse en qu\u00edmica pola Universidade de Richmond en 1986 e \u00e9 m\u00e1ster en enxe\u00f1er\u00eda de ciencias materiais pola Universidade de Virxinia en 1991.\nFoi seleccionado como astronauta pola NASA en decembro de 1994, participando nas misi\u00f3ns STS-122 e STS-129 e pasando un total de 23,57 d\u00edas no espazo. Deixou a axencia en agosto de 2009."}
{"id": "506355", "revid": "98629", "url": "https://gl.wikipedia.org/wiki?curid=506355", "title": "The Arrival (filme de 1996)", "text": "The Arrival \u00e9 un filme mexicano-estadounidense de 1996 escrito e dirixido por David Twohy e protagonizado por Charlie Sheen xunto con Lindsay Crouse, Ron Silver, Teri Polo e Richard Schiff. Sheen interpreta o astr\u00f3nomo Zane Zaminsky que descobre evidencias de vida alien\u00edxena intelixente e rapidamente se ve envolo nunha conspiraci\u00f3n.\nVideoxogo.\nO videoxogo \"The Arrival\" estreouse para Windows en 1997."}
{"id": "506356", "revid": "23204", "url": "https://gl.wikipedia.org/wiki?curid=506356", "title": "O expediente Warren", "text": "O expediente Warren (en ) \u00e9 un filme estadounidense de 2013 dirixido por James Wan e escrito por Chad Hayes e Carey W. Hayes. \u00c9 o primeiro filme do universo cinematogr\u00e1fico \"The Conjuring\". Patrick Wilson e Vera Farmiga interpretan a Ed e Lorena Warren, uns investigadores do paranormal asociados con famosos casos de posesi\u00f3ns.\nEstreouse en galego o 9 de decembro de 2016 a trav\u00e9s da TVG."}
{"id": "506357", "revid": "23204", "url": "https://gl.wikipedia.org/wiki?curid=506357", "title": "The Conjuring", "text": ""}
{"id": "506358", "revid": "23204", "url": "https://gl.wikipedia.org/wiki?curid=506358", "title": "Hannibal Rising (filme)", "text": "Hannibal Rising \u00e9 un filme de 2007 dirixido por Peter Webber. \u00c9 unha coproduci\u00f3n internacional entre Francia, o Reino Unido, a Rep\u00fablica Checa, Italia e os Estados Unidos de Am\u00e9rica e o quinto filme da franqu\u00eda de Hannibal Lecter. \u00c9 a precuela de \"O silencio dos cordeiros\", \"Hannibal\" e \"Red Dragon\". \u00c9 unha adaptaci\u00f3n da novela de 2006 de Thomas Harris \"Hannibal Rising\" e conta a historia da evoluci\u00f3n de Lecter a un asasino en serie can\u00edbal."}
{"id": "506359", "revid": "23204", "url": "https://gl.wikipedia.org/wiki?curid=506359", "title": "Kirby's Adventure", "text": "Kirby's Adventure (co\u00f1ecido no Xap\u00f3n como ) \u00e9 un videoxogo de 1993 desenvolvido por HAL Laboratory e distribu\u00eddo por Nintendo para Nintendo Entertainment System (NES). \u00c9 o segundo t\u00edtulo da serie \"Kirby\", logo de \"Kirby's Dream Land\" (1992) para Game Boy, e o primeiro en inclu\u00edr a habilidade de copar, a cal permite \u00f3 personaxe principal adquirir novos poderes comendo certos inimigos. O xogo c\u00e9ntrase en Kirby viaxando ao longo de Dream Land para reparar \"Star Rod\" logo de que King Dedede a rompese."}
{"id": "506360", "revid": "23204", "url": "https://gl.wikipedia.org/wiki?curid=506360", "title": "Campio", "text": "Campio foi un m\u00e1rtir romano cuxos restos foron trasladados no s\u00e9culo XVIII a Galicia, onde axi\u00f1a ga\u00f1ou moita devoci\u00f3n. \nNome.\nNome derivado do lat\u00edn \"campus,\" 'chaira', 'campo aberto'. Como nome propio pode significar 'labrego', 'campesi\u00f1o'.\nHistoria e lenda de San Campio.\nSegundo a lenda, Campio foi un militar romano do s\u00e9culo III, m\u00e1rtir cat\u00f3lico. Dise que padeceu o martirio nos tempos de Diocleciano e Maximiliano, ano 306; tam\u00e9n, que seguiron o seu exemplo no martirio a s\u00faa muller Santa Arquelaida e os tres fillos pequenos.\nEstivo nas catacumbas de San Calisto ata finais do s\u00e9culo XVIII, cando foi trasladado a Santo Ourente de Ent\u00edns (Outes). En 1777 o arquidi\u00e1cono de Trast\u00e1mara, Xavier Zelada, trouxo os restos de Roma para lle dar fama cun m\u00e1rtir \u00e1 s\u00e9 do seu arcediagado, Santa Mar\u00eda a Real ou Santa Tasia de Ent\u00edns, que era a matriz de Santo Ourente. O papa P\u00edo VI entregoulle os restos dun dos moitos soldados soterrados, o que ti\u00f1a na l\u00e1pida o nome de \"Campio\". O santo colleu pronto fama de ser un bo curandeiro, moi avogoso para os males do esp\u00edrito, botar f\u00f3ra o meigallo ou os demo\u00f1os.\nRec\u00f3llese unha tradici\u00f3n anterior precristi\u00e1, a de Santa Mar\u00eda do Rial, posible lugar de culto \u00e1s augas, coa que probablemente enlaza a devoci\u00f3n a san Campio. Coma no San Cibr\u00e1n, o d\u00eda da romar\u00eda os devotos dan nove voltas \u00e1 capela e som\u00e9ntense a unha serie de exorcismos p\u00fablicos, cada vez menos frecuentes. Coma o San Pexerto, tam\u00e9n \u00e9 protector dos mozos que \u00edan ao servizo militar.\nIconograf\u00eda.\nOs restos do esqueleto de Ent\u00edns foron recubertos de cera e foi vestido de centuri\u00f3n romano cun sabre na man, ao lado dunha bandeira e un escudo. A cabeza descansa sobre un cabezal e tam\u00e9n hai un vaso co seu suposto sangue coagulado.\nNa imaxe conservada en Rub\u00edn (A Estrada) aparece de p\u00e9, vestido de soldado romano cun vistoso casco na cabeza e a palma do martirio na man esquerda.\nFestividade.\nEnt\u00edns.\nEn Santo Ourente de Ent\u00edns (Outes) cel\u00e9brase a \"Romar\u00eda do Mal Cativo\" \u00e1 que acoden os enfermos con doenzas mentais e ps\u00edquicas. Despois de visitar o santo e pasar os panos polo seu manto, os devotos acoden \u00e1 capela para lavaren a cara na fonte e pasaren o pano sobre as s\u00faas doenzas, pano que deixan al\u00ed pendurado. Finalmente, van ao cruceiro e dan nove voltas arredor do mesmo mentres rezan nove nosopais. \nAs festas principais son o 28 e 29 de setembro, mais tam\u00e9n o primeiro domingo de xullo.\nEn Ent\u00edns tam\u00e9n hai unha capela na honra de san Campio. Por este motivo, existen algunhas cantigas e refr\u00e1ns que aluden a san Campio e mais a santo Ourente, venerado nesta mesma parroquia:\nAs Cernadas.\nO San Campio das Cernadas (Setecoros, Valga) \u00e9 o 28 de setembro.\nRub\u00edn.\nEn Rub\u00edn (A Estrada) a festa do San Campio \u00e9 o domingo da Pentecoste.\nValadares.\nEn Santo Andr\u00e9 de Valadares (Vigo) celebran catro d\u00edas de festa arredor do \u00faltimo domingo de agosto en honor ao San Campio.\nFigueir\u00f3.\nEn Figueir\u00f3 (Tomi\u00f1o) ven\u00e9rase no santuario de San Campio de Lonxe, tam\u00e9n chamado San Campio do Monte.\nA Ramallosa.\n\u00c1s beiras da foz do r\u00edo Mi\u00f1or, na parroquia de San Pedro da Ramallosa, constru\u00eduse unha capela na s\u00faa honra. \nSanta Minia, San Campio, San Pexerto e Santa Pl\u00e1cida..\nSanta Minia, San Campio e San Pexerto son os tres santos populares paleocristi\u00e1ns cuxas reliquias, procedentes das catacumbas romanas de San Calisto, se conservan en Galicia desde a \u00faltima parte do s\u00e9culo XVIII, polo que os santuarios e devoci\u00f3n por eles son relativamente modernos.\nSan Campio e san Pexerto eran moi indicados para a protecci\u00f3n dos mozos que \u00edan facer o servizo militar por suporse que foran soldados romanos. Nos tres casos coincide que coas reliquias veu de Roma a l\u00e1pida encontrada na tumba e un vaso co suposto sangue do m\u00e1rtir, que pode ser o vaso de perfumes que se po\u00f1\u00eda nas tumbas romanas.\nA eles \u00fanse Santa Pl\u00e1cida de Rubi\u00e1ns, tra\u00edda un pouco m\u00e1is tarde do cemiterio romano de San Cir\u00edaco, tam\u00e9n co suposto vaso de sangue."}
{"id": "506364", "revid": "22570", "url": "https://gl.wikipedia.org/wiki?curid=506364", "title": "\u00c1ngel Campos P\u00e1mpano", "text": "\u00c1ngel Campos P\u00e1mpano, nado en San Vicente de Alc\u00e1ntara (provincia de Badaxoz) o 10 de maio de 1957 e finado en Badaxoz o 25 de novembro de 2008, foi un poeta e tradutor estreme\u00f1o, gran defensor da cultura e a literatura de Portugal.\nTraxectoria.\nEstudou Filolox\u00eda Hisp\u00e1nica na Universidade de Salamanca, foi profesor de ensino medio durante 20 anos en institutos de Estremadura e durante 6 anos no Instituto Espa\u00f1ol Giner dos R\u00edos en Lisboa, de onde regresou no ano 2008 para reincorporarse ao seu traballo en Estremadura. Impulsou as relaci\u00f3ns culturais e po\u00e9ticas entre as instituci\u00f3ns e individuos da rexi\u00f3n fronteiriza de Estremadura e Portugal. Morreu o 25 de novembro de 2008 en Badaxoz tras sufrir unha operaci\u00f3n de cancro de p\u00e1ncreas; ti\u00f1a 51 anos. Acababa de sa\u00edr na editorial Calambur a s\u00faa poes\u00eda completa: \"La vida de otro modo\", ilustrada por Javier Fern\u00e1ndez de Molina e prologada polo profesor Miguel \u00c1ngel Lama.\nObra.\nAdemais das s\u00faas traduci\u00f3ns e tarefas de axitaci\u00f3n cultural o m\u00e1is importante da s\u00faa creaci\u00f3n po\u00e9tica \u00e9 \"La ciudad blanca\" (1988), libro pioneiro, de poes\u00eda meditativa, impresionista e de forte impacto do co\u00f1ecemento e gozo de Portugal, da s\u00faa lingua, da s\u00faa cultura e da s\u00faa literatura, especialmente a poes\u00eda, mais non s\u00f3. Seguiron \"Siquiera este refugio\" (1993), \"La voz en espiral\" (1998) e \"La semilla en la nieve\" (2004), libro polo que recibiu o premio Estremadura \u00e1 Creaci\u00f3n.\nTraduciu ao castel\u00e1n obras de autores da literatura portuguesa do s\u00e9culo XX, coma Fernando Pessoa, Carlos de Oliveira, Ant\u00f3nio Ramos Rosa, Eug\u00e9nio de Andrade e Sophia de Mello Breyner, entre outros. A s\u00faa antolox\u00eda de Pessoa \"Un coraz\u00f3n de nadie\", publicada en Galaxia Guttenberg/C\u00edrculo de Lectores, proxectouno aos c\u00edrculos intelectuais nacionais e internacionais.\nFundou (xunto a Diego Doncel e \u00c1lvaro Valverde) e dirixiu a revista \"Espacio/Espa\u00e7o escrito\", as\u00ed como \"Hablar/Falar de Poes\u00eda\", que pretenderon servir coma vencello de uni\u00f3n entre as culturas e literaturas espa\u00f1ola (e estreme\u00f1a) e portuguesa.\n\u00c1ngel Campos presidiu a Asociaci\u00f3n de Escritores Estreme\u00f1os. En 1992, fundou a aula de Poes\u00eda Enrique D\u00edez-Canedo de Badaxoz de devandita asociaci\u00f3n, aula pola que pasaron m\u00e1is de cento quince autores por instituci\u00f3ns culturais e institutos de ensino de toda a rexi\u00f3n.\nNotas.\n "}
{"id": "506365", "revid": "98629", "url": "https://gl.wikipedia.org/wiki?curid=506365", "title": "Eufrosina de Polack", "text": "Eufrosina de Polack (, nada como Predslava probablemente en Viciebsk ca. 1104 e finada en Xerusal\u00e9n entre o 23 e o 25 de maio de 1167, foi unha nobre do principado de Polack, filla do pr\u00edncipe Sviatoslav de Polack, venerada como santa entre os ortodoxos, en particular os de Belar\u00fas, Ucra\u00edna e Rusia; a s\u00faa festa cel\u00e9brase o 23 de maio e tam\u00e9n a veneran tradicionalmente os cat\u00f3licos.\nTraxectoria.\nExiste moi pouca documentaci\u00f3n da \u00e9poca sobre ela e gran parte dos feitos da s\u00faa vida proceden dunha haxiograf\u00eda, unha vida de Santa Eufrosina de Polock, que se escribiu na segunda metade do s\u00e9culo XII. \nPredslava naceu no seu dunha familia nobre R\u00farika que gobernaban o principado de Polotsk, no que \u00e9 a moderna Belar\u00fas. Seu pai era o pr\u00edncipe Sviatoslav-Georgy Vseslavich, fillo Vseslav de Polack. Segundo a \"Vida\" ti\u00f1a dous irm\u00e1ns, Gardislava e David.\nRecibiu unha relativa boa educaci\u00f3n e con doce anos seu pai intentou casala pero ela rexeitou todas as proposici\u00f3ns que lle fixo e en segredo tomou os votos nun mosteiro que ti\u00f1a como abadesa \u00e1 vi\u00fava dun t\u00edo seu, que ao primeiro, segundo a tradici\u00f3n, desaprobou a s\u00faa decisi\u00f3n pero que acabou por acollela como freira co nome de Eufrosina. Contra finais da d\u00e9cada de 1110 pronuncia os votos selemnes (\"skhima\") e coa bendici\u00f3n do bispo de Polack, estableceuse nunha cela pr\u00f3xima \u00e1 catedral de Sof\u00eda de Polack, onde se dedicou \u00e1 copia de manuscritos.\nArredor de 1128 o bispo El\u00edas de Polotsk confioulle a Eufrosina a tarefa de organizar un mosteiro feminino nos arredores de Polack, nas beiras do r\u00edo Palata e no novo mosteiro aprendeulle \u00e1s freiras a copiar libros, cantar ou coser. En 1160 pola s\u00faa iniciativa iniciouse a construci\u00f3n da Igrexa do Santo Salvador ao lado do mosteiro e que posteriormente levar\u00eda o seu nome.\nCara ao final da s\u00faa vida, realizou unha peregrinaci\u00f3n a Constantinopla e a Terra Santa. Realizou a viaxe por terra e non pola ruta tradicional comercial dos varegos. De cami\u00f1o a Constantinopla reuniuse co emperador Manuel que estaba en campa\u00f1a contra dos h\u00fangaros. Xa en Constantinopla o patriarca deulle unha icona da Theotokos, agora denominada \"Virxe de Korsun\". O rei cruzado, Amalrico I de Xerusal\u00e9n, tam\u00e9n a recibiu \u00e1 s\u00faa chegada \u00e1 Terra Santa, e al\u00ed morreu en 1167.\nReliquias.\nO seu corpo lev\u00e1rono os monxes, tras a conquista de Xerusal\u00e9n por Saladino en 1187, a K\u00ediv e quedou depositado no Mosteiro das Grutas ata que en 1910 as reliquias se depositaron na cidade na que se consideraba que nacera segundo a tradici\u00f3n, Polack, tras petici\u00f3ns infrutuosas dos bispos de Viciebsk e Polock ao longo do s\u00e9culo XIX e a transferencia dunha parte das reliquias en 1871.\nDurante a evacuaci\u00f3n de 1915 da localidade no decurso da primeira guerra mundial as reliquias lev\u00e1ronse a Rostov e tras a revoluci\u00f3n de 1917 acabaron nunha exposici\u00f3n ate\u00edsta en Moscova mais volveron para se expo\u00f1er no Museo de Historia Rexional de Viciebsk. Durante a ocupaci\u00f3n alem\u00e1, os fieis transladaron os restos \u00e1 catedral de Viciebsk e o 23 de abril de 1943 volveron a Polock.\nVeneraci\u00f3n.\nA s\u00faa festa cel\u00e9brase o 23 de maio. A s\u00faa veneraci\u00f3n comezou a fins do s\u00e9culo XII, cando se escribiu a haxiograf\u00eda sobre a s\u00faa vida, quizais antes de 1187 e nun dos mosteiros fundados por Eurofrosina, e o seu culto non se espallou f\u00f3ra da s\u00faa rexi\u00f3n ata o s\u00e9culo XVI cando se sistematizou a haxiograf\u00eda das santas da ortodoxia rusa nos concilios locais da igrexa ortodoxa rusa de 1547 e 1549. Non obstante, non foi ata 1893 que se reco\u00f1eceu o servizo de Santa Eufrosina.\nEufrosina de Polotsk est\u00e1 considerada unha santa patroa de Belar\u00fas e al\u00ed existe un convento de Santa Eufrosina en Polack mais unha igrexa ortodoxa a ela dedicada en Minsk, tam\u00e9n conta con igrexas titulares en Toronto, Vilnius e South River (Nova Jersey)"}
{"id": "506367", "revid": "47401", "url": "https://gl.wikipedia.org/wiki?curid=506367", "title": "Joaquim Pessoa", "text": "Joaquim Maria Pessoa, nado en Barreiro o 22 de febreiro de 1948 e finado o 17 de abril de 2023, co\u00f1ecido por Joaquim Pessoa, foi un poeta, artista pl\u00e1stico, publicitario e estudoso da arte prehist\u00f3rica portugu\u00e9s.\nTraxectoria.\nEntre 1988 e 1994 dirixiu a Sociedade Portuguesa de Autores. En colaboraci\u00f3n con Lu\u00eds Machado, organizou en 1983 o I Encontro Peninsular de Poes\u00eda, que reuniu prestixiosos nomes da poes\u00eda ib\u00e9rica. Conta con m\u00e1is de 600 recitais da s\u00faa poes\u00eda, realizados en Portugal e no estranxeiro. Foi director literario da Litexa Editora, director do peri\u00f3dico \"Poetas &amp; Trovadores\", colaborador das revistas \"S\u00edlex\" e \"V\u00e9rtice\" e do xornal \"A B\u00f3la\".\nFoi un dos fundadores da cooperativa art\u00edstica Toma Al\u00ed Disco, con Ary dos Santos, Fernando Tordo, Carlos Mendes, Paulo de Carvalho e Luiz Villas-Boas, entre outros.\nViu o seu nome nas r\u00faas do Baixo da Banheira (concello da Moita) e no Poceir\u00e3o (concello de Palmela).\nObra literaria.\nPoeta de canci\u00f3ns.\nForon os compositores e cantantes que o levaron ao co\u00f1ecemento do grande p\u00fablico, musicando e interpretando poemas seus. Nas palabras de David Mour\u00e3o-Ferreira, Joaquim Pessoa tivo \"un papel moi importante no movemento renovador da canci\u00f3n portuguesa\". Tendo como tem\u00e1ticas m\u00e1is destacadas Lisboa, o amor, a liberdade e as desigualdades sociais, os seus poemas foron palabra de moitos \u00e9xitos musicais, musicados e cantados, entre outros, por:"}
{"id": "506368", "revid": "55340", "url": "https://gl.wikipedia.org/wiki?curid=506368", "title": "Mars Exploration Rover", "text": "Mars Exploration Rover ou MER foron un par de r\u00f3vers da NASA enviados a explorar Marte.\nCaracter\u00edsticas.\nA NASA dese\u00f1ou e constru\u00edu dous veh\u00edculos de superficie para a exploraci\u00f3n de Marte na vent\u00e1 de lanzamento de 2003 aos que denominou xenericamente \"Mars Exploration Rovers\" ou \"MER\", e denominando a un deles MER 1 e ao outro MER 2. Eventualmente a MER 1 se lle co\u00f1ecer\u00eda como Opportunity e ao MER 2 como Spirit. De maneira un tanto confusa, a NASA denominou a conxunto de etapa de cruceiro e MER 2 durante a viaxe ata Marte como MER A e \u00e1 etapa de cruceiro xunto con MER 1, MER B.\nCada MER ti\u00f1a unha masa duns 130 kg estaban baseados no dese\u00f1o do rover Athena pensado para a misi\u00f3n Mars 2001 Lander, que nunca chegou a levarse a cabo. A configuraci\u00f3n de cruceiro, cunha etapa de entrada atmosf\u00e9rica protexendo ao r\u00f3ver correspondente e unha etapa de cruceiro, co sistema de control, enerx\u00eda e propulsi\u00f3n, estaba baseada na da misi\u00f3n Mars Pathfinder, e os MER aterraron en Marte usando o mesmo sistema que nesa misi\u00f3n: paraca\u00eddas e airbags.\nMER A foi lanzado mediante un Delta 7925 o 10 de xu\u00f1o de 2003 e MER B o 8 de xullo de 2003 cun Delta 7925H, os dous desde Cabo Ca\u00f1averal. Spirit chegou a Marte o 4 de xaneiro de 2004, aterrando no cr\u00e1ter Gusev. Opportunity tocou terra en Meridiani Planum o 25 de xaneiro dese mesmo ano. A misi\u00f3n principal dos veh\u00edculos ti\u00f1a unha duraci\u00f3n de 90 d\u00edas, pero alongouse varios anos grazas \u00e1 resistencia e bo dese\u00f1o de ambos r\u00f3vers. Spirit finalmente deixou de comunicarse coa Terra o 22 de marzo de 2010, mentres que Opportunity contin\u00faa enviando datos.\nInstrumentos.\nOs MER levaban os seguintes instrumentos a bordo:"}
{"id": "506369", "revid": "6", "url": "https://gl.wikipedia.org/wiki?curid=506369", "title": "Ulf Merbold", "text": "Ulf Dietrich Merbold, nado en Greiz (Alema\u00f1a) o 20 de xu\u00f1o de 1941, \u00e9 un astronauta alem\u00e1n que formou parte das misi\u00f3ns STS-9, STS-42, Soiuz TM-20 e Soiuz TM-19.\nTraxectoria.\nMerbold graduouse en f\u00edsica pola Universidade de Stuttgart en 1968 e ten un doutoramento na mesma materia.\nParticipou nas misi\u00f3ns STS-9 (convert\u00e9ndose no primeiro tripulante non estadounidense do transbordador espacial, neste caso, promovido pola ESA), STS-42, Soiuz TM-20 e Soiuz TM-19, pasando un total de 49,90 d\u00edas no espazo."}
{"id": "506370", "revid": "4817", "url": "https://gl.wikipedia.org/wiki?curid=506370", "title": "C\u00e1psula Mercury", "text": "A c\u00e1psula Mercury foi a nave tripulada do proxecto Mercury.\nCaracter\u00edsticas.\nA c\u00e1psula Mercury foi a primeira nave tripulada dos Estados Unidos. Era monopraza e ti\u00f1a unha masa de 1355 kg con propelente e 1136 kg baleira. Os seus motores, usados unicamente para retropropulsi\u00f3n para a reentrada atmosf\u00e9rica, xeraban 13,33 kN de pulo. Ti\u00f1a un volume habitable de 1,70 m3, cunhas dimensi\u00f3ns de 3,51 m de altura e un di\u00e1metro m\u00e1ximo de 1,89 m. O seu sistema el\u00e9ctrico xeraba 0,54 kW de media.\nA c\u00e1psula dese\u00f1ouse para ser o m\u00e1is pequena posible e poder ser lanzada tripulada a \u00f3rbita mediante foguetes Atlas LV-3B. Previamente aos voos orbitais tripulados lanz\u00e1ronse 17 c\u00e1psulas non tripuladas mediante foguetes Little Joe 1, Redstone MRLV e Atlas LV-3B. Segu\u00edronlle dous voos suborbitais tripulados mediante foguetes Redstone e d\u00faas probas orbitais non tripuladas lanzadas con Atlas LV-3B, despois das cales John Glenn, a bordo da c\u00e1psula Friendship 7 na misi\u00f3n Mercury-Atlas 6, se converteu no primeiro estadounidense en \u00f3rbita. Segu\u00edronlle tres astronautas m\u00e1is nas s\u00faas respectivas misi\u00f3ns antes do fin do proxecto Mercury. A\u00ednda que se estudaron evoluci\u00f3ns da c\u00e1psula Mercury, a NASA elixiu usar a s\u00faa experiencia para dar lugar ao programa Gemini."}
{"id": "506373", "revid": "88215", "url": "https://gl.wikipedia.org/wiki?curid=506373", "title": "DICSA Modular Club Cisne Balonmano", "text": ""}
{"id": "506374", "revid": "88215", "url": "https://gl.wikipedia.org/wiki?curid=506374", "title": "Fraikin BM Granollers", "text": ""}
{"id": "506375", "revid": "88215", "url": "https://gl.wikipedia.org/wiki?curid=506375", "title": "Frigor\u00edficos do Morrazo", "text": ""}
{"id": "506376", "revid": "85894", "url": "https://gl.wikipedia.org/wiki?curid=506376", "title": "Yvonne Rainer", "text": "Yvonne Rainer, nada en San Francisco o 24 de novembro de 1934 \u00e9 unha bailarina, core\u00f3grafa e cineasta experimental estadounidense. A s\u00faa obra cualificouse como arte minimalista.\nTraxectoria.\nRainer naceu en San Francisco, California. A s\u00faa nai era unha esten\u00f3grafa de Brooklyn descendente de inmigrantes xudeus de Varsovia, e o seu pai, albanel e pintor de casas, naceu no norte de Italia, de onde emigrou aos Estados Unidos con 21 anos. Despois de estar un ano no San Francisco Junior College e formarse no Martha Graham Center of Contemporary Dance, Rainer deuse a co\u00f1ecer como unha figura destacada no movemento Judson Dance Theater, un grupo de bailar\u00edns e artistas que fac\u00edan actuaci\u00f3ns que cruzaban con fluidez os campos da danza e das artes visuais.\nEn 1975, comezou a centrarse principalmente na realizaci\u00f3n de filmes de media e longa duraci\u00f3n, nas que inverte os c\u00f3digos narrativos. Os seus filmes tomaron despois despois un xiro claramente feminista, explorando temas como o terrorismo (\"Journeys from Berlin/1971\", 1980), a menopausia (\"Privilege\", 1990) e a doenza (\"MURDER and murder\", 1996). Entre 2000 e 2006, Rainer regresou \u00e1 coreograf\u00eda e continuou a producir obras provocativas e sorprendentes.\nReco\u00f1ecemento.\nEn 1990, Rainer recibiu un premio do MacArthur Fellows Program polas s\u00faas contribuci\u00f3ns \u00e1 danza. En 2015 recibiu o premio Merce Cunningham da Foundation for Contemporary Arts. En 2017 outorg\u00f3uselle un USA Grant. Tam\u00e9n recibiu dous Guggenheim Fellowships (1969,1988)."}
{"id": "506377", "revid": "85894", "url": "https://gl.wikipedia.org/wiki?curid=506377", "title": "Raquel Bautista Carballo", "text": "Raquel Mar\u00eda Bautista Carballo, nada en Pet\u00edn en 1970, \u00e9 unha pol\u00edtica galega do PSdeG-PSOE.\nTraxectoria.\nIrm\u00e1 de Miguel Bautista Carballo que foi alcalde de Pet\u00edn de 1999 a 2019. Pertence \u00e1 asociaci\u00f3n cultural Fonte Grande. Nas elecci\u00f3ns municipais de 2019 encabezou a candidatura do PSdeG-PSOE e foi elixida alcaldesa de Pet\u00edn con maior\u00eda absoluta."}
{"id": "506379", "revid": "1888", "url": "https://gl.wikipedia.org/wiki?curid=506379", "title": "Raquel Mar\u00eda Bautista Carballo", "text": ""}
{"id": "506380", "revid": "89787", "url": "https://gl.wikipedia.org/wiki?curid=506380", "title": "Reader's Digest", "text": "Reader's Digest \u00e9 unha revista mensual estadounidense en ingl\u00e9s de temas variados. Foi fundada en 1922 por DeWitt Wallace e a s\u00faa esposa Lila Bell Wallace. A s\u00faa sede at\u00f3pase en Nova York e pertence \u00e1 empresa The Reader's Digest Association. \u00c1 parte da edici\u00f3n estadounidense, a revista ten 49 versi\u00f3ns locais en 21 linguas.\nHistoria.\nA revista foi concibida por Wallace mentres se recuperaba nun hospital das feridas de metralla recibidas durante a batalla de Verd\u00fan na primeira guerra mundial. Wallace quer\u00eda reunir nunha revista unha mostra dos seus artigos favoritos procedentes de diversas revistas mensuais. Ao regresar de Europa, enviou o seu proxecto a m\u00e1is de dez grandes editores nos Estados Unidos. Ningu\u00e9n viu interese comercial, ag\u00e1s o magnate Randolph Hearst, quen con todo tampouco o considerou viable.\nEn 1922, DeWitt Wallace e Lila Bell Wallace comezaron a publicar a revista no soto dunha casa situada na esquina de Macdougal Street e Minetta Lane, en pleno coraz\u00f3n do Greenwich Village, Nova York. Previamente, o matrimonio enviara 5000 cartas a amigos, co\u00f1ecidos e outros nas que se lles solicitaban 3 d\u00f3lares pola subscrici\u00f3n anual \u00e1 revista. Das 5000 persoas coas que contactaron, 1500 aceptaron a proposta. Reader's Digest comezou cun capital inicial de 4500 d\u00f3lares.\n\"Reader's Digest\" ti\u00f1a 30 artigos, un por cada d\u00eda do mes, seleccionados doutras revistas. Os artigos estaban \u00abcondensados\u00bb, \u00e9 dicir, abreviados, sen que se perdese por iso o sentido dos mesmos.\nEn 1929, a revista xa ti\u00f1a 290\u00a0000 subscritores e un ingreso bruto de 900\u00a0000 d\u00f3lares ao ano. Co tempo, \"Reader's Digest\" converteuse nun dos fen\u00f3menos editoriais m\u00e1is importantes a nivel mundial.\nA primeira columna da revista publicouse na edici\u00f3n de xaneiro de 1945. O nome do autor, Wilfred J. Funk, deuse a co\u00f1ecer no mes de febreiro de 1945.\nEn 1952 \"Reader's Digest\" sacou unha serie de artigos, titulados \"Cancer by the Carton\" (\"Cancro nun paquete\"), sobre a relaci\u00f3n entre o tabaco e o cancro de pulm\u00f3n. Os artigos atraeron a atenci\u00f3n do p\u00fablico, que ata ent\u00f3n ignorara os perigos do tabaco para a sa\u00fade.\nContido.\nA revista publica artigos orixinais, artigos resumidos ou reimpresos doutras revistas, colecci\u00f3ns de chistes, an\u00e9cdotas, citas e outros escritos breves. Cada exemplar da revista ten como artigo final un libro, de ficci\u00f3n ou ensaio, abreviado para que ocupe unhas trinta p\u00e1xinas. \"Reader's Digest\" tam\u00e9n publica tomos independentes da revista que recollen tres ou catro novelas de \u00e9xito condensadas, a\u00ednda que neste caso con maior lonxitude.\nDende a s\u00faa orixe, \"Reader's Digest\" mantivo unha perspectiva conservadora e anticomunista sobre os asuntos pol\u00edticos e sociais.\nEdici\u00f3ns internacionais.\nA primeira edici\u00f3n internacional de \"Reader's Digest\" sa\u00edu no Reino Unido en 1938. En decembro de 1940 xurdiu a versi\u00f3n en espa\u00f1ol \"Selecciones\". En 1942 apareceu \"Revista Sele\u00e7\u00f5es\" no Brasil. \nA pol\u00edtica da revista fai especial fincap\u00e9 na universalidade dos artigos publicados nas edici\u00f3ns internacionais. \"Reader's Digest\" sempre se preocupou de non ser percibida como un produto cultural agresivo. En cada pa\u00eds onde se publica ad\u00e1ptanse os contidos \u00e1 cultura do lugar. Por exemplo, c\u00e1mbianse as unidades de medida. Cando \u00e9 pertinente, os nomes das instituci\u00f3ns estadounidenses tr\u00f3canse por nomes de instituci\u00f3ns locais. Mesmo se omiten aqueles artigos que son demasiado centrados nos asuntos internos dos Estados Unidos. En ocasi\u00f3ns, as edici\u00f3ns internacionais incl\u00faen artigos elaborados polas sucursais de The Reader's Digest Association.\nA sede central estadounidense non interv\u00e9n nas adaptaci\u00f3ns. Isto est\u00e9ndese \u00e1 publicidade da revista, xestionada en cada pa\u00eds de maneira tam\u00e9n independente."}
{"id": "506382", "revid": "72012", "url": "https://gl.wikipedia.org/wiki?curid=506382", "title": "National Geographic (revista)", "text": "National Geographic Magazine, posteriormente abreviada como National Geographic, \u00e9 unha entidade sen \u00e1nimo de lucro que funciona como o \u00f3rgano de expresi\u00f3n oficial da National Geographic Society dos Estados Unidos. A s\u00faa primeira edici\u00f3n data de outubro de 1888, nove meses despois da fundaci\u00f3n da sociedade. Esta publicaci\u00f3n foi identificada case inmediatamente pola s\u00faa caracter\u00edstica faixa amarela na portada. \nO control da revista estivo en mans de The Walt Disney Company dende 2019.\nA revista distrib\u00faese mensualmente en 32 linguas en todo o mundo. A s\u00faa tirada ach\u00e9gase aos nove mill\u00f3ns (\u00e1 que se suma os quince mill\u00f3ns de exemplares entregados en fogares cada mes). En ocasi\u00f3ns especiais l\u00e1nzanse publicaci\u00f3ns extra e mapas especiais. A revista cont\u00e9n artigos sobre xeograf\u00eda, ciencia, historia, cultura, eventos actuais e fotograf\u00eda. \nEn maio de 2007 e 2008 a revista ga\u00f1ou o General Excellence Award da Society of Magazine Editors na categor\u00eda de circulaci\u00f3n superior a dous mill\u00f3ns de exemplares e o premio \u00e1 Mellor Fotograf\u00eda por tres artigos da revista en 2006. Ademais dun nomeamento ao General Excellence Award de 2009, \"National Geographic\" ga\u00f1ou o premio principal por unha fotograf\u00eda editorial. \nHistoria.\nA primeira edici\u00f3n da revista \"National Geographic\" foi publicada en 1888, xusto nove meses despois de que a sociedade fose fundada. O selo foi o seu caracter\u00edstico estilo, reinventado dende unha li\u00f1a pr\u00f3xima ao xornalismo cient\u00edfico a ser unha revista c\u00e9lebre polo seu exclusivo material gr\u00e1fico en xaneiro de 1905 cando se publicaron moitas fotograf\u00edas en p\u00e1xina completa feitas no T\u00edbet nos anos 1900 e 1901 por dous exploradores enviados polo Imperio Ruso, Gombozhab Tsybikov e Ovshe Norzunov. A edici\u00f3n de xu\u00f1o de 1985 na s\u00faa portada ti\u00f1a a foto dunha nena afg\u00e1 duns trece anos chamada Sharbat Gula que chegou a ser unha das imaxes m\u00e1is reco\u00f1ecidas da revista. \nA finais de 1990 e comezos do 2000 iniciouse un prolongado litixio sobre os dereitos colectivos do contido da revista nunha edici\u00f3n electr\u00f3nica chamado \"Greenberg v.\" \"National Geographic\" . Isto causou que a National Geographic retirase do mercado a edici\u00f3n dixital que compilaba todos os artigos vellos da revista. D\u00faas cortes federais de apelaci\u00f3n fallaron a favor da revista permitindo a reproduci\u00f3n e a corte suprema dos Estados Unidos denegou a revisi\u00f3n en decembro do 2008. \"National Geographic\" lanzou en xullo do ano 2009 unha versi\u00f3n electr\u00f3nica do seu arquivo para celebrar os 120 anos da s\u00faa creaci\u00f3n que conti\u00f1a artigos que databan dende 1888 ata decembro do 2008, actualiz\u00e1ndoa cada ano.\nNo ano 2006, o escritor da \"National Geographic\" Paul Salopek foi arrestado baixo cargos de espionaxe, por entrar no Sud\u00e1n sen visado, entre outros delitos, mentres estaba a traballar nun artigo. A revista \"National Geographic\" e o xornal \"Chicago Tribune\" para o que Salopek tam\u00e9n escrib\u00eda artigos montaron a s\u00faa defensa legal e lideraron unha apelaci\u00f3n internacional a Sud\u00e1n, Salopek foi finalmente liberado.\nArtigos.\nDurante a guerra fr\u00eda a revista comprometeuse a presentar un punto de vista da xeograf\u00eda f\u00edsica e humana das naci\u00f3ns detr\u00e1s do pano de aceiro. A revista imprimiu artigos sobre Berl\u00edn, a Austria ocupada, a Uni\u00f3n Sovi\u00e9tica e a China comunista que se afastaban deliberadamente do pol\u00edtico para enfocarse no cultural. Na s\u00faa cobertura da carreira espacial, \"National Geographic\" enfocouse nos logros cient\u00edficos mentres evitaba arduamente facer conexi\u00f3n entre a carreira espacial e a conexi\u00f3n coa construci\u00f3n de armas nucleares. \nNos anos posteriores \u00e1 guerra fr\u00eda os artigos comezaron a tratar tem\u00e1ticas tales como o medio natural, a deforestaci\u00f3n, a contaminaci\u00f3n qu\u00edmica, o quecemento global e a extinci\u00f3n das especies. \nOcasionalmente a edici\u00f3n enteira dun mes ded\u00edcase unicamente a un pa\u00eds, como a unha civilizaci\u00f3n antiga, ou a un recurso natural que esta en risco de extinci\u00f3n ou outro tema, en d\u00e9cadas posteriores a National Geographic Society lanzou outras revistas con diferentes enfoques.\nFotograf\u00eda.\nAdemais de ser reco\u00f1ecida polos artigos sobre paisaxes, historia, e as reportaxes sobre os recunchos m\u00e1is rec\u00f3nditos do mundo; a revista foi reco\u00f1ecida polo seu formato tipo libro e a alta calidade da s\u00faa fotograf\u00eda. Este alto est\u00e1ndar fixo que a revista fose o fogar dalg\u00fans dos reporteiros gr\u00e1ficos de m\u00e1is alta calidade no mundo. \nA revista comezou a presentar fotograf\u00edas en cor a comezos do s\u00e9culo XX, cando esta tecnolox\u00eda era escasa. Durante a d\u00e9cada de 1930, Luis Marden (1913-2003), escritor e fot\u00f3grafo para a \"National Geographic\", convenceu a revista para que permitise aos seus fot\u00f3grafos o uso das c\u00e1maras pequenas de 35 mm cargadas con pel\u00edcula Kodachrome en lugar das voluminosas c\u00e1maras con tr\u00edpodes e lentes prateadas. En 1956, a revista comezou a publicar pequenas imaxes nas s\u00faas portadas, despois iniciou a impresi\u00f3n de fotograf\u00edas grandes, caracteriz\u00e1ndose polo emprego das m\u00e1is adiantadas t\u00e9cnicas de fotograf\u00eda por exemplo a fotograf\u00eda dixital. \nA portada da revista a\u00ednda cont\u00e9n o seu inicial bordo amarelo, mais desapareceu a folla de carballo e a t\u00e1boa de contidos. Esta foi cambiada por unha das fotograf\u00edas dos artigos do mes que conti\u00f1a a edici\u00f3n. En 2006 \"National Geographic\" iniciou un concurso mundial de fotograf\u00eda con preto de 80 pa\u00edses participantes. \nMapas.\nA revista algunhas veces achega mapas das rexi\u00f3ns visitadas. Os mapas da National Geographic Society foron empregados polo goberno dos Estados Unidos en circunstancias en que os seus propios recursos cartogr\u00e1ficos eran limitados. O mapa do cuarto do presidente Franklin Roosevelt na Casa Branca foi arquivado cos mapas da \"National Geographic\". Un mapa de Europa da \"National Geographic\" empr\u00e9gase no museo de Winston Churchill en Londres, e mostra a marca de Churchill na conferencia de Ialta. En 2001, \"National Geographic\" lanzou un conxunto de 8 CD-ROM que conti\u00f1an todos os mapas desde 1888 ata decembro de 2000.\nVenda dos seus arquivos hist\u00f3ricos.\nPor mor da crise econ\u00f3mica mundial que sacudiu o mundo a finais da primeira d\u00e9cada do s\u00e9culo XXI, a revista \"National Geographic\" decidiu vender os seus arquivos fotogr\u00e1ficos que constan de 500000 negativos dos case 11 mill\u00f3ns de fotograf\u00edas, o que constit\u00fae o m\u00e1is grande arquivo fotogr\u00e1fico do mundo.\nDebido a que \"National Geographic\" optou pola dixitalizaci\u00f3n do seu material fotogr\u00e1fico, a pesar da venda dos arquivos f\u00edsicos a sociedade conservar\u00e1 os dereitos de publicaci\u00f3n para poder usar estas fotos no futuro. O prezo de venda destas placas fotogr\u00e1ficas de car\u00e1cter prestixioso e exclusivo vai desde os 3000 aos 10000 d\u00f3lares estadounidenses.\nEste material conserv\u00e1base en c\u00e1maras refrixeradas nos seus arquivos en Washington. Iniciouse a exposici\u00f3n dunha colecci\u00f3n de 150 imaxes que ilustran a humanidade case dende que xomezou a fotograf\u00eda nunha mostra da Galer\u00eda Steven Kasher de Washington. A colecci\u00f3n ch\u00e1mase \"O mundo en branco e negro: Copias cl\u00e1sicas da \"National Geographic\" e algunhas fotograf\u00edas exhibidas mostr\u00e1banse por primeira vez ao p\u00fablico. Entre estas estaban as imaxes dos Alpes de 1980, Machu Pichu en 1915 e Uganda en 1906.\nEn outubro de 2009 editou un \u00e1lbum de fotograf\u00edas chamado \"National Geographic\" Image Collection\".\nOs administradores pensaban e asum\u00edan que ser\u00eda doloroso desfacerse do material fotogr\u00e1fico, mais en tempos de crise econ\u00f3mica mundial, as doaz\u00f3ns diminu\u00edran levando a buscar medidas para sa\u00edr dese per\u00edodo dif\u00edcil xa que era unha entidade sen \u00e1nimo de lucro que viv\u00eda das doaz\u00f3ns, diminu\u00eddas pola crise, as\u00ed como dos pioneiros aventureiros que financiaban as s\u00faas propias expedici\u00f3ns fotogr\u00e1ficas e enriquec\u00edan o d\u00eda a d\u00eda da revista.\nEdici\u00f3ns noutros idiomas.\nA primeira edici\u00f3n local de \"National Geographic\" noutra lingua foi en xapon\u00e9s, en abril de 1995. Actualmente a revista publ\u00edcase en 34 linguas diferentes de todo o mundo inclu\u00eddo o ingl\u00e9s como a edici\u00f3n mundial base. "}
{"id": "506383", "revid": "785", "url": "https://gl.wikipedia.org/wiki?curid=506383", "title": "Mosteiro de Mezonzo", "text": ""}
{"id": "506384", "revid": "98629", "url": "https://gl.wikipedia.org/wiki?curid=506384", "title": "Saraitda", "text": ""}
{"id": "506385", "revid": "98629", "url": "https://gl.wikipedia.org/wiki?curid=506385", "title": "Betoniy\u00f6", "text": "Betoniy\u00f6 \u00e9 un filme de 2013 dirixido por Pirjo Honkasalo. O filme bas\u00e9ase na novela hom\u00f3nima de Pirkko Saisio que foi publicada en 1981. A historia foi anteriormente adaptada ao teatro e foi representada en Finlandia e Venezuela. \"Betoniy\u00f6\" estreouse no Festival Internacional de Cinema de Toronto na secci\u00f3n Masters Series en setembro de 2013. Foi rodado na \u00e1rea de Helsinqui, en Finlandia entre setembro e outubro de 2012. Foi producido por Misha Jaari e Mark Lwoff da produtora Bufo e foi coproducido pola sueca Plattform Produktion e a dinamarquesa Magic Hour Film. Foi escollido como candidato de Finlandia para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "506388", "revid": "5863", "url": "https://gl.wikipedia.org/wiki?curid=506388", "title": "Don Quixote de la Mancha", "text": ""}
{"id": "506389", "revid": "23204", "url": "https://gl.wikipedia.org/wiki?curid=506389", "title": "Antonia e Jane", "text": "Antonia e Jane (en ) \u00e9 un filme brit\u00e1nico de 1991 dirixido por Beeban Kidron e protagonizado por Saskia Reeves e Imelda Staunton. Conta a historia de d\u00faas mulleres amigas que tiveron unha relaci\u00f3n de amor e odio dende a s\u00faa nenez. A historia est\u00e1 presentada en escenas de flashback narradas polos dous personaxes \u00e1 s\u00faa terapeuta, antes da s\u00faa reuni\u00f3n anual.\nEstreouse en galego o 28 de xullo de 1999 a trav\u00e9s da TVG."}
{"id": "506390", "revid": "23204", "url": "https://gl.wikipedia.org/wiki?curid=506390", "title": "Antonia and Jane", "text": ""}
{"id": "506391", "revid": "27155", "url": "https://gl.wikipedia.org/wiki?curid=506391", "title": "Factor Ia", "text": ""}
{"id": "506393", "revid": "23204", "url": "https://gl.wikipedia.org/wiki?curid=506393", "title": "Os anxos do inferno", "text": "Os anxos do inferno (en ) \u00e9 un filme estadounidense de 1966 producido e dirixido por Roger Corman. Rodado en diferentes localizaci\u00f3n do sur de California, \"Os anxos do inferno\" foi o primeiro filme en asociar a Peter Fonda coas motocicletas Harley-Davidson e a contracultura da d\u00e9cada de 1960. Inspirou a todo o x\u00e9nero de motoristas de comezos da d\u00e9cada de 1970.\nEstreouse en galego o 6 de xullo de 1995 a trav\u00e9s da TVG."}
{"id": "506394", "revid": "23204", "url": "https://gl.wikipedia.org/wiki?curid=506394", "title": "The Wild Angels", "text": ""}
{"id": "506395", "revid": "98629", "url": "https://gl.wikipedia.org/wiki?curid=506395", "title": "Ao anoitecer", "text": "Ao anoitecer (en ) \u00e9 un filme franco-italiano de 1971 escrito e dirixido por Claude Chabrol. Bas\u00e9ase na novela \"The Thin Line\" por Edward Atiyah. Audran ga\u00f1ou o BAFTA \u00e1 mellor actriz pola s\u00faa interpretaci\u00f3n.\nEstreouse en galego a trav\u00e9s da TVG."}
{"id": "506396", "revid": "23204", "url": "https://gl.wikipedia.org/wiki?curid=506396", "title": "Juste avant la nuit", "text": ""}
{"id": "506400", "revid": "26585", "url": "https://gl.wikipedia.org/wiki?curid=506400", "title": "Tempada 1989 do Campionato de Galicia de Rally", "text": "A tempada 1989 foi a 11\u00aa edici\u00f3n do Campionato de Galicia de Rally. O vencedor foi o noi\u00e9s Arturo Rial, sobre un Citro\u00ebn AX Sport. Foi o primeiro dos tres t\u00edtulos que ga\u00f1ou."}
{"id": "506401", "revid": "98629", "url": "https://gl.wikipedia.org/wiki?curid=506401", "title": "Aprendendo a conducir", "text": "Aprendendo a conducir (en ) \u00e9 un filme estadounidense de 2014 dirixido por Isabel Coixet e escrito por Sarah Kernochan. Bas\u00e9ase nun artigo do \"New Yorker\" escrito por Katha Pollitt, e est\u00e1 protagonizado por Patricia Clarkson no papel Wendy, unha exitosa cr\u00edtica literaria que toma lecci\u00f3ns de conduci\u00f3n co instrutor Darwan (Ben Kingsley) logo de fracasar o seu matrimonio con Ted (Jake Weber) o cal a obriga a ser m\u00e1is autosuficiente. \u00c9 a segunda colaboraci\u00f3n entre Ben Kingsley, Patricia Clarkson e Isabel Coixet.\nEstreouse en galego o 10 de xaneiro de 2018 a trav\u00e9s da TVG. A directora de dobraxe foi Charo Pena."}
{"id": "506402", "revid": "23204", "url": "https://gl.wikipedia.org/wiki?curid=506402", "title": "Learning to Drive", "text": ""}
{"id": "506403", "revid": "1131", "url": "https://gl.wikipedia.org/wiki?curid=506403", "title": "MasterChef Celebrity Espa\u00f1a", "text": "MasterChef Celebrity Espa\u00f1a \u00e9 un programa de televisi\u00f3n espa\u00f1ol de competici\u00f3n gastron\u00f3mica entre famosos.\n\u00c9 un formato baseado nun programa de coci\u00f1a emitido pola televisi\u00f3n brit\u00e1nica que ten o mesmo t\u00edtulo e que produce Televisi\u00f3n Espa\u00f1ola en colaboraci\u00f3n con Endemol Shine Iberia. \nA s\u00faa estrea foi o 6 de novembro de 2016 con Eva Gonz\u00e1lez como presentadora (at\u00e9 a terceira edici\u00f3n) e con Pepe Rodr\u00edguez, Jordi Cruz e Samantha Vallejo-N\u00e1gera como membros do xurado. Tras a marcha de Eva Gonz\u00e1lez, o propio xurado asumiu ser presentadores do formato.\nHistoria.\nA principios do ano 2016, confirmouse que La 1 estaba a preparar unha nova edici\u00f3n do programa MasterChef Espa\u00f1a pero que esta vez contar\u00eda con famosos expondo os seus dotes culinarios. Pasaron uns meses ata que o 13 de xu\u00f1o de 2016 confirm\u00e1ronse as primeiras participaci\u00f3ns oficiais. Eran confirmados: a actriz Loles Le\u00f3n e o actor Fernando Tejero (ambos co\u00f1ecidos polas exitosas series chamadas \"Aqu\u00ed non hai quien viva\" e \"La que se avecina\"). D\u00edas despois, confirm\u00e1ronse tam\u00e9n a participaci\u00f3n da cantante Ni\u00f1a Pastori e a participaci\u00f3n da actriz Cayetana Guill\u00e9n Cuervo.\nPola s\u00faa banda, o 15 de xu\u00f1o do 2016 confirmouse a participaci\u00f3n da cantante Mar\u00eda del Monte a\u00ednda que abandonou o programa despois de facer d\u00faas emisi\u00f3ns e foi substitu\u00edda pola modelo Estefan\u00eda Luyk. Ademais, o 16 de xu\u00f1o de 2016 confirmouse a participaci\u00f3n de Fonsi Nieto. Un d\u00eda m\u00e1is tarde, confirmouse a participaci\u00f3n do matrimonio de Manuel D\u00edaz Gonz\u00e1lez e Virginia Troconis. Ademais, confirmouse tam\u00e9n a participaci\u00f3n do actor Miguel \u00c1ngel Mu\u00f1oz.\nTras o \u00e9xito da primeira edici\u00f3n, confirmouse que La 1 estaba a preparar unha nova edici\u00f3n do programa con famosos diferentes \u00e1 da primeira edici\u00f3n. As\u00ed, nas \u00faltimas semanas de maio de 2017 confirmouse todo o casting para a segunda edici\u00f3n do programa. Entre eles figuran os c\u00f3micos e humoristas Edu Soto, Jos\u00e9 Corbacho, Silvia Abril e Anabel Alonso; os actores e actrices Pep\u00f3n Nieto, Patricia Montero, Marina San Jos\u00e9 e Bibiana Fern\u00e1ndez; a presentadora Usun Yoon; o modelo Juan Betancourt; o medallista ol\u00edmpico Sa\u00fal Craviotto e o cantante Carlos Baute.\nA terceira edici\u00f3n tivo como concursantes \u00e1s actrices Paula Prendes, Dafne Fern\u00e1ndez, Mar\u00eda Castro e Paz Vega; aos actores Santiago Segura e Iv\u00e1n Massagu\u00e9; aos cantantes Mario Vaquerizo e Xuso Jones; e complet\u00e1rono Boris Izaguirre, Carmen Lomana, Antonia Dell\u2019Atte, Javier Nava e \u00d3scar Higares.\nPara a cuarta edici\u00f3n anunciouse que o casting estar\u00eda formado polas actrices Ana Mil\u00e1n, Marta Torn\u00e9 e Elena Furiase; os actores F\u00e9lix G\u00f3mez e \u00c1lex Adrover; a deportista Almudena Cid, as\u00ed como Jos\u00e9 Miguel Ant\u00fanez exjugador de baloncesto; os cantantes Juan Salazar, Jos\u00e9 Salazar e El Sevilla; e por outras celebridades como Vicky Mart\u00edn Berrocal, Juan Avellaneda, Tamara Falc\u00f3 e Ana Obreg\u00f3n. No programa catro desa edici\u00f3n incorpor\u00e1ronse como concursantes oficiais Anabel Alonso e Boris Izaguirre, ambos os participantes de edici\u00f3ns anteriores.\nO 4 e 5 de maio de 2020 anunci\u00e1ronse os famosos que participar\u00edan no concurso na quinta edici\u00f3n, entre eles at\u00f3panse as actrices Melani Olivares e Laura S\u00e1nchez L\u00f3pez; os actores Nicol\u00e1s Coronado, Jes\u00fas Castro e Juan Jos\u00e9 Ballesta; os c\u00f3micos e humoristas Florentino Fern\u00e1ndez e La Terremoto de Alcorc\u00f3n; as presentadoras Raquel S\u00e1nchez Silva e Raquel Mero\u00f1o; e complet\u00e1rono Celia Villalobos, Josie, Gonzalo Mir\u00f3, Ainhoa Arteta, Pedro Delgado e Luc\u00eda Domingu\u00edn.\nFormato.\nAs probas \u00e1s que ti\u00f1an que facer fronte os participantes son:\nTempadas.\nO s\u00edmbolo (*) significa que a\u00ednda est\u00e1 por determinar xa que hai unha edici\u00f3n que non se gravou de momento.\nPrimeira edici\u00f3n (2016).\nA principios do ano 2016, confirmouse que La 1 estaba preparando a nova edici\u00f3n do programa \"MasterChef Espa\u00f1a\" pero que contar\u00eda con famosos, a cal foi estreada o 6 de novembro de 2016 e finalizou o 13 de decembro de 2016.\nSegunda edici\u00f3n (2017).\nTras o \u00e9xito da primeira edici\u00f3n, RTVE renovou o programa e o 19 de setembro de 2017 comezou a segunda edici\u00f3n do programa que finalizou o 21 de novembro de 2017.\nTerceira edici\u00f3n (2018).\nO 20 de abril de 2018,deuse a co\u00f1ecer o casting da terceira edici\u00f3n do programa a trav\u00e9s dunha nota de prensa de RTVE, estreando a tempada o 9 de setembro de 2018 e finalizando a edici\u00f3n o 25 de novembro de 2018.\nCuarta edici\u00f3n (2019).\nDesde o 30 de abril, a conta oficial de Televisi\u00f3n Espa\u00f1ola foi confirmando aos concursantes da edici\u00f3n sendo Tamara Falc\u00f3 a primeira de eles. A cuarta tempada comezou o 11 de setembro de 2019 e finalizou o 27 de novembro de 2019.\nQuinta edici\u00f3n (2020).\nDesde o 20 de abril, a conta oficial de Televisi\u00f3n Espa\u00f1ola foi confirmando aos concursantes da edici\u00f3n. A quinta tempada comezou o 15 de setembro de 2020. A partir do programa 2, todos os martes antes de emitir o programa, \u00e1s 20:30 em\u00edtese un programa especial chamado \"MasterChef Express\" presentado por Anabel Alonso G\u00f3mez e Bibiana Fern\u00e1ndez."}
{"id": "506404", "revid": "5863", "url": "https://gl.wikipedia.org/wiki?curid=506404", "title": "MasterChef Junior Espa\u00f1a", "text": "MasterChef Junior Espa\u00f1a \u00e9 un programa de televisi\u00f3n gastron\u00f3mico que busca ao mellor coci\u00f1eiro afeccionado infantil de Espa\u00f1a, estreado en La 1 de TVE, o 23 de decembro de 2013. Tr\u00e1tase da versi\u00f3n infantil do talent show \"MasterChef Espa\u00f1a\".\nO \"talent show\" estivo conducido por Eva Gonz\u00e1lez at\u00e9 2019, mentres que Jordi Cruz, Samantha Vallejo-N\u00e1gera e Pepe Rodr\u00edguez eran os \"chefs\" que xulgaban os pratos dos aspirantes. Tras a marcha da presentadora, o propio xurado asumiu a conduci\u00f3n do programa.\nFormato.\nOs participantes deben demostrar cada semana a s\u00faa pericia coci\u00f1ando. Cada semana \u00e9 eliminado un participante at\u00e9 chegar a unha final onde se determina o t\u00edtulo non oficial de \"\"mellor coci\u00f1eiro infantil de\" \"Espa\u00f1a\"\".\nA primeira edici\u00f3n s\u00f3 constou de 4 galas, que se aumentaron en d\u00faas m\u00e1is a partir da segunda edici\u00f3n, ante a boa aceptaci\u00f3n do concurso.\nNos seus inicios, elimin\u00e1banse a catro concursantes por entrega antes de chegar \u00e1 gran final, pero a partir da segunda edici\u00f3n, s\u00f3 se eliminana a tres por gala.\nTempadas.\nO s\u00edmbolo (*) significa que a\u00ednda est\u00e1 por determinar xa que hai unha edici\u00f3n que non se emitiu por completo.\nOitava edici\u00f3n (2020-2021).\nEn maio de 2020 empezaron os c\u00e1stines. O programa empezou o 15 de decembro, xusto unha semana despois de acabar MasterChef Celebrity 5\n! Nome !! Procedencia !! Idade !! Informaci\u00f3n"}
{"id": "506405", "revid": "865", "url": "https://gl.wikipedia.org/wiki?curid=506405", "title": "Royal Trux (\u00e1lbum)", "text": ""}
{"id": "506406", "revid": "865", "url": "https://gl.wikipedia.org/wiki?curid=506406", "title": "Twin Infinitives", "text": "Twin Infinitives \u00e9 o segundo \u00e1lbum de estudio da banda estadounidense de rock alternativo Royal Trux, publicado o 15 de decembro de 1990 a trav\u00e9s do selo Drag City. Posteriormente reeditouse en CD e casete en 1994. \"Twin Infinitives\" tr\u00e1tase do primeiro \u00e1lbum de longa duraci\u00f3n lanzado pola discogr\u00e1fica Drag City. O disco destaca polos seus arranxos deconstru\u00eddos, as s\u00faas voces pouco ortidoxas e a produci\u00f3n densa."}
{"id": "506408", "revid": "89787", "url": "https://gl.wikipedia.org/wiki?curid=506408", "title": "Sorgo com\u00fan", "text": "O sorgo com\u00fan (Sorghum vulgare Pers, \"sin.\" Sorghum bicolor L. Moench) ou simplemente sorgo \u00e9 unha especie de planta herb\u00e1cea pertencente a familia das gram\u00edneas cultivada polo seu gran que se utiliza como alimento para humanos, pensos para animais e produci\u00f3n de etanol. O sorgo \u00e9 orixinario de \u00c1frica do Norte e agora cult\u00edvase extensamente en rexi\u00f3ns tropicais e subtropicais. O sorgo \u00e9 o quinto cereal m\u00e1is producido no mundo, despois do trigo, arroz, millo e cebada.. O \"S. com\u00fan\" \u00e9 tipicamente anual, pero alg\u00fans cultivares son perennes. Crece en grupos que poden alcanzar m\u00e1is de 4\u00a0m de altura. O gran \u00e9 pequeno, de 2 a 4\u00a0mm de di\u00e1metro. Os sorgos doces son cultivares de sorgo com\u00fan que se cultivan principalmente para forraxe, produci\u00f3n de xarope e etanol; son m\u00e1is altos que os que se cultivan para gran.\nO \"sorgo com\u00fan\" \u00e9 a especie cultivada de sorgo; os seus parentes silvestres constit\u00faen o x\u00e9nero bot\u00e1nico \"Sorghum\".\nOrixe e historia.\nO sorgo problablemente sexa unha das primeiras plantas que se cultivaron polo ser humano, as formas actuais deste pode que sexan orixinarias da Etiop\u00eda, desde onde se estendeu por toda \u00c1frica e de a\u00ed primeiro por Asia e Europa e m\u00e1is recentemente por Am\u00e9rica e Australia.. Est\u00e1 rexistrado por Xenofonte de Atenas no 401 a .C. nas chairas de Cilicia, en Asia Menor, na actual Turqu\u00eda. Xa se co\u00f1ec\u00eda na \u00e9poca grecorromana.\nCultivo.\nOs principais produtores de \"S. bicolor\" en 2011 eran Nixeria (12,6%), a India (11,2%), M\u00e9xico (11,2%) e os Estados Unidos (10,0%). Esta especie pode crecer en solos \u00e1ridos e soportar longas secas. Ten catro caracter\u00edsticas que a converten na planta cultivada m\u00e1is resistente \u00e1 seca de todas.\nUsos e consumo.\nO sorgo com\u00fan \u00e9 un dos principais cereais cultivados do mundo e ten nunha gran variedade de usos en moitos pa\u00edses sendo en moitos pa\u00edses de \u00c1frica e Asia, onde se fan pans planos, un alimento b\u00e1sico. No continente americano, as\u00ed como en Australia e Europa, o sorgo en grans est\u00e1 destinado principalmente \u00e1 industria dos pensos, pero tam\u00e9n se pode usar para a produci\u00f3n de etanol. En todo o mundo, est\u00e1n en marcha proxectos para desenvolver tecnolox\u00edas e difundir o cultivo de sorgo con fins enerx\u00e9ticos. A produci\u00f3n de sorgo azucrado tam\u00e9n alimenta un n\u00famero crecente de plantas de etanol no Brasil, Filipinas, a India e os Estados Unidos..\nConsumo humano.\nAo redor da metade da produci\u00f3n mundial dest\u00ednase ao consumo humano. O consumo de sorgo por habitante \u00e9 m\u00e1is estable e m\u00e1is elevado nas zonas rurais que nos centros urbanos. Ademais, tende a ser maior nas rexi\u00f3ns cunha pobreza e inseguridade alimentaria m\u00e1is pronunciadas. O consumo per c\u00e1pita \u00e9 maior en \u00c1frica (por exemplo, ao redor de 90-100\u00a0kg por ano en Burkina Faso e o Sud\u00e1n). En Asia, o sorgo segue sendo un cultivo importante para a seguridade alimentaria nalgunhas rexi\u00f3ns, onde o consumo anual \u00e9 a\u00ednda superior a 70\u00a0kg.\nO sorgo p\u00f3dese comer en gran, o igual que o arroz, ou reducirse a fari\u00f1a.. Do mesmo xeito que noutros cereais, o gran de sorgo est\u00e1 composto esencialmente de amid\u00f3n (ao redor do 70%). O contido de prote\u00ednas (10,4% da parte comestible) \u00e9 comparable ao do millo (9,2%) e o trigo (10,6%). O contido de graxa bruta do sorgo \u00e9 do 3%, superior ao do trigo, pero inferior ao do millo; 100 gramos de sorgo achegan 329 quilocalor\u00edas, fronte a 358 quilocalor\u00edas do millo e 348 quilocalor\u00edas do trigo. O sorgo \u00e9 rico en vitaminas do grupo B. Certos \"cultivares\" co endosperma amarelo conte\u00f1en beta-caroteno que pode ser transformado en vitamina A polo corpo humano. Tam\u00e9n \u00e9 rico en antioxidantes, que se cre que axudan a reducir os riscos de cancro, diabetes e enfermidades card\u00edacas. Ademais, o sorgo non cont\u00e9n elementos biotecnol\u00f3xicos que o convertan nun organismo transx\u00e9nico ou modificado xeneticamente. Alg\u00fans sorgos te\u00f1en grans de cor escura. Esta coloraci\u00f3n est\u00e1 asociada \u00e1 forte presenza de taninos nas capas m\u00e1is superficiais do gran que inhiben a dixesti\u00f3n das prote\u00ednas do gran. Estas capas elim\u00ednanse por descascarizaci\u00f3n, unha operaci\u00f3n que pode reducir o rendemento ata 65 - 75%.\nOs grans de sorgo inmaturos p\u00f3dense comer asados \u200b\u200benteiros, os maduros p\u00f3dense torrar como os de millo en \"flocos\". En xeral, o sorgo cons\u00famese en forma de grans enteiros descascados ou en fari\u00f1a. A fari\u00f1a obtense a partir de grans descascados e \u00fasase pura ou mesturada con fari\u00f1a doutros cereais. P\u00f3dense distinguir os seguintes grupos de alimentos tradicionais a base de sorgo:\nBaixo o nome de \" jowar\" na India, a fari\u00f1a de sorgo \u00e9 preferida para a elaboraci\u00f3n do pan \" bhakri\", un alimento b\u00e1sico en moitas rexi\u00f3ns. Nos pa\u00edses occidentais util\u00edzase na composici\u00f3n de galletas para aperitivos. En Tunes ad\u00f3itanse facer pasteis de sorgo (\"droo\") e a fari\u00f1a de sorgo mesturada con auga, especias e azucre pode converterse nunha especie de sopa robusta para o almorzo. O sorgo tam\u00e9n \u00e9 a base de bebidas populares, especialmente durante o ramad\u00e1n. Os talos do sorgo com\u00fan p\u00f3dense mastigar como a cana de azucre..\nBebida alcoh\u00f3lica.\nNa China, o sorgo \u00e9 co\u00f1ecido como \"gaoliang\" (\u9ad8\u7cb1) e \u00e9 fermentado e destilado para producir un tipo de bebida espirituosa co\u00f1ecida como \"baijiu\" (\u767d\u9152) da que a bebida m\u00e1is famosa \u00e9 a maotai (o Moutai).\nEn Taiw\u00e1n, na illa chamada Kinmen, elab\u00f3rase licor de sorgo. En varios pa\u00edses de \u00c1frica, tales como Cimbabue , Burundi, Mal\u00ed, Burkina Faso, Ghana, e Nixeria, util\u00edzase o sorgo das variedades vermella e branca para facer a tradicional cervexa opaca. O sorgo vermello d\u00e1lle unha cor rosa amarronado \u00e1 cervexa.\nBiocombustible.\nO sorgo com\u00fan \u00e9 un obxectivo prometedor para a produci\u00f3n de biocombustibles. Tr\u00e1tase dun cultivo C4 que necesita poucas entradas e acumula unha gran cantidade de carbohidratos no talo. Con todo, a s\u00faa plantaci\u00f3n a grande escala en terras marxinais requirir\u00eda variedades melloradas con optimizaci\u00f3n dos caracteres relacionados co seu papel como biocombustible e unha maior tolerancia aos factores de tensi\u00f3ns bi\u00f3ticos e abi\u00f3ticos. Por este motivo, lev\u00e1ronse a cabo moitos estudos para crear recursos xen\u00e9ticos e xen\u00f3micos en relaci\u00f3n co sorgo com\u00fan.\nAs variedades cultivadas de sorgo com\u00fan te\u00f1en fenotipos e morfolox\u00edas diversas. As variantes empregadas para producir biocombustibles te\u00f1en unha elevada proporci\u00f3n de biomasa biocelulosica. Alg\u00fans xenotipos, co\u00f1ecidos como \"sorgo doce\", acumulan hidratos de carbono solubles no talo. O sorgo doce pode alcanzar unha altura de case 20 metros e xera unha cantidade de biomasa significativamente maior que o sorgo para uso alimentario. O talo do sorgo doce \u00e9 m\u00e1is groso e carnoso que o do sorgo para uso alimentario, a\u00ednda que produce relativamente poucas sementes..\nA concentraci\u00f3n de carbohidratos no talo do sorgo doce m\u00eddese en unidades Brix, que corresponden \u00e1 porcentaxe de carbohidratos solubles. Un grao Brix equivale a 1 g de azucre por cada 100 g de zume. O contido Brix difire entre variedades e tam\u00e9n depende das condici\u00f3ns ambientais, a posici\u00f3n dos talos, o per\u00edodo do ano e a fase de colleita. O sorgo com\u00fan pode acumular unha cantidade de zume equivalente ao 78% da s\u00faa biomasa total, mentres que o seu contido en Brix vai do 14% ao 23%. Os gl\u00edcidos que conte\u00f1en os talos de sorgo com\u00fan comp\u00f3\u00f1ense principalmente de sacarosa ( 75%) con cantidades pequenas ( 2,6%) de frutosa e glicosa. En comparaci\u00f3n con cultivos de biomasa lignocelul\u00f3sica, tales como \"Panicum virgatum\" e \"Miscanthus\", os gl\u00edcidos solubles en forma de glicosa, frutosa e sacarosa do sorgo com\u00fan son f\u00e1ciles de fermentar. Outros trazos agron\u00f3micos, como un ciclo de vida de s\u00f3 catro meses, a s\u00faa capacidade de crecer en condici\u00f3ns ambientais adversas, a pouca necesidade de entradas, o baixo custo do seu cultivo e a fotos\u00edntese C4 fan un cultivo de produci\u00f3n de biocombustibles particularmente \u00fatil. Este \u00faltimo trazo \u00e9 especialmente importante porque contrib\u00fae a mellorar a eficiencia de uso do nitr\u00f3xeno e a auga, as\u00ed como a resistencia xeral do sorgo com\u00fan, o que lle permite subsistir en rexi\u00f3ns \u00e1ridas, con m\u00e1is insolaci\u00f3n e temperaturas m\u00e1is altas.\nDiferentes cultivares de sorgo com\u00fan presentan efectos diferentes da salinidade sobre a xerminaci\u00f3n das semente e o crecemento das pl\u00e1ntulas. Un estudo publicado en 2016 suxeriu que o sorgo com\u00fan p\u00f3dese regar con auga salgada de ata 150 mM de NaCl, xa sexa en estado vexetativo ou en estado reprodutivo.\nUsos na gander\u00eda.\nO sorgo util\u00edzase na alimentaci\u00f3n e o pastoreo do gando. A\u00ednda que, con todo, o seu uso \u00e9 limitado porque o amid\u00f3n e as prote\u00ednas do sorgo son m\u00e1is dif\u00edcil de dixerir para os animais que o amid\u00f3n e as prote\u00ednas do millo. Est\u00e1n a realizarse investigaci\u00f3ns para atopar un proceso para preparar o gran. Un estudo en gando conclu\u00edu que o sorgo en flocos era preferible ao sorgo seco, xa que melloraba a ganancia diaria de peso nos animais.. Nos porcos, demostrouse que o sorgo \u00e9 un alimento m\u00e1is eficiente que o millo ao ser ambos os grans procesados da mesma maneira.\nA introduci\u00f3n de variedades melloradas, xunto cunha mellora nas pr\u00e1cticas de xesti\u00f3n, fixo mellorar a produtividade do sorgo. Na India, crese que a mellora na produtividade liberou seis mill\u00f3ns de hect\u00e1reas de terra. O International Crops Research Institute for the Semi-Arid Tropics, en colaboraci\u00f3n con outras instituci\u00f3ns, produce variedades melloradas de cultivos, entre as que se incl\u00faen o sorgo. A insituci\u00f3n liberou ata 194 cultivos de sorgo.\nOutros usos.\nO gran proporciona amid\u00f3n, que tam\u00e9n serve para preparar colas, adhesivos e glicosa, aceite e materia prima para a preparaci\u00f3n de pensos. O azucre e a melaza obt\u00e9\u00f1ense da medula dos sorgos azucrados. As fibras do talo tam\u00e9n se utilizan para fabricar paneis utilizados na construci\u00f3n. As glumas, a vaina foliar e outras partes da planta de certos \"cultivares\" conte\u00f1en pigmentos que se utilizan como colorantes nas industrias alimentaria e t\u00e9xtil.\nAs umbelas en forma de paraugas, desprovistas do gran, util\u00edzanse para a produci\u00f3n artesanal das tradicionais vasoiras de sorgo, a m\u00e1is com\u00fan antes do uso de materiais pl\u00e1sticos.\nO xarope de sorgo doce \u00fasase nalgunhas partes dos Estados Unidos.\nInvestigaci\u00f3n.\nEstase a investigarse para desenvolver un cruzamento xen\u00e9tico que faga a planta m\u00e1is tolerante a temperaturas m\u00e1is fr\u00edas ou para desactivar os mecanismos de tolerancia da planta as secas, xa que \u00e9 nativa de climas tropicais. Nos Estados Unidos, isto \u00e9 importante porque o custo do millo estivo a crecer de forma continuada dado o seu uso na produci\u00f3n de etanol para ser engadido \u00e1 gasolina. P\u00f3dese utilizar o sorgo ensilado como substituto do millo ensilado na dieta das vacas leiteiras. Outras investigaci\u00f3ns conclu\u00edron que o sorgo ten m\u00e1is valor nutricional que o millo na alimentaci\u00f3n das vacas, e que o tipo de procesado \u00e9 tam\u00e9n esencial na obtenci\u00f3n da m\u00e1xima nutrici\u00f3n do gran. O sorgo en flocos mostrou un incremento na produci\u00f3n de leite en comparaci\u00f3n ao sorgo seco.\nAdicionalmente, est\u00e1 a investigarse sobre o sorgo como unha fonte de alimento potencial para dar resposta o incremento na demanda de comida a escala global. O sorgo \u00e9 resistente \u00e1 seca e \u00e1s altas temperaturas. A diversidade xen\u00e9tica entre as diferentes subespecies de sorgo, faio m\u00e1is resistente \u00e1s pragas e os pat\u00f3xenos, comparado con outras fontes alimenticias menos diversas. Ademais, \u00e9 altamente eficiente na conversi\u00f3n da enerx\u00eda solar a enerx\u00eda qu\u00edmica, as\u00ed como no uso de auga. Todas estas caracter\u00edsticas fana unha candidata prometedora para facer fronte \u00e1 demanda global de comida, en aumento. Como tal, moitos grupos de investigaci\u00f3n en todo o mundo est\u00e1n a seguir proxectos e iniciativas sobre o sorgo (especialmente o \" Sorghum bicolor \"), como a Universidade Purdue, o HudsonAlpha Institute for Biotechnology, o Danforth Plant Science Center, a Universidade de Nebraska, e a Universidade de Queensland.\nOutra aplicaci\u00f3n do sorgo que se est\u00e1 investigando \u00e9 o biocombustible. O sorgo doce ten moito azucre no tallo, que se pode converter en etanol. A biomasa p\u00f3dese queimar e converter en carb\u00f3n, gas sint\u00e9tico e bio-cru."}
{"id": "506409", "revid": "1888", "url": "https://gl.wikipedia.org/wiki?curid=506409", "title": "Benito Ramallo G\u00f3mez", "text": ""}
{"id": "506410", "revid": "89787", "url": "https://gl.wikipedia.org/wiki?curid=506410", "title": "Gran Premio da Toscana", "text": "O Gran Premio da Toscana foi unha carreira de automobilismo disputada en Italia, formando parte do calendario da tempada de F\u00f3rmula 1. Disputouse no circu\u00edto de Mugello, situado na localidade de Scarperia e San Piero. O nome tomouse da rexi\u00f3n de Toscana, rexi\u00f3n na que se localiza o circu\u00edto. \nHistoria.\nTrala cancelaci\u00f3n de gran parte das carreiras debido \u00e1 pandemia por coronavirus de 2019-2020, o calendario reduciuse e prop\u00faxose facer unha tempada dentro de Europa para evitar longas viaxes e reducir custos. En principio, disputar\u00edanse oito carreiras e durante o Gran Premio de Estiria confirmouse a extensi\u00f3n da tempada engadindo o Gran Premio da Toscana e o Gran Premio de Rusia. \nO circu\u00edto de Mugello, a mi\u00fado usado como circu\u00edto privado para Ferrari, debutou na F\u00f3rmula 1 cunha lonxitude de 5.245 km."}
{"id": "506411", "revid": "98629", "url": "https://gl.wikipedia.org/wiki?curid=506411", "title": "Arde Par\u00eds?", "text": "Arde Par\u00eds? (en ) \u00e9 un filme franco-estadounidense de 1966 dirixido por Ren\u00e9 Cl\u00e9ment e cun gui\u00f3n de Gore Vidal, Francis Ford Coppola, Jean Aurenche, Pierre Bost e Claude Brul\u00e9. A historia conta a liberaci\u00f3n de Par\u00eds en agosto de 1944 por parte da Resistencia francesa e das forzas da Francia Libre durante a segunda guerra mundial. A historia \u00e9 unha adaptaci\u00f3n do libro \"Is Paris Burning?\" de Larry Collins e Dominique Lapierre. O filme conta cun elenco internacional composto por actores franceses (Jean-Paul Belmondo, Alain Delon, Bruno Cremer, Pierre Vaneck, Jean-Pierre Cassel, Leslie Caron, Charles Boyer, Yves Montand), estadounidenses (Orson Welles, Kirk Douglas, Glenn Ford, Robert Stack, Anthony Perkins, George Chakiris), e alem\u00e1ns (Gert Fr\u00f6be, Hannes Messemer, Ernst Fritz F\u00fcrbringer, Harry Meyen).\nEstreouse en galego o 2 de setembro de 1995 a trav\u00e9s da TVG.\nSinopse.\nPouco despois do fracaso do complto do 20 de xullo para asasinalo en 1944, Adolf Hitler, nomea o Xeneral de Infanter\u00eda Dietrich von Choltitz como gobernador militar do Par\u00eds ocupado. Hitler cre que Choltitz obedecer\u00e1 a s\u00faa orde de non permitir que os aliados capturen a cidade sen que os alem\u00e1ns a destr\u00faan completamente, de xeito semellante \u00e1 destruci\u00f3n planeada de Varsovia.\nA resistencia francesa descobre que os aliados non planean tomar Par\u00eds, sen\u00f3n que se dirixen directamente a Alema\u00f1a. Os dous bandos da restistencia reaccionan de forma diferente: os gaullistas de Jacques Chaban-Delmas queren esperar a ver, mentres que os comunistas do coronel Rol-Tanguy queren po\u00f1erse en acci\u00f3n."}
{"id": "506412", "revid": "23204", "url": "https://gl.wikipedia.org/wiki?curid=506412", "title": "Paris br\u00fble-t-il?", "text": ""}
{"id": "506413", "revid": "23204", "url": "https://gl.wikipedia.org/wiki?curid=506413", "title": "Armados e perigosos", "text": "Armados e perigosos (en ) \u00e9 un filme estadounidense de 1986 dirixido por Mark L. Lester e protagonizado por John Candy, Eugene Levy, Robert Loggia e Meg Ryan. Foi filmado en diferentes localizaci\u00f3ns na cidade dos \u00c1nxeles, en California.\nEstreouse en galego o 12 de agosto de 1993 a trav\u00e9s da TVG."}
{"id": "506414", "revid": "23204", "url": "https://gl.wikipedia.org/wiki?curid=506414", "title": "Armed and Dangerous (filme de 1986)", "text": ""}
{"id": "506418", "revid": "23204", "url": "https://gl.wikipedia.org/wiki?curid=506418", "title": "Armas \u00f3 ombro", "text": "Armas \u00f3 ombro (en ) \u00e9 un filme estadounidense de 1918 dirixido, producido e escrito por Charlie Chaplin. \u00c9 o segundo filme de Charlie Chaplin para First National Pictures. \u00c9 un filme mudo ambientado en Francia durante a primeira guerra mundial. Est\u00e1 coprotagonizado por Edna Purviance e Sydney Chaplin, o irm\u00e1n m\u00e1is vello de Chaplin.\nEstreouse en galego o 1 de xullo de 2006 a trav\u00e9s da TVG."}
{"id": "506421", "revid": "1888", "url": "https://gl.wikipedia.org/wiki?curid=506421", "title": "Ricardo Agust\u00ed Sanju\u00e1n", "text": "Ricardo Agust\u00ed Sanju\u00e1n, nado en Vigo, foi un pol\u00edtico galego.\nTraxectoria.\nLogo do golpe de Estado do 18 de xullo de 1936 e cando Jos\u00e9 Barreiro \u00c1lvarez deixou o cargo de presidente da Xestora de Baiona en 1937 por problemas de sa\u00fade, Ricardo Agust\u00ed foi nomeado para o seu posto.\nVida persoal.\nCasou con Consuelo V\u00e1zquez-Quir\u00f3s Besada en 1929.\nNotas.\n "}
{"id": "506422", "revid": "85894", "url": "https://gl.wikipedia.org/wiki?curid=506422", "title": "Os Campos, Fente, Monterroso", "text": "Os Campos \u00e9 un lugar da parroquia de Fente no concello lucense de Monterroso, na comarca da Ulloa. Segundo o padr\u00f3n municipal (IGE 2019) est\u00e1 habitado por unha soa persoa."}
{"id": "506423", "revid": "1888", "url": "https://gl.wikipedia.org/wiki?curid=506423", "title": "Evaristo Casal del Rey Gonz\u00e1lez", "text": "Evaristo Casal del Rey Gonz\u00e1lez foi un empresario e pol\u00edtico galego.\nTraxectoria.\nFoi nomeado alcalde de Baiona en 1944, permanecendo no posto at\u00e9 1949. Marchou a Cuba nos anos cincoenta, instalandose como empresario na Habana. Retornou a Baiona en 1961.\nVida persoal.\nCasou con Amparo Barreiro Troncoso."}
{"id": "506425", "revid": "85894", "url": "https://gl.wikipedia.org/wiki?curid=506425", "title": "A Cogula, Fente, Monterroso", "text": "A Cogula \u00e9 un lugar da parroquia de Fente no concello lucense de Monterroso, na comarca da Ulloa. Segundo o padr\u00f3n municipal (IGE 2019) non ten ning\u00fan habitante."}
{"id": "506426", "revid": "85894", "url": "https://gl.wikipedia.org/wiki?curid=506426", "title": "Fente, Fente, Monterroso", "text": "Fente \u00e9 un lugar da parroquia de Fente no concello lucense de Monterroso, na comarca da Ulloa. Segundo o padr\u00f3n municipal (IGE 2019) ti\u00f1a 16 habitantes, oito homes e oito mulleres."}
{"id": "506427", "revid": "25871", "url": "https://gl.wikipedia.org/wiki?curid=506427", "title": "Tom\u00e1s Guti\u00e9rrez Alea", "text": "Tom\u00e1s Guti\u00e9rrez Alea, alcumado Tit\u00f3n, nado na Habana o 11 de decembro de 1928 e finado na mesma cidade o 16 de abril de 1996, foi un cineasta cubano. Escribiu e dirixiu m\u00e1is de 20 longametraxes, documentais e curtametraxes, co\u00f1ecidos pola s\u00faa influencia na Cuba post-revolucionaria, e o seu delicado equilibrio entre a dedicaci\u00f3n \u00e1 Revoluci\u00f3n Cubana e a cr\u00edtica sobre a situaci\u00f3n social, econ\u00f3mica e pol\u00edtica do pa\u00eds.\nO traballo de Guti\u00e9rrez Alea \u00e9 representativo do movemento da d\u00e9cada de 1960-1970 co\u00f1ecido colectivamente como Novo Cinema Latinoamericano. Este movemento colectivo, tam\u00e9n denominado Cine Libre ou Cine Imperfecto, estaba profundamente preocupado polos problemas derivados do neocolonialismo e da identidade cultural. O movemento rexeitaba a perfecci\u00f3n comercial do estilo de Hollywood, e o cinema de autor europeo, propondo un cinema creado como ferramenta para o cambio social e pol\u00edtico.\nSobre o seu estilo, Guti\u00e9rrez considerouse \"un home que quere facer cr\u00edtica dentro da revoluci\u00f3n, que quere mellorar o proceso, perfeccionalo, on his style, Guti\u00e9rrez called himself \"a man who makes criticism inside the revolution, who wants to ameliorate the process, to perfect it, but not to destroy it\".\nTit\u00f3n foi, ademais, un pianista excepcional. Alumno predilecto de C\u00e9sar P\u00e9rez Sentenat, adoitaba interpretar con brillantez os rom\u00e1nticos, especialmente Fr\u00e9d\u00e9ric Chopin e Claude Debussy.\nTraxectoria.\nPrimeiros anos.\nGuti\u00e9rrez Alea naceu no seo dunha familia acomodada de ideolox\u00eda progresista. Tras graduarse en dereito na Universidade da Habana en 1951, estudou cinema no Centro Sperimentale di Cinematographia en Roma, gradu\u00e1ndose en 1953. Recibiu unha importante influencia do neorrealismo italiano, e rodou o seu primeiro filme en Roma co seu futuro colega cubano Julio Garc\u00eda Espinosa, co que codirixiu o documental \"El M\u00e9gano\".\nCo triunfo da Revoluci\u00f3n Cubana en 1959, Guti\u00e9rrez Alea, Espinosa, e outros novos cineastas fundaron o Instituto Cubano de Arte e Industria Cinematogr\u00e1fico (ICAIC). Como partidarios convencidos da revoluci\u00f3n, o ICAIC era un colectivo de cineastas que cr\u00eda que o cinema pod\u00eda ser a forma de arte moderna m\u00e1is importante e o mellor medio para difundir o pensamento revolucionario entre as masas. \nA pel\u00edcula \"Esta Tierra Nuestra\" foi o primeiro documental realizado tralo triunfo revolucionario. O ICAIC centrouse sobre todo nos documentais e nos noticieiros nos seus anos iniciais, pero eventualmente dedicouse \u00e1 produci\u00f3n de filmes narrativos, inclu\u00eddo \"Historias de la revoluci\u00f3n\" (1960) primeiro filme de ficci\u00f3n do ICAIC, e \"Doce sillas\" (1962).\nTraballos principais.\nO primeiro filme transcendente de Guti\u00e9rrez Alea, \"Muerte de un bur\u00f3crata\" (1966) \u00e9 unha especie de homenaxe \u00e1 historia da comedia cinematogr\u00e1fica, e incl\u00fae alusi\u00f3ns directas \u00e1 obra de Buster Keaton, Laurel e Hardy, Luis Bu\u00f1uel, e moitos outros. \nA historia segue unha trama baseada na confusi\u00f3n dun home novo vagando por oficinas burocr\u00e1ticas para tentar exhumar o cad\u00e1ver do seu t\u00edo que fora enterrado co seu carn\u00e9 laboral, sen o cal a s\u00faa vi\u00fava non pode ter dereito a unha pensi\u00f3n, da que \u00e9 legalmente beneficiaria. A pel\u00edcula conv\u00e9rtese nunha s\u00e1tira penetrante contra a burocracia do estado.\nO seu seguinte filme, \"Memorias del subdesarrollo\" (1968) foi o primeiro filme cubano que se exhibiu nos Estados Unidos despois da Revoluci\u00f3n. Segundo a novela de Edmundo Desnoes, o filme mostra a vida intelectual dun burgu\u00e9s de moral ambigua na Habana no per\u00edodo de tempo entre a invasi\u00f3n da ba\u00eda de Cochinos e a crise dos m\u00edsiles. O protagonista est\u00e1 pouco disposto a tomar unha postura pol\u00edtica unidireccional, e con todo contin\u00faa a rexeitar o pa\u00eds que o rodea que se est\u00e1 volvendo do rev\u00e9s e subdesenvovido. A s\u00faa vida descol\u00f3rase no nihilismo, convert\u00e9ndose nunha personalidade que non ten ning\u00fan papel na nova Cuba.\nA\u00ednda que a cr\u00edtica da sociedade revolucionaria e do individuo cubano estaba no fondo non s\u00f3 de \"Memorias del subdesarrollo\", sen\u00f3n de todos os seus traballos, Guti\u00e9rrez Alea non deixa de ser un partidario dedicado do socialismo cubano. Non obstante, os seus traballos non se poden describir como mera propaganda. Guti\u00e9rrez describiu a motivaci\u00f3n da s\u00faa posici\u00f3n contraditoria dicindo:\n\u00daltimos traballos.\nNas d\u00e9cadas seguintes, Guti\u00e9rrez dividiu o seu tempo entre a creaci\u00f3n dos seus propios filmes e o ensino a novas promesas do cinema no ICAIC.\nEn 1972 e 1976, Guti\u00e9rrez terminou dous filmes hist\u00f3ricos, \"Una pelea cubana contra los demonios\" e \"La \u00faltima cena\", respectivamente. Ambas ambientadas na Cuba colonial espa\u00f1ola, analizan as contradici\u00f3ns e a hipocris\u00eda na sociedade cubana al\u00e9n do imperialismo, da relixi\u00f3n, e da escravitude.\n\"Hasta cierto punto\" (1984) foi o seguinte traballo destacado de Guti\u00e9rrez. Nun achegamento similar a \"Memorias del subdesarrollo\", narra un conto semiautobiogr\u00e1fico sobre o amor entre un documentalista e unha obreira, interpretada pola s\u00faa esposa, Mirtha Ibarra.\nNos primeiros anos da d\u00e9cada de 1990, Guti\u00e9rrez enfermou, v\u00e9ndose obrigado a codirixir os seus seguintes filmes co seu amigo Juan Carlos Tab\u00edo. O primeiro, \"Fresa y chocolate\" (1993) converteuse no primeira filme cubano nomeado ao \u00d3scar ao mellor filme en lingua non inglesa. \nA historia do filme c\u00e9ntrase na relaci\u00f3n conflitiva entre un estudante marxista convencido e un artista homosexual. O \u00faltimo filme do cineasta cubano, \"Guantanamera\" (1995), emprega elementos xa tradicionais, como unha trama interrelacional e unha comedia rom\u00e1ntica para acabar nun achegamento m\u00e1is sutil cara aos vellos albos de Guti\u00e9rrez: o subdesenvolvemento e a burocracia.\nGuti\u00e9rrez Alea faleceu aos 68 anos o 16 de abril de 1996 e foi enterrado no cemiterio de Col\u00f3n, na Habana."}
{"id": "506428", "revid": "85894", "url": "https://gl.wikipedia.org/wiki?curid=506428", "title": "A Gra\u00f1a, Fente, Monterroso", "text": "A Gra\u00f1a \u00e9 un lugar da parroquia de Fente no concello lucense de Monterroso, na comarca da Ulloa. Segundo o padr\u00f3n municipal (IGE 2019)ten 7 habitantes, cinco homes e d\u00faas mulleres."}
{"id": "506429", "revid": "89787", "url": "https://gl.wikipedia.org/wiki?curid=506429", "title": "Asasinato\u2026 1, 2, 3", "text": "Asasinato\u2026 1, 2, 3 (en ) \u00e9 un filme estadounidense de 2002 producido e dirixido por Barbet Schroeder, e protagonizado por Sandra Bullock, Ben Chaplin, Ryan Gosling e Michael Pitt. Est\u00e1 vagamente baseado no caso de Leopold e Loeb. O filme estreouse no Festival Internacional de Cinema de Cannes de 2002, mais non entrou na competici\u00f3n.\nEstreouse en galego o 30 de xullo de 2009 a trav\u00e9s da TVG."}
{"id": "506430", "revid": "23204", "url": "https://gl.wikipedia.org/wiki?curid=506430", "title": "Murder by Numbers", "text": ""}
{"id": "506432", "revid": "25871", "url": "https://gl.wikipedia.org/wiki?curid=506432", "title": "Captain Beefheart", "text": "Don Van Vliet, nado como Don Glen Vliet o 15 de xaneiro de 1941 e fnado o 17 de decembro de 2010, foi un cantante, compositor, multiinstrumentista e artista visual estadounidense co\u00f1ecido polo seu nome art\u00edstico Captain Beefheart. Dirix\u00edu un grupo chamado The Magic Band formado por m\u00fasicos que se rotaban, co cal gravou 13 \u00e1lbums de estudio entre 1964 e 1982. A s\u00faa m\u00fasica mesturaba elementos de blues, free jazz, rock e m\u00fasica de vangarda con ritmos indiosincr\u00e1ticos, xogos de palabras absurdos, e o seu amplo rango vocal. Co\u00f1ecido pola s\u00faa enigm\u00e1tica personalidade, Beefheart constru\u00eda frecuentemente mitos sobre a s\u00faa vida e era co\u00f1ecdo por exercer un control case ditatorial sobre os seus m\u00fasicos de apoio. A\u00ednda que conseguiu un pequeno \u00e9xito comercial, foi un artista de culto e unha influencia \"altamente significativa\" e \"incalculable\" para moitos artistas do new wave, punk e rock experimental.\nUn prodixio art\u00edstico na s\u00faa infancia, Van Vliet desenvolveu un gusto musical ecl\u00e9ctico musical durante a s\u00faa adolescencia en Lancaster, California, e formou unha amizade \"mutuamente \u00fatil pero vol\u00e1til\" co m\u00fasico Frank Zappa, co cal compet\u00eda e colaboraba esporadicamente. Comezou a actuar coa s\u00faa personaxe de Captain Beefheart en 1964 e uniuse \u00e1 formaci\u00f3n orixinal de The Magic Band, creada por Alexis Snouffer, ese mesmo ano. O grupo publicou o seu \u00e1lbum de estrea, \"Safe as Milk\", en 1967 a trav\u00e9s de Buddah Records. Tras ter sido expulsado de dous selos o grupo fichou pola discogr\u00e1fica de Zappa Straight Records, onde editou \"Trout Mask Replica\" en 1969; o \u00e1lbum ser\u00eda posto no n\u00famero 58 da lista da \"Rolling Stone\" dos 500 mellores \u00e1lbums de todos os tempos, elaborada en 2003. En 1974, frustrado pola falta de \u00e9xito comercial, comezou a utilizar un son rock m\u00e1is convencional, pero os seus seguintes \u00e1lbums foron criticados; este movemento, xunto cunha xira europea non paga e anos de soportar un comportamento abusivo por parte de Beefheart, fixo que todas os membros da banda marchasen.\nBeefheart finalmente formou unha nova Magic Band cun grupo de m\u00fasicos novos e recuperou a aprobaci\u00f3n da cr\u00edtica cos seus tres derradeiros \u00e1lbums: \"Shiny Beast\" (1978), \"Doc at the Radar Station\" (1980) e \"Ice Cream for Crow\" (1982). Van Vliet realizou moi poucas aparici\u00f3ns en p\u00fablico tras retirarse da m\u00fasica en 1982. Iniciou unha carreira nas artes, un interese que se orixinara durante a s\u00faa talentosa infancia coa escultura, e que lle resultou m\u00e1is estable economicamente. As s\u00faas pinturas e debuxos expresionistas te\u00f1en prezos elevados e expux\u00e9ronse en galer\u00eda e museos de todo o mundo. Van Vliet morreu en 2010 despois de padecer esclerose m\u00faltiple durante moitos anos. "}
{"id": "506433", "revid": "23204", "url": "https://gl.wikipedia.org/wiki?curid=506433", "title": "Asasinato... 1, 2, 3", "text": ""}
{"id": "506435", "revid": "89787", "url": "https://gl.wikipedia.org/wiki?curid=506435", "title": "Emily Davison", "text": "Emily Wilding Davison, nada en Blackheath, Londres, o 11 de outubro de 1872 e finada en Epsom, Surrey, o 8 de xu\u00f1o de 1913, foi unha militante do movemento polo voto feminino en Gran Breta\u00f1a que tras unha serie de acci\u00f3ns que foron tanto destrutivas como violentas, se lanzou fronte ao cabalo do rei Xurxo V no Derby Epson Downs, resultando en feridas que causaron a s\u00faa morte cerebral, formalmente declarada catro d\u00edas despois, pola insistencia da familia por un veredito de accidente.\nTraxectoria.\nPrimeiros anos.\nEmily Wilding Davison era filla de Charles Davison e Margaret Davison, ti\u00f1a d\u00faas irm\u00e1s e un irm\u00e1n, e moitos medio-irm\u00e1ns, inclu\u00eddo o capit\u00e1n naval retirado Jocely Henry Davison, que prestou declaraci\u00f3n na investigaci\u00f3n.\nTivo un bo desempe\u00f1o na escola e unha educaci\u00f3n universitaria. Estudou por primeira vez no colexio Royal Holloway de Londres, mais infelizmente, non puido continuar os seus estudos xa que s\u00faa nai enviuvara recentemente e sen traballo non pod\u00eda pagar as taxas.\nA pesar da miseria e con esforzo preparouse para traballar como profesora en Edgbaston e Worthing, o que lle permitiu obter di\u00f1eiro abondo para estudar lingua e literatura inglesa no colexio St. Hugh's pertencente \u00e1 Universidade de Oxford e obtivo honras de primeira clase nos seus exames finais, a pesar de que neses tempos non estaba permitido \u00e1s mulleres o ingreso na graduaci\u00f3n en Oxford. Non perdeu forzas e obtivo un posto para ensinar aos fillos dunha familia en Berkshire; posteriormente, en 1906, afiliouse \u00e1 Women's Social and Political Union (WSPU), compromet\u00e9ndose e envolv\u00e9ndose m\u00e1is en defender o dereito das mulleres. Dous anos despois abandonou o seu emprego como profesora para se dedicar a tempo enteiro \u00e1 causa do sufraxio feminino.\nActivismo.\nDavison ga\u00f1ou a reputaci\u00f3n de ser unha militante radical, unha vez que realizaba acci\u00f3ns sen a aprobaci\u00f3n da WSPU. Produto dos seus actos contra a opresi\u00f3n e a violaci\u00f3n dos dereitos da muller, sumado \u00e1 impotencia en que viv\u00eda, foi detida e encarcerada por varios delitos, entre eles un ataque contra un home que confundiu co Ministro de Facenda, David Lloyd George.\nAs petici\u00f3ns a favor dos dereitos das mulleres e na s\u00faa propia defensa eran nulas, polo que Davison se declarou en folga de fame na prisi\u00f3n Strangeways e tivo que ser alimentada \u00e1 forza. Na prisi\u00f3n de Holloway, como sinal de protesta polas inxustizas, lanzouse por unha escaleira de ferro sufrindo danos graves na columna vertebral.\nMorte.\nO prop\u00f3sito de Davison para asistir ao Derby do 4 de xu\u00f1o de 1913 era claro: que se permitise \u00e1s mulleres votar. Mais en relaci\u00f3n ao evento dram\u00e1tico, a maior\u00eda opina que estaba tentando p\u00f3r un cartel sufraxista nun cabalo, mais calculou mal e foi brutalmente golpeada.\nA\u00ednda que o filme gravado ese d\u00eda mostra que ela \u00eda para a fronte do cabalo, este ti\u00f1a que deterse; por\u00e9n, non se detivo e lanzouna ao chan, deix\u00e1ndoa inconsciente. Comentouse moito o tema, xa que ese mesmo d\u00eda comprara un billete de tren de volta e tam\u00e9n unha entrada para un baile sufraxista que se \u00eda celebrar m\u00e1is tarde ese mesmo d\u00eda, o que indica que non ti\u00f1a intenci\u00f3n de sacrificarse.\nDavison morreu catro d\u00edas m\u00e1is tarde no Epsom Cottage Hospital debido a unha fractura no cranio e lesi\u00f3ns internas causadas polo incidente. O xinete que montaba o cabalo, de nome Herbert Jones, sufriu unha conmoci\u00f3n cerebral leve no accidente.\nLegado.\nEn 1928, no funeral de Emmeline Pankhurst, unha das fundadoras do movemento sufraxista brit\u00e1nico, Herbert Jones colocou unha ofrenda floral \"para honrar a memoria da se\u00f1ora Pankhurst e da se\u00f1orita Emily Davison\".\nDavison foi enterrada no patio da igrexa de Santa Mar\u00eda de Morpeth. O cemiterio est\u00e1 preto de Longhorsley, onde vivira a s\u00faa nai. O funeral atraeu unha gran multitude. A s\u00faa l\u00e1pida leva o lema USPM: \"Actos, non palabras\". O velorio celebrouse en Londres o 14 de xu\u00f1o de 1913 e o cadaleito foi levado en tren a Morpeth para o enterro o 15 de xu\u00f1o.\nNa cultura popular.\nDavison foi interpretada pola actriz Natalie Press no filme \"Suffragette\" de 2015, que retrata a loita das mulleres polo dereito ao voto en Londres."}
{"id": "506436", "revid": "23204", "url": "https://gl.wikipedia.org/wiki?curid=506436", "title": "Asasinato no Orient Express (filme de 1974)", "text": "Asasinato no Orient Express (en ) \u00e9 un filme brit\u00e1nico de 1974 dirixido por Sidney Lumet, producido por John Brabourne e Richard Goodwin, e baseado na novela hom\u00f3nima de Agatha Christie. O filme conta a historia do detective belga Hercule Poirot (Albert Finney), que ten que investigar o asasinato dun home de negocios estadounidense a bordo do tren Orient Express. Os sospeitosos son interpretados por un elenco composto por Lauren Bacall, Ingrid Bergman, Sean Connery, John Gielgud, Vanessa Redgrave, Michael York, Jacqueline Bisset, Anthony Perkins e Wendy Hiller. O gui\u00f3n \u00e9 obra de Paul Dehn.\nO filme foi un \u00e9xito comercial e da cr\u00edtica. Recibiu seis nomeamentos na 47\u00aa edici\u00f3n dos \u00d3scar, inclu\u00edndo as categor\u00edas de mellor actor (Finney), mellor actriz secundaria (Bergman), mellor gui\u00f3n adaptado, mellor banda sonora, mellor fotograf\u00eda e mellor dese\u00f1o de vestiario. De todos os nomeamentos, Bergman foi a \u00fanica ga\u00f1adora.\nEstreouse en galego o 14 de xullo de 1996 a trav\u00e9s da TVG."}
{"id": "506437", "revid": "1131", "url": "https://gl.wikipedia.org/wiki?curid=506437", "title": "Casqueixeiro", "text": ""}
{"id": "506440", "revid": "23204", "url": "https://gl.wikipedia.org/wiki?curid=506440", "title": "Murder on the Orient Express (filme de 1974)", "text": ""}
{"id": "506441", "revid": "89787", "url": "https://gl.wikipedia.org/wiki?curid=506441", "title": "Vogue (revista)", "text": "Vogue \u00e9 unha revista de moda e estilo de vida, considerada a m\u00e1is importante e influente do mundo publicada dende 1892 por Cond\u00e9 Nast Publications en 23 pa\u00edses. Mensualmente publica traballos de estilistas, escritores, fot\u00f3grafos e dese\u00f1adores dentro dunha perspectiva sofisticada do mundo da moda, da beleza e da cultura pop.\nA edici\u00f3n brit\u00e1nica foi a primeira edici\u00f3n internacional, mentres que a versi\u00f3n italiana (\"Vogue Italia\") foi chamada a principal revista de moda do mundo.\nHistoria.\n\"Vogue\" foi lanzada o 17 de decembro de 1892 na cidade de Nova York, ideada por Arthur Baldwin Turnure e o patrocinador Kristoffer Wright, como un pequeno follet\u00edn de moda de aproximadamente 30 p\u00e1xinas, destinado \u00e1s mulleres da alta sociedade neoiorquina do final do s\u00e9culo XIX. A popularizaci\u00f3n da moda aconteceu co seu lanzamento, tendo nos seus primeiros n\u00fameros personalidades como Gertrude Vanderbilt Whitney vestindo as s\u00faas propias roupas. A primeira editora-xefa da revista foi Josephine Redding, que ficou no cargo ata 1901. Debido ao aumento do contido a revista pasou a ser unha publicaci\u00f3n quincenal en 1902.\nA historia de \"Vogue\" comezou a mudar en 1909, cando foi adquirida polo grupo Cond\u00e9 Nast Publications, que fixo da revista o punto de partida dun imperio editorial internacional. A primeira edici\u00f3n baixo o novo propietario foi lanzada o d\u00eda 24 de xu\u00f1o, e mostraba, entre outras cousas, os vestidos empregados polas mulleres m\u00e1is ricas dos Estados Unidos. A publicaci\u00f3n, al\u00e9n de se tornar mensual, tivo seu contido reformulado para volvela m\u00e1is atraente, e transformou a moda en \u201cobxecto de desexo\u201d e \u201cso\u00f1o de consumo\u201d para as mulleres. Cond\u00e9 Nast transformou a publicaci\u00f3n, ata ent\u00f3n un pequeno semanario, nunha das revistas de moda m\u00e1is influentes do s\u00e9culo XX. A edici\u00f3n brit\u00e1nica da revista foi lanzada en 15 de setembro de 1916, sendo a primeira f\u00f3ra dos Estados Unidos. A edici\u00f3n francesa lanzouse o d\u00eda 15 de xu\u00f1o de 1920, e foi unha das m\u00e1is importantes polo seu \u00e9xito internacional.\nEn xullo de 1932, \"Vogue\" inclu\u00edu a s\u00faa primeira fotograf\u00eda en cor na portada. A fotograf\u00eda foi tomada por Edward Jean Steichen e era un retrato dunha ba\u00f1ista cun bal\u00f3n de praia no aire. Laird Borrelli indica que \"Vogue\" provocou o declive das ilustraci\u00f3ns de moda a finais da d\u00e9cada de 1930, cando comezou a cambiar as ilustraci\u00f3ns das portadas de artistas como Dagmar Freuchen, con fotograf\u00edas.\nA revista comezou a ga\u00f1ar o t\u00edtulo de \u201cBiblia da Moda\u201d na d\u00e9cada de 1960 cando Diana Vreeland se converteu na editora-xefa da publicaci\u00f3n. A partir de ent\u00f3n a revista pasou a ter un estilo m\u00e1is novo, centrado na revoluci\u00f3n sexual da \u00e9poca, abordando m\u00e1is a moda contempor\u00e1nea, al\u00e9n de editoriais que discut\u00edan a sexualidade. Baixo a direcci\u00f3n de Vreeland a revista conseguiu superar a s\u00faa principal rival, \"Harper's Bazaar\", considerada ata ent\u00f3n a maior publicaci\u00f3n de moda do planeta. En outubro de 1964 lanzouse a edici\u00f3n italiana da \"Vogue\". En marzo de 1966 Donyale Luna foi a primeira modelo negra que apareceu na portada de \"Vogue\", na edici\u00f3n inglesa. Na d\u00e9cada seguinte, con Grace Mirabella, que asumiu o cargo de editora-xefa en 1971, a revista pasou a apostar por editoriais m\u00e1is extensos e elaborados, adoptando un estilo distinto para atender as mudanzas de seu p\u00fablico. En 1973, \"Vogue\" converteuse nunha publicaci\u00f3n mensual.\nA partir de 1988 Anna Wintour asumiu o cargo de editora-xefa e transformou a publicaci\u00f3n. Baixo a s\u00faa direcci\u00f3n, varios estilistas e modelos ata ent\u00f3n desco\u00f1ecidos convert\u00e9ronse en celebridades. Tam\u00e9n foi respons\u00e1bel do lanzamento de varios novos produtos segmentados, como a versi\u00f3n \"online\", que apareceu por primeira vez en 1996; a innovadora \"Teen Vogue\", unha revista para mozas, que ti\u00f1a como foco a moda e as celebridades, mais tam\u00e9n ofrecendo informaci\u00f3n sobre diversi\u00f3n e actualidades, lanzada en marzo de 2003. Outros t\u00edtulos como \"Men\u2019s Vogue\", para o p\u00fablico masculino, \"Vogue Living\", lanzada en 2006, dedicada ao dese\u00f1o e a decoraci\u00f3n do fogar. Chegaron a lanzarse outros suplementos especiais dedicados \u00e1s pasarelas, \u00e1s vodas ou \u00e1s xoias, mais foron eliminados polos altos custos e as baixas vendas."}
{"id": "506442", "revid": "47401", "url": "https://gl.wikipedia.org/wiki?curid=506442", "title": "Vogue", "text": "Vogue pode referirse a:"}
{"id": "506443", "revid": "85894", "url": "https://gl.wikipedia.org/wiki?curid=506443", "title": "Ant\u00f3n Viana Conde", "text": "Ant\u00f3n Viana Conde, nado en Vigo o 6 de decembro de 1924 e finado na mesma cidade o 15 de decembro de 1998, foi un avogado e pol\u00edtico galego.\nTraxectoria.\nFillo de Rogelio Viana, secretario de xulgado, e \u00c1ngela Conde. Licenciado en Dereitoo pola Universidade de Santiago de Compostela en 1951. Aos 26 anos dedicouse \u00e1 avogac\u00eda e chegou a dirixir un gabinete de avogados en Vigo. Foi conselleiro da Caixa de Aforros Municipal de Vigo, presidente de Sigalsa e asesor do Celta de Vigo. Ingresou na Real Academia Galega de Xurisprudencia e Lexislaci\u00f3n como acad\u00e9mico de honra. Foi un dos primeiros accionistas da Editorial Galaxia e na Transici\u00f3n militou no Partido Galeguista, do que foi elixido vicepresidente en 1978. Colaborou en \"La Voz de Galicia\".\nVida persoal.\nCasou con Mar\u00eda del Carmen Tom\u00e9 Lorenzo e foi pai de Antonio, Javier, Marta, Beatriz e Pablo Viana Tom\u00e9."}
{"id": "506445", "revid": "1888", "url": "https://gl.wikipedia.org/wiki?curid=506445", "title": "Antonio Viana Conde", "text": ""}
{"id": "506446", "revid": "23204", "url": "https://gl.wikipedia.org/wiki?curid=506446", "title": "As\u00ed \u00e9 a vida", "text": ""}
{"id": "506448", "revid": "23204", "url": "https://gl.wikipedia.org/wiki?curid=506448", "title": "As\u00ed \u00e9 a vida (filme de 1986)", "text": "As\u00ed \u00e9 a vida (en ) \u00e9 un filme estadounidense de 1986 dirixido por Blake Edwards e protagonizado por Jack Lemmon e Julie Andrews.\nEstreouse en galego o 27 de abril de 1994 a trav\u00e9s da TVG."}
{"id": "506449", "revid": "23204", "url": "https://gl.wikipedia.org/wiki?curid=506449", "title": "That's Life!", "text": ""}
{"id": "506450", "revid": "98629", "url": "https://gl.wikipedia.org/wiki?curid=506450", "title": "A aventura do Poseid\u00f3n", "text": "A aventura do Poseid\u00f3n \u00e9 un filme estadounidense de 1972 dirixido por Ronald Neame, producido por Irwin Allen, e baseado na novela ep\u00f3nima de 1969 de Paul Gallico. Est\u00e1 protagonizado por Gene Hackman, Ernest Borgnine, Jack Albertson, Shelley Winters e Red Buttons.\nEstreouse en galego o 30 de decembro de 1999 a trav\u00e9s da TVG.\nSinopse.\nUn transatl\u00e1ntico de luxo, o SS Poseidon, \u00e9 alcanzado na v\u00e9spera de Aninovo por unha onda xigantesca, fac\u00e9ndoo virar de cabeza para baixo. Un grupo de sobreviventes que est\u00e1 nun sal\u00f3n de baile dun nivel superior (mais que despois fica baixo a li\u00f1a da auga) tenta escapar da embarcaci\u00f3n liderados polo reverendo Frank Scott. Para iso, deben chegar \u00e1 casa de m\u00e1quinas que se localiza no casco do nav\u00edo e durante o percorrido acaban enfrontando moitos perigos no nav\u00edo inest\u00e1bel que pode afundirse en calquera momento."}
{"id": "506451", "revid": "23204", "url": "https://gl.wikipedia.org/wiki?curid=506451", "title": "The Poseidon Adventure (filme de 1972)", "text": ""}
{"id": "506452", "revid": "65337", "url": "https://gl.wikipedia.org/wiki?curid=506452", "title": "Ryal", "text": "Ryal \u00e9 a denominaci\u00f3n de diversas moedas escocesas e inglesas de prata e de ouro, cu\u00f1adas nos s\u00e9culos XV e XVI.\nO \"ryal\" de ouro ingl\u00e9s.\nO \"ryal\" ou \"rose noble\".\nO \"ryal\" (tam\u00e9n co\u00f1ecido como rose noble) foi introducido en 1465 durante o primeiro reinado de Eduardo IV de Inglaterra (1461-1470), en substituci\u00f3n do \"noble\". O seu peso era de 120 grans (ca. 7,80 gramos) e o seu valor era equivalente ao de medio soberano ou, o que \u00e9 o mesmo, 10 xilins.\nA tipolox\u00eda do anverso \u00e9 moi similar \u00e1 do preexistente \"noble\": o monarca am\u00f3sase de fronte nun nav\u00edo que navega, portando unha espada e un escudo coas armas de Inglaterra e de Francia; na proa hai un estandarte coa inicial E e no costado do barco unha rosa, que lle d\u00e1 o nome de \"rose noble\". A lenda do anverso \u00e9 do tipo (\"Eduardo, pola graza de Deus, rei de Inglaterra e Francia, se\u00f1or de Irlanda\"; os puntos intermedios te\u00f1en forma de trifolios).\nPola s\u00faa banda, o reverso estaba caracterizado por unha rosa central da que emanan raios de sol, con coroas e le\u00f3ns ao seu remate, todo isto dentro dun polil\u00f3bulo arqueado que, pola s\u00faa vez, est\u00e1 rodeado por unha lenda do tipo (\"Mais Xes\u00fas, pasando entre eles, seguiu o seu cami\u00f1o\").\nAdemais do \"ryal\", Eduardo IV cu\u00f1ou tam\u00e9n as fracci\u00f3ns de medio e dun cuarto de \"ryal\", con pesos e valores proporcionais.\nA cu\u00f1axe do \"ryal\" foi retomada por outros soberanos da Casa de Tudor. Dos emitidos por Henrique VII (1486-1509) co\u00f1\u00e9cense apenas tres exemplares. Dos de Henrique VIII (1509-1547) s\u00f3 se ten constancia dun esp\u00e9cime, propiedade do Gabinete de Moedas e Medallas do Museo Brit\u00e1nico. Pola s\u00faa parte, o \"ryal\" de Mar\u00eda I (1553-1558), cu\u00f1ado unicamente na ceca londiniense en 1553, cun peso de 118,8 grans (ca. 3,63 gramos), \u00e9 moi similar ao orixinario de Eduardo IV, con variaci\u00f3ns l\u00f3xicas como o busto da ra\u00ed\u00f1a sobre o barco e a lenda alusiva a ela, e cun valor elevado aos 15 xilins (3/4 de libra escocesa). Tam\u00e9n a s\u00faa irm\u00e1, Isabel I (1558-1603) cu\u00f1ou o \"ryal\", cunha tipolox\u00eda moi semellante.\nO \"ryal\" de Xacobe I de Inglaterra.\nBaixo Xacobe IV de Escocia e I de Inglaterra (1603-1625) emit\u00edronse en Inglaterra d\u00faas variantes do \"ryal\" de ouro, no marco da segunda serie de emisi\u00f3ns (1604-1619) deste monarca: o \"spur ryal\", que manti\u00f1a o valor de 15 xilins herdado da s\u00faa antecesora, e o \"rose ryal\", co dobre do valor, \u00e9 dicir 30 xilins ou unha libra e media, ambas cu\u00f1adas a partir de 1605 na Casa de Moeda de Londres.\n\"Spur ryal\".\nO \"spur ryal\", de 15 xilins, \u00e9 unha moeda de ouro de 995 mil\u00e9simas de ca. 6, 25 gramos de peso e uns 32 mil\u00edmetros de di\u00e1metro. O seu anverso est\u00e1 presidido por un gran le\u00f3n coroado que sost\u00e9n o cetro coa s\u00faa gadoupa dereita e o escudo coas armas reais coa esquerda, flanqueado polos n\u00fameros romanos XV, a modo de indicaci\u00f3n de valor. A lenda do anverso \u00e9 (\"Xacobe, pola graza de Deus, rei de Gran Breta\u00f1a, Francia e Irlanda\").\nNo reverso repres\u00e9ntase un sol cunha rosa no centro, \u00e1 fin de cuxos raios se alternan flores de lis e le\u00f3ns coroados, todo rodeado pola lenda (\"Esta \u00e9 a obra do Se\u00f1or e \u00e9 marabillosa\").\nA denominaci\u00f3n de \"spur ryal\" d\u00e9bese \u00e1 semellanza do conxunto da rosa e os raios de sol do centro do reverso coa roda dunha espora dun xinete (\"spur\" en ingl\u00e9s).\n\"Rose ryal\".\nDo \"rose ryal\" produc\u00edronse d\u00faas emisi\u00f3ns, a primeira dentro da segunda serie de emisi\u00f3ns (1604-1619) de Xacobe I e a segunda no marco da s\u00faa terceira serie de emisi\u00f3ns (1619-1625). En ambos os casos tr\u00e1tase dunha moeda de ouro de 995 mil\u00e9simas, cun peso pr\u00f3ximo aos 13 gramos e un valor do dobre do \"spur ryal\", ou 30 xilins. Os anversos son moi semellantes nas d\u00faas emisi\u00f3ns, cun retrato do monarca de fronte no trono, sostendo un orbe e un cetro e coa lenda (\"Xacobe, pola graza de Deus, rei de Gran Breta\u00f1a, Francia e Irlanda\").\nA lenda dos reversos \u00e9 com\u00fan en ambas as emisi\u00f3ns: (\"Esta \u00e9 a obra do se\u00f1or e \u00e9 marabillosa para os nosos ollos\"). No entanto, o motivo do reverso var\u00eda: mentres na primeira se amosaban as armas reais dentro dunha gran rosa da Casa de Tudor (que lle d\u00e1 o nome de \"rose ryal\"), na segunda desaparece a rosa e o escudo se amosa nun tama\u00f1o superior, debaixo da marca XXX, representativa dos 30 xilins do seu valor.\nO \"rose ryal\", sinaladamente o da primeira emisi\u00f3n, retomaba a tipolox\u00eda e as lendas do soberano cu\u00f1ado con anterioridade pola ra\u00ed\u00f1a Isabel I de Inglaterra (1558-1603), co que compart\u00eda o valor de 30 xilins, que amosaba no anverso a imaxe da ra\u00ed\u00f1a de corpo enteiro sedente no trono e cun enreixado baixo os p\u00e9s, e no reverso unha grande rosa coas armas reais no seu interior.\nImitaci\u00f3ns noutros pa\u00edses.\nO \"ryal\" de ouro foi imitado nalgunhas ocasi\u00f3ns na Europa continental. \nUn exemplo destas emisi\u00f3ns \u00e9 o \"ryal\" de imitaci\u00f3n do de Eduardo IV e Inglaterra que foi cu\u00f1ado en Gorinchem, nos Pa\u00edses Baixos, cara a 1585-1586, e tam\u00e9n en case todas as cecas do norte durante a Guerra dos Trinta Anos.\nDo mesmo xeito, o \"ryal\" de ouro foi imitado por Cristina de Suecia (1632-1654) durante a ocupaci\u00f3n sueca da cidade de Riga, cun peso de 13,96 gramos e un valor de catro ducados.\nO \"ryal\" escoc\u00e9s.\n\"Ryal\" de ouro.\nO \"ryal\" foi introducido no Reino de Escocia no reinado de Mar\u00eda Estuardo (1542-1567) no marco da s\u00faa primeira serie de emisi\u00f3ns (1542-1558), \u00e9 dicir, o per\u00edodo anterior ao casamento co Delf\u00edn de Francia, posteriormente rei Francisco II (1559-1560), que se iniciou co ascenso de Mar\u00eda ao trono aos nove meses de idade. Apareceron daquela, como novas moedas de ouro, o \"lion\" de 44 xilins, o medio \"lion\" e o \"ryal\" de 3 libras escocesas ou 60 xilins.\nO \"ryal\" de ouro escoc\u00e9s ti\u00f1a un peso de 117,75 grans (ca. 7,63 gramos), cunha lei de 22 quilates, e cu\u00f1ouse en 1555, 1557 e 1558, ano, este \u00faltimo, en que foi substitu\u00eddo polo ducado de ouro, co mesmo valor. No seu anverso repres\u00e9ntase o busto da ra\u00ed\u00f1a cara \u00e1 esquerda rodeado pola lenda (\"Mar\u00eda, pola graza de Deus, ra\u00ed\u00f1a dos escoceses\"), en tanto que o seu reverso est\u00e1 ocupado polo escudo de armas de Escocia, co caracter\u00edstico le\u00f3n rampante, coa lenda [data] \u00b7 (\"O home xusto vive pola fe\").\nXunto co \"ryal\" tam\u00e9n se cu\u00f1ou o medio \"ryal\", co valor de 30 xilins e compartindo a mesma tipolox\u00eda e as mesmas lendas.\n\"Ryal\" de prata (d\u00f3lar escoc\u00e9s).\nDurante o reinado de Mar\u00eda Estuardo deuse unha aproximaci\u00f3n do sistema monetario escoc\u00e9s aos est\u00e1ndares continentais. Isto manifestouse especialmente coa introduci\u00f3n en 1565, no marco da cuarta serie de emisi\u00f3ns (1565-1567) desta monarca, do \"ryal\" de prata, tam\u00e9n chamado d\u00f3lar escoc\u00e9s, cun peso de ca. 30,397 gramos e un valor de 30 xilins (unha libra e media), do que tam\u00e9n se cu\u00f1aron as s\u00faas fracci\u00f3ns de dous terzos (20 xilins) e dun terzo (10 xilins).\nTr\u00e1tase dunha moeda de gran m\u00f3dulo, que se emitiu en d\u00faas ocasi\u00f3ns, en 1565 e en 1567. A primeira delas presentaba no anverso os bustos enfrontados de Mar\u00eda e o seu segundo esposo, Henrique Estuardo, Lord Darnley, rodeados pola lenda (\"Henrique e Mar\u00eda, pola graza de Deus, reis dos escoceses\"). O reverso estaba ocupado polas armas reais escocesas e a lenda (\"O que Deus uniu, non o separe o home\").\nA disposici\u00f3n dos bustos e a lenda desta moeda atoparon unha gran constestaci\u00f3n popular, xa que tanto nun caso coma no outro aparec\u00eda Henrique en primeiro lugar, o que se consideraba como un s\u00edmbolo de preeminencia deste sobre Mar\u00eda. Por tal motivo, esta primeira emisi\u00f3n foi retirada axi\u00f1a da circulaci\u00f3n, en tanto non se determinaba unha nova tipolox\u00eda para a moeda que fose mellor aceptada. Como resultado da retirada r\u00e1pida, hoxe s\u00f3 se co\u00f1ecen dous exemplares da moeda, ambos os dous en museos p\u00fablicos: un deles no Museo Nacional de Escocia, en Edimburgo, e outro no Departamento de Moedas e Medallas do Museo Brit\u00e1nico, en Londres.\nNa segunda emisi\u00f3n do \"ryal\" de prata, en 1567, os bustos do anverso foron substitu\u00eddos polas armas reais escocesas, coa lenda , que reafirmaba que era Mar\u00eda a que exerc\u00eda a autoridade do reinado, en tanto que o reverso pasaba a estar ocupado por unha palmeira coroada pola que gabea un sapoconcho, coas lendas (\"A gloria d\u00e1 forza\") e (\"Que Deus se erga e que os inimigos se dispersen\").\nA emisi\u00f3n do \"ryal\" de prata foi continuada polo fillo de Mar\u00eda Estuardo, Xacobe VI de Escocia (1567-1625). Cu\u00f1ouse anualmente durante a s\u00faa primeira serie de emisi\u00f3ns (1567-1571), xunto coas xa co\u00f1ecidas fracci\u00f3ns de dous terzos e dun terzo. O \"ryal\" conservaba o mesmo peso que o que xa emitiran Mar\u00eda e Henrique dous anos antes, \u00e9 dicir ca. 30,397 gramos, as\u00ed como o seu valor de 30 xilins. O seu anverso estaba caracterizado polo escudo coroado co caracter\u00edstico le\u00f3n das armas escocesas e, aos lados, as letras e , coa lenda (\"Xacobe VI, pola graza de Deus, rei dos escoceses\") arredor. A lenda do reverso era (\"Por min, mais contra min se o merezo\") que rodeaba, como tipo principal, unha espada en posici\u00f3n vertical, xunto cunha man que indicaba cara \u00e1 espada e a indicaci\u00f3n do valor: XXX, XX ou X, segundo se tratase da unidade, de 2/3 ou de 1/3.\nA espada do reverso out\u00f3rgalle a esta moeda a denominaci\u00f3n alternativa de \"sword dollar\".\nNa revalorizaci\u00f3n da moeda escocesa producida en 1578, o \"ryal\" pasou a adquirir o valor de 36 xilins e 6 peniques, o que se indicou coa sobreestampaxe dunha marca nos reversos das moedas que daquela estaban en circulaci\u00f3n, consistente nun cardo coroado."}
{"id": "506453", "revid": "23204", "url": "https://gl.wikipedia.org/wiki?curid=506453", "title": "Unha aventura en Macau", "text": "Unha aventura en Macau \u00e9 un filme estadounidense de 1952 dirixido por Josef von Sternberg e Nicholas Ray. Est\u00e1 protagonizado por Robert Mitchum, Jane Russell, William Bendix e Gloria Grahame.\nEstreouse en galego a trav\u00e9s da TVG baixo o t\u00edtulo \"Unha aventura de Macao\", a\u00ednda que o nome correcto da cidade en galego \u00e9 \"Macau\". Estreouse subtitulado co t\u00edtulo \"Unha aventura en Macau\" o 10 de xullo de 2021 na TVG."}
{"id": "506459", "revid": "89787", "url": "https://gl.wikipedia.org/wiki?curid=506459", "title": "Lydia Lunch", "text": "Lydia Lunch, nada como Lydia Anne Koch o 2 de xu\u00f1o de 1959 \u00e9 unha cantante, poeta, actriz e escritora estadounidense. A s\u00faa carreira xurdiu da escena no wave de Nova York nos anos 70, principalmente como a cantante e guitarrista da banda Teenage Jesus and the Jerks.\nO seu traballo normalmente presenta unha provocativa e conflitiva m\u00fasica noise, e mant\u00e9n unha \u00e9tica anti-comercial, operando independentemente de grandes selos e distribuidores. O \"Boston Phoenix\" nomeou a Lunch un dos dez int\u00e9rpretes m\u00e1is influentes dos 90. A s\u00faa colaboraci\u00f3n con Sonic Youth en \"Death Valley '69\" foi nomeada unha das \"50 canci\u00f3ns m\u00e1is malvadas da historia\" por Kerrang!. "}
{"id": "506460", "revid": "89787", "url": "https://gl.wikipedia.org/wiki?curid=506460", "title": "Teeny Shiny", "text": "Teeny Shiny \u00e9 o cuarto \u00e1lbum de estudio da banda xaponesa de noise rock Melt-Banana, publicado o 12 de decembro de 2000 a trav\u00e9s do selo A-Zap. "}
{"id": "506461", "revid": "23204", "url": "https://gl.wikipedia.org/wiki?curid=506461", "title": "Fosfano", "text": "O fosfano ou fosfina (PH3) \u00e9 un gas inflamable e t\u00f3xico formado por un \u00e1tomo de f\u00f3sforo e tres de hidr\u00f3xeno. O fosfano puro \u00e9 inodoro, pero as mostras t\u00e9cnicas poden ter un olor a allo ou peixe podre debido \u00e1 presenza de fosfano substitu\u00eddo e de difosfano (P2H4). Cando ten trazas de P2H4 o fosfano infl\u00e1mase espontaneamente en presenza de aire.\nHistoria.\nO fosfano foi obtido por primeira vez en 1783 por Philippe Gengembre (1764\u20131838), un estudante de Lavoisier, quentando f\u00f3sforo branco nunha soluci\u00f3n acuosa de potasa. En 1789 Lavoisier reco\u00f1eceu correctamente o gas como un composto de f\u00f3sforo e hidr\u00f3xeno en lugar de consideralo a forma gaseosa do elemento f\u00f3sforo, como ata ent\u00f3n. En 1844 Paul Th\u00e9nard, fillo do qu\u00edmico franc\u00e9s Louis Jacques Th\u00e9nard, usou unha trampa fr\u00eda para separar o difosfano do fosfano xerado a partir do fosfuro de calcio, demostrando que o difosfano \u00e9 o responsable da inflamabilidade espont\u00e1nea asociada co fosfano e tam\u00e9n da p\u00e1tina alaranxada ou marr\u00f3n que o gas pode deixar en superficies debido a un proceso de polimerizaci\u00f3n. O nome orixinal, \"fosfina\", foi usado por vez primeira para compostos organofosforados en 1857, analogamente ao uso de \"aminas\". O t\u00e9rmino usar\u00edase para o gas PH3 cara 1865.\nEstrutura e propiedades.\nO fosfano \u00e9 unha mol\u00e9cula piramidal trigonal con simetr\u00eda molecular C3V. A lonxitude da ligaz\u00f3n P-H \u00e9 de 1,42 \u00c5 e o \u00e1ngulo das uni\u00f3ns H-P-H \u00e9 de 93,5\u00ba. O seu momento dipolar \u00e9 de 0,58 D e a s\u00faa solubilidade en auga \u00e9 de s\u00f3 0,22 cm3 de gas por cm3 de l\u00edquido. O fosfano dis\u00f3lvese m\u00e1is rapidamente en solventes non polares que en auga debido \u00e1s ligaz\u00f3ns non polares da uni\u00f3n P-H. \u00c9 tecnicamente un anf\u00f3tero en auga, pero cunha actividade d\u00e9bil como \u00e1cido ou base. O fosfano arde producindo un fume denso e branco de \u00e1cido fosf\u00f3rico.\nPreparaci\u00f3n.\nPode crearse de varias maneiras. A nivel industrial pode fabricarse a partir da reacci\u00f3n do f\u00f3sforo branco con hidr\u00f3xido de sodio ou hidr\u00f3xido de potasio, produc\u00edndose hipofosfuro de potasio ou hipofosfuro de sodio como produto.\nDe maneira alternativa, a dismutaci\u00f3n catalizada por \u00e1cido do f\u00f3sforo branco produce \u00e1cido fosf\u00f3rico e fosfano. Ambas rutas son industrialmente significativas.\nEn laboratorio pode prepararse dismutando \u00e1cido fosf\u00f3rico.\nComo m\u00e9todo alternativo se pode usar a hidr\u00f3lese de fosfuro de aluminio, fosfuro de calcio e tris(trimetilsilil)fosfano.\nAbundancia.\nO fosfano \u00e9 un compo\u00f1ente da atmosfera terrestre a moi baixas e moi cambiantes concentraci\u00f3ns. \u00c9 posible que contrib\u00faa de maneira significativa ao ciclo bioqu\u00edmico global do f\u00f3sforo. A fonte m\u00e1is probable de fosfano \u00e9 a reduci\u00f3n de fosfato en materia org\u00e1nica en estado de putrefaci\u00f3n.\nPode atoparse tam\u00e9n na atmosfera de X\u00fapiter, onde se forma no interior c\u00e1lido do planeta e reacciona con outros compostos da atmosfera A s\u00edntese abi\u00f3tica de fosfano implica grandes cantidades de enerx\u00eda, como a que pode atoparse nas atmosferas convectivas e tormentosas dos xigantes de gas.\nPosible biosinatura extraterrestre.\nO fosfano foi detectado na zona atemperada da atmosfera de Venus, a uns 50 km de altura sobre a superficie, a concentraci\u00f3ns de 20 partes por mil mill\u00f3ns, unha concentraci\u00f3n que non \u00e9 posible segundo os procesos qu\u00edmicos co\u00f1ecidos. Venus non ten as altas presi\u00f3ns e temperaturas para xerar fosfano tal como si as te\u00f1en as atmosferas dos xigantes de gas como X\u00fapiter, polo que a s\u00faa presenza debe ter outra explicaci\u00f3n. O fosfano na atmosfera vai sendo destru\u00eddo pola acci\u00f3n dos raios ultravioleta do Sol, polo que si se mant\u00e9n no tempo ten que existir unha fonte que o xenere constantemente. No artigo no que se describe o descubrimento do fosfano en Venus suxire que a substancia poder\u00eda orixinarse mediante procesos fotoqu\u00edmicos ou xeoqu\u00edmicos desco\u00f1ecidos ata o momento ou, por analox\u00eda coa Terra, mediante a presenza de vida. Por esta raz\u00f3n o fosfano foi proposto como biosinatura en astrobiolox\u00eda. O fosfano na Terra asociase con ecosistemas anaer\u00f3bicos, podendo ser indicio de vida en exoplanetas an\u00f3xicos xa que non se co\u00f1ecen procesos non biol\u00f3xicos que produzan fosfano en grandes cantidades en planetas de tipo terreste."}
{"id": "506462", "revid": "98629", "url": "https://gl.wikipedia.org/wiki?curid=506462", "title": "Florent Pi\u00e9trus", "text": "Florent Marius Pi\u00e9trus, nado o 19 de xaneiro de 1981 en Les Abymes, Guadalupe, \u00e9 un ex xogador profesional de baloncesto franc\u00e9s. Cunha estatura de 2,02 metros xogaba na posici\u00f3n de ala-pivote. O seu irm\u00e1n m\u00e1is novo, Micka\u00ebl Pi\u00e9trus, xogou na National Basketball Association (NBA).\nTraxectoria profesional.\nPi\u00e9trus comezou a s\u00faa carreira no \u00c9lan B\u00e9arnais Pau-Orthez da LNB Pro A francesa (1999\u201304). Presentouse \u00f3 Draft da NBA de 2003 pero non foi seleccionado. Dende ent\u00f3n, xogou na Liga ACB para o Baloncesto M\u00e1laga (2004\u201307), CB Estudiantes (2007\u201308), Valencia Basket (2008\u201310), Saski Baskonia (2010), e outra vez co Valencia (2010\u201313).\nO 22 de xullo de 2013, Pi\u00e9trus asinou co SLUC Nancy da LNB Pro A. En 2016 asinou co BCM Gravelines franc\u00e9s. O 1 de setembro de 2017, Pi\u00e9trus asinou un contrato de curta duraci\u00f3n co Levallois Metropolitans. O 3 de febreiro de 2018, asinou co SIG Strasbourg para o resto da tempada. O 9 de xullo de 2018, Pi\u00e9trus renovou o seu contrato co Strasbourg unha tempada m\u00e1is.\nO 12 de xaneiro de 2020, asinou co Orl\u00e9ans Loiret Basket da LNB Pro A. \nO 9 de setembro de 2020, Pi\u00e9trus anunciou a s\u00faa retirada do baloncesto profesional \u00f3s 39 anos de idade."}
{"id": "506463", "revid": "5863", "url": "https://gl.wikipedia.org/wiki?curid=506463", "title": "Mar\u00eda Cami\u00f1o Noia", "text": ""}
{"id": "506464", "revid": "5863", "url": "https://gl.wikipedia.org/wiki?curid=506464", "title": "Mar\u00eda Camino Noia", "text": ""}
{"id": "506465", "revid": "5863", "url": "https://gl.wikipedia.org/wiki?curid=506465", "title": "Mar\u00eda del Camino Noya Campos", "text": ""}
{"id": "506466", "revid": "5863", "url": "https://gl.wikipedia.org/wiki?curid=506466", "title": "Mar\u00eda Camino Noya Campos", "text": ""}
{"id": "506467", "revid": "5863", "url": "https://gl.wikipedia.org/wiki?curid=506467", "title": "Camino Noya", "text": ""}
{"id": "506473", "revid": "98629", "url": "https://gl.wikipedia.org/wiki?curid=506473", "title": "As aventuras do bar\u00f3n Munchausen", "text": "As aventuras do bar\u00f3n Munchausen (en ) \u00e9 un filme de 1988 coescrito e dirixido por Terry Gilliam e protagonizado por John Neville, Sarah Polley, Eric Idle, Jonathan Pryce, Oliver Reed e Uma Thurman. O filme bas\u00e9ase nos contos do s\u00e9culo XVIII sobre o nobre alem\u00e1n Bar\u00f3n de M\u00fcnchhausen e as s\u00faas proezas de guerra contra o Imperio Otom\u00e1n.\nEstreouse en galego o 19 de setembro de 1993 a trav\u00e9s da TVG."}
{"id": "506474", "revid": "23204", "url": "https://gl.wikipedia.org/wiki?curid=506474", "title": "The Adventures of Baron Munchausen", "text": ""}
{"id": "506475", "revid": "98629", "url": "https://gl.wikipedia.org/wiki?curid=506475", "title": "GoldenEye 007", "text": "GoldenEye 007 \u00e9 un videoxogo de 1997 desenvolvido por Rare e publicado por Nintendo para o Nintendo 64. Bas\u00e9ase no filme de 1995 de James Bond, \"\". Conta cunha campa\u00f1a para un xogador no que os xogadores asumen o papel do axente de intelixencia James Bond na s\u00faa para previr que un sindicato criminal use unha arma sat\u00e9lite contra Londres. O xogo incl\u00fae un modo multixogador con pantalla dividida no que at\u00e9 catro xogadores poden competir en diferentes competencias de estilo deathmatch.\nO desenvolvemento comezou en 1995 e foi levado a cabo por un inexperto equipo liderado por Martin Hollis, quen anteriormente traballara nunha versi\u00f3n arcade de \"Killer Instinct\". Nun comezo estaba pensado como un xogo de plataformas de desprazamento lateral para Super Nintendo Entertainment System, mais evoluciounou cara a un xogo de disparos en 3D inspirado en \"Virtua Cop\" de SEGA. Despois de dous anos e medio de desenvolvemento, \"GoldenEye 007\" foi lanzado pouco antes da estrea da secuela do filme \"GoldenEye\", \"\". Malia que o xogo recibiu baixas expectativas por parte dos medios especializados, recibiu a aclamaci\u00f3n da cr\u00edtica e vendeu m\u00e1is de oito mill\u00f3ns de copias, convert\u00e9ndose no terceiro xogo m\u00e1is vendido de Nintendo 64. O xogo foi eloxiado polo seu estilo visual, o seu modo de xogo e a s\u00faa variedade, as\u00ed como polo multixogador. En 1998, recibiu o Premio BAFTA ao Mellor Videoxogo e catro galard\u00f3ns da Academy of Interactive Arts &amp; Sciences."}
{"id": "506476", "revid": "1131", "url": "https://gl.wikipedia.org/wiki?curid=506476", "title": "Academy of Interactive Arts &amp; Sciences", "text": "A Academy of Interactive Arts &amp; Sciences (AIAS) \u00e9 unha organizaci\u00f3n estadounidense non lucrativa de profesionais da industria do videoxogo. Organiza o encontro anual Design Innovate Communicate Entertain, m\u00e1is co\u00f1ecido como D.I.C.E., durante o cal se presentan os premios D.I.C.E. Dende 1998, a \"Academy of Interactive Arts &amp; Sciences (AIAS)\" anuncia anualmente o seu \"\"Hall\" da Fama\" dos desenvolvedores de xogos interativos que conseguiron logros revolucionarios e innovadores na industria dos computadores e dos videoxogos.\nInteractive Achievement Awards.\nOs \"Interactive Achievement Awards\" (ou \"IAA's\") son os \u00fanicos premios anuais baseados no voto que reco\u00f1ecen os mellores videoxogos, exemplos de entretemento en li\u00f1a e individuos ilustres que permitiron o avanxe da industria mundial do software de entretemento. Os premios son presentados pola \"Academy of Interactive Arts &amp; Sciences\" e son determinados polo voto dos membros cualificados de cada campo espec\u00edfico, o que converte aos \"Interactive Achievement Awards\" nun dos reco\u00f1ecementos m\u00e1is respectados polos creadores de software."}
{"id": "506477", "revid": "88215", "url": "https://gl.wikipedia.org/wiki?curid=506477", "title": "LEB Ouro", "text": ""}
{"id": "506478", "revid": "85894", "url": "https://gl.wikipedia.org/wiki?curid=506478", "title": "Vilaxo\u00e1n, Lestedo, Palas de Rei", "text": "Vilaxo\u00e1n \u00e9 un lugar da parroquia de Lestedo no concello lucense de Palas de Rei, na comarca da Ulloa. Segundo o padr\u00f3n municipal (IGE 2019) ti\u00f1a 13 habitantes, 5 homes de 8 mulleres."}
{"id": "506479", "revid": "1505", "url": "https://gl.wikipedia.org/wiki?curid=506479", "title": "Lista dos liques de Galicia", "text": "A seguinte \u00e9 unha lista alfab\u00e9tica dos liques que se atopan en Galicia.\nLista alfab\u00e9tica de nomes cient\u00edficos.\nEn Galicia est\u00e1n catalogados diferentes especies de liques que se distrib\u00faen polo seu territorio atendendo \u00e1s diferentes condici\u00f3ns de cada lugar."}
{"id": "506480", "revid": "88215", "url": "https://gl.wikipedia.org/wiki?curid=506480", "title": "Rui Pedro Silva Costa", "text": "Rui Pedro Silva Costa, nado en Vila Nova de Famalic\u00e3o, Portugal, o 20 de febreiro de 1996, co\u00f1ecido futbolisticamente como Rui Costa, \u00e9 un futbolista portugu\u00e9s que xoga de dianteiro no Farense da Primeira Liga. \nTraxectoria.\nFormouse nas categor\u00edas inferiores do FC Famalic\u00e3o, do Vit\u00f3ria de Guimar\u00e3es e do Varzim Sport Club. Debutou como profesional nas filas do Varzim Sport Club, na segunda divisi\u00f3n portuguesa, onde marcou 14 goles en 41 partidos. \nO seu bo nivel chamou a atenci\u00f3n do Portimonense, da m\u00e1xima categor\u00eda, que o fichou e cedeu ao Famalic\u00e3o, tam\u00e9n de segunda. Al\u00ed seguiu cos bos rexistros (12 goles en 19 partidos) durante a primeira volta e o Portimonense decidiu repescalo no mercado de inverno da tempada 2017-18, cando deu o salto \u00e1 Primeira Liga. Al\u00ed, con todo, apenas tivo oportunidades e s\u00f3 xogou 15 minutos nun partido contra o Moreirense. \nEn 2018 fichou por tres tempadas co FC Porto, que o incorporou ao seu filial, en segunda. Cos \"drag\u00f3ns\", con todo, non acadou o seu mellor nivel, xogando s\u00f3 20 partidos nos que anotou tres goles durante a tempada 2018/19. \nEn xullo de 2019, o xogador chegou ao AD Alcorc\u00f3n cedido polo Porto B para xogar na Segunda Divisi\u00f3n durante a tempada 2019/20. En setembro de 2020 desvinculouse do Alcorc\u00f3n e asinou por dous anos co Deportivo da Coru\u00f1a da Segunda Divisi\u00f3n B. Con todo, chegou ao equipo f\u00f3ra de forma f\u00edsica e o 1 de febreiro de 2021, tras xogar s\u00f3 9 partidos e non marcar ning\u00fan gol, o seu contrato foi rescindido, fichando a continuaci\u00f3n polo Santa Clara.\nNa s\u00faa primeira tempada nos Azores contribu\u00edu con 16 partidos e 4 goles \u00e1 sexta posici\u00f3n do Santa Clara, a mellor clasificaci\u00f3n da historia do club, que lle permitiu clasificarse para a fase previa da Conference League. Na tempada 2021/22 disputou un total de 42 encontros e marcou 6 goles. \nNo inicio da tempada 2022/23 deixou Ponta Delgada e asinou como novo xogador do Farense, da Segunda Liga, co que conseguiu o ascenso \u00e1 m\u00e1xima categor\u00eda, contribu\u00edndo con 10 goles entre todas as competici\u00f3ns."}
{"id": "506481", "revid": "1822", "url": "https://gl.wikipedia.org/wiki?curid=506481", "title": "Ernest Orlando Lawrence", "text": ""}
{"id": "506482", "revid": "1822", "url": "https://gl.wikipedia.org/wiki?curid=506482", "title": "Unniltrio", "text": ""}
{"id": "506483", "revid": "89787", "url": "https://gl.wikipedia.org/wiki?curid=506483", "title": "H\u00f3ckey sobre herba", "text": "O h\u00f3ckey sobre herba \u00e9 un deporte practicado por dous equipos de once xogadores. Un partido div\u00eddese en catro tempos de 15 minutos, con 15 minutos de intervalo na metade, dous minutos despois dos primeiro e terceiro tempo; disp\u00fatase sobre un rect\u00e1ngulo cunha porter\u00eda en cada extremo. O obxectivo do xogo \u00e9 tentar marcar o maior n\u00famero de goles pos\u00edbeis, conducindo a b\u00f3la por medio dun \"stick\".\nHistoria.\nO deporte foi creado polos ingleses a finais do s\u00e9culo XIX, a\u00ednda que a tradici\u00f3n remonta a s\u00faa orixe \u00e1 Persia de hai milenios. Por iso o deporte se popularizou nas colonias brit\u00e1nicas, a mediados do s\u00e9culo XX, mesmo sendo prohibido por interferir no adestramento dos arqueiros, respons\u00e1beis da defensa nacional. \nAs selecci\u00f3ns masculinas da India e Paquist\u00e1n foron ata o inicico da d\u00e9cada de 1980 as grandes potencias do h\u00f3ckey. Dende ent\u00f3n o deporte pasou a ser m\u00e1is populares nos cinco continentes e algunhas naci\u00f3ns que destacan son Alema\u00f1a, Australia, a Arxentina, a China e os Pa\u00edses Baixos.\nRegras.\nUn partido de h\u00f3ckey sobre herba consiste en catro tempos de 15 minutos cada un, durante os ques dous equipos de once xogadores tentan marcar o maior n\u00famero de goles pos\u00edbel. Os goles m\u00e1rcanse cando a b\u00f3la, que s\u00f3 pode ser tocada co lado plano do \"stick\", atravesa totalmente a li\u00f1a do gol adversario despois de ser tocada polo taco dun atacante dentro da \u00e1rea de chute (un semic\u00edrculo marcado a 15 metros do gol).\nO stick.\nO taco \u00e9 xeralmente moi longo, xeralmente feito de madeira ou de fibra de carbono. Os \"sticks\" poden pesar ata 7,374 quilogramos-forza, variando de lonxitude, tipo de construci\u00f3n e curvatura de acordo coa preferencia do xogador.\nA b\u00f3la.\nA b\u00f3la est\u00e1 feita de pl\u00e1stico e cortiza con 7\u00a0cm de di\u00e1metro e pesa 170 gramos.\nO campo.\nO campo ten 91,40 metros de lonxitude e 55 metros de largura, dividido por unha li\u00f1a central e con outra a 23 metros de cada li\u00f1a de fondo. A porter\u00eda ten 2,14 metros de altura e 3,66 metros de largura.\nRegras.\nUnha caracter\u00edstica \u00fanica do h\u00f3ckey sobre herba \u00e9 a regra de obstruci\u00f3n. Na maior\u00eda dos outros deportes protexer a b\u00f3la co corpo non s\u00f3 est\u00e1 permitido sen\u00f3n que forma parte da estratexia do xogador. No h\u00f3ckey sobre herba, pola contra, protexer a b\u00f3la co corpo s\u00f3 se permite cando a b\u00f3la est\u00e1 en movemento. Desta forma todos os xogadores te\u00f1en a mesma oportunidade de ter o control da b\u00f3la cando hai un caneo ou un pase.\nOutras infracci\u00f3ns incl\u00faen tocar a b\u00f3la con algunha parte do corpo (s\u00f3 se lle permite ao porteiro tocar a b\u00f3la coas mans ou coas pernas), empregar o \"stick\" de maneira perigosa e lanzar a b\u00f3la perigosamente na direcci\u00f3n dalg\u00fan xogador.\nPenalidades.\nNormalmente, cando se marca unha infracci\u00f3n, o equipo que a sufriu ten dereito a un tiro libre do lugar onde esta foi marcada. No entanto, se a falta acontecer dentro da \u00e1rea de chute, ou se tratar dunha falta intencional da defensa, atr\u00e1s da s\u00faa li\u00f1a de 23 metros, m\u00e1rcase un penalti-c\u00f3rner.\nO penalti-c\u00f3rner \u00e9 un tiro libre do ataque, batido da li\u00f1a de fondo a unha distancia de 10 metros do poste do gol, debendo todo atacante estar f\u00f3ra da \u00e1rea de chute. Soamente cinco defensores poden ficar atr\u00e1s da li\u00f1a de fondo, mentres que os outros deben ficar atr\u00e1s da li\u00f1a do medio de campo. A vantaxe \u00e9 toda do ataque, que precisa s\u00f3 que a b\u00f3la saia da \u00e1rea de remate antes de lanzala ao gol e para tal realiza unha serie de xogadas previamente ensaiadas para eludir os defensores.\nCalquera falta intencional marcada dentro da \u00e1rea de chute resulta en penalti a favor do ataque. O penalti l\u00e1nzase a unha distancia de 6,4 metros do gol e o xogador s\u00f3 poder\u00e1 dar un paso para empurrar a b\u00f3la (non se permite batela no penalti) en direcci\u00f3n ao gol, despois de autorizado polo \u00e1rbitro.\nCon relaci\u00f3n \u00e1s faltas, os \u00e1rbitros poden punir os xogadores con tres tipos de tarxetas, que se aplican de acordo coa gravidade da infracci\u00f3n cometida. A tarxeta verde serve para advertir un xogador pola s\u00faa conduta antideportiva. O seguinte nivel \u00e9 o tarxeta amarela, que leva a unha suspensi\u00f3n temporal do xogador, correspondendo ao \u00e1rbitro determinar a duraci\u00f3n desta. Os xogadores suspendidos deben sa\u00edr do campo e non poden ser substitu\u00eddos. En casos extremos o \u00e1rbitro emprega a tarxeta vermella, que excl\u00fae o xogador para o resto do partido."}
{"id": "506485", "revid": "47401", "url": "https://gl.wikipedia.org/wiki?curid=506485", "title": "H\u00f3ckey herba", "text": ""}
{"id": "506486", "revid": "89787", "url": "https://gl.wikipedia.org/wiki?curid=506486", "title": "CD de son", "text": "O Compact Disc Digital Audio ou CDDA (en galego \u00abdisco compacto de son dixital\u00bb) \u00e9 un tipo de disco compacto dese\u00f1ado para almacenar son en formato dixital. Comezou a ser comercializado en 1982 polas empresas Philips e Sony. Foi o primeiro sistema de gravaci\u00f3n \u00f3ptica dixital. Tam\u00e9n \u00e9 co\u00f1ecido como CD-A.\nCo formato do CD-A pretend\u00edase superar as limitaci\u00f3ns dos formatos convencionais, convert\u00e9ndose no primeiro sistema de reproduci\u00f3n de son que apenas se deteriora co uso, posto que pode reproducirse unha e outra vez, sen perder calidade de son.\nO documento denominado \"Red Book\" (\u00ablibro vermello\u00bb) define o est\u00e1ndar para o CD-A. Pertence a un conxunto de est\u00e1ndares co\u00f1ecido como \"Rainbow Books\" que cont\u00e9n as especificaci\u00f3ns t\u00e9cnicas para todos os formatos da familia de discos compactos. A primeira edici\u00f3n do \"Red Book\" foi publicada en 1980 por parte de Philips e Sony e foi adoptada polo Digital Audio Disc Committee (\u00abcomit\u00e9 do disco dixital de son\u00bb) e ratificada baixo a norma IEC 908. O est\u00e1ndar non se distrib\u00fae libremente e debe ser licenciado polo resto de fabricantes.\nEspecificaci\u00f3ns.\nO CDDA pertence \u00e1 familia do disco compacto; esta familia incl\u00fae tam\u00e9n ao CD-ROM, CD-R e CD-RW (cada un destes formatos conta co seu propio est\u00e1ndar). Ten un di\u00e1metro de 120 mil\u00edmetros (a\u00ednda que tam\u00e9n se comercializaron CDs cun di\u00e1metro de 80 mil\u00edmetros). O son rex\u00edstrase en formato dixital, codificado mediante o sistema PCM cunha frecuencia de mostraxe de 44\u00a0100 mostras por segundo e con d\u00faas canles (son estereof\u00f3nico), cunha resoluci\u00f3n de cuantificaci\u00f3n dixital de 16 bits por canle (o que permite un rango din\u00e1mico de 96 dB). Debido \u00e1 frecuencia de 44\u00a0100 mostras por segundo, segundo o teorema de mostraxe de Nyquist-Shannon, este formato permite reproducir frecuencias de at\u00e9 22,05 kHz, lixeiramente por encima do l\u00edmite superior da audici\u00f3n humana. A capacidade est\u00e1ndar do CD-A \u00e9 de 74 e 80 minutos, existindo tam\u00e9n os de 90 e 99 minutos que son dif\u00edciles de atopar e non son compatibles con todos os reprodutores. Tam\u00e9n existen discos \u00f3pticos con di\u00e1metro algo menor (de 80 mm) que permiten o rexistro de 21 minutos de son.\nGravaci\u00f3n e reproduci\u00f3n.\nTodo equipo de lectura ou gravaci\u00f3n de CD conta con dous motores:\nCopias comerciais.\nOs CD-A comerciais gr\u00e1vanse nun proceso de d\u00faas etapas:\nGravaci\u00f3n \u00f3ptica.\nAs gravadoras de CD-A (que non se usan para gravar discos comerciais) seguen un proceso diferente, onde o disco non \u00e9 procesado quimicamente, sen\u00f3n que se segue un \u00fanico proceso de gravaci\u00f3n \u00f3ptica dixital.\nO disco compacto \u00e9 un disco de 1,2 mm de grosor cuberto dunha capa de aluminio reflector e cunha base de policarbonato. Sobre esta superficie actuar\u00e1 un raio l\u00e1ser e gravar\u00e1 os ocos. Unha vez rexistrada a informaci\u00f3n, esta \u00e9 protexida mediante unha nova capa acr\u00edlica formada por lacas e pl\u00e1sticos que tentan evitar que as marcas (pozos e vales) sexan borradas (se se enchen os ocos) ou que se creen novos ocos.\nDurante a gravaci\u00f3n, un infravermello emite un raio l\u00e1ser cara a un espello situado no cabezal e a luz reflectida no espello atravesa un lente e queda enfocado un punto sobre a base de policarbonato. Esta luz enfocada vai gravando ocos, que contrastar\u00e1n coas zonas onde non hai ocos.\nOs puntos (tanto \"lands\" como \"pits\") te\u00f1en unha anchura de 0,6 micr\u00f3metros de profundidade. Estes puntos configuran unha especie de c\u00f3digo Morse que ser\u00e1 reinterpretado na fase de reproduci\u00f3n durante a conversi\u00f3n dixital a anal\u00f3xico. Estes vanse gravando nunha \u00fanica espiral (na que se poden chegar a integrar 99 pistas, tendo a separaci\u00f3n entre as pistas unha anchura de 1,6 micr\u00f3metros). A espiral comeza no interior do disco (pr\u00f3xima ao centro), e finaliza na parte externa.\nReproduci\u00f3n \u00f3ptica.\nA lectura \u00f3ptica \u00e9 relativamente sinxela. Durante a reproduci\u00f3n, cando o raio l\u00e1ser incide sobre a capa de aluminio reflector, a luz \u00e9 reflectida, dispersada e reencami\u00f1ada mediante unha serie de lentes e espellos cara a un fotod\u00edodo receptor. \nEste fotod\u00edodo \u00e9 capaz de interpretar o sinal dixital. Isto d\u00e9bese a que a luz que chega ao val \u00e9 reflectida e vai desfasada medio per\u00edodo con respecto \u00e1 que v\u00e9n do sa\u00ednte (\"land\"), que \u00e9 dispersada. Isto permite ao fotod\u00edodo converter a informaci\u00f3n \u00f3ptica ao c\u00f3digo binario:\nUnha vez interpretado o sinal dixital, \u00e9 enviado a un conversor dixital a anal\u00f3xico que transforma o sinal dixital en sinal el\u00e9ctrico anal\u00f3xico. Este sinal de sa\u00edda ser\u00e1 enviado aos equipos que te\u00f1an que amplificala, procesala ou convertela novamente en presi\u00f3n sonora para poder escoitala.\nCorrecci\u00f3n de erros.\nComo sistema de correcci\u00f3n de erros, os CD de son introducen unha codificaci\u00f3n CIRC (siglas en ingl\u00e9s de \"Cros-Interleave Reed-Solomon Code\", en galego \u00abc\u00f3digo Reed-Solomon de intercalaci\u00f3n transversal\u00bb). O c\u00f3digo Reed-Solomon debe o seu nome aos seus creadores.\n\u00c9 un sistema \u00fatil se xorden problemas durante a reproduci\u00f3n. Non te\u00f1en por que ser grandes problemas: unha simple part\u00edcula de po, unha rabu\u00f1adura, ou unha pegada dixital poden producir erros.\nUn sistema de correcci\u00f3n de erros pode reconstru\u00edr o sinal se as mostras danadas (xa sexan erros aleatorios ou erros de refacho) non exceden a capacidade do sistema. Cando se producen estes erros leves, o sistema corr\u00edxeos automaticamente sen consecuencias para a percepci\u00f3n sonora.\nCando o n\u00famero de erros \u00e9 tal que non pode corrixirse automaticamente, o sistema realiza unha interpolaci\u00f3n, que consiste en sacar a media matem\u00e1tica entre os valores adxacentes (anterior e posterior). A\u00ednda que o valor interpolado non sexa o correcto, polo menos, non producir\u00e1 un efecto desagradable. A interpolaci\u00f3n tam\u00e9n recibe o nome de media ou ocultaci\u00f3n. Se hai moitos casos en que os valores te\u00f1an que ser calculados, \u00e9 posible que o disco estea sucio.\nNos casos en que a interpolaci\u00f3n non \u00e9 posible, o que se fai \u00e9 \u00abreter\u00bb a mostra anterior. Neste caso o que fai o sistema \u00e9 anular automaticamente a sa\u00edda se detecta varias retenci\u00f3ns. Que se anule a sa\u00edda, indica que se excedeu a capacidade de correcci\u00f3n de erros do equipo. A\u00ednda que o equipo permita reproducir o sinal con erros, o son resultante pode ser desagradable (con distorsi\u00f3ns) ou pode desaparecer.\nActualidade.\nO CD de son logrou desprazar aos casetes, at\u00e9 o punto de que ningunha produtora lanza \u00e1lbums neste formato. Os discos de vinilo tam\u00e9n caeron en desuso, pero non o suficiente para ser substitu\u00eddos, xa que a partir de 2006 sufriron unha repunta de popularidade. En 2011, a Asociaci\u00f3n de Comerciantes polo mi\u00fado do Entretemento (ERA polas s\u00faas siglas en ingl\u00e9s) no Reino Unido descubriu que os consumidores estaban dispostos a pagar unha media de \u00a316.30 ($25.81 USD) por un disco de vinilo a diferenza de \u00a37.82 ($12.38 USD) por un CD e de \u00a36.80 ($10.76 USD) por unha descarga dixital.\nTras desenvolver conxuntamente o CD, Sony e Philips volveron colaborar para sacar un novo formato dixital que ocupase no mercado o mesmo lugar que o casete compacto e, en 1986, sacaron ao mercado a cinta de son dixital (DAT). Despois, cada unha delas sacou ao mercado, en 1992, dous novos formatos dixitais por separado:\nO CD segue sendo un formato de son moi arraigado no mercado a pesar de que hoxe compite con 2 novos formatos multicanal denominados formatos de alta definici\u00f3n de son dixital: o DVD-A e o SACD. Si se verificou, en probas controladas dobre-cego e cunha mostra significativa, que estes formatos (SACD e DVD-Audio) son indistinguibles entre si. 25 anos despois da s\u00faa sa\u00edda ao mercado, parece claro que a decadencia do CD de son non \u00e9 unha consecuencia da aparici\u00f3n de novos soportes (que ademais incl\u00faen sistemas de protecci\u00f3n anti-copia que nunca son benvidos polo cliente) sen\u00f3n das facilidades que hoxe posibilitan os formatos comprimidos (con ou sen perda) para a compra ou copia de material musical en li\u00f1a.\nV\u00e9xase tam\u00e9n.\nOutros artigos.\n\u00a0"}
{"id": "506487", "revid": "27155", "url": "https://gl.wikipedia.org/wiki?curid=506487", "title": "T\u00f3rtola diamante", "text": ""}
{"id": "506489", "revid": "1888", "url": "https://gl.wikipedia.org/wiki?curid=506489", "title": "Juan de Traba", "text": ""}
{"id": "506490", "revid": "6939", "url": "https://gl.wikipedia.org/wiki?curid=506490", "title": "Premio Realia", "text": ""}
{"id": "506491", "revid": "26585", "url": "https://gl.wikipedia.org/wiki?curid=506491", "title": "Tempada 1988 do Campionato de Galicia de Rally", "text": "A tempada 1988 foi a 10\u00aa edici\u00f3n do Campionato de Galicia de Rally. Comezou o 28 de febreiro de 1988 no Rally de Vigo e rematou o 27 de novembro no Rally da Coru\u00f1a. O vencedor foi o ourens\u00e1n Alfonso Pav\u00f3n, sobre un Renault 5 GT Turbo."}
{"id": "506494", "revid": "1888", "url": "https://gl.wikipedia.org/wiki?curid=506494", "title": "El Peri\u00f3dico (Noia)", "text": "El Peri\u00f3dico foi un peri\u00f3dico editado en Noia en 1887.\nHistoria e caracter\u00edsticas.\nApareceu o 22 de novembro de 1887."}
{"id": "506495", "revid": "1888", "url": "https://gl.wikipedia.org/wiki?curid=506495", "title": "Renovaci\u00f3n (Noia)", "text": "Renovaci\u00f3n foi un semanario editado en Noia en 1918.\nHistoria e caracter\u00edsticas.\nSubtitulado \"Semanario independiente\", apareceu a principios de xaneiro de 1918. Estaba dirixido por Lu\u00eds Garc\u00eda Caama\u00f1o."}
{"id": "506497", "revid": "1888", "url": "https://gl.wikipedia.org/wiki?curid=506497", "title": "El Guirigay (Noia)", "text": "El Guirigay foi un peri\u00f3dico editado en Noia en 1904.\nHistoria e caracter\u00edsticas.\nSubtitulado \"Peri\u00f3dico circunstancial\", pareceu en xullo de 1904. No programa afirmaba: \"Se dedicar\u00e1 este peri\u00f3dico a decir verdades por muy dolorosas que sean, qued\u00e1ndose algo corto este primer n\u00famero ante el deseo de no producir demasiada alegr\u00eda a los que lo lean, y emplear\u00e1 la forma dialogada en su mayor parte por ser la m\u00e1s propia para vulgarizar los acontecimientos\"."}
{"id": "506499", "revid": "98629", "url": "https://gl.wikipedia.org/wiki?curid=506499", "title": "Agrius convolvuli", "text": "A Agrius convolvuli \u00e9 unha bolboreta nocturna da familia Sphingidae. At\u00f3pase en Europa, \u00c1frica, Asia e Australia, especialmente nas zonas meridionais do continente. \u00c9 unha especie migratoria que pode atoparse en Galicia.\nDescrici\u00f3n.\nA envergadura das s\u00faas \u00e1s vai dende 80 a 105\u00a0mm., a coloraci\u00f3n b\u00e1sica \u00e9 en tons agrisados, pero o abdome ten unha ampla franxa dorsal gris e rosa e bandas negras con bordos brancos nos lados. AS \u00e1s posteriores son de cor gris claro con amplas li\u00f1as escuras cruzadas. Ten un corpo firme e poderoso.\nA s\u00faa cor b\u00e1sica \u00e9 agrisada, cun debuxo m\u00e1is escuro no corpo e nas \u00e1s. O abdome ten d\u00faas filas de manchas regulares a cada banda en cores moi delicadamente marcadas, rosa, branca e negra. Pero estas manchas non son visibles cando o animal se atopa en posici\u00f3n de repouso. Ent\u00f3n pode camuflarse perfectamente sobre a cortiza dunha \u00e1rbore ou nun muro de pedra.\nReproduci\u00f3n.\nA femia pon os ovos nas follas do x\u00e9nero \"Convolvulus\", de aqu\u00ed o seu nome latino \"Agrius convolvuli\".\nAs eirugas son de coloraci\u00f3n moi variada, marr\u00f3n, branca e verde. Como as eirugas doutras esfinxes, son relativamente grandes e te\u00f1en un ap\u00e9ndice similar a un corno na zona caudal. Comen as follas de diferentes especies de varias familias: Araceae, Convolvulaceae, Leguminosae e Malvaceae."}
{"id": "506500", "revid": "25871", "url": "https://gl.wikipedia.org/wiki?curid=506500", "title": "Lu\u00eds Garc\u00eda Caama\u00f1o", "text": "Lu\u00eds Garc\u00eda Caama\u00f1o, nado en Noia e finado no mesmo concello en maio de 1929, foi un avogado, empresario e xornalista galego.\nTraxectoria.\nFillo de F\u00e9lix Garc\u00eda Somoza e Blanca Caama\u00f1o Bol\u00edvar. Licenciado en Dereito pola Universidade de Santiago de Compostela en 1907. Foi fundador e presidente da asociaci\u00f3n Los Sports creada en 1909. Propietario da f\u00e1brica de conservas La Noyesa. Foi presidente da Juventud Maurista constitu\u00edda en 1918 e dirixiu o semanario \"Renovaci\u00f3n\". A principios dos anos vinte marchou Nova York desde onde enviou cr\u00f3nicas a \"La Voz de Galicia\" e \"El Progreso\". Coa ditadura de Primo de Rivera foi nomeado concelleiro de Noia en febreiro de 1924.\nVida persoal.\nCasou con Blanca Maraury Barredo en 1915."}
{"id": "506505", "revid": "54334", "url": "https://gl.wikipedia.org/wiki?curid=506505", "title": "Tina Trstenjak", "text": "Tina Trstenjak, nada en Celje o 24 de agosto de 1990 \u00e9 unha judoka eslovena. \nTraxectoria.\nTrstenjak competiu entre a elite do judo esloveno dende nova, e xa en 2004 logrou a s\u00faa primeira medalla, de bronce, no campionato nacional sub 17 e a partir de 2006 empezou a participar en competici\u00f3ns internacionais, nos campionatos mundiais j\u00fanior de 2008 en Bangkok quedou terceira na categor\u00eda de ata 57 kg. O seu primeiro \u00e9xito internacional absololuto foi en 2012 ao quedar terceira no torneo de Qingdao do circu\u00edto do Grand Prix e consolidou a s\u00faa posici\u00f3n dentro da elite europea ao ga\u00f1ar en 2013 a medalla de bronce no Campionato de Europa que se celebrou en Budapest na categor\u00eda de ata 63 kg ao vencer a Hilde Drexler. Unha semana m\u00e1is tarde caeu derrotada pola israel\u00ed Yarden Gerbi na final do Grand Slam de Bak\u00fa e nos mundiais de R\u00edo de Xaneiro dese ano caeu derrotada en cuartos de final tam\u00e9n pola israel\u00ed mais logrou disputar o combate pola medalla de bronce, por\u00e9n caeu diante a francesa G\u00e9vrise \u00c9mane. Foi quinta no torneo de Par\u00eds en 2014 e logrou o t\u00edtulo de subcampioa de Europa en Montpellier, batida pola francesa Clarisse Agbegnenou e co coa selecci\u00f3n eslovena logrou tam\u00e9n a medalla de bronce por equipos. Nos mundiais de Cheliabinsk de 2014 quedou eliminada por Yarden Gerbi en cuartos de final mais venceu nos dous combates de recuperaci\u00f3n contra Martyna Tradjos e Anne-Laure Bellard e puido lograr unha medalla de bronce. Venceu tam\u00e9n nos torneos de Zagreb e Ab\u00fa Dhabi, e a fin de ano f\u00edxose co torneo de Toquio logo de bater \u00e1 italiana Edwige Gwend por un ipoon despois duns poucos segundos de loita. \nEn 2015 f\u00edxose cos torneos de Tiblisi, Zagreb e Budapest, e en xu\u00f1o ga\u00f1ou unha medalla de prata nos Xogos Europeos tras perder na final con Martyna Tradjose mais tam\u00e9n logrou o bronce por equipos. Nos mundiais de Astana venceu a Agbegnenou na finale converteuse na primeira judoka eslovena en obter o t\u00edtulo de campioa do mundo. En outubro ga\u00f1ou o torneo de Par\u00eds logo de bater na final \u00e1 neerlandesa Juul Franssen e no torneo de Toquio venceuna na final Martyna Trajdos. A final de 2015 era a n\u00famero mundial da s\u00faa categor\u00eda.\n2016: medalla de ouro ol\u00edmpica.\nTrstenjak comezou o ano 2016 co quinto posto no torneo de Par\u00eds, vencida pola xaponesa Miku Tashiro na semifinal e a neerlandesa Anicka van Emden na loita pola medalla de bronce pero no torneo D\u00fcsseldorf quedou primeira e no campionato europeo de Kaz\u00e1n en xu\u00f1o imp\u00faxose \u00e1 austr\u00edaca Kathrin Unterwurzacher. \nNos Xogos Ol\u00edmpicos de 2016 de R\u00edo de Xaneiro venceu na semifinal \u00e1 brasileira Mariana Silva. Na final enfrontouse \u00e1 francesa Clarisse Agbegnenou, e logrou impo\u00f1erse por inmobilizaci\u00f3n, a s\u00faa vitoria transformouna na segunda campioa ol\u00edmpica de judo do seu pa\u00eds e en decembro, malia cometer un erro nos cuartos de final e perder o combate, f\u00edxose coa terceira praza no torneo de Toquio ao ga\u00f1ar os dous combates seguintes. Convertida en atleta eslovena do ano 2016 recibiu tam\u00e9n o premio \u00e1 judoka do ano 2016 do Comit\u00e9 Ol\u00edmpico Esloveno polos seus logros e en 2017 recibiu o premio Bloudek ao mellor logro deportivo internacional. \n2017 -.\nEn febreiro, competiu no Grand Slam de Par\u00eds e tras ga\u00f1ar todos os combates converteuse na ga\u00f1adora do torneo. Na final, nunha repetici\u00f3n da final ol\u00edmpica do ano anterior, enfrontouse coa francesa Clarisse Agbegnenou e derrotouna de novo cun ippon. . A finais de febreiro competiu no Gran Premio de D\u00fcsseldorf e esta vez logrou o terceiro posto cunha derrota e tres vitorias, a \u00faltima contra a brit\u00e1nica Lucy Renshaw na loita pola medalla de bronce. O 21 de abril ga\u00f1ou o campionato europeo, que se celebrou en Varsovia, por segunda vez consecutiva despois de derrotar na final \u00e1 francesa Margaux Pinot \nEn agosto, competiu no Mundial de Budapest cunha perna lesionada e chegou de novo \u00e1 final coa Clarisse Agbegnenou e desta vez foi a francesa a que se fixo coa vitoria mentres Trstenjakova quedaba coa prata. Tam\u00e9n c\u00f3mpre mencionar a competitiva loita de Tina en semifinais coa chinesa Junxia Yang, \u00e1 que derrotou tras unha duro combate que se prolongou nove minutos, un tempo extraordinario en judo. En decembro logrou o terceiro posto no torneo de Toquio, repetindo as\u00ed o logro do ano anterior, f\u00edxoo emparellada con xogadoras locais nos dous \u00faltimos combates, para as semifinais perdeu contra Miku Tashiro e logo ga\u00f1ou a batalla polo bronce contra Masako Doi .\nEn setembro de 2018 competiu nos mundiais en Bak\u00fa, e levou unha medalla de bronce, a s\u00faa cuarta medalla dos campionatos do mundo. . Na \u00faltima competici\u00f3n do ano, o 15 de decembro na China, imp\u00faxose na loita pola medalla de bronce tras derrotar \u00e1 neerlandesa Juul Fransen."}
{"id": "506552", "revid": "72012", "url": "https://gl.wikipedia.org/wiki?curid=506552", "title": "Fosfina", "text": ""}
{"id": "506553", "revid": "4817", "url": "https://gl.wikipedia.org/wiki?curid=506553", "title": "Meridian", "text": "Meridian \u00e9 o nome dunha serie de sat\u00e9lites de comunicaci\u00f3ns militares rusos\nCaracter\u00edsticas.\nOs sat\u00e9lite Meridian son sat\u00e9lites de comunicaci\u00f3n lanzados para substitu\u00edr os diferentes modelos de sat\u00e9lites Molniya e modernizar a infraestrutura de comunicaci\u00f3ns militares rusa. Son a compo\u00f1ente altamente el\u00edptica do sistema, xa que foron inxectados en \u00f3rbitas Molniya con per\u00edodos de 12 horas, e traballan conxuntamente con sat\u00e9lites xeoestacionarios Globus-M.\nOs sat\u00e9lites utilizan un bus presurizado, posiblemente baseado no dos sat\u00e9lites Uragan-M. Cunha masa duns 2000 kg, levan a bordo tres transpondedores traballando en diferentes frecuencias.\nLanz\u00e1ronse sete sat\u00e9lites Meridian entre 2006 e 2014, cun fallo parcial e un fallo total entre eles."}
{"id": "506554", "revid": "89787", "url": "https://gl.wikipedia.org/wiki?curid=506554", "title": "Colombia nos Xogos Ol\u00edmpicos", "text": "Colombia participou por vez primeira nos Xogos Ol\u00edmpicos en 1932, e enviou atletas para competir en cada edici\u00f3n dos Xogos de Ver\u00e1n, ag\u00e1s nunha ocasi\u00f3n nos Xogos de 1952. Os atletas colombianos ga\u00f1aron un total de 34 medallas ol\u00edmpicas (cinco de ouro, trece de prata e dezaseis de bronce) en oito deportes diferentes, con halterofilia e o ciclismo como os m\u00e1is exitosos. Colombia \u00e9 o terceiro pa\u00eds de Am\u00e9rica do Sur con m\u00e1is medallas nos Xogos Ol\u00edmpicos, ap\u00f3s o Brasil e a Arxentina respectivamente. O Comit\u00e9 Ol\u00edmpico colombiano foi creado en 1936 e est\u00e1 reco\u00f1ecido polo Comit\u00e9 Ol\u00edmpico Internacional dende 1948.\nHistoria.\nA delegaci\u00f3n ol\u00edmpica colombiana asistiu por primeira vez a uns Xogos Ol\u00edmpicos nos Xogos de 1932 nos \u00c1nxeles, contando cun s\u00f3 atleta: Jorge Perry. Perry enviou unha carta ao Comit\u00e9 Ol\u00edmpico Internacional en xaneiro de 1932 na cal se presentaba a si mesmo e describ\u00eda Colombia como \"un pequeno pa\u00eds de Am\u00e9rica do Sur con ga\u00f1as de facer medrar o seu deporte e de formar parte do movemento ol\u00edmpico\". Ademais, expresou o seu desexo de participar na daquela inminente competici\u00f3n. O mes seguinte, Perry recibiu unha resposta do COI, que non s\u00f3 aceptaba a s\u00faa proposta sen\u00f3n que lle ofrec\u00eda axuda antes e durante a competici\u00f3n. O 30 de xullo de 1932, desfilou na cerimonia de inauguraci\u00f3n representando a un pa\u00eds non afiliado ao COI. Competiu na proba de marat\u00f3n, mais logo de dez quil\u00f3metros non foi quen de rematar a carreira, que foi ga\u00f1ada polo arxentino Juan Carlos Zabala. Catorce anos m\u00e1is tarde, en 1946, o primeiro deportista ol\u00edmpico de Colombia morreu en Bogot\u00e1, 4 d\u00edas despois de ter sufrido un accidente de moto preto de Samac\u00e1. Na edici\u00f3n de 1936 dos Xogos, o Comit\u00e9 Ol\u00edmpico Colombiano xa fora creado e enviou cinco atletas para competir en Berl\u00edn. Despois da controvertida decisi\u00f3n de volver xogar un partido de f\u00fatbol entre o Per\u00fa e Austria (logo dun resultado adverso para os austr\u00edacos), a delegaci\u00f3n colombiana abandonou a vila ol\u00edmpica como mostra de apoio para o equipo peruano. Logo do remate da segunda guerra mundial, celebr\u00e1ronse os Xogos de 1948 en Londres, e por primeira vez Colombia enviou deportistas doutros deportes ademais de atletismo, participando en esgrima e nataci\u00f3n. Por mor de problemas financeiros e o posterior per\u00edodo de violencia, Colombia non participou nos Xogos de 1952 en Helsinqui. Nos Xogos de 1956 en Melbourne, o equipo colombiano expandiuse duns poucos competidores a 26 atletas, enviando ciclistas e levantadores de peso por primeira vez. Os atletas colombianos continuaron participando nos Xogos Ol\u00edmpicos dende ent\u00f3n sen perder ningunha edici\u00f3n dos Xogos de Ver\u00e1n, enviando atletas femininas para competir por primeira vez nos Xogos Ol\u00edmpicos de 1968 celebrados en Cidade de M\u00e9xico.\nColombia ga\u00f1ou as s\u00faas primeiras medallas ol\u00edmpicas nos Xogos de 1972 en M\u00fanic, corenta anos despois da s\u00faa primeira aparici\u00f3n nos Xogos de Ver\u00e1n. A primeira foi unha medalla de prata ga\u00f1ada polo tirador Helmut Bellingrodt na proba de tiro a branco en movemento a 50 metros, e despois tanto Clemente Rojas como Alfonso P\u00e9rez ga\u00f1aron cadans\u00faa medalla de bronce en probas de boxeo, conseguindo un total de tres medallas para a delegaci\u00f3n colombiana neses xogos."}
{"id": "506556", "revid": "6264889", "url": "https://gl.wikipedia.org/wiki?curid=506556", "title": "Cabanillas", "text": "O top\u00f3nimo Cabanillas pode referirse a:\nAmais, como apelido pode referirse a:"}
{"id": "506558", "revid": "65337", "url": "https://gl.wikipedia.org/wiki?curid=506558", "title": "Unite", "text": "Unite (no Reino de Inglaterra) e unit (no Reino de Escocia) foi unha moeda escocesa e inglesa de ouro introducida coas mesmas caracter\u00edsticas en ambos os reinos por Xacobe VI de Escocia (1567-1625) logo de acceder ao reino de Inglaterra en 1603, como Xacobe I de Inglaterra, para fortalecer a vontade de unidade (\"unite\") entre ambas as coroas.\nEstaba cu\u00f1ada en ouro de 22 quilates e o seu peso estableceuse de tal xeito que entrasen 33 exemplares nunha libra troy.\nHistoria.\nXacobe IV de Escocia e I de Inglaterra (1567-1625).\nNo Reino de Inglaterra, a \"unite\" era a segunda moeda de ouro que ti\u00f1a o valor de 20 xilins ou unha libra esterlina, despois do precedente soberano. Para igualar o seu valor efectivo no Reino de Escocia, a \"unit\" escocesa dotouse dun valor de 12 libras escocesas, dado que a relaci\u00f3n entre o valor de ambas as moedas era de 1 a 12. \nUnha das diferenzas m\u00e1is salientables entre ambas as denominaci\u00f3ns radica en que no caso da \"unite\" inglesa as armas de Inglaterra se atopan nos cuarteis I e IV do escudo, as d\u00faas posici\u00f3ns consideradas m\u00e1is relevantes, en tanto que na \"unit\" escocesa estas posici\u00f3ns est\u00e1n ocupadas polas armas de Escocia. Ademais, nestas \u00faltimas aparece a coroa de Escocia sobre o escudo, e como marca de ceca figura o cl\u00e1sico cardo indicativo da Ceca de Edimburgo (a \"unite\" inglesa cu\u00f1\u00e1base na Ceca de Londres). \nDurante o reinado de Xacobe, a moeda mantivo a s\u00faa valoraci\u00f3n de 20 xilins ingleses ata 1612, cando o aumento do prezo do ouro en toda Europa provocou o aumento da s\u00faa cotizaci\u00f3n a 22 xilins, e finalmente acabou por ser substitu\u00edda en 1619 por unha nova denominaci\u00f3n, o \"laurel\", que manti\u00f1a o valor inicial dos 20 xilins.\nA tipolox\u00eda xeral da \"unite\" e da \"unit\" de Xacobe VI de Escocia e I de Inglaterra consiste no busto coroado do monarca (con algunhas lixeiras variantes) no anverso, que sost\u00e9n nas s\u00faas mans un orbe e un cetro, coa lenda (\"Xacobe, pola graza de Deus, rei de Gran Breta\u00f1a, Francia e Irlanda\"). \nO reverso est\u00e1 ocupado polo escudo real flanqueado polas iniciais IR (\"Iacobus Rex\"), coa antes indicada alternancia entre os cuarteis que ocupan as armas escocesas e as inglesas, en cadans\u00faa variante. A lenda do reverso \u00e9 (\"Fareinas unha soa naci\u00f3n\").\nCarlos I de Inglaterra (1625-1649).\nCarlos I de Inglaterra (1625-1649) retomou a cu\u00f1axe da \"unite\", en Inglaterra, e da \"unit\", en Escocia, e durante o seu reinado lev\u00e1ronse a cabo diversas emisi\u00f3ns, con variedade de bustos. Na s\u00faa variante inglesa, as emisi\u00f3ns regulares desta moeda de 20 xilins produc\u00edronse unicamente na ceca londiniense establecida na Torre de Londres, tanto nos per\u00edodos en que a casa de moeda estivo baixo o control real como cando foi o Parlamento o que a controlou. Na s\u00faa variante escocesa seguiu a cu\u00f1arse na ceca de Edimburgo.\nMalia as variantes, a tipolox\u00eda xeral destas moedas caracter\u00edzase polo busto real nos anversos (\u00e1s veces cara \u00e1 dereita e \u00e1s veces cara \u00e1 esquerda), rodeado por unha lenda do tipo (\"Carlos, pola graza de Deus, rei de Gran Breta\u00f1a, Francia e Irlanda\"). No caso da \"unite\" inglesa, \u00e1 dereita do busto am\u00f3sase o seu valor cos n\u00fameros romanos XX (20 xilins).\nOs reversos amosan o escudo real coroado (con diversas variantes), coa co\u00f1ecida alternancia das armas inglesas e escocesas nos cuarteis principais. No caso da \"unite\" inglesa a lenda \u00e9 \u00fanica ao longo de todo o reinado: (\"Coa concordia, os reinos florecen\"). No entanto, na \"unit\" escocesa as lendas difiren e alternan entre a f\u00f3rmula (\"Fareinas unha soa naci\u00f3n\"), xa utilizada con anterioridade por Xacobe, e (\"Estou sobre eles para servilos\"). \nOxford unite. Unha tipolox\u00eda particular do \"unite\" ingl\u00e9s de Carlos I constit\u00faea o co\u00f1ecido como \"Oxford unite\". Cando en 1642 se declarou a guerra civil en Inglaterra, diversas cecas provinciais como as de Chester, Oxford, Bristol, Exeter, Worcester e Shrewsburycu\u00f1aron moeda destinada ao pagamento das tropas. A casa de moeda que estaba establecida en Shrewsbury foi trasladada daquela a Oxford, ao edificio \"New Inn Hall\", vinculado \u00e1 s\u00faa universidade, e al\u00ed cu\u00f1\u00e1ronse \"unites\", medias \"unites\" e m\u00faltiplos de tres \"unites\" nos anos 1643 e 1644, cunha tipolox\u00eda moi similar. Os anversos das unites amosaban o busto de Carlos I cara \u00e1 esquerda cunha espada na man, co valor marcado mediante a inscrici\u00f3n XX (20 xilins) e coa tradicional lenda das emisi\u00f3ns regulares: . \nA lenda circular do reverso \u00e9 (\"\u00c9rguete, Deus, e dispersa os meus enimigos\"). O escudo das emisi\u00f3ns regulares foi substitu\u00eddo nestas cu\u00f1axes por un rolo coa inscrici\u00f3n en tres li\u00f1as (forma abreviada de \"Religio Protestans, Leges Angliae, Libertas Parliamenti\"), extra\u00eddas da declaraci\u00f3n do monarca do 19 de setembro de 1642, pola que se compromet\u00eda a manter a relixi\u00f3n protestante, a lexislaci\u00f3n do pa\u00eds, os privilexios e a liberdade do Parlamento.\n\"Commonwealth\" de Inglaterra (1649-1660).\nDurante o per\u00edodo republicano da \"Commonwealth\" de Inglaterra, logo da segunda guerra civil e da execuci\u00f3n de Carlos I, en Inglaterra continuouse coa cu\u00f1axe da \"unite\" na Ceca de Londres, baixo o control do Parlamento. A s\u00faa emisi\u00f3n produciuse anualmente durante todo o per\u00edodo. A tipolox\u00eda destas moedas \u00e9 totalmente anovadora: nos anversos amosan un escudo sen coroa coa Cruz de San Xurxo, que representa a Inglaterra, coa lenda (\"A \"Commonwealth\" de Inglaterra\"), en tanto que no reverso se reproduce o mesmo escudo acompa\u00f1ado doutro coa arpa de Irlanda, ambos rodeados pola lenda (\"Deus connosco\") e coa marca de valor XX (20 xilins) e a data enriba. \u00c9 salientable o feito de que as lendas aparezan por primeira vez en ingl\u00e9s, o que responde \u00e1 asociaci\u00f3n que os republicanos fac\u00edan entre o lat\u00edn e o catolicismo e a monarqu\u00eda.\nCarlos II de Inglaterra (1660-1685).\nAs derradeiras \"unite\" foron emitidas durante a etapa de cu\u00f1axe a martelo de Carlos II, entre 1660 e 1662. En Escocia non se emitiron, xa a nome de Carlos II s\u00f3 se cu\u00f1aron al\u00ed moedas de prata e de cobre. Estas derradeiras \"unites\" presentan no anverso o busto drapeado do monarca cara \u00e1 esquerda cunha coroa de loureiro, rodeado pola lenda (\"Carlos II, pola graza de Deus, rei de Gran Breta\u00f1a, Francia e Irlanda\"). A\u00ednda que estas moedas non amosan a data de cu\u00f1axe, existen d\u00faas emisi\u00f3ns, na segunda das cales se engade \u00e1 dereita do busto a indicaci\u00f3n de valor XX (20 xilins). No reverso repres\u00e9ntase o escudo real flanqueado polas iniciais C-R (\"Carolus Rex\"), coa lenda (\"Coa concordia, os reinos florecen\"), xa utilizada anteriormente por Carlos I. A \"unite\" deixou de emitirse en 1663 e foi sucedida pola \"guinea\", co mesmo valor de 20 xilins, que foi a primeira moeda de ouro inglesa cu\u00f1ada mecanicamente."}
{"id": "506559", "revid": "65337", "url": "https://gl.wikipedia.org/wiki?curid=506559", "title": "Unit", "text": ""}
{"id": "506560", "revid": "65337", "url": "https://gl.wikipedia.org/wiki?curid=506560", "title": "Unite (hom\u00f3nimos)", "text": "Unite p\u00f3dese referir a:"}
{"id": "506562", "revid": "85894", "url": "https://gl.wikipedia.org/wiki?curid=506562", "title": "Jes\u00fas Mar\u00eda Rodr\u00edguez V\u00e1zquez", "text": "Jes\u00fas Mar\u00eda Rodr\u00edguez V\u00e1zquez, nado en Santiago de Compostela cara a 1857 e finado en Noia o 15 de abril de 1918, foi un m\u00e9dico, xornalista e pol\u00edtico galego.\nTraxectoria.\nFillo de Antonio Rodr\u00edguez G\u00f3mez e Carmen V\u00e1zquez V\u00e1zquez. M\u00e9dico asentado en Noia. Foi fundador e director de \"El Zumbido\". Foi alcalde de Noia de 1895 a 1897, cesando en xu\u00f1o dese ano. Foi presidente do Casino de Noia de 1912 a 1913.\nVida persoal.\nCasou en 1886 con Manuela Cadarso Ronquete, irm\u00e1 de Alejandro Cadarso Ronquete e sobri\u00f1a do capit\u00e1n noi\u00e9s Luis Cadarso Rey, e foi pai de Alejandro Rodr\u00edguez Cadarso e Jos\u00e9 Rodr\u00edguez Cadarso."}
{"id": "506567", "revid": "35560", "url": "https://gl.wikipedia.org/wiki?curid=506567", "title": "Comit\u00e9 ol\u00edmpico nacional", "text": "Un comit\u00e9 ol\u00edmpico nacional (NOC, polas s\u00faas siglas en ingl\u00e9s) \u00e9 a sede nacional de cada pa\u00eds encargada polo Comit\u00e9 Ol\u00edmpico Internacional de \u00abfomentar e protexer o Movemento Ol\u00edmpico nos seus respectivos pa\u00edses\u00bb. Pode nomear cidades das s\u00faas \u00e1reas respectivas como candidatas para Xogos Ol\u00edmpicos futuros. Estes comit\u00e9s tam\u00e9n promoven o desenvolvemento dos atletas e preparan aos adestradores e oficiais nun nivel nacional.\nEstados membros.\nAt\u00e9 2016, existen 206 comit\u00e9s nacionais, representados por naci\u00f3ns soberanas e alg\u00fans territorios dependentes. Os 193 pa\u00edses pertencentes \u00e1s Naci\u00f3ns Unidas te\u00f1en un comit\u00e9 ol\u00edmpico nacional ademais doutros trece territorios: \nAsociaci\u00f3n de Comit\u00e9s Ol\u00edmpicos Nacionais.\nOs comit\u00e9s ol\u00edmpicos nacionais son membros da Asociaci\u00f3n de Comit\u00e9s Ol\u00edmpicos Nacionais (ACNO), a cal tam\u00e9n est\u00e1 dividida en cinco asociaci\u00f3ns segundo o seu continente:"}
{"id": "506569", "revid": "89787", "url": "https://gl.wikipedia.org/wiki?curid=506569", "title": "Comit\u00e9 Ol\u00edmpico Colombiano", "text": "O Comit\u00e9 Ol\u00edmpico Colombiano (COC) foi creado o 3 de xullo de 1936 e foi reco\u00f1ecido polo Comit\u00e9 Ol\u00edmpico Internacional en 1948. A s\u00faa misi\u00f3n \u00e9 coordinar esforzos para protexer o movemento ol\u00edmpico e consolidar o seu desenvolvemento, o cumprimento das normas da Carta Ol\u00edmpica e promover a preparaci\u00f3n, selecci\u00f3n e participaci\u00f3n de deportistas nos Xogos Ol\u00edmpicos e outras competencias nacionais e internacionais.\nMisi\u00f3n.\nTendo como base a Misi\u00f3n do COI, estabelecida pola carta Ol\u00edmpica: \u201cPromover o Olimpismo por todo o mundo e dirixir o Movemento Ol\u00edmpico\u201d, harmonizada co contemplado na Lei 181 no seu artigo 72 fronte \u00e1 natureza e competencia do COC, def\u00ednese a seguinte misi\u00f3n: \"A formulaci\u00f3n, integraci\u00f3n, coordinaci\u00f3n, execuci\u00f3n e avaliaci\u00f3n de pol\u00edticas, plans, programas e proxectos para o desenvolvemento e crecemento do deporte competitivo e de altos logros.\"\nPresidentes do COC.\nDende a s\u00faa creaci\u00f3n, o 3 de xullo de 1936, o Comit\u00e9 Ol\u00edmpico Colombiano tivo 15 presidentes, elixidos en asemblea por delegados das federaci\u00f3ns deportivas afiliadas, para per\u00edodos de catro anos. O primeiro deles foi Julio Gerlein Comel\u00edn, escollido o d\u00eda da creaci\u00f3n da entidade, e o actual, Baltazar Medina, elixido por primeira vez en 2009 e reelixido, en 2017."}
{"id": "506570", "revid": "23204", "url": "https://gl.wikipedia.org/wiki?curid=506570", "title": "Comit\u00e9 Ol\u00edmpico de Colombia", "text": ""}
{"id": "506571", "revid": "23204", "url": "https://gl.wikipedia.org/wiki?curid=506571", "title": "Chroicocephalus serranus", "text": "A gaivota dos Andes (\"Chroicocephalus serranus\"), \"ch\u00fclle\" en mapudungun, de onde prov\u00e9n o nome de Chile, \u00e9 unha especie de ave da orde das caradriformes e familia dos l\u00e1ridos, unha das integradas no x\u00e9nero \"Chroicocephalus\".\nCaracter\u00edsticas.\nO macho adulto \u00e9 branco, cun parche negro sobre os o\u00eddos e un bordo negro rodeando os ollos e coas puntas das \u00e1s negras.\nTen as patas e o peteiro de cor vermella escura.\nNa \u00e9poca reprodutiva a cabeza do macho t\u00f3rnase negra con medias l\u00faas brancas detr\u00e1s dos ollos.\nHistoria natural.\nXeralmente vese en grupos pequenos, pr\u00f3ximos \u00e1 auga e voando sobre p\u00e1ramos e terras crebadas. Alim\u00e9ntase de insectos que atrapa polos prados, tam\u00e9n de insectos que atrapa no voo.\nHabita en lagoas, r\u00edos e zonas h\u00famidas de altura entre os 3\u00a0000 a 4\u00a0500\u00a0msnm, pero no inverno pode baixar a zonas de 2000\u00a0msnm ou incluso ao nivel do mar. Ani\u00f1a en colonias dispersas e illadas, \u00e1s veces cerca de lagoas pequenas e afastadas. A s\u00faa distribuci\u00f3n vai desde o norte de Ecuador, pasando por toda a serra peruana, o oeste de Bolivia e o norte de Chile, at\u00e9 o noroeste da Arxentina. A poboaci\u00f3n total est\u00edmase en 50\u00a0000\u00a0parellas."}
{"id": "506572", "revid": "47401", "url": "https://gl.wikipedia.org/wiki?curid=506572", "title": "Comit\u00e9 Ol\u00edmpico Nacional", "text": ""}
{"id": "506573", "revid": "1888", "url": "https://gl.wikipedia.org/wiki?curid=506573", "title": "Jos\u00e9 Rodr\u00edguez Cadarso", "text": "Jos\u00e9 Rodr\u00edguez Cadarso, nado en Noia en 1893 finado en Cambados en maio de 1951, foi un farmac\u00e9utico e pol\u00edtico galego.\nTraxectoria.\nFillo de Jes\u00fas Mar\u00eda Rodr\u00edguez V\u00e1zquez e irm\u00e1n de Alejandro Rodr\u00edguez Cadarso. Estudou Farmacia. Instalouse como farmac\u00e9utico en Cambados. Foi alcalde de Cambados de 1940 a 1945. Despois foi inspector farmac\u00e9utico municipal. Finou en Cambados a finais de maio de 1951.\nVida persoal.\nCasou con Eladia Cobas Lojo e foi pai de Jos\u00e9 Rodr\u00edguez-Cadarso Cobas."}
{"id": "506575", "revid": "25871", "url": "https://gl.wikipedia.org/wiki?curid=506575", "title": "Jos\u00e9 Rodr\u00edguez-Cadarso Cobas", "text": "Jos\u00e9 Alejandro Rodr\u00edguez-Cadarso Cobas, nado en Cambados en 1923 e finado en Pontevedra o 20 de agosto de 2008, foi un avogado e pol\u00edtico galego.\nTraxectoria.\nFillo de Jos\u00e9 Rodr\u00edguez Cadarso. Foi alcalde de Cambados de 1949 a 1951. Foi deputado provincial. Foi vicesecretario provincial de Ordenaci\u00f3n Social.\nVida persoal.\nCasou con Rosario de la Pe\u00f1a Andr\u00e9s-Moreno e foi pai de Mar\u00eda del Carmen, Pilar, Charo, Marisa, Blanca, Jos\u00e9, Antonieta, Luis, Mar\u00eda Dolores, Bel\u00e9n, Ana e Jaime Rodr\u00edguez-Cadarso del Rosario."}
{"id": "506579", "revid": "23204", "url": "https://gl.wikipedia.org/wiki?curid=506579", "title": "Joaqu\u00edn Rodrigo", "text": "Joaqu\u00edn Rodrigo Vidre, I marqu\u00e9s dos Xard\u00edns de Aranxuez, nado en Sagunt (Valencia) o 22 de novembro de 1901 e finado en Madrid o 6 de xullo de 1999, foi un compositor espa\u00f1ol.\nTraxectoria.\nPrimeiros anos e estudos.\nRodrigo naceu o d\u00eda da patroa dos m\u00fasicos, Santa Ic\u00eda. Aos tres anos de idade quedou practicamente cego por mor dunha infecci\u00f3n de difteria. Segundo el, a perda parcial da vista p\u00faxoo no cami\u00f1o da m\u00fasica.\nIniciou os seus estudos musicais con nove anos, estudando solfexo, viol\u00edn e piano. Con 16 anos estudou harmon\u00eda e composici\u00f3n con profesores do Conservatorio de Valencia. As s\u00faas primeiras composici\u00f3ns (\"Suite para piano\", \"Dous esbozos\", \"suite para piano e viol\u00edn\" e \"Siciliana\", para violoncello) datan de 1923. A s\u00faa primeira obra para orquestra foi \"Juglares\", de 1924, que foi premiada en Valencia e Madrid. Tam\u00e9n obtivo un diploma nun concurso nacional pola obra \"Cinco pezas infant\u00eds\", que m\u00e1is tarde foi premiada tam\u00e9n en Par\u00eds. Dende o principio da s\u00faa carreira, Rodrigo escrib\u00eda os seus traballos en braille, que posteriormente eran transcritos por un escribente.\nEstudos en Par\u00eds.\nEn 1927, seguindo o exemplo dos seus antecesores Isaac Alb\u00e9niz, Manuel de Falla, Enrique Granados e Joaqu\u00edn Turina, Rodrigo trasladouse a Par\u00eds para inscribirse na \u00c9cole Normale de Musique, onde estudou durante cinco anos, con Paul Dukas. Al\u00ed trabou amizade con Maurice Ravel, Darius Milhaud, Arthur Honegger, Igor Stravinskii e Manuel de Falla. En Par\u00eds co\u00f1eceu tam\u00e9n a s\u00faa futura muller, a pianista turca Vitoria Kamhi, coa que casou o 19 de xaneiro de 1933. Kamhi era profesora diplomada no Conservatorio de Par\u00eds e alumna de Jerzy Lalewicz en Viena, e de Lazare L\u00e9vy e Ricardo Vi\u00f1es en Par\u00eds. Rodrigo escribiu \"Sonata de adi\u00f3s\", para piano, en memoria do seu mestre Dukas trala s\u00faa morte en 1935. Continuou os seus estudos de m\u00fasica en Francia no Conservatorio da Sorbona, traballando tam\u00e9n en Alema\u00f1a, Austria e Su\u00edza, antes de volver a Espa\u00f1a en 1939 e instalarse definitivamente en Madrid.\nRegreso a Espa\u00f1a.\nDespois dunha dif\u00edcil tempada en Francia por mor de problemas persoais (falta de traballo e penuria econ\u00f3mica, as\u00ed como a perda dun fillo a piques de nacer en 1939) no medio da inestabilidade por mor da guerra civil en Espa\u00f1a e o ambiente preb\u00e9lico da segunda guerra mundial en Europa, os Rodrigo cruzaron a fronteira francoespa\u00f1ola con apenas unhas maletas nas s\u00faas mans, mais tam\u00e9n co manuscrito da s\u00faa obra m\u00e1is universal, o \"Concerto de Aranxuez\".\nEn 1940 tivo lugar en Barcelona a estrea mundial do \"Concerto de Aranxuez\" para guitarra e orquestra, un exemplo definitivo da s\u00faa personalidade musical e unha obra que lle trouxo sona universal. Dende ese momento, emprendeu numerosas actividades art\u00edsticas, creativas e acad\u00e9micas. En 1943 foi galardoado co Premio Nacional de Composici\u00f3n polo seu \"Concerto heroico para piano e orquestra\", obra extenuante para o solista pola dificultade da s\u00faa parte e polo denso armaz\u00f3n orquestral. En 1996, foi revisado por Joaqu\u00edn Ach\u00facarro, alixeirando a carga solista.\nEn 1948 ga\u00f1ou o primeiro premio no Concurso de conmemoraci\u00f3n do nacemento de Cervantes, outorgado polo xurado composto por P\u00e9rez Casas, Guridi e Toldr\u00e1.\nCultivou especialmente a canci\u00f3n, entre as que se contan \"C\u00e1ntico de la esposa\" ou \"Cuatro madrigales amatorios\".\nHai que destacar ademais a achega definitiva de Joaqu\u00edn Rodrigo ao repertorio para guitarra, coa que logrou a s\u00faa dignificaci\u00f3n e a s\u00faa consagraci\u00f3n internacional como instrumento de concerto, cunha menci\u00f3n especial para a s\u00faa obra \"Fantas\u00eda para un gentilhombre\", composta en 1954 sobre temas do compositor barroco Gaspar Sanz.\nFaleceu en Madrid o 6 de xullo de 1999, dous anos despois do falecemento da s\u00faa esposa. Vitoria Kamhi, que fora a s\u00faa compa\u00f1eira inseparable e a colaboradora m\u00e1is importante en todos os aspectos do seu traballo como compositor. Ambos descansan no pante\u00f3n familiar do cemiterio de Aranxuez xunto a unha guitarra cubista \"Homenaxe a Joaqu\u00edn Rodrigo\" do escultor Pablo Serrano.\nReco\u00f1ecementos.\nEn 1983 foi galardoado co Premio Nacional de M\u00fasica de Espa\u00f1a e foi ennobrecido en 1991 polo rei Xo\u00e1n Carlos I co t\u00edtulo de marqu\u00e9s dos Xard\u00edns de Aranxuez. En 1996 foille concedido o Premio Pr\u00edncipe de Asturias, outorgado \u00abpola s\u00faa extraordinaria contribuci\u00f3n \u00e1 m\u00fasica espa\u00f1ola \u00e1 que achegou novos impulsos para unha proxecci\u00f3n universal\u00bb. Ese mesmo ano recibiu a Medalla de Ouro de Sagunt, a Gran Cruz da Orde Civil da Solidariedade Social, e a Estrela de Ouro da Comunidade de Madrid. \nEn 1996, recibiu o Premio Princesa de Asturias das Artes.\nEn 1998 o goberno franc\u00e9s honrouno co t\u00edtulo de Commandeur des Arts et des Lettres, e pouco despois, recibiu o Premio ao Mellor Autor de M\u00fasica Cl\u00e1sica da Sociedade Xeral de Autores e Editores. Tam\u00e9n en 1998 se lle concedeu a Medalla de Honra da Universidade Internacional Men\u00e9ndez Pelayo, e ao ano seguinte, a Medalla de Ouro do Festival de Granada. O Palau da M\u00fasica de Valencia nomeou a sala de c\u00e1mara ou \"sala B\" co seu nome. O conservatorio superior de Valencia ch\u00e1mase tam\u00e9n Joaqu\u00edn Rodrigo.\nCo principal obxectivo de asegurar a preservaci\u00f3n e a difusi\u00f3n da m\u00fasica de Joaqu\u00edn Rodrigo, a s\u00faa filla Cecilia, fundou a editorial Ediciones Joaqu\u00edn Rodrigo en 1989, e creou a Victoria and Joaqu\u00edn Rodrigo Foundation en 1999."}
{"id": "506580", "revid": "1888", "url": "https://gl.wikipedia.org/wiki?curid=506580", "title": "Salvador Galarreta Alfaro", "text": "Salvador Galarreta Alfaro, finado en Cambados o 14 de xaneiro de 1944, foi un avogado e pol\u00edtico galego.\nTraxectoria.\nAvogado en Cambados. Na ditadura de Primo de Rivera foi nomeado concelleiro de Cambados en 1924. Logo do golpe de Estado do 18 de xullo de 1936 foi xefe de Falange de Cambados. Foi nomeado alcalde de Cambados en marzo de 1938. Foi acoitelado por Antonio Carro en agosto de 1939 cando levaba o estandarte na procesi\u00f3n da Virxe da Pastora. Permanecendo no cargo at\u00e9 1940. Despois foi fiscal do xulgado de instruci\u00f3n de Cambados."}
{"id": "506582", "revid": "89787", "url": "https://gl.wikipedia.org/wiki?curid=506582", "title": "Lolo Rico", "text": "Mar\u00eda Dolores Rico Oliver, nada en Madrid en 1935 e finada en Donostia o 19 de xaneiro de 2019, foi unha escritora, realizadora de televisi\u00f3n, guionista e xornalista espa\u00f1ola.\nTraxectoria.\nNada en Madrid, durante a guerra civil a familia trasladouse a Donostia. Viviu unha infancia marcada pola posguerra. O seu pai, severo e de dereitas soubo transmitirlle o aprecio polos libros. A lectura e a escritura foron o seu refuxio dende idade temper\u00e1. Con once anos esforzousese por entender \"Psicopatolox\u00eda da vida coti\u00e1\" de Sigmund Freud e \"O capital\" de Marx, libros que formaban parte da biblioteca familiar.\nComezou estudos de Belas Artes, que abandonou decidida a dedicarse \u00e1 literatura. Despois, \u00e1 idade de vinte e tres anos contraeu matrimonio co empresario Santiago Alba, dedic\u00e1ndose \u00e1 vida familiar. Segundo explicou na s\u00faa autobiograf\u00eda, foi un matrimonio triste, que se separou anos despois, cando xa tiveran sete fillos xuntos.\nEn Barcelona co\u00f1eceu a Carlos Barral, Juan Mars\u00e9, Ana Mar\u00eda Moix e Jaime Gil de Biedma. M\u00e1is tarde entrou na Facultade de Ciencias da Informaci\u00f3n de Madrid. Cambiando o rumbo da s\u00faa vida militou no Partido Comunista. \nPosteriormente, chegou o seu traballo en TVE e o \u00e9xito profesional. Foi pioneira, alcanzando a direcci\u00f3n dun programa de televisi\u00f3n. Faleceu dunha parada cardiorrespiratoria en Donostia o d\u00eda 19 de xaneiro de 2019, aos 83 anos. Foi incinerada e as s\u00faas cinzas enterradas, por desexo da s\u00faa familia, no cemiterio de Polloe, a poucos metros da sepultura de Clara Campoamor.\nFoi nai do fil\u00f3sofo Santiago Alba Rico, da escritora, guionista e fot\u00f3grafa Isabel Alba Rico, do escultor e escen\u00f3grafo Nicol\u00e1s Alba Rico e avoa de Nagua Alba (deputada no Congreso dos Deputados por Guip\u00fascoa e secretaria Xeral de Podemos Euskadi).\nTras o seu falecemento, os seus fillos doaron a biblioteca persoal de Lolo Rico, composta por m\u00e1is de 5000 exemplares entre libros, CDs e DVDs, \u00e1 biblioteca de Navarra.\nCarreira profesional.\nComezou a s\u00faa carreira escribindo contos infant\u00eds e traballando en Radio Nacional de Espa\u00f1a e en TVE. \nPara Radio Nacional dirixiu e escribiu nos anos 70 o programa infantil \"Dola, Dola, tira la bola\", para o que creou a personaxe de Dola e polo que recibiu en 1977 un Premio Ondas. Nesa mesma d\u00e9cada converteuse en guionista de espazos infant\u00eds, como \"La casa del reloj\" e \"Un globo, dos globos, tres globos\" na d\u00e9cada de 1970.\nComo creadora e directora iniciouse en 1981, co espazo \"La cometa blanca\", en que se emit\u00edan sketches, animaci\u00f3n propia e actuaci\u00f3ns en directo. Xa en 1984, creou para a ma\u00f1\u00e1 dos s\u00e1bados o famoso programa \"La bola de cristal\", presentado por Alaska. Trat\u00e1base dun programa de marcado estilo innovador que recolleu parte das modas e ideas da movida madrile\u00f1a.\nFoi a primeira muller en dirixir un espazo televisivo e responsable da \u00e1rea de programas infant\u00eds e xuven\u00eds de TVE.\nEn 2008, Lolo Rico publicou as s\u00faas memorias \"C\u00f3mo es posible que el tiempo pase tan r\u00e1pido y yo no me d\u00e9 cuenta\"."}
{"id": "506583", "revid": "89787", "url": "https://gl.wikipedia.org/wiki?curid=506583", "title": "Pablo Otero", "text": "Pablo Otero \"Peixe\", nado en Ourense en 1970, \u00e9 un escritor, ilustrador e pintor galego.\nTraxectoria.\nEstudou na Facultade de Belas Artes de Pontevedra. Participou nos 11 primeiros n\u00fameros da revista \"Golfi\u00f1o\".\nIlustrou obras de autores galegos, como \"Cidades\" (Xerais, 1997), de Fran Alonso; \"Rato Pincho\" (Galaxia, 2004), de Gloria S\u00e1nchez; \"Dese\u00f1adora de hora en hora\" (Tambre, 2004), de Xo\u00e1n Babarro; as\u00ed como de escritores estranxeiros, como \"O Pr\u00edncipe das Sombras\" de Milan Vukotic ou \"Contos por palabras\" de Gianni Rodari. As\u00ed mesmo, escribiu e ilustrou obras propias, tales como \"Parece unha formiga\" (Kalandraka, 2019).\nExpuxo a s\u00faa obra en m\u00faltiples galer\u00edas galegas, como por exemplo no Museo de Pontevedra."}
{"id": "506584", "revid": "6939", "url": "https://gl.wikipedia.org/wiki?curid=506584", "title": "Pablo Otero Peixe", "text": ""}
{"id": "506585", "revid": "6939", "url": "https://gl.wikipedia.org/wiki?curid=506585", "title": "Pablo Otero &quot;Peixe&quot;", "text": ""}
{"id": "506586", "revid": "53322", "url": "https://gl.wikipedia.org/wiki?curid=506586", "title": "Vi\u00f1o da Terra Ribeiras do Morrazo", "text": "O Vi\u00f1o da Terra Ribeiras do Morrazo \u00e9 unha Indicaci\u00f3n xeogr\u00e1fica empregada para designar os vi\u00f1os de mesa orixinarios principalmente da zona vit\u00edcola das ribeiras das r\u00edas de Vigo e Pontevedra, que comprende os concellos de Cangas, Moa\u00f1a, Bueu, Mar\u00edn, Pontevedra, Redondela e Poio.\nHistoria.\nEsta indicaci\u00f3n xeogr\u00e1fica foi regulamentada no ano 2017 e reco\u00f1ecida a nivel europeo en 2018. En 2019 contaba con 5,66 ha. de superficie en produci\u00f3n, que produc\u00edan 18.800 litros de vi\u00f1o cualificado."}
{"id": "506587", "revid": "1888", "url": "https://gl.wikipedia.org/wiki?curid=506587", "title": "Joaqu\u00edn Fern\u00e1ndez Luces", "text": "Joaqu\u00edn Fern\u00e1ndez Luces, finado en Noia o 9 de xaneiro de 1932, foi un avogado e pol\u00edtico galego.\nTraxectoria.\nFoi elixido alcalde de Noia en abril de 1920. Permaneceu no cargo at\u00e9 a ditadura de Primo de Rivera.\nVida persoal.\nCasou con Isabel Rodr\u00edguez Nol\u00e1n e foi pai de Jos\u00e9 Fern\u00e1ndez Rodr\u00edguez."}
{"id": "506588", "revid": "26585", "url": "https://gl.wikipedia.org/wiki?curid=506588", "title": "Tempada 1987 do Campionato de Galicia de Rally", "text": "A tempada 1987 foi a 9\u00aa edici\u00f3n do Campionato de Galicia de Rally. Comezou o 21 de febreiro de 1987 no Crit\u00e9rium Arenal e rematou o 13 de decembro no Rally das Pontes. O vencedor foi o coru\u00f1\u00e9s Carlos Pi\u00f1eiro, pilotando un Opel Ascona na primeira parte da tempada e un Opel Manta na segunda. "}
{"id": "506590", "revid": "1888", "url": "https://gl.wikipedia.org/wiki?curid=506590", "title": "Pedro S\u00e1ez Pichel", "text": "Pedro S\u00e1ez Pichel, finado en Noia o 19 de agosto de 1966, foi un comerciante e pol\u00edtico galego.\nTraxectoria.\nComerciante en Noia. Membro da candidatura da Uni\u00f3n Mon\u00e1rquica Nacional nas elecci\u00f3ns de abril de 1931, durante a Rep\u00fablica foi concelleiro de Noia. Foi un dos asinantes do manifesto do Centro de Apoyo a la Rep\u00fablica en 1931. Participou na constituci\u00f3n de Acci\u00f3n Popular de Noia en 1933. No franquismo foi nomeado polo gobernador civil alcalde de Noia o 7 de marzo de 1944. Permaneceu no cargo at\u00e9 1949. Finou en Noia o 19 de agosto de 1966.\nVida persoal.\nCasou con Obdulia Lest\u00f3n Ferrer e foi pai de Mar\u00eda del Socorro, Obdulia, Rafael, Mar\u00eda de los Angeles, Pedro, Mar\u00eda, Enriqueta, Josefina e Mar\u00eda de la Concepci\u00f3n S\u00e1ez Lest\u00f3n."}
{"id": "506596", "revid": "65337", "url": "https://gl.wikipedia.org/wiki?curid=506596", "title": "Fran\u00e7ois Thierry", "text": "Fran\u00e7ois Thierry de Crussol, nado o 17 de agosto de 1950, \u00e9 un numism\u00e1tico franc\u00e9s de ascendencia chinesa (o seu nome en chin\u00e9s \u00e9 Di Ali), especializado na moeda do Extremo Oriente.\nTraxectoria.\nFormaci\u00f3n.\nThierry estudou Historia na Universidade da Sorbona (Par\u00eds 7) onde se graduou en 1975, cunha tese de licenciatura centrada nas relaci\u00f3ns entre o poder e o ex\u00e9rcito en Turqu\u00eda no per\u00edodo 1876-1918. O ano seguinte presentou unha nova tese sobre o movemento nacional kurdo na fin do Imperio Otom\u00e1n. Entre 1982 e 1986 focalizou a s\u00faa formaci\u00f3n na aprendizaxe de linguas e culturas do Extremo Oriente, en particular da China e do Vietnam.\nCarreira numism\u00e1tica.\nLogo de acadar a s\u00faa acreditaci\u00f3n como profesor universitario, comezou as s\u00faas investigaci\u00f3ns sobre a moeda chinesa e pasou a integrarse no Museo da Administraci\u00f3n de Moedas e Medallas (\"Mus\u00e9e de l'Administration des Monnaies et M\u00e9dailles\"), onde entre 1984 e 1986 levou a cabo a publicaci\u00f3n das colecci\u00f3ns do Extremo Oriente procedentes do tesouro Hu\u00ea.\nEn 1986 correu a cargo tam\u00e9n da publicaci\u00f3n do cat\u00e1logo das moedas vietnamitas do Gabinete de Medallas da Biblioteca Nacional de Francia, en Par\u00eds, instituci\u00f3n na que foi nomeado conservador de moedas orientais en 1989, conservador xefe en 1993 e conservador xeral en 2009.\nAs s\u00faas investigaci\u00f3ns na BNF centr\u00e1ronse en aspectos como as moedas chinesas da dinast\u00eda Song (960-1279), as vietnamitas e as turcas do per\u00edodo preisl\u00e1mico. Na actualidade, Thierry \u00e9 conservador honorario do Gabinete de Medallas da Biblioteca Nacional de Francia, desde a s\u00faa xubilaci\u00f3n en 2015.\nEntre outras instituci\u00f3ns, Thierry \u00e9 membro da \"Soci\u00e9t\u00e9 fran\u00e7aise de numismatique\", de Par\u00eds, e da \"Royal Numismatic Society\", de Londres.\nPublicaci\u00f3ns.\nEstas son algunhas das publicaci\u00f3ns m\u00e1is salientables de Fran\u00e7ois Thierry:\nEscolma de monograf\u00edas\nEscolma de artigos"}
{"id": "506597", "revid": "88215", "url": "https://gl.wikipedia.org/wiki?curid=506597", "title": "Federaci\u00f3n Galega de Automobilismo", "text": "A Federaci\u00f3n Galega de Automobilismo (FGA) \u00e9 o organismo reitor do automobilismo en Galicia. Forma parte da Real Federaci\u00f3n Espa\u00f1ola de Automobilismo.\nOrganiza distintas competici\u00f3ns de motor en Galicia, destacando o Campionato de Galicia de Rally e o Campionato de Galicia de Monta\u00f1a.\nHistoria.\nFundouse como Federaci\u00f3n Noroeste de Automobilismo, pasando a chamarse en 1981 Federaci\u00f3n Territorial Noroeste de Automobilismo e adoptando m\u00e1is tarde o nome actual. En 1961 Pedro L\u00f3pez Sors foi elixido presidente, e entre 1977 e 1981 o cargo foi ocupado por Estanislao Reverter, sendo substitu\u00eddo por Jos\u00e9 Luis Arias Gayoso, que foi presidente ata a s\u00faa dimisi\u00f3n en 1984, momento no que comezou a presidir a Federaci\u00f3n Iv\u00e1n Corral.\nEn 1975 a Federaci\u00f3n deu o seu visto e prace \u00e1 idea dun Campionato Galego de Automobilismo, proposta e dese\u00f1ada por Estanislao Reverter, Javier Garc\u00eda S\u00e1nchez e Gonzalo Belay. O campionato combinaba rallys con subidas de monta\u00f1a e disput\u00e1base de xeito paralelo ao Campionato de Galicia de Monta\u00f1a. Posteriormente creouse o Campionato de Galicia de Rally e pouco despois o campionato combinado desapareceu.\nA finais de 2020, Gloria de Burgos Pousa converteuse na nova presidenta da Federaci\u00f3n, debido \u00e1 inhabilitaci\u00f3n de Iv\u00e1n Corral, que levaba m\u00e1is de 35 anos no cargo. En xaneiro de 2023 Antonio Rodr\u00edguez Troiti\u00f1o foi elixido novo presidente.\nCompetici\u00f3ns.\nA Federaci\u00f3n Galega de Automobilismo organiza e regula os seguintes campionatos:"}
{"id": "506598", "revid": "1888", "url": "https://gl.wikipedia.org/wiki?curid=506598", "title": "Manuel Blanco Ons", "text": "Jes\u00fas Manuel Blanco Ons, nado en Noia en 1917 e finado no mesmo concello o 4 de outubro de 1991, foi un avogado e pol\u00edtico galego.\nTraxectoria.\nFundador da Falange de Noia, da que foi xefe comarcal. Co golpe de Estado do 18 de xullo de 1936 foi voluntario da Segunda Bandeira de Falange de Galicia. Ferido en campa\u00f1a, perdeu o brazo dereito. Caballero Mutilado, no franquismo foi nomeado xefe do Servizo Provincial do Curtido do Sindicato da Pel en 1941. En 1942 foi nomeado delegado provincial de Educaci\u00f3n Popular. Licenciose en Dereito en 1942. Foi nomeado alcalde en 1949, tomando posesi\u00f3n o 18 de febreiro. En marzo dese ano foi elixido deputado provincial. Permaneceu na alcald\u00eda at\u00e9 febreiro de 1955. Colaborou en \"Vida Gallega\", \"El Pueblo Gallego\", \"La Voz de Galicia\" e \"La Noche\". Presentouse para o simulacro de elecci\u00f3ns municipais que \u00edan celebrarse o 18 de xaneiro de 1976, e que finalmente tiveron lugar no sal\u00f3n de actos do Concello o 25 de xaneiro, nas que Antonio Busto Rodr\u00edguez obtivo nove votos contra tres de Manuel Blanco.\nVida persoal.\nCasou con Josefa Fern\u00e1ndez Caama\u00f1o e foi pai de Manuel, Mar\u00eda Pilar e Juan Francisco Blanco Fern\u00e1ndez."}
{"id": "506601", "revid": "5863", "url": "https://gl.wikipedia.org/wiki?curid=506601", "title": "Joaqu\u00edn Rodrigo Vidre", "text": ""}
{"id": "506602", "revid": "5863", "url": "https://gl.wikipedia.org/wiki?curid=506602", "title": "Maestro Rodrigo", "text": ""}
{"id": "506605", "revid": "1888", "url": "https://gl.wikipedia.org/wiki?curid=506605", "title": "Antonio Busto Rodr\u00edguez", "text": "Antonio Busto Rodr\u00edguez, nado en Noia e finado no mesmo concello o 15 de agosto de 2010, foi un farmac\u00e9utico e pol\u00edtico galego.\nTraxectoria.\nFillo de Francisco Busto e Emilia Rodr\u00edguez Cadarso, neto de Jes\u00fas Mar\u00eda Rodr\u00edguez V\u00e1zquez. Foi nomeado alcalde de Noia en novembro de 1964. Mant\u00edvose na alcald\u00eda ata as primeiras elecci\u00f3ns democr\u00e1ticas en 1979. \nVida persoal.\nCasou con Manuela Salgado Fari\u00f1a e foi pai de Jes\u00fas, Antonio, Guillermo, Francisco e Juan Busto Salgado."}
{"id": "506607", "revid": "85894", "url": "https://gl.wikipedia.org/wiki?curid=506607", "title": "Ernst Messerschmid", "text": "Ernst Willi Messerschmid, nado en Reutlingen (Alema\u00f1a) o 21 de maio de 1945, \u00e9 un astronauta alem\u00e1n que formou parte da misi\u00f3n STS-61-A.\nTraxectoria.\nMesserschmid graduouse en f\u00edsica pola Universidade de T\u00fcbingen en 1972. Despois de graduarse traballou no CERN entre 1972 e 1975 e doutorouse na Universidade de Freiburg/Breisgau en 1976.\nFoi seleccionado como astronauta pola en 1983, participando na misi\u00f3n STS-61-A e pasando un total de 7,03 d\u00edas no espazo."}
{"id": "506608", "revid": "1888", "url": "https://gl.wikipedia.org/wiki?curid=506608", "title": "Ram\u00f3n P\u00e9rez Neu", "text": "Ram\u00f3n P\u00e9rez Neu, finado en Noia o 27 de xu\u00f1o de 1911, foi un avogado e pol\u00edtico galego.\nTraxectoria.\nFillo de Jos\u00e9 P\u00e9rez Lorenzo e Mar\u00eda Vicenta Neu Salanova. Licenciado en Dereito pola Universidade de Santiago de Compostela en 1895. Foi elixido concelleiro en 1900, primeiro tenente-alcalde en 1902 e alcalde en 1904. Nomeado xefe honorario da Administraci\u00f3n Civil en 1906, renunciou \u00e1 alcald\u00eda en xaneiro de 1908 ao ser nomeado xu\u00edz municipal suplente. Despois foi xu\u00edz municipal."}
{"id": "506610", "revid": "15490", "url": "https://gl.wikipedia.org/wiki?curid=506610", "title": "Dorothy Metcalf-Lindenburger", "text": "Dorothy Marie \"Dottie\" Metcalf-Lindenburger, nada en Colorado Springs, Colorado, o 2 de maio de 1975, \u00e9 unha astronauta estadounidense retirada que formou parte da misi\u00f3n STS-131.\nTraxectoria.\nMetcalf-Lindenburger graduouse na facultade Whitman en 1997 e ten un certificado de ensino pola Universidade Central de Washington en 1999.\nFoi seleccionada como astronauta pola NASA en maio de 2004, participando na misi\u00f3n STS-131 e pasando un total de 15,12 d\u00edas no espazo. Deixou a axencia o 13 de xullo de 2014."}
