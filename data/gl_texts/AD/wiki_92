{"id": "555791", "revid": "839", "url": "https://gl.wikipedia.org/wiki?curid=555791", "title": "Phil Mulloy", "text": "Phil Mulloy nado o 29 de agosto de 1948 en Wallasey (Merseyside) \u00e9 un animador irland\u00e9s-ingl\u00e9s. \nBiograf\u00eda e traxectoria.\nMulloy Naceu en Wallasey, fillo de nai inglesa e pai irland\u00e9s, quen migrou a Liverpool coa s\u00faa familia para traballar nos peiraos. \nEstudou pintura na Universidade de Ravensbourne e despois cine na Royal College of Art gradu\u00e1ndose en 1973.Comezou traballando como guionista e director de pel\u00edculas de acci\u00f3n real ata finais da d\u00e9cada de 1980 antes de converterse en animador. \nAs s\u00faas animaci\u00f3ns foron descritas como \"s\u00e1tiras grotescas\". Adoitan retratar o lado escuro da natureza humana e os valores sociais, pol\u00edticos e relixiosos contempor\u00e1neos dun xeito humor\u00edstico e \u00e1s veces chocante. O seu estilo visual \u00e9 distintivo no seu uso de figuras primitivas, moitas veces esquel\u00e9ticas, e con fondos minimalistas. Considerado un h\u00e1bil parodista, \"apostol delirante dunha crueldade digna de Alfred Jarry\" para parte da cr\u00edtica, combinando os debuxos case clich\u00e9s radiogr\u00e1ficos coas historias sorprendentes e complexas, cheas de xiros e achados atroces.\nMulloy realizou m\u00e1is de 30 pel\u00edculas de animaci\u00f3n, moitas das cales est\u00e1n en agrupaci\u00f3ns tem\u00e1ticas baseadas en x\u00e9neros de Hollywood.\nA familia de Mulloy est\u00e1 formada por profesionais do cinema, a s\u00faa muller \u00e9 a cineasta Vera Neubauer, o seu fillo \u00e9 o director e guionista Daniel Mulloy e a s\u00faa filla \u00e9 a directora Lucy Mulloy, nomeada ao Premio da Academia Student.\nObra (selecci\u00f3n).\nA s\u00faa obra dram\u00e1tica \"Mark Gertler: Fragments of a Biography\" (1981) obtivo o Sutherland Trophy - Special Mention no ano 1982e ga\u00f1ou o Premio Grierson do British Film Institute por \"Give up this day\" en 1983.\nMulloy creou moitas das identidades ic\u00f3nicas da MTV durante as d\u00e9cadas de 1980 e 90. Estes inclu\u00edron os tan eloxiados \"Boxers to Lovers\" nos que dous boxeadores, representados como burdas figuras de pau, deixan de loitar e se abrazan, s\u00f3 para verse engullidos pola furiosa multitude de espectadores que buscan sangue.\nProduciu a serie \"Cowboys\" en 1991 co financiamento de Channel Four e do Arts Council. A serie consta de seis pel\u00edculas de 3 minutos de duraci\u00f3n sobre 35 mm: \"Slim Pickin's\", \"That's Nothin\"', \"Murder!\", \"High Noon\", \"The Conformist\" and \"Outrage\". Estas curtas levaron a Mulloy \u00e1 atenci\u00f3n do p\u00fablico no Reino Unido e internacionalmente.\nNa s\u00faa obra, explota moitos dos t\u00f3picos do x\u00e9nero wester, o minimalismo das paisaxes salvaxes con cactos de Saguaro, personaxes com\u00fans como o vagabundo semin\u00f3made que leva un \"Stetson\", cabalos, linchamentos etc. debuxados con pincel e tinta negra nun estilo intencionadamente primitivo e perfilado, para retratrar a violencia, avaricia e rivalidade masculinas cunha absurda comedia negra.\nFalando do seu enfoque creativo, dixo:\n \u201cO p\u00fablico est\u00e1 familiarizado cos x\u00e9neros e cos clich\u00e9s, e eu aproveito ese feito. Os espectadores pronto descobren a s\u00faa posici\u00f3n no esquema habitual das cousas e toman conciencia do seu papel\".\nA m\u00fasica para as pel\u00edculas correu a cargo de Alexander B\u0103l\u0103nescu e Keith Tippett .\nPara a serie \"The Ten Commandments\" entre 1994 e 1996, fixo dez curtas de 35 mm baseadas en cada un dos dez mandamentos da tradici\u00f3n xudeocristi\u00e1: \"Thou Shalt Not Adore False Gods\", \"Thou Shalt Not Commit Blasphemy\", \"Remember to Keep Holy the Sabbath Day\", \"Honour Thy Father and Thy Mother\", \"Thou Shalt Not Kill\", \"Thou Shalt Not Commit Adultery\", \"Thou Shalt Not Steal\", \"Thou Shalt Not Bear False Witness\", \"Thou Shalt Not Covet Thy Neighbours Goods\" e \"Thou Shalt Not Covet Thy Neighbours Wife\".\nAs animaci\u00f3ns, creadas con pincel e tinta negra sobre papel branco no estilo grotesco sat\u00edrico caracter\u00edstico de Mulloy, empregan o humor negro en todo momento. Sobre esta serie, comentou en 2006:\n \"Ti\u00f1a unha estrutura na que pod\u00eda traballar e un conxunto de ideas que pod\u00eda reinterpretar por min mesmo. Do mesmo xeito, reelaborar e xogar coas estruturas narrativas crea formas de reinterpretar elementos relacionados co meu propio pensamento e experiencia do mundo\".\n\"The Chain\" foi producida en 1998 para Channel Four e foi unha das 30 curtametraxes de animaci\u00f3n de 30 animadores de renome internacional que participaron no Proxecto de Animaci\u00f3n dos Dereitos Humanos '30/30' para destacar os 30 artigos da Declaraci\u00f3n Universal dos Dereitos Humanos. O t\u00edtulo desta escura s\u00e1tira fai referencia \u00e1 catastr\u00f3fica reacci\u00f3n en cadea que segue o trato cruel dun neno ao que se tira o debuxo. O filme de 10 minutos de duraci\u00f3n en 35 mm ga\u00f1ou o Premio do Xurado no Festival Internacional de Curtametraxes de Vila do Conde (Portugal).\nNo ano seguinte, 1999, creou \"Season's Greetings\" para Animate Projects con financiamento de Channel Four e do Arts Council. A pel\u00edcula de tres minutos mestura acci\u00f3n en directo e animaci\u00f3n para producir \"Unha tarxeta de felicitaci\u00f3n para o novo milenio\".\nEn 2006 creou a serie \"The Christies\", para Spectre Films. Consta de doce curtametraxes: \"Introduction\", \"Family Values\", \"The Language of Love\", \"Tracey's Dream\", \"The House Painter\", \"A Song For Buster\", \"The Confession\", \"Natural Disaster\", \"Mr. Yakamoto\", \"Gary Challenger\", \"Mr. Christie's Sex Manual\", e \"The Day The Earth Moved\". Mulloy produciu as pel\u00edculas de animaci\u00f3n por ordenador usando o paquete Buahaus Mirage 1.5.\nEntre 2011 e 2013 presentou unha trilox\u00eda de longrametraxes baseada na familia Christie. Cunha animaci\u00f3n ultraminimalista, voces inexpresivas moduladas por ordenador e cun enxe\u00f1o seco e mordaz para crear algo conmovedor e divertido asemade. A parte 1, \"Goodbye Mister Christie\", completouse en 2011 e foi considerada un fito na s\u00faa filmograf\u00eda, e de feito a s\u00faa primeira longametraxe. A parte 2, \"Dead but not Buried\", completouse no ver\u00e1n de 2012. En 2013 publicou Part 3, \"The Pain and The Pity\".\nMulloy ten unha explicaci\u00f3n sinxela cando lle preguntan sobre o que hai detr\u00e1s dos seus grotescos e sard\u00f3nicos personaxes: \"A mi\u00f1a nai deixoume caer de cabeza no chan cando era un neno. D\u00e9bolle todo a ela. Grazas mai\"."}
{"id": "555792", "revid": "1888", "url": "https://gl.wikipedia.org/wiki?curid=555792", "title": "Juan Bautista Santos Ramos", "text": "Juan Bautista Santos Ramos, nado en Xavi\u00f1a (Camari\u00f1as) o 27 de marzo de 1943 e finado na mesma parroquia o 3 de xu\u00f1o de 2023, foi un pol\u00edtico galego.\nTraxectoria.\nEncabezou a candidatura do PSdeG-PSOE en Camari\u00f1as nas elecci\u00f3ns municipais de 1979, sendo a segunda forza m\u00e1is votada trala UCD, que logrou a maior\u00eda absoluta. Nas municipais de 1983 encabeza de novo a candidatura socialista e resulta elixido alcalde con maior\u00eda absoluta. Por\u00e9n, anul\u00e1ronse os resultados nas mesas de Camari\u00f1as e Xavi\u00f1a, polo que se repetiron as elecci\u00f3ns en ditas mesas en novembro de 1983 confirmando a maior\u00eda absoluta dos socialistas, que incluso aumentaron un concelleiro. Foi reelixido alcalde con maior\u00eda absoluta en 1987, 1991 e 1995.\nNas municipais de 1999 volveu ser elixido alcalde, pero perdeu a maior\u00eda absoluta. Desta forma, gobernou en minor\u00eda ata que en abril de 2000 estableceu un pacto de goberno co BNG. Por\u00e9n volveuse quedar en minor\u00eda trala baixa dun edil socialista en novembro de 2000, que incluso chegou a apoiar unha moci\u00f3n de censura do PPdeG, que foi abortada dende os \u00f3rganos superiores da formaci\u00f3n conservadora. Volveu a selo candidato do PSdeG-PSOE nas municipais de 2003 e foi reelixido alcalde recuperando a maior\u00eda absoluta. Non se presentou \u00e1 reelecci\u00f3n nas municipais de 2007, retir\u00e1ndose da pol\u00edtica.\nVida persoal.\nCasou e tivo 3 fillos. "}
{"id": "555793", "revid": "111586", "url": "https://gl.wikipedia.org/wiki?curid=555793", "title": "Highlands Clearance", "text": ""}
{"id": "555795", "revid": "88215", "url": "https://gl.wikipedia.org/wiki?curid=555795", "title": "Giampaolo Menichelli", "text": "Giampaolo Menichelli, nado en Roma o 29 de xu\u00f1o de 1938, \u00e9 un exfutbolista italiano, que xogaba como dianteiro.\n\u00c9 irm\u00e1n do ximnasta art\u00edstico Franco Menichelli, ga\u00f1ador de cinco medallas nos Xogos Ol\u00edmpicos.\nTraxectoria.\nNaceu no barrio romano de Portuense e formouse na canteira da Roma, debutando co primeiro equipo na Serie A o 9 de febreiro de 1958.\nNa tempada 1958/59 sa\u00edu cedido ao Sambenedettese, onde destacou inmediatamente, marcando un gol no seu debut ante o Catania (2-2). Na seguinte campa\u00f1a volveu ir cedido, desta vez ao Parma, e a continuaci\u00f3n regresou a Roma, onde xogou durante os seguintes tres anos. En 1961 conquistou a Copa de Feiras, contra o Birmingham City ingl\u00e9s, sendo este o \u00fanico t\u00edtulo dun equipo italiano en dita competici\u00f3n europea.\nEn 1963 fichou pola Juventus, onde xogou durante as seguintes seis campa\u00f1as, acumulando 194 partidos e 59 goles na Serie A. No Piemonte foi protagonista na conquista da Copa Italia 1964/65, onde se alzou como m\u00e1ximo goleador da competici\u00f3n, asinando tam\u00e9n o gol decisivo na final contra o \"Grande Inter\" de Helenio Herrera. Ga\u00f1ou tam\u00e9n a liga na tempada 1966/67, campionato lembrado pola remontada na clasificaci\u00f3n sobre o Inter de Herrera, culminada na \u00faltima xornada. Menichelli foi o m\u00e1ximo goleador do seu equipo, contribu\u00edndo con 11 goles en 33 partidos.\nNo ver\u00e1n de 1969 pasou ao a Brescia, onde xogou s\u00f3 un ano sen poder evitar o descenso do equipo \u00e1 Serie B. Uns meses despois foi contratado polo Cagliari para substitu\u00edr ao lesionado Gigi Riva. Despois dunha tempada en Sarde\u00f1a retirouse definitivamente do f\u00fatbol aos 33 anos.\nDurante a s\u00faa carreira totalizou 261 partidos e 60 goles na Serie A, e 64 partidos e 14 goles na Serie B.\nSelecci\u00f3n italiana.\nFoi 9 veces internacional coa selecci\u00f3n italiana, coa que debutou nun partido amigable contra Francia no Stadio Comunale de Florencia o 5 de maio de 1962, formando na dianteira xunto con Jos\u00e9 Altafini, Humberto Maschio, Bruno Mora e Omar S\u00edvori. Marcou o seu \u00fanico gol coa \"azzurra\" unha semana despois, noutro amigable contra B\u00e9lxica.\nDisputou o Mundial de 1962 en Chile, sendo titular en dous partidos, contra Alema\u00f1a Federal e Chile."}
{"id": "555800", "revid": "124656", "url": "https://gl.wikipedia.org/wiki?curid=555800", "title": "Jos\u00e9 Manuel Arufe Rieiro", "text": "Jos\u00e9 Manuel Arufe Rieiro, nado en Santa Comba en 1944, \u00e9 un pol\u00edtico e enxe\u00f1eiro galego.\nTraxectoria.\nEnxe\u00f1eiro. Presentouse \u00e1s elecci\u00f3ns municipais de 1979 en Santa Comba pola Agrupaci\u00f3n Independiente de Xallas e foi elixido alcalde con maior\u00eda absoluta. Nas municipais de 1983 encabezou a candidatura de Coalici\u00f3n Popular, sendo reelixido cunha ampl\u00edsima maior\u00eda absoluta e sendo elixido deputado provincial. Nas municipais de 1987 encabezou a CPG e volveu ser reelixido con maior\u00eda absoluta e deputado provincial. Na Deputaci\u00f3n foi vicepresidente, nun primeiro lugar baixo o mandato do aliancista Jos\u00e9 Manuel Romay Beccar\u00eda (1987-1989) e en segundo baixo o mandato do socialista Salvador Fern\u00e1ndez Moreda (1989-1991), xunta o cal presentou unha moci\u00f3n de censura contra Romay en xu\u00f1o de 1989. A esta situaci\u00f3n chegouse tras un acordo inicial entre o PSdeG e a CPG para cogobernala Deputaci\u00f3n da Coru\u00f1a e o concello de Lugo, tralas municipais de 1987, malia ser respectado en Lugo (coa alcald\u00eda da CPG), finalmente na Deputaci\u00f3n coru\u00f1esa a coalici\u00f3n non apoiou \u00f3s socialistas (que foran a primeira forza) e fixo presidente a Romay. Por\u00e9n, as diversas discrepancias entre Romay e parte da CPG supuxo que 3 dos seus 5 deputados (ademais del mesmo os alcaldes de Coristanco e Mazaricos) apoiasen a devandita moci\u00f3n de censura no 89 e pasasen a gobernar cos socialistas.\nNas municipais de 1991 encabezou a CNG, o proxecto infrutuoso de expansi\u00f3n de Centristas de Galicia, e perdeu a alcald\u00eda \u00f3 lograr o PPdeG a maior\u00eda absoluta. Volveu a presentarse nas municipais de 1995 a trav\u00e9s da Agrupaci\u00f3n de Independientes de Xallas-Santa Comba, pero sen conseguir recuperala alcald\u00eda, a pesar de que mantivo as distancias e sumou apoios, dado que o PPdeG revalidou a maior\u00eda absoluta. En 1999 optou por non presentarse de novo e retirouse da pol\u00edtica."}
{"id": "555801", "revid": "98629", "url": "https://gl.wikipedia.org/wiki?curid=555801", "title": "Festa da Pita", "text": "A \"Festa da Pita\" \u00e9 o nome co que se denomina o entroido do barrio ourens\u00e1n das Eiro\u00e1s. Ch\u00e1mase as\u00ed en lembranza do emparellamento de dous vi\u00favos que tivo lugar na segunda parte do s\u00e9culo XX e que, conforme as e os informantes da zona, provocara sen querelo a celebraci\u00f3n do entroido naquel barrio durante 2 d\u00e9cadas. A noiva era alcumada a \"Pita\", e de a\u00ed o nome da festa e dalg\u00fans elementos que a rodean.\nAs Eiro\u00e1s.\nAs Eiro\u00e1s \u00e9 un pequeno barrio situado na zona Norte do per\u00edmetro urbano do concello de Ourense que conserva unha identidade rural, procedente da idiosincrasia que posu\u00eda at\u00e9 hai poucos anos. Na d\u00e9cada dos 60 do s\u00e9culo XX, deixa de pertencer \u00e1 parroquia de San Pedro de Cudeiro para formar parte da nova parroquia de Sta. Tereixi\u00f1a. Os lugares do Val de Gola, o Val do Regueiro e As Eiro\u00e1s artic\u00falanse ao redor das propiedades da Casa das Eiro\u00e1s, lindeira co pazo de Guizamonde cara o suroeste e co pazo de Souto de Rei cara o norte.\nNo aspecto patrimonial, \u00e1 parte do propio Pazo d\u2019As Eiro\u00e1s (ou do Conde), reformado no s\u00e9culo XIII, cabe salientar no barrio e na s\u00faa contorna o Castro do Val de Gola e un xacemento Paleol\u00edtico nas inmediaci\u00f3ns do pazo. Ademais, no monte comunal que se atopa entre o barrio das Eiro\u00e1s e a parroquia de Vilar de Astr\u00e9s, podemos visitar a Necr\u00f3pole de San Mamede, un conxunto de tumbas antropomorfas datadas entre os s\u00e9culos VI e X, encravadas nun dos poucos espazos da cidade que conservan as distintas especies do bosque aut\u00f3ctono.\nO \"Carnaval de Eiro\u00e1s\".\nA mediados do s\u00e9culo XX, o emparellamento de d\u00faas persoas vi\u00favas -Antonio Guimarey e Gumersinda de Benavides- deu orixe a unha festa, cando menos, singular. A tradici\u00f3n de facerlle unha \"cinzarrada\" \u00e1s persoas vi\u00favas que voltaban a emparellar, v\u00edase aqu\u00ed incrementada polo feito de estaren o Antonio e a Gumersinda na mesma condici\u00f3n. Seica acud\u00edan aos arredores da casa da parella (sita na actual praza das Eiro\u00e1s) veci\u00f1as e veci\u00f1os da contorna, reclam\u00e1ndolles o pagamento da festa. As informaci\u00f3ns non son claras ao respecto sobre quen pagou, pero o caso \u00e9 que si chegou a celebrarse unha pequena troula cuns gaiteiros e moita gana de festa. Esta coincidiu co Entroido e pasou a ser este n\u00facleo un dos poucos lugares na cidade e arredores nos que se celebraba a festividade pag\u00e1 que antecede \u00e1 Coaresma. Naquela altura, a festa denominouse \"Carnaval de Eiro\u00e1s\" e a\u00ednda que mudou as datas de celebraci\u00f3n, adoitaba celebrarse na fin de semana \"grande\" do Entroido. Hai que lembrar, que desde o ano 1937, rex\u00eda unha prohibici\u00f3n sobre esta festa e sobre o feito de enmascararse, dependendo en boa medida da proximidade da garda-civil e a\u00ednda da complicidade da mesma. En certa medida, os entroidos populares sobreviviron entre intentos de suspensi\u00f3ns e xogos de agachadas.\nA festa, na honra da noiva, co\u00f1eceuse alg\u00fan tempo como \"Festa da Pita\", pois era o alcume da vi\u00fava protagonista, e celebrouse at\u00e9 comezos dos anos '70, esmorecendo pouco a pouco, a\u00ednda non sabemos ben porqu\u00e9 at\u00e9 -no ano 1999- a A VV rescatar da memoria aquela celebraci\u00f3n a trav\u00e9s dun proxecto de intervenci\u00f3n socio-comunitaria a desenvolver en varios anos. Despois de recoller a informaci\u00f3n facilitada polas persoas participantes daquela cinzarrada que a\u00ednda estaban con vida, enmarcouse a nova festa dentro do ciclo tradicional do entroido, engadindo -nos anos posteriores- diversos contidos \u00e1 festa, entre os cabe salientar unha representaci\u00f3n teatral popular (que toma como base o que puido ser aquela \"cinzarrada\") ou a creaci\u00f3n dunha m\u00e1scara propia que naceu coa intenci\u00f3n de ser un dos s\u00edmbolos do futuro barrio d\u2019As Eiro\u00e1s.\nOs d\u00edas da festa.\nA festa d\u00e1 comezo co \"Domingo Fareleiro\" (domingo de septuax\u00e9sima do calendario lit\u00farxico e 2 domingos antes do \"Domingo de Entroido\"). Pola ma\u00f1\u00e1, de cara ao mediod\u00eda, c\u00f3lgase o \"Meco\" na farola da praza, dando por iniciado o ciclo do entroido no barrio das Eiro\u00e1s e na cidade de Ourense. Xa de tarde, o farelo ocupa a praza, conformando un espazo de xogo/batalla amenizado con m\u00fasica, no que comezan a verse as primeiras mascaradas.\nNas 3 primeiras edici\u00f3ns, chegaron a celebrarse os \"Xoves de Compadres\" e \"Comadres\" xunto ao colexio das Eiro\u00e1s na praza do barrio, desaparecendo posteriormente do programa por elecci\u00f3n do propio centro de ensino, que preferiu celebrar estas datas dentro das s\u00faas instalaci\u00f3ns.\nA festa contin\u00faa coa celebraci\u00f3n do \"Domingo Oleiro\" (domingo de sexuax\u00e9sima do calendario lit\u00farxico e 1 domingo antes do Domingo de Entroido). O xogo das olas \u00e9 o protagonista desta xornada (m\u00e1is co\u00f1ecida como \"Domingo Corredoiro\" no resto do pa\u00eds). O xogo consiste nunha roda de homes e/ou mulleres que van lanz\u00e1ndose unha ola dos uns para os outros tentando evitar que escache. Cando algu\u00e9n non consegue apa\u00f1ala e deixa que caia no chan, perde. \u00c1s veces, as olas van cheas de auga ou farelo. Segundo Taboada Chivite, este xogo era praticado na cidade de Ourense o Domingo Corredoiro e o Xoves de Comadres, de a\u00ed que nas Eiro\u00e1s se adoitara a terminolox\u00eda de Oleiro para designar a xornada. Tam\u00e9n este d\u00eda \u00e9 o primeiro no que sae a Pita, a m\u00e1scara do Entroido das Eiro\u00e1s, encargada de baixar as olas \u00e1 praza por volta das 5 da tarde e facer a primeira roda do xogo. A animaci\u00f3n musical e a proximidade do Entroido xa deixa ver moita m\u00e1is animaci\u00f3n neste d\u00eda.\nO seguinte d\u00eda da festa \u00e9 o \"S\u00e1bado de Entroido\", no que se leva a cabo un pequeno percorrido polo barrio, entre lusco e fusco, anunciando a chegada dos d\u00edas grandes nas casas das veci\u00f1as e dos veci\u00f1os. \nNa fin de semana, as Pitas participan no preg\u00f3n e no desfile do Entroido de Ourense, sendo as encargadas de abrilo desde a s\u00faa estrea, no ano 2002.\nE a festa remata coa celebraci\u00f3n do Martes de Entroido. O d\u00eda grande das Eiro\u00e1s arrinca pola ma\u00f1\u00e1 cun foli\u00f3n que percorre o barrio anunciando con Pitas, gaiteiros, bombas e m\u00e1scaras que chegou o d\u00eda grande. \u00c1 1 do mediod\u00eda ten lugar a \"Voda da Pita\", o acto central da festa, unha representaci\u00f3n popular sat\u00edrica sobre o que puido ser a orixe da \"cinzarrada\" e -polo tanto- da celebraci\u00f3n. Despois ten lugar un xantar popular na praza e xa de tarde, un baile de m\u00e1scaras, con pasarelas de disfraces e moita animaci\u00f3n, que decorre at\u00e9 a noite, momento no que se despide ao Entroido coa \"Queima do Meco\".\nA Voda da Pita.\nNa segunda edici\u00f3n (2000) introduciuse a celebraci\u00f3n dunha representaci\u00f3n teatral popular que procuraba -nun ton sat\u00edrico e desenfadado- lembrar a orixe daquela \"cinzarrada\" do pasado s\u00e9culo. At\u00e9 o 10\u00ba aniversario da festa, no ano 2008, a \"Voda da Pita\" era moito m\u00e1is curta e ti\u00f1a lugar \u00e1s 5 da tarde, abrindo o baile de m\u00e1scaras vespertino e centr\u00e1ndose na orixe da cinzarrada con actores e actrices improvisadas/os. \u00c9 apartir dese ano que muda a estrutura festiva do Martes, trasladando a \"Voda da Pita\" para a 1 do mediod\u00eda, introducindo un elemento gastron\u00f3mico no programa da festa e prolongando, polo tanto, o programa festivo do d\u00eda grande. Isto tam\u00e9n trouxo canda si unha reforma no gui\u00f3n da \"Voda\" que fixo que esta medrara en tempo e en contidos, inserindo novos elementos sat\u00edricos sobre o acontecido no panorama social e pol\u00edtico ao longo do \u00faltimo ano.\nNa representaci\u00f3n conviven 2 historias. Dunha parte, o emparellamento do Antonio e da Gumersinda, que deran orixe \u00e1 nosa festa; e doutra, a an\u00e1lise con retranca do que pasou no \u00faltimo ano. Ademais, a estrutura do gui\u00f3n sempre contempla as mesmas partes, sendo com\u00fan unha boa parte do texto en todas as edici\u00f3ns.\n1\u00ba O narrador ou a narradora \u00e9 quen sae primeiro \u00e1 escena para adiantarnos o que al\u00ed vai pasar e situarnos naqueles anos nos que o \"Elvis fac\u00eda bailar as parellas a ritmo de rock, Blanco Amor escrib\u00eda A Esmorga e o Fraga ba\u00f1\u00e1base en Palomares\". \n2\u00ba Un crego (habitualmente m\u00e1is conservador) e unha monxa (tam\u00e9n habitualmente, m\u00e1is moderna), van dando entrada \u00e1 cerimonia, aos noivos, Antonio e Gumersinda, que chega cunha pita nunha cesta, e as personaxes \"convidadas\" dese ano. A parella fala do seu amor, de como se co\u00f1eceron e de que queren iniciar unha nova vida en mutua compa\u00f1\u00eda.\n3\u00ba L\u00e9vase a cabo a voda, coas interrupci\u00f3ns necesarias se as\u00ed o require a actualidade. Ao rematar, os noivos dan as grazas a todo o p\u00fablico pola s\u00faa asistencia e irrompe na escena unha veci\u00f1a/o que, con coplas e aleccionando ao p\u00fablico asistente, reclama o pagamento da festa para celebrar esta uni\u00f3n.\n4\u00ba Entra a Garda-civil en escena, tal e como contan que pasou en m\u00e1is dunha ocasi\u00f3n na antiga festa. Nesta ocasi\u00f3n faino atendendo \u00e1 chamada do crego e para deter a trifulca que se montou na praza. Despois dunha discusi\u00f3n entre a veci\u00f1a e o garda, que non acaba de entender a retranca, increm\u00e9ntase o balbordo da cinzarrada po\u00f1endo nerviosa \u00e1 autoridade, que dispara ao ceo mentres berra \"Al suelo todo el mundo\".\n5\u00ba Irrompen as Pitas na escena, facendo soar as s\u00faas chocas, rodeando ao garda-civil e lanzando os seus ovos cheos de entroido, de penso e de alegr\u00eda. As\u00ed \u00e9 como as Pitas (que representan unha actualidade que devolve a autoridade ao pobo) neutralizan ao garda (que representa, coas s\u00faas formas, a outros tempos) reconciliando pasado e presente para constru\u00edr un futuro com\u00fan. No fin da obra, a persoa m\u00e1is nova do elenco ser\u00e1 a encargada de recoller a cesta coa pita que a noiva portara durante toda a celebraci\u00f3n e recitar as coplas que levan pechando a \"Voda da Pita\" desde o primeiro ano:\"NENA/O: Trinta anos agardou o pobo\"\n\"a que algu\u00e9n collera a cesta\"\n\"Non permitades, veci\u00f1os\"\n\"que volte morrer a festa.\"\nA m\u00e1scara da Pita.\nCoa terceira edici\u00f3n (2001) chega a m\u00e1scara da Pita. Unha carauta que a\u00ednda ter\u00eda que agardar un ano para conformar a primeira sa\u00edda da m\u00e1scara completa no ano 2002.\nA idea era crear unha m\u00e1scara que representara nos anos vindeiros ao Entroido do barrio. Nac\u00eda a Pita co novo s\u00e9culo e combinando o esp\u00edrito entroideiro cunha homenaxe a aquela vi\u00fava que, sen querer, dera orixe \u00e1 nosa festa m\u00e1is querida. \nA m\u00e1scara ten d\u00faas partes: o \"casco\" (feito \u00e1 medida da persoa portadora) e o \"pescozo\" (realizado con medidas est\u00e1ndar). \nO \"casco\" faise con vendas de estuque ou escaiola, empregando como molde a cabeza propia. Despois das capas suficientes e dos conseguintes modelados, eng\u00e1dense os picos laterais, o anterior e o posterior, l\u00edxase -de ser preciso- e p\u00edntase con arranxo \u00e1s seguintes indicaci\u00f3ns: de xeito arlequinado en branco e negro, na parte dianteira e cun dese\u00f1o libre na traseira que ten que gardar relaci\u00f3n coa natureza ou co matrimonio. \nO \"pescozo\" faise con \"papel-mach\u00e9\", seguindo as medidas est\u00e1ndar. Despois de estender a pasta de papel ao longo de todo o pescozo e de perfilar o que ser\u00e1n os papos e a crista da pita, eng\u00e1dense unhas plumas de feltro azuis, vermellas e amarelas, que dan colorido ao conxunto da m\u00e1scara.\nO \"traxe\" \u00e9 unha vestimenta elegante (hai que lembrar que van \u201cde voda\u201d) que tenta mesturar as bases do traxe tradicional galego coas premisas entroideiras. Falamos pois, dunha chaqueta curta e dun pantal\u00f3n curto negros sobre unha camisa e unhas medias de encaixe brancas, \u00e0s que acompa\u00f1an unhas polainas negras e diversos ornamentos. Dos brazos da chaqueta colgan sendas capas cheas de plumas de feltro azuis, vermellas e amarelas (a xogo coa m\u00e1scara) rematadas por 4 puntas das que colgan cadanseu ax\u00f3uxere. Os pantal\u00f3ns tam\u00e9n levan 6 ax\u00f3uxeres (3 en cada perna) dos que colgan 4 fitas das mesmas cores empregadas no resto do traxe. A camisa \u00e9 branca, sen pescozo, pois de aqu\u00ed saen diversas fitas das 3 cores habituais. As medias son brancas de encaixe. As polainas son negras e tam\u00e9n contan con 2 ax\u00f3uxeres por perna e 4 fitas. Ademais, o traxe complem\u00e9ntase con un cinto de coiro, do que colgan 17 chocas de 2 tama\u00f1os e cunha bolsa tam\u00e9n de coiro na que as Pitas levan os ovos que lanzan a quen topan no cami\u00f1o. No ombreiro dereito leva un broche ou perfura de coiro do que penduran outras fitas m\u00e1is grosas e m\u00e1is longas, que son as que indican a antig\u00fcidade de cada m\u00e1scara. E na solapa esquerda da chaqueta, a \u00fanica peza do traxe que pode levarse todo o ano: unha insignia de prata que representa a m\u00e1scara da Pita.\nEscolas amigas da Pita.\nDesde o ano 2014, a \"Festa da Pita\" leva a cabo unha actividade de colaboraci\u00f3n cos centros de ensino da cidade de Ourense. Consiste en visitar ao centro presentando a festa e a m\u00e1scara, amais de convidar \u00e1s/aos escolares a decorar unha parte das olas que se van xogar na xornada do \"Domingo Oleiro\", na praza das Eiro\u00e1s. A estes centros out\u00f3rgaselles o reco\u00f1ecemento de \"escolas amigas da Pita\", porque ademais de co\u00f1eceren mellor a nosa festa, participan activamente na organizaci\u00f3n da mesma. Aqu\u00ed p\u00f3dese ver a listaxe das escolas amigas da Pita at\u00e9 a data de hoxe.\nEstas actividades non te\u00f1en relaci\u00f3n con outras colaboraci\u00f3ns levadas a cabo tam\u00e9n con centros de ensino, aos que visitamos ou facilitamos algunha m\u00e1scara ou material. Estoutras colaboraci\u00f3ns sempre son menor en n\u00famero do que a \"Festa da Pita\" quixera atender, mais a humilde condici\u00f3n dunha pequena asociaci\u00f3n cultural non permite gozar da dispo\u00f1ibilidade temporal e dos recursos que foran desexables para atender \u00e1s numerosas solicitudes que chegan cada ano. \nO broche de coiro.\nDo ombreiro dereito do traxe da Pita sae un \"broche\" (ou \"perfura\") de coiro que indica a antig\u00fcidade de cada m\u00e1scara. No propio broche pode verse o logotipo da asociaci\u00f3n e a data na que sa\u00edu por vez primeira vez unha m\u00e1scara completa (2002). Da perfura penduran unhas fitas grosas de cores, representando cada unha delas o ano en que correu o entroido esa m\u00e1scara en concreto. As\u00ed, levar\u00e1n a branca as que correron o primeiro ano (2002), a azul as que o fixeron o propio no segundo (2003), a laranxa o terceiro (2004)... a marela as que correron no 2012 ou a prateada quen correron no ano 2022. Cada cor representa un feito ou reivindicaci\u00f3n que a m\u00e1scara da Pita quere lembrar sobre o ocorrido durante o ano anterior e -a maiores- incl\u00faen as iniciais do nome das nenas e nenos que chegan ao mundo dentro da comunidade da Pita e unha lembranza tam\u00e9n para as/os membros da comunidade que deixan o mundo. \u00c9 todo un carnet de identidade de cada m\u00e1scara cheo de contido e colorido. Aqu\u00ed p\u00f3dese ver o significado de todas as cores.\nCarteis de autor.\nDesde o ano 2004 a \"Festa da Pita\" ten a sorte de contar coa colaboraci\u00f3n totalmente desinteresada das e dos artistas da nosa terra, que aportan a s\u00faa particular visi\u00f3n sobre a festa e a m\u00e1scara, conformando a imaxe de cada ano. Te\u00f1en participado co seu traballo Heitor Real, F\u00e9lix Caram\u00e9s, Xos\u00e9 Xoga, Paco Boluda, Manolo Pen\u00edn, Rober V. Ara\u00fajo, Xos\u00e9 Lois V\u00e1zquez \"Che, Jacobo Lorenzo Nespereira, Miguel Su\u00e1rez, Iv\u00e1n Benda\u00f1a, Idoia de Lux\u00e1n, M\u00f3nica Blanco, Pablo Otero \"Peixe, Mar\u00eda Piensos e Jos\u00e9 Manuel S\u00e1nchez. Aqu\u00ed poden verse todas as colaboraci\u00f3ns gr\u00e1ficas da festa."}
{"id": "555804", "revid": "54334", "url": "https://gl.wikipedia.org/wiki?curid=555804", "title": "Andini Makosinski", "text": ""}
{"id": "555805", "revid": "54334", "url": "https://gl.wikipedia.org/wiki?curid=555805", "title": "Andini Stasia Makosinski", "text": ""}
{"id": "555809", "revid": "54334", "url": "https://gl.wikipedia.org/wiki?curid=555809", "title": "Cristina Pedreira de Tenreiro", "text": ""}
{"id": "555810", "revid": "4817", "url": "https://gl.wikipedia.org/wiki?curid=555810", "title": "Viking (motores foguete)", "text": "Viking foi unha serie de motores foguete usados nos lanzadores Ariane 1, Ariane 2, Ariane 3 e Ariane 4.\nCaracter\u00edsticas.\nOs motores Viking foron desenvolvidos pola Soci\u00e9t\u00e9 Europ\u00e9enne de Propulsion para o seu uso nas diferentes etapas dos foguetes da familia Ariane 1 a 4. Todos usaban tetr\u00f3xido de nitr\u00f3xeno e UDMH como propelentes.\nViking 2.\nUsado na primeira etapa dos foguetes Ariane 1, ti\u00f1a un pulo de 693 kN e unha masa de 776 kg baleiro. S\u00edguese usando na India, constru\u00eddo baixo licenza co nome de Vikas e formando parte dos lanzadores GSLV.\nViking 2B.\nUsado nos foguetes Ariane 2 e 3, era unha versi\u00f3n mellorada do Viking cun pulo de 720 kN e a mesma masa. Voou por primeira vez en 1984\nViking 4.\nUsado na segunda etapa dos Ariane 1. Ti\u00f1a un pulo de 721 kN e 850 kg de masa. Voou por primeira vez en 1979.\nViking 4B.\nVersi\u00f3n mellorada do Viking 4B usado como segunda etapa dos Ariane 4. Ti\u00f1a un pulo de 805 kN e 850 kg de masa. Voou por primeira vez en 1984.\nViking 5C.\nUsado nos Ariane 4, cun pulo de 752 kN e 776 kg de masa. Voou por primeira vez en 1988."}
{"id": "555811", "revid": "4817", "url": "https://gl.wikipedia.org/wiki?curid=555811", "title": "Viking 5", "text": ""}
{"id": "555812", "revid": "4817", "url": "https://gl.wikipedia.org/wiki?curid=555812", "title": "Viking 4", "text": ""}
{"id": "555813", "revid": "89787", "url": "https://gl.wikipedia.org/wiki?curid=555813", "title": "Batall\u00f3n Azov", "text": "O Batall\u00f3n Azov (en ucra\u00edno, \u0411\u0430\u0442\u0430\u043b\u044c\u0439\u043e\u043d \u00ab\u0410\u0437\u043e\u0432\u00bb) \u00e9 unha unidade militar de extrema dereita de voluntarios neonazis de Ucra\u00edna. Conta tam\u00e9n con membros doutros pa\u00edses, entre eles, Croacia. \nPertence \u00e1 Garda Nacional de Ucra\u00edna, unha secci\u00f3n de reserva das Forzas Armadas de Ucra\u00edna que est\u00e1 baixo xurisdici\u00f3n do Ministerio do Interior do pa\u00eds. Conta con importantes redes financeiras, como o oligarca ucra\u00edno do sector el\u00e9ctrico \u00cdhor Kolomoiski. \nEn 2018, o Congreso dos Estados Unidos aprobou un proxecto de lei que prohib\u00eda a axuda militar ao Azov, debido \u00e1 s\u00faa ideolox\u00eda da supremac\u00eda branca.\nO Batall\u00f3n ten a sede na cidade de Mariupol, na costa do mar de Azov, onde en 2014 lograron deter o avance das milicias da Rep\u00fablica Popular de Donetsk en d\u00faas ocasi\u00f3ns. Pag\u00e1balles aos seus voluntarios 70 d\u00f3lares mensuais en 2014. Est\u00e1 composto na s\u00faa maior\u00eda por voluntarios de organizaci\u00f3ns e partidos de extrema dereita, como Pravy Sector (\"Sector Dereito\") ou Svoboda (\"Liberdade\").\nS\u00edmbolos.\nO seu escudo conta cunha runa \"wolfsangel\" estilizada e o s\u00edmbolo do sol negro sobre as cores da bandeira de Ucra\u00edna, amais do nome do batall\u00f3n. As runas son usadas polo nazismo a nivel internacional, polo que acot\u00edo son asociadas a esta ideolox\u00eda. A bandeira consta dun lenzo amarelo coa \"wolfsangel\" en cor negra e o sol negro en cor branca.\nO grupo negou en numerosas ocasi\u00f3ns ser de ultradereita ou ter aspiraci\u00f3ns de estabelecer unha futura \u00aborde branca\u00bb. Por\u00e9n, un voceiro do Batall\u00f3n Azov declarou en 2014 que entre o 10 e o 20% do rexemento eran neonazis. \nActuaci\u00f3ns.\nOs membros do batall\u00f3n participaron en combates contra as milicias da Rep\u00fablica Popular de Donetsk, por exemplo en Mariupol."}
{"id": "555814", "revid": "47401", "url": "https://gl.wikipedia.org/wiki?curid=555814", "title": "Alexander Viktorenko", "text": "Alexander Stepanovich Viktorenko, nado en Olginka (Casaquist\u00e1n) o 29 de marzo de 1947 e finado o 10 de agosto de 2023, foi un cosmonauta sovi\u00e9tico e ruso que formou parte das misi\u00f3ns Soiuz TM-2, Soiuz TM-3, Soiuz TM-8, Soiuz TM-14 e Soiuz TM-20.\nTraxectoria.\nViktorenko foi seleccionado como candidato a astronauta en marzo de 1978, completando o seu adestramento e participando nas misi\u00f3ns Soiuz TM-2, Soiuz TM-3, Soiuz TM-8, Soiuz TM-14 e Soiuz TM-20, pasando 489,06 d\u00edas no espazo. Retirouse en maio de 1997."}
{"id": "555815", "revid": "75439", "url": "https://gl.wikipedia.org/wiki?curid=555815", "title": "Ateigamento", "text": "O termo aglomeraci\u00f3n ou ateigamento util\u00edzase frecuentemente para facer referencia \u00e1 acumulaci\u00f3n de individuos ou de animais nun mesmo lugar, o cal non se acha fisicamente preparado para albergalos de tal maneira que, esas persoas ou animais que se achan vivindo nesa situaci\u00f3n se ver\u00e1n afectadas non unicamente pola incomodidade de ter que compartir un espazo m\u00ednimo con outros, sen\u00f3n tam\u00e9n que por mor diso ser\u00e1 practicamente impos\u00edbel que o lugar observe unha hixiene e seguridade satisfactoria, afectando a sa\u00fade das persoas, e mesmo, naquelas situaci\u00f3ns m\u00e1is extremas at\u00e9 pode existir risco para a vida."}
{"id": "555817", "revid": "27155", "url": "https://gl.wikipedia.org/wiki?curid=555817", "title": "Bronquiolite", "text": "A bronquiolite \u00e9 a inflamaci\u00f3n das v\u00edas a\u00e9reas pequenas, fundamentalmente en nenos menores de 2 anos. A bronquiolite caracter\u00edzase por secreci\u00f3n nasal, tose e dificultade para respirar en lactantes con ou sen febre, precedido por unha infecci\u00f3n respiratoria alta, tal como unha coriza ou unha otite media. A causa m\u00e1is frecuente \u00e9 viral (coronavirus, virus sincitial respiratorio (VRS), adenovirus, \"Paramyxoviridae\" e outros).\nEn adultos, a bronquiolite \u00e9 unha lesi\u00f3n que se desenvolve nos pulm\u00f3ns de pacientes fumadores e a\u00ednda que en xeral ten bo progn\u00f3stico, tende a evolucionar cara \u00e1 fibrosis pulmonar e ocasionar no paciente franca limitaci\u00f3n funcional e morte.\nTratamento en neonatos.\nO tratamento para os neonatos con bronquiolite incl\u00fae a administraci\u00f3n de os\u00edxeno suplementario, succi\u00f3n nasal, toma de abundantes l\u00edquidos para previr a deshidrataci\u00f3n e outras terapias apoio. Os nenos de alto risco que deben ser hospitalizados incl\u00faen aqueles menores de tres meses de idade e aqueles obtidos dun parto prematuro, ou que te\u00f1an unha enfermidade cardiopulmonar subxacente, inmunodeficiencia, dificultade respiratoria ou insuficiente osixenaci\u00f3n. O uso de corticosteroides segue sendo unha medida controvertida.\nEpidemiolox\u00eda.\nA bronquiolite adoita ser unha infecci\u00f3n estacional caracter\u00edstica das tempadas fr\u00edas\u2014principalmente no inverno e primavera\u2014e afecta por igual a lactantes do x\u00e9nero masculino que o feminino, a\u00ednda que pode verse unha leve tendencia a favorecer aos homes at\u00e9 unha relaci\u00f3n de 1,25-1.7:1 coas nenas. A\u00ednda que os datos son incompletos, a frecuencia da bronquiolite en pa\u00edses en v\u00edas de desenvolvemento parece ser moi similar aos indicados nos Estados Unidos e outros pa\u00edses desenvolvidos.\nA bronquiolite aguda viral \u00e9 unha doenza com\u00fan na infancia que afecta a nenos menores de 2 anos en quen representa a causa m\u00e1is frecuente de consulta hospitalaria durante as \u00e9pocas de inverno. \u00c9 a infecci\u00f3n respiratoria m\u00e1is frecuente en lactantes, afectando ao 11 - 12%, dos cales 2% chega a requirir hospitalizaci\u00f3n. O pico de incidencia da enfermidade at\u00f3pase en idades entre os 3 e 6 meses, cun 50% dos casos e o per\u00edodo de incubaci\u00f3n \u00e9 de 7 d\u00edas con epidemias que adoitan durar 5 meses.\nOs nenos prematuros constit\u00faen un grupo de risco m\u00e1is suscept\u00edbel \u00e1 bronquiolite por raz\u00f3n do seu menor grao de maduraci\u00f3n pulmonar.\nCausas.\nA bronquiolite \u00e9 causada xeralmente polo virus sincitial respiratorio (VSR) no 60 - 80% dos casos. Outros microorganismos que poden causar esta enfermidade incl\u00faen influenza, parainfluenza, coronavirus (entre eles SARS-CoV e SARS-CoV-2), virus da parotidite, rinovirus. A bacteria \"Mycoplasma pneumoniae\" pode ser causante do 5% dos casos de bronquiolite. Os adenovirus adoitan ser os causantes dos cadros m\u00e1is graves e floridos de bronquiolite. Ocasionalmente vense casos de bronquiolites causados por enterovirus ou o virus do xaramp\u00f3n.Ultimamente atop\u00e1ronse novos axentes virais causalentes da bronquiolite como son bocavirus no 15% e metaneumovirus no 5%.\nA fonte de infecci\u00f3n adoita ser un neno maior cunha infecci\u00f3n respiratoria superior e que unha semana antes transm\u00edtelle a infecci\u00f3n ao entrar en contacto co lactante. Demostrouse que a contaminaci\u00f3n ambiental \u00e9 capaz de desencadear crises bronquiais obstructivas en nenos con s\u00edntomas respiratorios.\nPatoxenia.\nSeguindo os criterios de McConnochie, a bronquiolite consid\u00e9rase como o primeiro episodio agudo de insuficiencia respiratoria con sibilancias, precedido dun cadro catarral do tracto superior (rinite, tose con/sen febre), que afecta a nenos menores de 2 anos, a\u00ednda que preferentemente. ocorre no primeiro ano de vida.\nA bronquiolite \u00e9 un proceso inflamatorio infeccioso nos bronqu\u00edolos das v\u00edas a\u00e9reas m\u00e1is distantes, causa que leva \u00e1 produci\u00f3n excesiva de moco, morte das c\u00e9lulas epiteliais, infiltrado de c\u00e9lulas linfocitarias e neutrof\u00edlicas e edema da capa submucosa. Todo iso produce un estreitamento das v\u00edas respiratorias pequenas, unha diminuci\u00f3n da ventilaci\u00f3n nas zonas afectadas causando un trastorno na relaci\u00f3n ventilaci\u00f3n: perfusi\u00f3n e subministraci\u00f3n inadecuada de os\u00edxeno. Nos casos m\u00e1is graves de bronquiolite prod\u00facese necrose do epitelio bronquiolar.\nAs c\u00e9lulas epiteliales liberan citocinas e quimiocinas, as cales amplifican a resposta de recrutamento de c\u00e9lulas inmunes \u00e1s v\u00edas a\u00e9reas afectadas provocando unha regulaci\u00f3n anormal de linfocitos T, hiperproducci\u00f3n de inmunoglobulina IGE e liberaci\u00f3n de mediadores inmunitarios adicionais. O interfer\u00f3n e as interleucinas 4, IL-8 e IL-9 at\u00f3panse en elevadas concentraci\u00f3ns nas secreciones das v\u00edas respiratorias de pacientes con bronquiolite.\nEn infecci\u00f3ns polo virus sincitial respiratorio, p\u00f3dense illar IGE espec\u00edfica contra o virus, as\u00ed como IgA secretora contra o virus na mucosa nasal. Os nenos con elevados niveis de IGE puidesen ter factores xen\u00e9ticos e ambientais que os predisponen a ter asma nos primeiros anos de vida.\nCadro cl\u00ednico.\nNun caso t\u00edpico, a bronquiolite pres\u00e9ntase nun neno menor de dous anos cun cadro agudo de obstruci\u00f3n das v\u00edas respiratorias inferiores, caracterizado por tose, asub\u00edos no peito, crepitantes, subcrepitantes e respiraci\u00f3n entrecortada e r\u00e1pida de varios d\u00edas de evoluci\u00f3n, habitualmente precedido de sintomatolox\u00eda respiratoria das v\u00edas altas (como un arrefriado com\u00fan). Outros s\u00edntomas incl\u00faen pel azulada por falta de os\u00edxeno, falta de respiraci\u00f3n ou dificultade respiratoria, febre, tiraxe intercostal e aleteo nasal en beb\u00e9s. Os datos radiol\u00f3xicos poden mostrar atrapamento a\u00e9reo e aplanamento dos arcos costais.\nOs factores de risco para o desenvolvemento da enfermidade son: idade menor de 6 meses, falta de lactaci\u00f3n materna, aglomeraci\u00f3n, asistencia a gardar\u00edas e conviventes fumadores. Os factores de risco para enfermidade severa son: idade menor de 3 meses, antecedente de nacemento prematuro, e presenza de doenzas asociadas (cardiopat\u00edas conx\u00e9nitas, enfermidade pulmonar (EPOC e outras) ou neuromuscular cr\u00f3nica, ou inmunodeficiencias).\nDiagn\u00f3stico.\nO diagn\u00f3stico determ\u00ednase fundamentalmente polo exame cl\u00ednico, deb\u00e9ndose cumprir os seguintes requisitos, seguindo os criterios de McConnochie:\nHabitualmente non se necesitan exames complementarios para realizar a diagnose, pode ser necesario realizar radiograf\u00edas de t\u00f3rax para descartar unha pos\u00edbel pneumon\u00eda ou outras complicaci\u00f3ns. Non todos os pacientes con bronquiolite necesitan unha radiograf\u00eda de t\u00f3rax, s\u00f3 aqueles nenos nos que se considere que presentan unha complicaci\u00f3n ou se estea est \u00e1belcendo outros diagn\u00f3sticos diferenciais. \u00c9 pos\u00edbel realizar a detecci\u00f3n de ant\u00edxeno de VSR por t\u00e9cnicas de inmunofluorescencia sobre secreci\u00f3ns da nasofarinxe. O hemograma pode mostrar un c\u00e1lculo de gl\u00f3bulos brancos vari\u00e1bel con certa neutrofilia inicial.\nDespois dun cadro agudo, pode ocorrer que as v\u00edas respiratorias contin\u00faen moi sens\u00edbeis durante varias semanas, contribu\u00edndo \u00e1 aparici\u00f3n recorrente de tose e asub\u00edos tor\u00e1cicos. Existe unha relaci\u00f3n coa aparici\u00f3n de asma a unha idade m\u00e1is avanzada: pos\u00edbeis explicaci\u00f3ns son que a bronquiolite causa asma debida a que produce inflamaci\u00f3n por un per\u00edodo longo de tempo, ou os nenos que est\u00e1n destinados a ser asm\u00e1ticos son m\u00e1is propensos a desenvolver bronquiolites.\nO diagn\u00f3stico diferencial conta con outras causas de dificultade respiratoria, como unha larinxite ou un corpo estra\u00f1o incrustado nas v\u00edas respiratorias altas, adenoides hipertr\u00f3ficas, intoxicaci\u00f3n con aspirina e fibrose qu\u00edstica, entre outras patolox\u00edas.\nMoitos menores de dous anos que persisten co cadro obstructivo deben terse en conta causas que se poden presentar no lactante como bronquiolites pero que a s\u00faa recorrencia ou evoluci\u00f3n at\u00edpica obrigan a reformular o diagn\u00f3stico. Ter en conta: Asma bronquial; aspiraci\u00f3n de contido g\u00e1strico; malformaci\u00f3ns intrator\u00e1cicas (quiste bronc\u00f3xeno ou anel vascular); Insuficiencia card\u00edaca; Pneumon\u00eda multifocal; displasia broncopulmonar; e as xa mencionadas fibrose qu\u00edstica e corpo estra\u00f1o.\nTratamento.\nNa maior\u00eda dos nenos, a bronquiolite \u00e9 unha enfermidade autolimitada e pode ser manexada na casa do paciente. Con todo, para nenos con factores de risco consider\u00e1beis ou severos, inclu\u00edndo enfermidades concomitantes ou preexistentes, baixo peso, prematuridade ou desnutrici\u00f3n, entre outros, o manexo da infecci\u00f3n debe ser supervisado por unha contorna m\u00e9dica.\nTratamento da bronquiolite.\nO tratamento modificouse pouco ao longo dos anos, non existen tratamentos con efectividade demostrada e, por tanto, en moitos casos, a efectividade da estratexia terap\u00e9utica empregada carece de evidencias conclu\u00edntes.\nA terapia \u00e9 principalmente de apoio onde a osixenaci\u00f3n e hidrataci\u00f3n constit\u00fae o alicerce fundamental. En ocasi\u00f3ns prec\u00edsase a administraci\u00f3n de terapia intravenosa, especialmente en nenos moi pequenos nos que a dificultade respiratoria pode ser tan importante que dificulte a alimentaci\u00f3n. Tam\u00e9n pode ser necesario fornecer os\u00edxeno para manter os niveis de os\u00edxeno no sangue, e en casos severos o neno pode necesitar ventilaci\u00f3n mec\u00e1nica. D\u00e9bense usar antipir\u00e9ticos para o control da febre. Diferentes publicaci\u00f3ns presentan opini\u00f3ns contraditorias acerca da validez da fisioterapia respiratoria en pacientes con bronquiolite.\nNon se demostrou se a nebulizaci\u00f3n ou a humidificaci\u00f3n t\u00e9peda \u00e9 beneficiosa, e tampouco existen probas de que a humidificaci\u00f3n en si mesma te\u00f1a ning\u00fan efecto positivo no tratamento da bronquiolite. O uso de nebulizadores con soro salino hipert\u00f3nico parece mostrar resultados contraditorios \u00e1 hora de diminu\u00edr as hospitalizaci\u00f3ns ou a duraci\u00f3n destas.\nA ribavirina \u00e9 unha droga antiviral que ten certo efecto nas infecci\u00f3ns por VSR, utilizada hai uns anos pero que se atopa en desuso porque a s\u00faa efectividade \u00e9 controvertida. Xeralmente non est\u00e1 admitido o uso de antibi\u00f3ticos salvo que se sospeite infecci\u00f3n bacteriana. Os f\u00e1rmacos brocodilatadores poden producir certo efecto nalg\u00fans nenos, as\u00ed como o anticolin\u00e9rxico bromuro de ipratropio. A adrenalina nebulizada parece producir mellor\u00eda neste nenos pero ao terminar o seu per\u00edodo de acci\u00f3n pode producir un efecto de rebote, en que aumenta o cadro obstructivo das v\u00edas respiratorias, polo cal a s\u00faa utilizaci\u00f3n segue sendo controvertida. Non est\u00e1 indicada a administraci\u00f3n de corticoides de forma rutineira, para axudar a desinflamar os bronqu\u00edolos e aliviar o proceso obstructivo, poden proporcionar alg\u00fan beneficio pero estudos de metaan\u00e1lises produciron resultados inconsistentes.\nPrevenci\u00f3n.\nAt\u00e9 a data, non hai unha vacina dispo\u00f1\u00edbel para previr a infecci\u00f3n polo virus sincitial respiratorio. Con todo, a profilaxe en lactantes con palivizumab, un anticorpo monoclonal para beb\u00e9s que estean en alto risco de desenvolver enfermidade severa a partir do VSR, como os neonatos prematuros, ofrece unha reduci\u00f3n do risco de hospitalizaci\u00f3n nun 45-55% dos casos. Polo xeral ind\u00edcase unha vez ao mes por inxecci\u00f3n intramuscular nunha dose de 15 mg/kg, durante a \u00e9poca estacional de maior risco.\nOutra opci\u00f3n para beb\u00e9s con alto risco de infecci\u00f3n polo virus sincitial respiratorio, \u00e9 a inmunoglobulina anti RSV por v\u00eda intravenosa (RSV-di [RespiGam]). A Academia estadounidense de Pediatr\u00eda (AAP) recomenda profilaxe con palivizumab ou RSV-IG en lactantes e nenos de alto risco.\nA rendibilidade da profilaxe da bronquiolite \u00e9 incerta. Un estudo suxire que a profilaxe proporciona aforros verdadeiros, mentres que outros informes estiman custos moito m\u00e1is altos ao previr os casos.\nO uso de medidas de control de infecci\u00f3ns pode reducir a transmisi\u00f3n nosocomial de infecci\u00f3ns do virus sincitial respiratorio."}
{"id": "555820", "revid": "23204", "url": "https://gl.wikipedia.org/wiki?curid=555820", "title": "Posici\u00f3ns de karate", "text": "Dentro do karate hai diferentes posici\u00f3ns ou posturas, cada unha coas s\u00faas propias caracter\u00edsticas de forza, flexibilidade e movemento. As posturas te\u00f1en diversas funci\u00f3ns e pequenos matices das mesmas poden variar dun estilo a outro."}
{"id": "555824", "revid": "98629", "url": "https://gl.wikipedia.org/wiki?curid=555824", "title": "Escarificaci\u00f3n", "text": "A escarificaci\u00f3n ou cicatrizaci\u00f3n \u00e9 unha forma de modificaci\u00f3n do corpo, na que un dese\u00f1o ou patr\u00f3n \u00e9 cortado, gravado ou rascado na pel humana para facer unha cicatriz permanente. Do mesmo xeito que coa maior\u00eda das modificaci\u00f3ns do corpo, hai moitas raz\u00f3ns polas que a xente opta por ser escarificada. O acto de escarificar comparouse coa tatuaxe debido ao feito de que cambia permanentemente a pel. Tam\u00e9n se identificou coa autolesi\u00f3n porque algunha xente o utilizou para cubrir as feridas autoinflixidas.\nA escarificaci\u00f3n comezou como identificaci\u00f3n cultural nalg\u00fans lugares, especialmente en sociedades maor\u00eds e africanas. Outras culturas poden usalo por motivos relixiosos, e case todas as culturas util\u00edzano por motivos est\u00e9ticos. Algunhas persoas tam\u00e9n usan a escarificaci\u00f3n por pracer, xa que o proceso de escarificaci\u00f3n crea endorfinas."}
{"id": "555825", "revid": "65337", "url": "https://gl.wikipedia.org/wiki?curid=555825", "title": "D\u00f3lar Lafayette", "text": "O d\u00f3lar Lafayette \u00e9 unha moeda de prata con valor facial dun d\u00f3lar emitida pola Casa da Moeda dos Estados Unidos co gallo da participaci\u00f3n deste pa\u00eds na Exposici\u00f3n Universal de Par\u00eds de 1900. \nA moeda, obra do gravador xefe da \"US Mint\" Charles E. Barber, caracter\u00edzase pola representaci\u00f3n das cabezas do Marqu\u00e9s de Lafayette e de George Washington no seu anverso e un monumento ecuestre a Lafayette no seu reverso. \nTr\u00e1tase do \u00fanico d\u00f3lar de prata conmemorativo emitido nos Estados Unidos antes de 1983 e da primeira moeda estadounidense en reproducir a efixie dun cidad\u00e1n dese pa\u00eds. \nA partir de 1898, persoeiros sobranceiros dos Estados Unidos promoveron a erecci\u00f3n en Par\u00eds dun monumento a Lafayette, un nobre franc\u00e9s que loitara na Guerra de Independencia estadounidense. Entre estas persoas ach\u00e1base o empresario de Chicago Ferdinand Peck, a quen o presidente William McKinley elixiu como comisario xeral da participaci\u00f3n dos EEUU na Exposici\u00f3n de Par\u00eds. Peck logrou que a proposta de monumento formase parte do proxecto do seu pa\u00eds para a exposici\u00f3n, e nomeou a Comisi\u00f3n Conmemorativa de Lafayette para recadar fondos con ese fin. Como parte da recadaci\u00f3n, creouse a moeda conmemorativa dun d\u00f3lar de prata co\u00f1ecida como \"d\u00f3lar Lafayette\", cuxa emisi\u00f3n foi autorizada polo Congreso o 3 de marzo de 1899.\nBarber sinalou que as cabezas do anverso estaban inspiradas nunha escultura de Jean-Antoine Houdon \u2014para Washington\u2014 e nunha medalla de 1824 de Fran\u00e7ois-Augustin Caunois \u2014para Lafayette\u2014. Pola s\u00faa banda, para o reverso utilizou un primeiro esbozo do monumento dese\u00f1ado polo estadounidense Paul Wayland Bartlett, cuxo apelido se reproduce na base da estatua, neste reverso.\nOs d\u00f3lares Lafayette non se esgotaron na s\u00faa posta \u00e1 venda para a recadaci\u00f3n de fondos, polo que das 50.026 inicialmente cu\u00f1adas 14.000 foron novamente fundidas.\nAntecedentes e contexto.\nA figura de Lafayette.\nGilbert du Motier de Lafayette naceu o 6 de setembro de 1757 nunha familia da nobreza francesa. Aos dous anos de idade, o seu pai morreu na batalla de Minden, a partir do cal herdou unha considerable fortuna, sendo a\u00ednda un neno. Lafayette casou en 1774.\nEn 1775, durante o seu servizo militar en Metz, tivo co\u00f1ecemento da Revoluci\u00f3n Americana nas Trece Colonias e, sendo a\u00ednda un oficial novo, considerou xusta a causa americana. Ao se informar de que o Congreso Continental carec\u00eda de fondos, Lafayette alugou un buque pola s\u00faa conta en 1777 e partiu cara a Am\u00e9rica, onde en principio recibiu un acollemento fr\u00edo por parte do Congreso, a\u00ednda que finalmente foi aceptado, en parte polos informes do enviado estadounidense en Francia, Benjamin Franklin, que indicaban que Lafayette pertenc\u00eda a unha familia rica e influente.\nO Congreso votou en xullo de 1777 para comisionar a Lafayette como xeneral de divisi\u00f3n e enviouno a co\u00f1ecer a George Washington, con quen axi\u00f1a estableceu unha relaci\u00f3n moi estreita. Lafayette amosouse desde o principio desexoso de servir na fronte e resultou ferido na batalla de Brandywine, en setembro de 1777. Francia non tardou en entrar na guerra no bando estadounidense e foi decisiva na vitoria final.\nLafayette retornou a Francia en 1781 convertido nun heroe nacional en ambos os pa\u00edses, e fixo unha nova visita aos Estados Unidos en 1784. En Francia, involucrouse na pol\u00edtica para favorecer unha monarqu\u00eda constitucional, e chegou a ser membro da C\u00e1mara dos Deputados.\nEn 1824, o Congreso dos Estados Unidos votou por unanimidade para que o presidente James Monroe convidase a Lafayette a regresar como invitado pola naci\u00f3n. O marqu\u00e9s e o seu fillo, que non en van se chamaba George Washington Lafayette, arribaron a Nova York en medio de grandes celebraci\u00f3ns e durante un ano e medio Lafayette visitou os daquela 24 estados. En 1825 regresou a Francia, onde faleceu en 1834.\nLafayette foi unha das oito persoas que recibiu a honra de ser nomeado \"cidad\u00e1n honorario dos Estados Unidos\" Consonte Arlie Slabaugh, no seu libro sobre as moedas conmemorativas dos EEUU, \"Lafayette f\u00edxose tan popular e respectado en ambos os pa\u00edses que a amizade que estableceu entre eles se prolongou ata os nosos d\u00edas\".\nA Exposici\u00f3n Universal de Par\u00eds de 1900.\nEn marzo de 1898 presentouse no Congreso dos Estados Unidos unha proposta para a creaci\u00f3n dunha comisi\u00f3n encargada de erixir un monumento a Lafayette en Par\u00eds en nome dos Estados Unidos, que posteriormente foi aprobada polo Senado. O empresario e fil\u00e1ntropo de Chicago Ferdinand Peck testificou en apoio deste proxecto, a\u00ednda que inicialmente non foi aprobado pola C\u00e1mara de Representantes por mor das maiores urxencias provocadas pola guerra hispano-estadounidense.\nNo mesmo ano, o presidente William McKinley designou a Peck como comisario xeral dos Estados Unidos para a Exposici\u00f3n Universal de Par\u00eds de 1900, e este reavivou a idea do monumento como parte dos actos da Exposici\u00f3n, para o que nomeou unha comisi\u00f3n, que deber\u00eda lograr a inauguraci\u00f3n do monumento o 4 de xullo de 1900 \u2014D\u00eda da Independencia dos EEUU e xornada dedicada a este pa\u00eds na Exposici\u00f3n\u2014. Entre os membros desta comisi\u00f3n figuraba o Controlador da Moeda, Charles G. Dawes, e o secretario, Robert J. Thompson.\nEmisi\u00f3n dunha moeda conmemorativa: o d\u00f3lar Lafayette.\nConcepci\u00f3n da idea.\nA recadaci\u00f3n de fondos para a erecci\u00f3n do monumento a Lafayette foi unha das principais encomendas da comisi\u00f3n, e un dos medios propostos foi a creaci\u00f3n dunha moeda conmemorativa. A principios de 1899, a comisi\u00f3n solicitou unha asignaci\u00f3n de 50.000 d\u00f3lares en forma de 100.000 moedas de medio d\u00f3lar conmemorativas, que poder\u00edan venderse ao p\u00fablico cunha prima para obter fondos. Este m\u00e9todo xa axudara a financiar a Exposici\u00f3n Mundial Colombina de Chicago, en 1893, coa creaci\u00f3n do medio d\u00f3lar colombino. No canto dunha moeda de medio d\u00f3lar, o Congreso aprobou o 3 de marzo de 1899 unha lei que asignaba a cantidade de 50.000 d\u00f3lares en forma de moedas dun d\u00f3lar de prata, que se deber\u00eda cu\u00f1ar para a ocasi\u00f3n. O Congreso indicou que o metal para a s\u00faa produci\u00f3n deber\u00eda adquirirse no mercado aberto e non proceder das existencias da Casa da Moeda, e fixou un l\u00edmite m\u00e1ximo para o seu custo en 25.000 d\u00f3lares. Para este fin, o Tesouro adquiriu 38.675,875 onzas troy de prata por 23.032,80 d\u00f3lares. Os dese\u00f1os deber\u00edan ser seleccionados polo director da Casa da Moeda, coa aprobaci\u00f3n do secretario do Tesouro.\nPreparaci\u00f3n.\nLogo da aprobaci\u00f3n, o gravador xefe da Casa da Moeda dos Estados Unidos, Charles E. Barber, f\u00edxose cargo persoalmente do proxecto para tratar de evitar demoras e as disputas que se crearan nas d\u00faas conmemoraci\u00f3ns anteriores: o medio d\u00f3lar colombino e o cuarto de d\u00f3lar isabelino. \nO 24 de marzo de 1899, o director da Casa da Moeda, George E. Roberts, escribiulle unha carta \u00e1 comisi\u00f3n do monumento conmemorativo de Lafayette na que se amosaba o seu desexo de que unha representaci\u00f3n do monumento figurase nunha das faces da nova moeda dun d\u00f3lar. Barber contactou o d\u00eda seguinte ao superintendente da Casa da Moeda de Filadelfia, Henry Boyer, facendo referencia \u00e1 carta anterior, e solicitoulle un esbozo do monumento.\nO 12 de abril de 1899, o secretario da comisi\u00f3n f\u00edxolle chegar ao gravador xefe un esbozo preliminar do monumento: unha estatua ecuestre de Paul Bartlett. Barber esbozou tam\u00e9n outros dese\u00f1os, entre eles un co texto do discurso de Lafayette en 1784 sobre a prosperidade dos Estados Unidos, e outro cunha figura de Lafayette en p\u00e9, por se se consideraba omitir a representaci\u00f3n do cabalo. Mais a proposta exitosa consistiu no concepto de Barber das cabezas de Lafayette e de Washington nunha face da moeda, e a estatua ecuestre de Lafayette na outra. O director, Roberts, aprobou axi\u00f1a esta proposta e, sen consultar previamente coa comisi\u00f3n, filtrou o esbozo ao \"American Journal of Numismatics\", da American Numismatic Society, que o publicou no seu n\u00famero de 1899.\nO 23 de maio dese ano, Barber escribiulle a Roberts para lle comentar que pensaba tomar como referencia para o busto de Washington do anverso a escultura de Jean-Antoine Houdon de 1786 e a s\u00faa posterior translaci\u00f3n a unha medalla ese mesmo ano, gravada por Pierre-Simon-Benjamin Duvivier. Pola s\u00faa banda, a cabeza de Lafayette que acompa\u00f1a a de Washington no anverso baseouse no busto aparecido nunha medalla de Fran\u00e7ois-Augustin Caunois datada en 1824.\nPeck e outros membros da comisi\u00f3n amosaron a s\u00faa insatisfacci\u00f3n por estas propostas para o dese\u00f1o do anverso e fixeron as s\u00faas propias, que Barber criticou nunha carta remitida ao director Roberts o 8 de xu\u00f1o. Peck propu\u00f1a inclu\u00edr o mencionado texto da declaraci\u00f3n de Lafayette de 1784 e, ademais, que se se representasen no anverso s\u00f3 as caras de Washington e de Lafayette, no canto de apareceren as cabezas enteiras. Ante esta proposta, Barber declarou: \nSeguindo as instruci\u00f3ns de Roberts, Barber foi a Nova York para se reunir con Peck durante os d\u00edas 14 e 15 de xu\u00f1o. A continuaci\u00f3n, Barber informou o director da Casa da Moeda acerca do resultado das entrevistas, sentenciando: \"Creo que non imos o\u00edr falar m\u00e1is da oraci\u00f3n de Lafayette\". Segundo Barber, Peck asum\u00eda agora que o espazo dispo\u00f1ible nunha moeda era moi limitado, mesmo se esta era do tama\u00f1o das dun d\u00f3lar \u2014a m\u00e1is grande do sistema monetario estadounidense\u2014, polo que o texto de Lafayette non poder\u00eda figurar nela. \nA proposta da comisi\u00f3n era a de representar a estatua na moeda sen o seu pedestal, o cal Barber consideraba como algo que lle poder\u00eda facilitar o seu labor \u00e1 hora de gravar os cu\u00f1os.\nO 20 de xu\u00f1o de 1899, Barber presentou a s\u00faa proposta cos dese\u00f1os finais para a moeda dun d\u00f3lar de Lafayette, que, como esix\u00eda a lei, foi aprobada por Roberts na s\u00faa condici\u00f3n de director da Casa da Moeda dos Estados Unidos, o d\u00eda 1 de xullo. Con todo, esta aprobaci\u00f3n formal non acabou coa controversia acerca dos motivos que deber\u00edan figurar na moeda, xa que a comisi\u00f3n desexaba que esta amosase a data de 1900 pero que comezasen a vender o antes posible, xa en 1899. A este respecto, o secretario do Tesouro, Lyman Gage, insistiu no disposto na Lei da Moeda de 1873, que esix\u00eda que a data que aparecese nas moedas fose a da s\u00faa cu\u00f1axe. Finalmente, chegouse a unha postura de consenso: a cu\u00f1axe das moedas levouse a cabo en decembro de 1899, non se distribu\u00edron ata o mes seguinte e a f\u00f3rmula que se gravou sobre elas foi .\nDese\u00f1o dos cu\u00f1os.\nOs cu\u00f1os definitivos para o anverso do d\u00f3lar de Lafayette reflicten as cabezas acaroadas de Washington e de Lafayette. O investigador numism\u00e1tico Arlie R. Slabaugh sinalou que, a pesar de que Barber afirmaba que os dese\u00f1os das cabezas do anverso se baseaban na escultura de Houdon e na medalla de Caunois, era probable que estes tivesen s\u00f3 un efecto relativo no dese\u00f1o final, xa que \"sempre crin que a fonte inmediata ou a idea para o dese\u00f1o foi a medalla do Centenario de Yorktown, de 1881. Swiatek e Breen soste\u00f1en que, a\u00ednda que o antecedente \u00faltimo da representaci\u00f3n de Washington de Barber foi o busto de Houdon, a fonte da cabeza de Lafayette era sen d\u00fabida a medalla do Centenario de Yorktown de 1881, de Peter L. Krider. Krider era un gravador de Filadelfia sen vinculaci\u00f3n coa Casa da Moeda, autor de varias medallas e moedas privadas durante as d\u00e9cadas de 1870 e de 1880. \nO anverso vese completado coa inclusi\u00f3n das lendas e , arriba e abaixo, respectivamente, das cabezas de ambos os personaxes.\nO reverso, baseado nun primeiro esbozo da estatua de Lafayette creada por Bartlett, representa a Lafayette a cabalo, cabalgando cara \u00e1 esquerda. Na moeda non aparece ningunha marca de gravador alusiva a Barber, a\u00ednda que si que se amosa o apelido \"Bartlett\" inscrito na base da estatua. Na mesma base, e estend\u00e9ndose por baixo dela, inclu\u00eduse unha p\u00f3la de palma. Todo o conxunto do reverso aparece rodeado pola lenda (\"erixida pola xuventude dos Estados Unidos na honra do xeneral Lafayette. Par\u00eds, 1900\"), como homenaxe aos esforzos de recadaci\u00f3n de fondos que tiveron lugar nos centros educativos do pa\u00eds en 1898. Swiatek e Breen sinalan que, mesmo se se admite que a data de 1900 era a da exposici\u00f3n e a da erecci\u00f3n da estatua, as moedas estar\u00edan a violar a Lei da Moeda de 1873, xa que carecer\u00edan de data de cu\u00f1axe, contravindo as\u00ed o establecido pola devandita norma.\nNeste reverso, Lafayette sost\u00e9n unha espada co brazo estendido. Bartlett describiu as\u00ed a versi\u00f3n da estatua que serviu de base para o traballo de Barber: \"Lafayette repres\u00e9ntase na estatua como unha realidade e como un s\u00edmbolo, ofrecendo a s\u00faa espada e os seus servizos aos colonos na causa da liberdade; aparece como o emblema da simpat\u00eda aristocr\u00e1tica e entusiasta amosada por Francia aos nosos antepasados\". \nSwiatek e Breen indican: \"Podemos considerar que a pose de Lafayette na estatua, tal e como aparece na moeda, o representa nunha procesi\u00f3n triunfal no canto de cargar contra o inimigo; n\u00f3tese a s\u00faa espada envai\u00f1ada, como o bast\u00f3n de mando dun comandante do altiplano, servindo de estandarte, en lugar de brandila desenvai\u00f1ada como unha arma\".\nO dese\u00f1o de Barber para o dese\u00f1o do d\u00f3lar Lafayette foi merecedor de numerosos comentarios cr\u00edticos. Swiatek e Breen queix\u00e1ronse da \"cabeza sen vida\" do presidente Washington\". Para Q. David Bowers, \"o relevo superficial da obra de Barber non \u00e9 m\u00e1is que unha parodia da arte extremadamente detallada en relevo alto de Krider. Segundo Don Taxay, \"cando se comparan os retratos de Barber cos de Duvivier e Caunois, fica claro por que Saint-Gaudens [o escultor e inimigo de Barber] adoitaba referirse despectivamente aos 'medallistas comerciais da Casa da Moeda', non s\u00f3 polo relevo, sen\u00f3n pola habilidade elemental da modelaxe\". O historiador da arte Cornelius Vermeule, pola s\u00faa banda, afirmou que \"o d\u00f3lar Lafayette carece do atractivo pintoresco do cuarto de d\u00f3lar isabelino ou da divertida orixinalidade do medio d\u00f3lar colombino. Malia a necesidade dun relevo baixo, os bustos acaroados son demasiado lineais; o reverso padece de exceso de letras de tama\u00f1o uniforme, e a inscrici\u00f3n resultar\u00eda suficiente ou, como moito, a adici\u00f3n de '' xa transmitir\u00eda a mensaxe\".\nProduci\u00f3n e distribuci\u00f3n.\nTodos os d\u00f3lares Lafayette foron cu\u00f1ados na Casa da Moeda de Filadelfia o 14 de decembro de 1899, no centenario do falecemento de George Washington. No \"Public Ledger\", de Filadelfia, inform\u00e1base as\u00ed:\nConclu\u00edda a cerimonia na Casa da Moeda, a cu\u00f1axe do d\u00f3lar Lafayette continuou nunha prensa de cu\u00f1axe m\u00e1is antiga, capaz de cu\u00f1ar 4.800 exemplares cada hora. Produciuse un total de 50.000 moedas, a maiores dos 26 esp\u00e9cimes que se apartaron para a s\u00faa inspecci\u00f3n na reuni\u00f3n de 1900 da Comisi\u00f3n de Ensaios dos Estados Unidos.\nO primeiro exemplar cu\u00f1ado do medio d\u00f3lar colombino fora vendido no seu d\u00eda por 10.000 d\u00f3lares. Neste caso, houbo unha oferta de 5.000 d\u00f3lares para adquirir o primeiro exemplar do d\u00f3lar Lafayette, que foi rexeitada ao estar este reservado para llo enviar ao presidente da Rep\u00fablica Francesa. O comisario especial Thompson foi o designado para levar o cofre a Francia a bordo do buque \"La Champagne\". A\u00ednda que a cerimonia de entrega estaba inicialmente programada para o 22 de febreiro de 1900 \u2014o aniversario de Washington\u2014, finalmente tivo lugar o 3 de marzo, e Thompson entregou o cofre ao presidente franc\u00e9s, \u00c9mile Loubet. Tanto o cofre como a moeda cons\u00e9rvanse no Museo do Louvre.\nLogo da cu\u00f1axe das moedas, a comisi\u00f3n comezou a comercializalas a un prezo de dous d\u00f3lares cada unha. Despois de febreiro de 1900, cando a comisi\u00f3n trasladou as s\u00faas oficinas de Chicago a Par\u00eds, as vendas pasaron a estar xestionadas pola compa\u00f1\u00eda \"American Trust &amp; Savings Bank\", de Chicago. Inicialmente s\u00f3 se venderon pequenas cantidades destas moedas a coleccionistas numism\u00e1ticos. As vendas, realizadas a trav\u00e9s desta compa\u00f1\u00eda bancaria, continuaron durante varios anos. Os prezos comezaron a baixar no mercado secundario \u2014en 1903 pod\u00edanse adquirir por 1,10 d\u00f3lares\u2014 e varios milleiros delas acabaron entrando na circulaci\u00f3n. Cara a 1920, o prezo do mercado da prata superou o valor nominal da moeda e a partir de ent\u00f3n os prezos aumentaron de xeito constante, alcanzando os 3,50 d\u00f3lares en 1930, os 5 d\u00f3lares no momento \u00e1lxido das moedas conmemorativas en xullo de 1936, os 13 d\u00f3lares en 1950, os 55 d\u00f3lares en 1960 e ata os 650 d\u00f3lares en 1975.\nAdemais das conservadas polos coleccionistas e das postas en circulaci\u00f3n, 14.000 pezas foron devoltas ao Tesouro e gard\u00e1ronse en sacos de 1.000 exemplares cada un durante moitos anos. Isto debeuse \u00e1 escaseza de vendas da nova moeda en Par\u00eds \u2014unicamente 1.800 pezas\u2014, en comparaci\u00f3n coas previstas. En 1945,o comerciante de moedas Aubrey Beebe, de Omaha, soubo da existencia destas moedas a trav\u00e9s dos rexistros do Goberno e preguntou sobre o destino desas moedas, ao que se lle contestou que estas foran fundidas.\nO d\u00f3lar Lafayette \u00e9 a primeira moeda estadounidense que representa un cidad\u00e1n dos Estados Unidos. A partir dela, a Casa da Moeda dos Estados Unidos non volveu producir ning\u00fan d\u00f3lar de prata conmemorativo ata o emitido en 1983 na Ceca de San Francisco con motivo dos Xogos Ol\u00edmpicos dos \u00c1nxeles de 1984.\nColeccionismo.\nEn 1925, o numism\u00e1tico George H. Clapp descubriu un d\u00f3lar de Lafayette que difer\u00eda lixeiramente coas descrici\u00f3ns publicadas. Ao longo dunha d\u00e9cada seguiu investigando sobre este asunto e descubriu d\u00faas novas variantes, debidas ao uso de varios cu\u00f1os, tanto para o anverso como para o reverso, con algunhas pequenas diferenzas. Swiatek, nun traballo de 2012, deu conta dunha quinta combinaci\u00f3n de cu\u00f1os e examinou imaxes de centos de d\u00f3lares Lafayette aos que tivo acceso ou mediante imaxes en internet, e informou de que d\u00faas variantes se combinaban en m\u00e1is do 90 % dos exemplares, polo que o 10 % restante eran m\u00e1is raras. Xa que logo, especulou con que os d\u00f3lares Lafayette se cu\u00f1aron en polo menos d\u00faas m\u00e1quinas, e non nunha soa, como se supu\u00f1a ata ent\u00f3n, e que as variantes m\u00e1is raras foron o resultado da inserci\u00f3n de cu\u00f1os de reposto logo do desgaste dos orixinais.Todas estas diferenzas son de car\u00e1cter menor e non lle atrib\u00faen un valor especial a ning\u00fan exemplar cunha variedade concreta. \nNa edici\u00f3n de luxo de 2018 do cat\u00e1logo de Richard S. Yeoman \"A Guide Book of United States Coins\" ind\u00edcase como prezo para o d\u00f3lar Lafayette 485 d\u00f3lares nun estado de conservaci\u00f3n pr\u00f3ximo a \"sen circular\", a\u00ednda que poder\u00eda chegar a preto dos 15.000 d\u00f3lares para os exemplares m\u00e1is excelentes; un exemplar nun estado de conservaci\u00f3n que se poder\u00eda cualificar como excelso foi vendido en 2009 en 77.625 d\u00f3lares. \nA maior\u00eda dos d\u00f3lares Lafayette amosan lixeiras marqui\u00f1as de contacto con outras moedas, xa que as pezas foron expulsadas mecanicamente da prensa de cu\u00f1axe a un dep\u00f3sito e non se procurou coidar especialmente o seu aspecto para os coleccionistas. Nos exemplares mellor gravados chega a apreciarse a li\u00f1a que separa a bota de Lafayette no reverso do resto do uniforme e tam\u00e9n se distinguen os detalles da parte inferior da s\u00faa vestimenta. Os puntos m\u00e1is altos do gravado da moeda, nos que o desgaste \u00e9 m\u00e1is evidente nos exemplares menos coidados, son o p\u00f3mulo de Washington no anverso e a cara de Lafayette no reverso.\nTam\u00e9n se co\u00f1ecen diversas falsificaci\u00f3ns desta moeda."}
{"id": "555826", "revid": "111586", "url": "https://gl.wikipedia.org/wiki?curid=555826", "title": "Bronquiolite obliterante", "text": "A bronquiolite obliterante \u00e9 unha enfermidade que provoca a obstruci\u00f3n das v\u00edas respiratorias m\u00e1is pequenas dos pulm\u00f3ns (bronqu\u00edolos) debido \u00e1 inflamaci\u00f3n. O diagn\u00f3stico real\u00edzase mediante TAC, radiograf\u00eda de t\u00f3rax, probas de funci\u00f3n pulmonar ou biopsia pulmonar. \nTerminolox\u00eda.\nA bronquilite obliterante (abreviada BO, de \"bronchiolitis obliterans\"), habitualmente bronquiolite obliterante post-infecciosa (abreviada BOPI), \u00e9 co\u00f1ecida informalmente como \"popcorn-lung\" (pulm\u00f3n de flocos de millo) tras ser documentada a doenza en traballadores expostos a substancias vol\u00e1tiles nunha f\u00e1brica de flocos para microondas. Tam\u00e9n se refire como \"enfermidade pulmonar relacionada cos aromas\".\n\"Bronquiolite obliterante\" foi orixinalmente un termo empregado polos pat\u00f3logos para describir dous patr\u00f3ns de enfermidade das v\u00edas respiratorias, o outro era a \"bronquiolite obliterante da pneumon\u00eda organizadora\" (BOOP), agora co\u00f1ecida como pneumon\u00eda organizativa criptox\u00e9nica. O nome de bronquiolite obliterante criptox\u00e9nica \u00fasase cando se desco\u00f1ece a causa, e non est\u00e1 relacionada coa BOPI.\nA bronquiolite obliterante cando se produce despois dun transplante de pulm\u00f3n co\u00f1\u00e9cese como s\u00edndrome de bronquiolite obliterante (BOS). A BOS def\u00ednese como a s\u00edndrome dunha persoa que sufriu un transplante de pulm\u00f3n ou de medula \u00f3sea e desenvolve s\u00edntomas ou achados radiogr\u00e1ficos compat\u00edbeis coa bronquiolite obliterante, pero que non foi confirmado por biopsia.\nTratamento.\nIsto pode inclu\u00edr o uso de corticoides ou medicamentos inmunosupresores. Se os pacientes te\u00f1en dificultade para respirar (hipoxemia), p\u00f3dese suplementar o os\u00edxeno. Recom\u00e9ndase a vacinaci\u00f3n rutineira dos pacientes con enfermidade pulmonar cr\u00f3nica para previr complicaci\u00f3ns derivadas de infecci\u00f3ns secundarias por pneumon\u00eda e gripe.\nA\u00ednda que a enfermidade non \u00e9 revers\u00edbel, os tratamentos poden retardar o empeoramento. Isto pode inclu\u00edr o uso de corticoides ou medicamentos inmunosupresores que poden ter un efecto sobre a capacidade de recibir un transplante. En casos avanzados p\u00f3dese ofrecer un transplante de pulm\u00f3n, por\u00e9n os resultados adoitan ser malos. Os receptores de transplantes corren o risco de volver desenvolver a enfermidade, xa que a bronquiolite obliterante \u00e9 unha forma de rexeitamento cr\u00f3nico. A avaliaci\u00f3n das intervenci\u00f3ns para a s\u00faa prevenci\u00f3n depende da detecci\u00f3n precoz de resultados anormais de espirometr\u00eda ou de diminuci\u00f3ns pouco habituais das medici\u00f3ns repetidas. \nA AEPED recomenda evitar axentes agresivos para o pulm\u00f3n, como fumar e exposici\u00f3n a outros irritantes ambientais, previr infecci\u00f3ns respiratorias con medidas como a vacinaci\u00f3n, manter un apoio nutricional adecuado, atender o gasto cal\u00f3rico por compromiso respiratorio para mellorar a eficacia da musculatura respiratoria (at\u00e9 o 20% destes pacientes te\u00f1en certo grao de desnutrici\u00f3n). Varios estudos demostraron que a fisioterapia respiratoria \u00e9 efectiva para a eliminaci\u00f3n de secreci\u00f3ns, principalmente en pacientes con bronquiectasias asociadas. A pr\u00e1ctica de exercicios aer\u00f3bicos \u00e9 moi beneficiosa.\nPrevalencia.\nA bronquiolite obliterante \u00e9 rara na poboaci\u00f3n xeral. Non obstante, afecta ao 75% das persoas aos dez anos despois dun transplante de pulm\u00f3n e ata o 10% das persoas que recibiron un transplante de medula \u00f3sea doutra persoa. A condici\u00f3n foi descrita claramente por primeira vez en 1981. Descrici\u00f3ns anteriores produc\u00edronse xa en 1956, co termo \"bronquiolitis obliterante\" utilizado por primeira vez por Reynaud en 1835.\nS\u00edntomas.\nOs s\u00edntomas incl\u00faen tose seca, un empeoramento da falta de aire, sibilancias e sensaci\u00f3n de cansazo. Estes s\u00edntomas xeralmente empeoran durante semanas ou meses. Os s\u00edntomas poden non aparecer at\u00e9 d\u00faas a oito semanas despois da exposici\u00f3n ou infecci\u00f3n t\u00f3xica. O mecanismo subxacente implica a inflamaci\u00f3n que resulta na formaci\u00f3n de tecido cicatricial.\nOs s\u00edntomas poden comezar gradualmente, por\u00e9n s\u00edntomas graves poden ocorrer de s\u00fapeto. Estes s\u00edntomas representan un patr\u00f3n obstrutivo que \u00e9 irrevers\u00edbel coa terapia broncodilatadora e deben estar relacionados con varias lesi\u00f3ns pulmonares. Estes danos por inhalaci\u00f3n, lesi\u00f3ns autoinmunes despois do transplante, enfermidades postinfecciosas, reacci\u00f3ns a medicamentos e varias enfermidades autoinmunes.\nCausa.\nAs causas incl\u00faen a respiraci\u00f3n de vapores t\u00f3xicos como diacetilo, di\u00f3xido de xofre, di\u00f3xido de nitr\u00f3xeno, amon\u00edaco, cloro, cloruro de tionilo, isocianato de metilo, fluoruro de hidr\u00f3xeno, bromuro de hidr\u00f3xeno, cloruro de hidr\u00f3xeno, sulfuro de hidr\u00f3xeno, sulfuro de hidr\u00f3xeno, di\u00f3xido de gas mostaza e ozono, infecci\u00f3ns respiratorias, trastornos do tecido conxuntivo, enfermidade vascular do col\u00e1xeno, rexeitamento do transplante en pacientes con transplante de \u00f3rganos, infecci\u00f3n viral (adenovirus, virus respiratorio sincitial, gripe, VIH, citomegalovirus), complicaci\u00f3ns despois dun transplante de medula \u00f3sea ou coraz\u00f3n-pulm\u00f3n, s\u00edndrome de Stevens-Johnson, pneumon\u00eda por pneumocystis, reacci\u00f3ns medicamentosas, aspiraci\u00f3n e complicaci\u00f3ns de prematuridade (displasia broncopulmonar). Tam\u00e9n pode estar presente en pacientes con IBD, lupus eritematoso sist\u00e9mico, artrite idiop\u00e1tica xuvenil, artrite reumatoide, ERGE, nefropat\u00eda por IgA e ataxia telanxiectasia. S\u00e1bese que o carb\u00f3n activado o provoca cando se aspira. A inxesti\u00f3n de grandes doses de papaverina no vexetal Sauropus androgynus tam\u00e9n a ten provocado. Ademais, o trastorno pode ser idiop\u00e1tico (sen causa co\u00f1ecida).\nNo transplante de pulm\u00f3n.\nA bronquiolite obliterante \u00e9 unha complicaci\u00f3n com\u00fan nos transplantes de pulm\u00f3n porque os pulm\u00f3ns transplantados te\u00f1en un maior risco de aloinmunizaci\u00f3n en comparaci\u00f3n cos pulm\u00f3ns sans. A enfermidade adoita denominarse s\u00edndrome de bronquiolite obliterante (BOS) no contexto do trasplante de pulm\u00f3n e do transplante de c\u00e9lulas nai hematopoi\u00e9ticas (HSCT). Os pacientes que desenvolven BOS despois do transplante de pulm\u00f3n var\u00edan na latencia e a gravidade da enfermidade. Os pacientes a mi\u00fado te\u00f1en inicialmente unha funci\u00f3n pulmonar normal nas probas de funci\u00f3n pulmonar e te\u00f1en radiograf\u00edas de t\u00f3rax normais. A medida que a enfermidade progresa comezan a ter s\u00edntomas de falta de aire, tose e sibilancias ao diminu\u00edr a s\u00faa funci\u00f3n pulmonar. O \"Journal of Heart and Lung Transplantation\" publicou pautas actualizadas en 2001 para a clasificaci\u00f3n da gravidade do BOS. As directrices orixinais e o sistema de clasificaci\u00f3n foron publicados en 1993 pola \"International Society for Heart and Lung Transplantation\". O seu sistema de puntuaci\u00f3n bas\u00e9ase nos cambios no FEV1 dos pacientes desde a s\u00faa li\u00f1a de base. Cando os pacientes son diagnosticados por primeira vez con BOS te\u00f1en a s\u00faa funci\u00f3n pulmonar de referencia establecida facendo probas de funci\u00f3n pulmonar no momento do diagn\u00f3stico. O sistema de puntuaci\u00f3n do BOS \u00e9 o seguinte:\nBOS 0: FEV 1 &gt; 90 % do valor inicial e FEF 25-75 &gt; 75 % do valor inicial\nBOS 0-p: FEV 1 81-89% do valor inicial e/ou FEF 25-75 &lt;= 75% do valor inicial\nBOS 1: FEV 1 66-80% do valor inicial\nBOS 2: FEV 1 51-65% do valor inicial\nBOS 3: FEV 1 50% ou menos do valor inicial\nO sistema de puntuaci\u00f3n mostra unha maior gravidade da enfermidade a medida que aumenta o n\u00famero de BOS. \nTransplante de c\u00e9lulas nai hematopo\u00e9ticas.\nA bronquiolite obliterante afecta at\u00e9 o 5,5% das persoas que recibiron HSCT. Un dos maiores factores de risco despois do HSCT \u00e9 o desenvolvemento de GVHD cun risco do 14%. Outros factores de risco despois do transplante incl\u00faen o consumo de tabaco, a idade do doador, a idade do receptor, a relaci\u00f3n FEV1/FVC inicial m\u00e1is baixa, a etnia non cauc\u00e1sica, os niveis de IgG circulantes e perif\u00e9ricos m\u00e1is baixos. Non obstante, os estudos mostraron resultados mixtos con respecto a estes outros factores de risco. Demostrouse unha asociaci\u00f3n entre o aumento do uso de c\u00e9lulas nai perif\u00e9ricas e o risco de desenvolver bronquiolite obliterante. Ademais, a investigaci\u00f3n demostrou un maior risco de desenvolver a enfermidade no primeiro ano do transplante se a persoa est\u00e1 infectada polo virus respiratorio sincitial ou polo virus da parainfluenza nos primeiros 100 d\u00edas despois do transplante.\nInhalantes.\nHai moitos inhalantes industriais que se sabe que causan varios tipos de bronquiolite, inclu\u00edda a bronquiolite obliterante.\nTraballadores industriais que presentaron bronquiolite:\nO diacetilo \u00e9 un produto qu\u00edmico que se usa para producir o aroma artificial de manteiga en moitos alimentos como doces e flocos de millo no microondas e que se atopa naturalmente nos vi\u00f1os. Isto chamou a atenci\u00f3n p\u00fablica por primeira vez cando oito antigos empregados da planta de flocos Gilster-Mary Lee en Jasper, Missouri desenvolveron bronquiolite obliterante. Debido a este suceso, a bronquiolite obliterante comezou a ser referida nos medios populares como \"popcorn lung\" (pulm\u00f3n de flocos de millo). \nPostinfeccioso.\nAt\u00f3pase normalmente en nenos pequenos e \u00e9 a causa m\u00e1is com\u00fan a esta idade. Xeralmente ocorre despois dunha infecci\u00f3n viral de adenovirus (tipos 3, 7 e 21), sarampelo (rub\u00e9ola), micoplasma, CMV, gripe e parainfluenza. A s\u00edndrome de Swyer-James \u00e9 unha complicaci\u00f3n rara da bronquiolite obliterante causada polo sarampelo ou adenovirus.A bronquiolite obliterante postinfecciosa \u00e9 m\u00e1is com\u00fan no hemisferio sur, especialmente en pa\u00edses como Brasil, Arxentina, Australia, Chile e Nova Zelandia. Houbo unha gran prevalencia da enfermidade nestas zonas durante a d\u00e9cada de 1990 e principios dos 2000. Nun hospital de Buenos Aires, o Hospital Infantil Ricardo Guti\u00e9rrez, a enfermidade representou o 14% da s\u00faa poboaci\u00f3n respiratoria hospitalizada entre 1993 e 2002. Polo tanto, gran parte da informaci\u00f3n sobre a bronquiolite obliterante post-infecciosa procede de investigaci\u00f3ns de Am\u00e9rica do Sur. Os factores de risco m\u00e1is importantes para a enfermidade son a infecci\u00f3n por adenovirus e a necesidade de apoio ventilador. En contraste con outra causa de bronquiolite obliterante en nenos, a s\u00edndrome de Steven Johnson, a bronquiolite obliterante postinfecciosa adoita ser unha enfermidade cr\u00f3nica pero non progresiva. A enfermidade pode ter un impacto variable nos nenos e na s\u00faa calidade de vida, que foi estudada mediante probas de funci\u00f3n pulmonar, as\u00ed como a s\u00faa tolerancia ao exercicio. Os nenos con funci\u00f3n pulmonar inferior en funci\u00f3n das s\u00faas probas de funci\u00f3n pulmonar te\u00f1en unha menor tolerancia ao exercicio, o que agrava o impacto da enfermidade na funci\u00f3n cardiovascular xa que non son capaces de manter unha aptitude aer\u00f3bica adecuada \u00e1 s\u00faa idade. Isto finalmente pode afectar \u00e1s s\u00faas actividades da vida diaria (AVD) e \u00e1 s\u00faa calidade de vida no futuro.\nPozos de queimar.\nUnha forma de bronquiolite constrictiva comeza a aparecer nos veteranos de Iraq e Afganist\u00e1n. Atribu\u00eduse a que os veteranos estaban expostos a pozos de queima de lixo. Os veteranos presentan falta de aire e outros s\u00edntomas similares \u00e1 asma. A \u00fanica forma de diagnosticar esta condici\u00f3n \u00e9 facendo unha biopsia pulmonar xa que as radiograf\u00edas de t\u00f3rax e as exploraci\u00f3ns por TC volven ser normais. O goberno dos Estados Unidos a\u00ednda nega que exista algunha correlaci\u00f3n entre as queimadas e os problemas de sa\u00fade, pero o goberno iniciou un \"Airborne Hazards and Open Burn Pit Registry\" (Rexistro de riscos aerotransportados e de pozos de queima abertos) para comezar a rastrexar a sa\u00fade dos veteranos que estiveron expostos a queimas para ver se hai unha conexi\u00f3n.\nCigarros electr\u00f3nicos.\nA \"American Lung Association\" enumera os cigarros electr\u00f3nicos con sabor ou vapeadores como un risco en 2016. Non obstante, \"Health Canada\" non viu ning\u00fan caso a partir de 2019. \"Public Health England\" escribe que a asociaci\u00f3n xurdiu xa que \"alg\u00fans aromas utilizados en l\u00edquidos electr\u00f3nicos para proporcionar un sabor a manteiga conte\u00f1en o diacetilo qu\u00edmico... non obstante, o diacetilo est\u00e1 prohibido como ingrediente dos cigarros electr\u00f3nicos e l\u00edquidos electr\u00f3nicos no Reino Unido.\" \nMecanismo.\nO mecanismo subxacente implica a lesi\u00f3n e a inflamaci\u00f3n das c\u00e9lulas epiteliais e subepiteliais. Estas c\u00e9lulas perden ent\u00f3n a capacidade de reparar o tecido, en particular perden a capacidade de rexenerar a capa epitelial ou m\u00e1is externa, o que leva ao crecemento excesivo de c\u00e9lulas que causan cicatrices. Describ\u00edronse m\u00faltiples v\u00edas da enfermidade, inclu\u00edndo fibr\u00f3ticas, linfoc\u00edticas e mediadas por anticorpos. Non obstante, a\u00ednda que cada v\u00eda ten un punto de partida e causa \u00fanicos, o resultado final segue sendo unha lesi\u00f3n e unha inflamaci\u00f3n que provocan cicatrices no tecido pulmonar. O tecido cicatrizado dificulta ent\u00f3n a fase de expiraci\u00f3n da respiraci\u00f3n, o que fai que o aire non sexa expulsado dos pulm\u00f3ns. Isto denom\u00ednase \"atrapamento de aire\", que se pode ver nas imaxes m\u00e9dicas. Dado que a cicatrizaci\u00f3n \u00e9 irrevers\u00edbel, a enfermidade xeralmente non mellora co paso do tempo e, dependendo da incitaci\u00f3n, pode empeorar.\nDiagn\u00f3stico.\nA bronquiolite obliterante adoita diagnosticarse en funci\u00f3n dos s\u00edntomas da enfermidade pulmonar obstrutiva despois da lesi\u00f3n pulmonar. O diagn\u00f3stico definitivo \u00e9 a trav\u00e9s da biopsia, pero debido \u00e1 distribuci\u00f3n variable das lesi\u00f3ns, que conduce a probas falsamente negativas, e ao car\u00e1cter invasivo deste procedemento, moitas veces non se realiza. Moitas veces son necesarias varias probas para diagnosticar a bronquiolite obliterante, inclu\u00edndo espirometr\u00eda, probas de capacidade de difusi\u00f3n pulmonar (DLCO), probas de volume pulmonar, radiograf\u00edas de t\u00f3rax, TC de alta resoluci\u00f3n (HRCT) e biopsia pulmonar.\nProbas de funci\u00f3n pulmonar.\nAs probas de espirometr\u00eda adoitan mostrar un patr\u00f3n obstrutivo e \u00e9 a presentaci\u00f3n m\u00e1is com\u00fan. A capacidade vital forzada (FVC) lixeiramente reducida a normal e unha relaci\u00f3n FEV 1 a FVC reducida e o volume espiratorio forzado (FEV) con pouca ou ningunha correcci\u00f3n co uso de broncodilatadores son achados com\u00fans. As probas de volume pulmonar poden mostrar hiperinflaci\u00f3n (exceso de aire nos pulm\u00f3ns causado por atrapamento de aire). As probas de capacidade de difusi\u00f3n do pulm\u00f3n (DLCO) adoitan ser normais; as persoas con BO en fase inicial te\u00f1en m\u00e1is probabilidades de ter DLCO normal. O FEV1 (volume espiratorio forzado en 1 segundo) debe estar por encima do 80% dos valores previstos para considerarse normal. A bronquiolite obliterante red\u00faceo entre un 16% e un 21%.\nImaxe m\u00e9dica.\nA radiograf\u00eda de t\u00f3rax no inicio da enfermidade adoita ser normal pero pode mostrar hiperinflaci\u00f3n. A medida que a enfermidade progresa, pode estar presente un patr\u00f3n reticular con engrosamento das paredes das v\u00edas respiratorias. O HRCT tam\u00e9n pode mostrar atrapamento de aire cando a persoa que est\u00e1 a ser dixitalizada exhala completamente; tam\u00e9n pode mostrar engrosamento nas v\u00edas respiratorias e turbidez nos pulm\u00f3ns. Un achado com\u00fan na HRCT son \u00e1reas irregulares de diminuci\u00f3n da densidade pulmonar, o que significa calibre vascular reducido e atrapamento de aire. Este patr\u00f3n descr\u00edbese a mi\u00fado como un \"patr\u00f3n de mosaico\" e pode indicar bronquiolite obliterante.\nBiopsia pulmonar.\nAs biopsias pulmonares transtor\u00e1cicas son preferibles para o diagn\u00f3stico de BO constritivo en comparaci\u00f3n coas biopsias transbronquiales; independentemente do tipo de biopsia, s\u00f3 se pode conseguir un diagn\u00f3stico mediante o exame de varias mostras. Pref\u00edrense as biopsias transtor\u00e1cicas fronte \u00e1s transbronquiais debido \u00e1 heteroxeneidade e distribuci\u00f3n das lesi\u00f3ns. A BO p\u00f3dese clasificar ademais en d\u00faas categor\u00edas: constritiva ou proliferativa. O patr\u00f3n constritivo dem\u00f3strase por infiltrados celulares peribronquiolares que finalmente causan pequenos danos nas v\u00edas respiratorias e conducen \u00e1 fibrose subepitelial. O m\u00fasculo bronquial pode eventualmente converterse en fibroso que se pode identificar coa tinci\u00f3n tricrom\u00e1tica. No que se refire \u00e1 enfermidade proliferativa, os brotes intraluminais chamados \"corpos de Masson\" enchen o lumen, o que resulta na obstrucci\u00f3n bronquiolar. Moitas veces, as persoas con enfermidade proliferativa mostrar\u00e1n ao microscopio o aspecto de \u00e1s de bolboreta. Un determinante clave que se pode ver na biopsia para diferenciar a enfermidade constritiva da proliferativa \u00e9 a extensi\u00f3n das lesi\u00f3ns. Ambas as lesi\u00f3ns local\u00edzanse desde os bronquios pequenos ata os bronquios membranosos, pero nas enfermidades constritivas, as lesi\u00f3ns son intermitentes mentres que a enfermidade proliferativa ten unha distribuci\u00f3n continua.\nDiagn\u00f3stico diferencial.\nOutras afecci\u00f3ns que poden presentarse de xeito similar incl\u00faen a enfermidade pulmonar obstrutiva cr\u00f3nica, asma, bronquiectasias, pneumonite por hipersensibilidade e pneumon\u00eda.\nPrevenci\u00f3n.\nInhalantes.\nAs enfermidades causadas pola exposici\u00f3n a inhalantes industriais e pozos de queima p\u00f3dense evitar mediante o uso de controis de enxe\u00f1er\u00eda (por exemplo, campanas de escape ou sistemas pechados), equipos de protecci\u00f3n persoal, vixilancia do persoal potencialmente afectado, educaci\u00f3n e formaci\u00f3n dos traballadores.\u00a0\nA prevenci\u00f3n primaria da bronquiolite obliterante en persoas que recibiron transplante de pulm\u00f3n ou terapia con HSCT \u00e9 a inmunosupresi\u00f3n. No que respecta ao trasplante de pulm\u00f3n, a combinaci\u00f3n de inhibidor de calcineurina combinado cun inhibidor da s\u00edntese de purina e un glicocorticoide \u00e9 o r\u00e9xime xeral empregado. As persoas tam\u00e9n te\u00f1en unha proba de funci\u00f3n pulmonar post-transplante de referencia para determinar se a s\u00faa funci\u00f3n pulmonar est\u00e1 a diminu\u00edr co paso do tempo. Nas persoas que son post-HSCT o seu r\u00e9xime inmunosupresor adoita inclu\u00edr metotrexato en combinaci\u00f3n cun inhibidor de calcineurina para previr a GVHD, un factor de risco para desenvolver bronquiolite obliterante."}
{"id": "555829", "revid": "88215", "url": "https://gl.wikipedia.org/wiki?curid=555829", "title": "S\u00f8ren Thorst", "text": "S\u00f8ren Thorst, nado en Dinamarca o 8 de xaneiro de 1965, \u00e9 un exfutbolista dinamarqu\u00e9s. Desenvolveu case toda a s\u00faa carreira no AaB, co que ga\u00f1ou a Superliga na tempada 1994/95. \u00c9 fillo do exfutbolista internacional Kjeld Thorst.\nTraxectoria.\nTras pasar polo Sulsted IF entrou na canteira do AaB de Aalborg, debutando co primeiro equipo en 1983, cando o club militaba na terceira divisi\u00f3n danesa.\nEn 1984 ascendeu \u00e1 segunda divisi\u00f3n e en 1986 \u00e1 primeira. Continuou no equipo durante a seguinte d\u00e9cada, exceptuando un breve paso polo \u00d8lstykke FC na tempada 1993/94. Disputou un total de 371 partidos co AaB e marcou un total de 11 goles. Durante a s\u00faa carreira disputou tres finais da Copa de Dinamarca, en 1987, 1991 e 1993, perdendo as tres, e sendo elixido na \u00faltima delas como o mellor xogador do partido. \nA pesar de non ser co\u00f1ecido como un gran goleador, foi autor dun dos tantos m\u00e1is lembrados da historia do club en 1993, cando marcou de falta o \u00fanico gol do partido da Copa da UEFA contra o Deportivo da Coru\u00f1a no Aalborg Stadion, a primeira vitoria dun equipo dan\u00e9s sobre un equipo da Primeira Divisi\u00f3n espa\u00f1ola.\nNa tempada 1994/95 proclamouse co Aab campi\u00f3n da Superliga de Dinamarca, por primeira vez na historia do club. O ano seguinte debutou na Liga de Campi\u00f3ns, nun partido contra o Nantes, e participou da vitoria ante o Panathinaikos, a primeira do equipo na m\u00e1xima competici\u00f3n europea. Puxo fin \u00e1 s\u00faa carreira en 1996, tras sufrir unha grave lesi\u00f3n no ligamento cruzado dun xeonllo."}
{"id": "555831", "revid": "85894", "url": "https://gl.wikipedia.org/wiki?curid=555831", "title": "Jos\u00e9 Luis Armada Castro", "text": "Jos\u00e9 Lu\u00eds Armada Castro, nado en Cari\u00f1o en 1953, \u00e9 un pol\u00edtico galego do PSdeG-PSOE.\nTraxectoria.\nLibreiro. Presidente da Asociaci\u00f3n de Veci\u00f1os San Bartolo, foi elixido concelleiro do PSdeG-PSOE en Ortigueira nas elecci\u00f3ns municipais de 1987, sendo un dos promotores da segregaci\u00f3n de Cari\u00f1o de Ortigueira. Finalmente, a Xunta de Galicia aprobou a creaci\u00f3n do novo concello o 21 de xaneiro de 1988. Posteriormente, constituise unha comisi\u00f3n xestora cunha representaci\u00f3n en funci\u00f3n dos resultados das municipais do ano anterior na zona de Cari\u00f1o, na que o PSdeG foi o m\u00e1is votado e logrou 6 concelleiros, ante o cal foi elixido presidente da comisi\u00f3n o 11 de abril co apoio do BNG, formando unha coalici\u00f3n de goberno. Foi candidato \u00e1 alcald\u00eda de Cari\u00f1o nas municipais de 1991 e foi elixido de novo cunha maior\u00eda absoluta de 8 concelleiros.\nNas municipais de 1995 perdeu a alcald\u00eda en favor do PPdeG, que logrou a maior\u00eda absoluta. Nese mandato foi deputado provincial. Nas municipais de 1999 volveu encabezala candidatura socialista e acortou distancias cos populares, pero conservaron a maior\u00eda absoluta. Nas municipais de 2003 recuperou a alcald\u00eda \u00f3 ga\u00f1ar con maior\u00eda simple e establecer un acordo de goberno co BNG, situaci\u00f3n que se repetiu en 2007. Volveu ser deputado provincial entre 2003 e 2007. Nas municipais de 2011 perdeu a alcald\u00eda en favor do BNG, que logrou maior\u00eda simple e gobernou en minor\u00eda. Desta forma, permaneceu como portavoz socialista ata a fin do mandato, cando se retirou da pol\u00edtica e lle dou o relevo \u00e1 fronte do partido a Jos\u00e9 Miguel Alonso Pumar, que recuperou a alcald\u00eda para os socialistas en 2015."}
{"id": "555832", "revid": "88215", "url": "https://gl.wikipedia.org/wiki?curid=555832", "title": "Beniamino Di Giacomo", "text": "Beniamino Di Giacomo, nado en Porto Recanati, Macerata, o 13 de novembro de 1935, \u00e9 un exfutbolista e exadestrador italiano, que xogaba como dianteiro.\nTraxectoria.\nXogou no Castelfidardo, antes de fichar polo SPAL, co que debutou na Serie A pouco antes de cumprir os vinte anos, na vitoria por 4-0 ante o Triestina o 9 de outubro de 1955, marcando ademais o seu primeiro gol. Completou a s\u00faa primeira tempada con 7 goles en 26 partidos. Na seguinte campa\u00f1a foi o m\u00e1ximo goleador do equipo, con 10 tantos, o \u00faltimo deles anotado nunha hist\u00f3rica vitoria por 0-1 en San Siro contra o Milan.\nEntre 1957 a 1961 defendeu as cores do Napoli, marcando 32 goles en 120 partidos. Despois do descenso do equipo de Campania \u00e1 serie B, pasou ao Lecco, sumando un novo descenso. \nEn 1962 pasou brevemente polo Torino antes de ser traspasado ao Inter de Mil\u00e1n a cambio de Hitchens. Marcou un gol no seu debut co equipo milan\u00e9s, e foi un dos protagonistas do primeiro t\u00edtulo da Serie A conquistado durante a era de Helenio Herrera. A pesar de chegar coa competici\u00f3n xa iniciada, acabou como o m\u00e1ximo goleador do seu equipo, con 11 tantos, inclu\u00eddo un triplete contra o seu exequipo, o Napoli, no estadio San Paolo.\nAo ano seguinte sufriu problemas f\u00edsicos, o que sumado \u00e1 chegada de Aurelio Milani, fixo que s\u00f3 disputase 10 partidos, marcando un gol. O equipo conquistou a s\u00faa primeira Copa de Europa, pero non puido repetir o t\u00edtulo de liga, perdendo o partido de desempate contra o Bolonia.\nEntre 1964 e 1968 xogou no Mantova, onde pasou por un descenso e un ascenso. Na derradeira xornada da Serie A 1966/67 marcou o gol co que o equipo branco e vermello derrotou ao Inter, que perdeu as\u00ed o t\u00edtulo en favor da Juventus. Finalmente, colgou as botas en 1973, tras vestir as camisetas de Cesena, Ancona e Fano.\nSelecci\u00f3n italiana.\nFoi internacional nun partido coa selecci\u00f3n italiana, sa\u00edndo de titular nun partido amigable contra Dinamarca o 5 de decembro de 1964."}
{"id": "555833", "revid": "19415", "url": "https://gl.wikipedia.org/wiki?curid=555833", "title": "Naisten Liiga 2021-2022", "text": "A tempada 2021-2022 da Naisten Liiga foi a 39\u00aa edici\u00f3n da m\u00e1xima categor\u00eda do h\u00f3ckey sobre xeo feminino de Finlandia. A liga comezou o s\u00e1bado 11 de setembro de 2021 cunha xornada de cinco partidos, e conclu\u00edu o 20 de marzo de 2022, mentres que os \"play-offs\" comezaron o 26 de marzo e finalizaron o 24 de abril coa disputa do quinto e definitivo partido das finais. Ao final da tempada Kiekko-Espoo proclamouse campi\u00f3n por segundo ano consecutivo, mentres que HIFK conseguiu a medalla de prata e K\u00e4rp\u00e4t.\nAo final da tempada Vaasan Sport descendeu \u00e1 Naisten Mestis logo de finalizar a fase de permanencia na pen\u00faltima posici\u00f3n. A s\u00faa praza na tempada 2022-2023 ser\u00e1 ocupada por Rauman Lukko, que comezara a tempada disputando a Naisten Mestis.\nMovementos na liga.\nPretempada.\nApoio econ\u00f3mico \u00e1s xogadoras de RoKi.\nRovaniemen Kiekko ry anunciou que comezar\u00eda a apoiar \u00e1s xogadoras de RoKi Naiset seleccionadas para os campamentos do equipo nacional e torneos de avaliaci\u00f3n con bolsas dende uns poucos centos ata mil euros. Tam\u00e9n ofrecer\u00e1 \u00e1s s\u00faas xogadoras na selecci\u00f3n nacional a posibilidade de adestrar e xogar co equipo masculino. O adestrador de RoKi Naiset Tuomas Liitola sinalou que a meta a longo prazo \u00e9 reducir os custos de xogo das xogadoras de RoKi Naiset a cero.\nHPK Kiekkonaiset team transfer.\nO 17 de xu\u00f1o de 2021, anunciouse que o equipo feminino HPK Kiekkonaiset se transferir\u00eda a HPK Liiga Oy, propietaria do equipo da Liiga HPK e o HPK U2 da U20 SM-sarja. Ata o momento, o equipo feminino estaba integrado na asociaci\u00f3n HPK-Juniorij\u00e4\u00e4kiekko ry. Segundo Antti Toivanen, CEO de HPK Liiga Oy e director xeral do equipo masculino de HPK, o movemento foi motivado polo interese por capitalizar o crecente mercado do h\u00f3ckey feminino, que salientou polo r\u00e9cord de audiencia do Campionato do Mundo de h\u00f3ckey sobre xeo feminino de 2019 celebrado en Espoo. Jorma Hassinen, director xeral de HPK Kiekkonaiset, expresou a s\u00faa esperanza por que a transferencia poida ofrecer \u00e1s xogadoras as oportunidades de crecemento deportivo que aos homes. Para promocionar o equipo feminino, HPK anunciou que co abono para a tempada do equipo masculino se poder\u00eda asistir tam\u00e9n aos partidos da Naisten Liiga.\nCompetici\u00f3n.\nEstrutura da competici\u00f3n.\nA 39\u00aa edici\u00f3n da Naisten Liiga seguiu o mesmo modelo que a tempada precedente, divid\u00edndose en tres fases:\nSistema de clasificaci\u00f3n.\nComo xa ocorreu na tempada precedente, debido \u00e1 pandemia de COVID-19 a Naisten Liiga mudou o seu sistema de clasificaci\u00f3n para a tempada 2021-22. O sistema clasifica os equipos na t\u00e1boa en funci\u00f3n dos puntos por partido en lugar de polos puntos totais conseguidos, de xeito que o equipo con m\u00e1is puntos por partido clasif\u00edcase por riba na t\u00e1boa que un que te\u00f1a menos.\nRolda preliminar.\nFonte: Leijonat.fi\nEstat\u00edsticas das xogadoras.\nAs seguintes xogadoras lideraron a liga en puntos \u00e1 conclusi\u00f3n da rolda preliminar o 12 de decembro de 2021.\nAs seguintes porteiras lideraron a liga en porcentaxe de paradas\u00a0\u00e1 conclusi\u00f3n da rolda preliminar o 12 de decembro de 2021, tendo xogado canto menos un terzo dos partidos.\nSegunda fase.\nLiga regular.\nFonte: Leijonat.fi\nEstat\u00edsticas das xogadoras.\nAs seguintes xogadoras lideraron a liga en puntos \u00e1 conclusi\u00f3n da liga regular o 20 de marzo de 2022. Ao contrario do ocorrido en edici\u00f3ns previas, as estat\u00edsticas de anotaci\u00f3n sumaron os puntos anotados por cada xogadora durante a liga regular sumados aos anotados na rolda preliminar.\nAs seguintes porteiras lideraron a liga en porcentaxe de paradas \u00e1 conclusi\u00f3n da liga regular o 20 de marzo de 2022, tendo xogado canto menos un terzo dos partidos.\nDivisi\u00f3n inferior.\nFonte: Leijonat.fi\nEstat\u00edsticas das xogadoras.\nAs seguintes xogadoras lideraron a liga en puntos \u00e1 conclusi\u00f3n da divisi\u00f3n inferior o 20 de marzo de 2022. As estat\u00edsticas rexistradas corresp\u00f3ndense unicamente aos dez partidos disputados nesta fase. \nA dianteira de RoKi Jenna Hietala liderou a t\u00e1boa de anotaci\u00f3n tanto en goles como en puntos, con 18 goles e 24 puntos en 10 partidos. No que respecta \u00e1s asistencias, a dianteira eslovaqua de HPK J\u00falia Matejkov\u00e1 e a xogadora de KalPa Johanna Juutilainen empataron na clasificaci\u00f3n, ambas con 12 asistencias en 10 partidos xogados.\nAs seguintes porteiras lideraron a liga en porcentaxe de paradas\u00a0\u00e1 conclusi\u00f3n da divisi\u00f3n inferior o 20 de marzo de 2022, tendo xogado canto menos un terzo dos partidos. As estat\u00edsticas das porteiras s\u00f3 contan os rexistros dos partidos disputados na divisi\u00f3n inferior.\nPlay-offs.\nCuartos de final.\nK-Espoo (1) vs KalPa (8).\n\"O K-Espoo ga\u00f1a a serie 3 - 1.\"\nHIFK (2) vs HPK (7).\n\"O HIFK ga\u00f1a a serie 3 - 1.\"\nK\u00e4rp\u00e4t (3) vs Team Kuortane (6).\n\"As K\u00e4rp\u00e4t ga\u00f1a a serie 3 - 0.\"\nIlves (4) vs TPS (5).\n\"O TPS ga\u00f1a a serie 3 - 0.\"\nSemifinais.\nK-Espoo (1) vs TPS (5).\n\"O K-Espoo ga\u00f1a a serie 3 - 0.\"\nHIFK (2) vs K\u00e4rp\u00e4t (3).\n\"O HIFK ga\u00f1a a serie 3 - 0.\"\nFinais.\n\"O K-Espoo ga\u00f1a a serie 3 - 2.\"\nEstat\u00edsticas das series.\nFonte: Leijonat.fi\nEquipo campi\u00f3n.\nO equipo das Kiekko-Espoo que conquistou o campionato finland\u00e9s feminino na tempada 2021-22 estivo integrado polas seguintes xogadoras:\nFase de permanencia.\nEstat\u00edsticas da permanencia.\nFonte: Leijonat.fi"}
{"id": "555835", "revid": "23204", "url": "https://gl.wikipedia.org/wiki?curid=555835", "title": "Wikipedia en gun", "text": "A Wikipedia en gun \u00e9 a edici\u00f3n da enciclopedia libre Wikipedia en lingua gun. Foi creada o 23 de marzo de 2022.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "555840", "revid": "47401", "url": "https://gl.wikipedia.org/wiki?curid=555840", "title": "Opereta", "text": "A opereta \u00e9 unha forma de teatro e un x\u00e9nero de \u00f3pera lixeira. Incl\u00fae di\u00e1logos falados, canci\u00f3ns e bailes. \u00c9 m\u00e1is lixeiro que a \u00f3pera en canto \u00e1 s\u00faa m\u00fasica, tama\u00f1o da orquestra, duraci\u00f3n da obra e, en principio, o tema. Ademais da s\u00faa menor duraci\u00f3n, as operetas adoitan ter un car\u00e1cter lixeiro e divertido. \u00c1s veces tam\u00e9n incl\u00faen comentarios sat\u00edricos.\n\"Operetta\" \u00e9 o diminutivo italiano de \u00f3pera e utilizouse orixinalmente para describir unha obra m\u00e1is curta, quizais menos ambiciosa que unha \u00f3pera. A opereta achega unha alternativa \u00e1s actuaci\u00f3ns oper\u00edsticas nunha forma accesible dirixida a un p\u00fablico diferente. A opereta converteuse nunha forma reco\u00f1ecible a mediados do s\u00e9culo XIX en Francia, e a s\u00faa popularidade levou ao desenvolvemento de moitos estilos nacionais de opereta. Xurdiron estilos distintivos en pa\u00edses como Austria-Hungr\u00eda, Alema\u00f1a, Inglaterra, Espa\u00f1a, as Filipinas, M\u00e9xico, Cuba e os Estados Unidos. A trav\u00e9s da transferencia da opereta entre diferentes pa\u00edses, xurdiu o cosmopolitismo cultural no s\u00e9culo anterior. A opereta como x\u00e9nero perdeu o favor na d\u00e9cada de 1930 e deu paso ao teatro musical moderno. Entre os compositores de opereta importantes figuran Johann Strauss, Jacques Offenbach, Franz Lehar e Francisco Alonso.\nHistoria.\nA opereta foi reco\u00f1ecida como un x\u00e9nero musical arredor de 1850 en Par\u00eds. En 1870, o centro da opereta trasladouse a Viena cando Par\u00eds caeu en mans dos prusianos. A forma de opereta continuou evolucionando durante a primeira guerra mundial.\nHai algunhas caracter\u00edsticas com\u00fans entre as operetas que floreceron desde mediados da d\u00e9cada de 1850 ata principios do s\u00e9culo XX, comezando pola \u00f3pera bufa francesa. Conte\u00f1en di\u00e1logos falados intercalados entre n\u00fameros musicais, e moitas veces as personaxes principais, as\u00ed como o coro, son chamados a bailar, a\u00ednda que a m\u00fasica deriva en gran parte dos estilos oper\u00edsticos do s\u00e9culo XIX, con \u00e9nfase nas melod\u00edas cantables. A opereta do s\u00e9culo XX \u00e9 m\u00e1is complexa e alcanzou a s\u00faa prosperidade en Austria e Alema\u00f1a.\nA opereta \u00e9 un precursor do teatro musical moderno ou do \"musical\". Nas primeiras d\u00e9cadas do s\u00e9culo XX, a opereta continuou a existir xunto aos musicais m\u00e1is novos, influ\u00edndo cada un no outro. Os trazos distintivos da opereta at\u00f3panse nas obras de teatro musical de Jerome Kern, Richard Rodgers e Stephen Sondheim."}
{"id": "555841", "revid": "47401", "url": "https://gl.wikipedia.org/wiki?curid=555841", "title": "Johann Strauss", "text": "Johann Strauss pode referirse a:"}
{"id": "555842", "revid": "47401", "url": "https://gl.wikipedia.org/wiki?curid=555842", "title": "Operetta", "text": ""}
{"id": "555843", "revid": "47401", "url": "https://gl.wikipedia.org/wiki?curid=555843", "title": "Cicel", "text": "Un cicel \u00e9 unha ferramenta manual dese\u00f1ada para cortar, facer ra\u00f1uras ou desbastar material en fr\u00edo mediante un golpe cun martelo axeitado. O f\u00edo de corte pode deteriorarse con facilidade, polo que \u00e9 preciso un reafiado. O extremo pode ser plano, dentado ou de toro.\nPunteiro de canteiro.\nO punteiro de canteiro \u00e9 un tipo de cicel que consiste nunha barra de aceiro coa punta endurecida. Sux\u00e9itase cunha man mentres se golpea o seu extremo cunha maceta.\nOs albaneis empr\u00e9gano para desbastar ou preparar superficies en que se van realizar outros traballos. Tam\u00e9n as utilizan os canteiros nas pedras en que se quere deixar unha superficie r\u00fastica.\nCicel para pedra.\nOs ciceis para pedra util\u00edzanse para tallar ou cortar pedra, ladrillos ou lousas de formig\u00f3n. Para cortar en lugar de tallar empr\u00e9gase un reforzo de ladrillo; este ten unha folla larga e plana que se golpea ao longo da li\u00f1a de corte para producir unha ra\u00f1ura, despois golp\u00e9ase con forza no centro para romper a pedra. Os escultores usan un cicel de culler, dobrado, co bisel en ambos os lados. Para aumentar a forza, os ciceis para pedra con frecuencia se golpean con mazas, un tipo de martelo m\u00e1is pesado."}
{"id": "555846", "revid": "111586", "url": "https://gl.wikipedia.org/wiki?curid=555846", "title": "Antifonte", "text": ""}
{"id": "555847", "revid": "88215", "url": "https://gl.wikipedia.org/wiki?curid=555847", "title": "Jair da Costa", "text": "Jair da Costa, nado en Santo Andr\u00e9, S\u00e3o Paulo, o 9 de xullo de 1940, \u00e9 un exfutbolista brasileiro, que xogaba como dianteiro. Desenvolveu a maior parte da s\u00faa carreira no Inter de Mil\u00e1n, formando parte do chamado \"Grande Inter\", que conquistou numerosos t\u00edtulos na d\u00e9cada de 1960, baixo a batuta do adestrador Helenio Herrera. Foi campi\u00f3n do mundo coa selecci\u00f3n brasileira en Chile 1962, a\u00ednda que non chegou a debutar no torneo.\nTraxectoria.\nOrixinario de Santo Andr\u00e9, trasladouse a Osasco aos oito anos. Debutou como futbolista nas filas do Portuguesa de S\u00e3o Paulo. As s\u00faas actuaci\u00f3ns con este equipo atraeron o interese dos clubs europeos e no ver\u00e1n de 1962 o Milan e Inter competiron pola s\u00faa fichaxe, ata que os \"rossoneri\" se decantaron polo seu compatriota Germano. A fichaxe de Jair polo Inter viuse, con todo, atrasada pola presenza no equipo do galego Luis Su\u00e1rez e do ingl\u00e9s Hitchens, que ocupaban as d\u00faas \u00fanicas prazas de estranxeiros que permit\u00eda o regulamento da \u00e9poca. Finalmente, o traspaso do brit\u00e1nico no outono permitiu a contrataci\u00f3n oficial do brasileiro. \nDebutou na Serie A nun partido contra o Genoa, marcando o seu primeiro gol aos 2 minutos de xogo. Foi a elecci\u00f3n preferida por Helenio Herrera para a banda dereita durante o resto da tempada, por diante de Bicicli, e tivo un papel destacado nos contragolpes do equipo. Con 10 goles, contribu\u00edu \u00e1 remontada na clasificaci\u00f3n do Inter, que ga\u00f1ou o \"scudetto\" ao final do torneo.\nCo equipo milan\u00e9s da \u00e9poca, que pasou \u00e1 historia co nome de \"Grande Inter\", Jair ga\u00f1ou outros dous t\u00edtulos de liga, d\u00faas Copas de Europa e d\u00faas Copas Intercontinentais. Foi o autor do primeiro gol do Inter na Copa de Europa, en 1963 fronte ao Everton, e nesa mesma edici\u00f3n marcou dous goles m\u00e1is nos cuartos de final e outro nas semifinais.\nO 27 de maio de 1965 marcou o gol decisivo para a conquista da segunda Copa de Europa na final disputada en San Siro contra o Benfica de M\u00e1rio Coluna e Eus\u00e9bio. Na tempada 1967/68 xogou cedido \u00e1 Roma, antes de regresar ao Inter, co que ga\u00f1ou o seu cuarto t\u00edtulo de liga na 1970/71.\nPreto do final da s\u00faa carreira, regresou ao Brasil para xogar no Santos, onde foi compa\u00f1eiro de Pel\u00e9, e co que ga\u00f1ou o Campionato Paulista en 1973. Pechou a s\u00faa carreira no Canad\u00e1, nas filas do Windsor Star.\nSelecci\u00f3n brasileira.\nCon Garrincha como titular no seu posto na selecci\u00f3n brasileira, s\u00f3 puido ser internacional nun encontro amigable ante Gales, que o Brasil ga\u00f1ou 3-1. Foi parte do combinado brasileiro no Mundial de 1962, pero non chegou a debutar na competici\u00f3n."}
{"id": "555849", "revid": "89787", "url": "https://gl.wikipedia.org/wiki?curid=555849", "title": "Pavel Vinogradov", "text": "Pavel Vladimirovich Vinogradov, nado en Magadan (Rusia) o 31 de agosto de 1953, \u00e9 un cosmonauta ruso que formou parte das misi\u00f3ns Soiuz TM-26, Soiuz TMA-8 e Soiuz TMA-08M e foi membro das expedici\u00f3ns 13, 35 e 36 \u00e1 Estaci\u00f3n Espacial Internacional.\nTraxectoria.\nVinogradov graduouse en enxe\u00f1ar\u00eda mec\u00e1nica polo Instituto de Aviaci\u00f3n de Moscova en 1977 e como analista de sistemas de computaci\u00f3n polo mesmo Instituto en 1980. Foi seleccionado como candidato a cosmonauta en maio de 1992, completando o seu adestramento en febreiro de 1994. Participou nas misi\u00f3ns Soiuz TM-26, Soiuz TMA-8 e Soiuz TMA-08M e foi membro das expedici\u00f3ns 13, 35 e 36 \u00e1 Estaci\u00f3n Espacial Internacional, pasando 546,94 d\u00edas no espazo."}
{"id": "555853", "revid": "98629", "url": "https://gl.wikipedia.org/wiki?curid=555853", "title": "Antifonte o Sofista", "text": "O nome Ant\u00edfonte o Sofista ou Antifonte de Atenas (En grego \u1f08\u03bd\u03c4\u03b9\u03c6\u1ff6\u03bd; romaniz.: \"Antiph\u1e53n (\u0410\u043d\u0442\u0438\u0444\u043e\u043d\u0442)\", pronunciado ) \u00fasase para referirse ao escritor de varios tratados sof\u00edsticos. Probabelmente viviu en Atenas nas d\u00faas \u00faltimas d\u00e9cadas do s\u00e9culo V a.C., pero case nada se sabe da s\u00faa vida.\nDesde a antig\u00fcidade debateuse se o escritor destes tratados sof\u00edsticos non era en realidade outro que Ant\u00edfonte o Orador, ou se Ant\u00edfonte o Sofista era de feito unha persoa separada. Esta segue sendo unha activa controversia acad\u00e9mica; dos editores recentes, Gagarin, e Laks e Most, cren que s\u00f3 hai un Antifonte, mentres que GJ Pendrick defende a existencia de dous individuos separados.\nO m\u00e1is importante destes tratados foi \"Sobre a verdade\", cuxos fragmentos sobreviventes abranguen moitos temas diferentes, desde a astronom\u00eda e as matem\u00e1ticas at\u00e9 a moral e a \u00e9tica. Tam\u00e9n se conservan fragmentos dos tratados da \"Concordia\" e \"Politicus\"; estes fragmentos foron \u00e1s veces atribu\u00eddos ao Orador m\u00e1is que ao Sofista.\nTampouco se sabe con certeza se o tratado sobre a \"interpretaci\u00f3n dos so\u00f1os\" baixo o nome de Antifonte foi escrito por Antifonte o Sofista ou se este foi escrito por outro Antifonte diferente. As edici\u00f3ns de Pendrick e de Laks e Most parten de que este tratado foi escrito polo mesma Antifonte que as obras sof\u00edsticas.\nAntifonte o Sofista.\nA Antifonte o Sofista atrib\u00faese un tratado co\u00f1ecido como \"Sobre a verdade\", do que s\u00f3 quedan fragmentos. \u00c9 de gran valor para a teor\u00eda pol\u00edtica, xa que parece ser un precursor da teor\u00eda dos dereitos naturais. As opini\u00f3ns expresadas nel suxiren que o seu autor non poder\u00eda ser a mesma persoa que Antifonte de Ramunte, xa que se interpretou como unha afirmaci\u00f3n de fortes principios igualitarios e libertarios apropiados para unha democracia \u2014 pero antit\u00e9ticos aos puntos de vista olig\u00e1rquicos de quen foi fundamental no golpe democr\u00e1tico do 411 como Antifonte de Ramunte.\"\" Argumentouse que esa interpretaci\u00f3n quedou obsoleta \u00e1 luz dun novo fragmento de texto de \"Sobre a verdade,\" descuberto en 1984. As novas probas supostamente descartan unha interpretaci\u00f3n igualitaria do texto.\nAs seguintes pasaxes poden confirmar os compromisos fortemente libertarios de Antifonte o Sofista.\n\"Natureza\" require liberdade.\n\"Sobre a verdade\" xustap\u00f3n a natureza represiva da convenci\u00f3n e da lei ( ) con \"natureza\" (fisis, ), especialmente a natureza humana. Consid\u00e9rase que a natureza esixe espontaneidade e liberdade, en contraste coas restrici\u00f3ns a mi\u00fado gratu\u00edtas impostas polas instituci\u00f3ns:A maior\u00eda das cousas que son legalmente xustas son [non menos]\u00a0... hostil \u00e1 natureza. Por lei estableceuse para os ollos o que deben ver e o que non deben ver; para os o\u00eddos o que deben o\u00edr e non deben o\u00edr; para a lingua o que debe falar e o que non debe falar; para as mans o que deben facer e o que non deben facer... e para a mente o que debe desexar e o que non debe desexar.A represi\u00f3n significa dor, mentres que a natureza (a natureza humana) \u00e9 evitar a dor.\nNoutro lugar, Antifonte escribiu: \"A vida \u00e9 como unha breve vixilia, e a duraci\u00f3n da vida como un s\u00f3 d\u00eda, por as\u00ed dicir, no que levando os ollos \u00e1 luz damos lugar a outros que nos suceden\". Mario Untersteiner comenta: \n\"Se a morte segue segundo a natureza, por que atormentar o seu contrario, a vida, que \u00e9 igualmente segundo a natureza? Ao apelar a esta tr\u00e1xica lei da existencia, Antifonte, falando coa voz da humanidade, quere sacudir todo o que pode violentar a individualidade da persoa.\" Inf\u00f3rmase de que Antifonte montou unha caseta nun \u00e1gora p\u00fablica onde ofrec\u00eda consolo aos doentes.\nNo relativo \u00e1 liberdade natural e a igualdade de todos os homes, Antifonte anticipa a doutrina dos dereitos naturais de Locke.\nMatem\u00e1ticas.\nAntifonte tam\u00e9n era matem\u00e1tico; xunto ao seu compa\u00f1eiro Bryson de Heraclea, foi o primeiro en dar unha cota superior e inferior para o valor de formula_1pi inscribindo e despois circunscribindo un pol\u00edgono ao redor dun c\u00edrculo e, finalmente, procedendo ao c\u00e1lculo das \u00e1reas dos pol\u00edgonos. Este m\u00e9todo aplicouse ao problema da cuadratura do c\u00edrculo e ao c\u00e1lculo de formula_1pi at\u00e9 Isaac Newton.\nO \"Anonymus Iamblichi\".\nO \"Protrepticus\" de Iamblichus cont\u00e9n un extenso fragmento dun importante autor antigo (estudado por estudosos como parte do movemento sofista), sobre educaci\u00f3n e filosof\u00eda pol\u00edtica. Esta pasaxe foi identificada orixinalmente por Friedrich Blass en 1889 como obra de Antifonte, pero esta atribuci\u00f3n non foi xeralmente aceptada. En consecuencia, este traballo \u00e9 referido na erudici\u00f3n moderna como o \"Anonymus Iamblichi\" ."}
{"id": "555854", "revid": "1131", "url": "https://gl.wikipedia.org/wiki?curid=555854", "title": "Antifonte o sofista", "text": ""}
{"id": "555855", "revid": "5863", "url": "https://gl.wikipedia.org/wiki?curid=555855", "title": "Fairey Battle", "text": "O Fairey Battle \u00e9 un bombardeiro lixeiro brit\u00e1nico monomotor dese\u00f1ado e fabricado por Fairey Aviation Company. Desenvolveuse a mediados dos anos 30 para a Royal Air Force (RAF) como un monoplano sucesor dos biplanos Hawker Hart e Hind. O Battle estaba impulsado polo mesmo motor de pist\u00f3ns de alto rendemento Rolls-Royce Merlin que equipaba a varios cazas brit\u00e1nicos contempor\u00e1neos como o Hawker Hurricane e o Supermarine Spitfire. O Battle era moito m\u00e1is pesado, cunha tripulaci\u00f3n de tres homes e unha carga de bombas. A\u00ednda que foi unha gran mellora con respecto aos avi\u00f3ns que o precederon, o Battle era relativamente lento (comparado cos Bf109 aos que ti\u00f1a que enfrontarse), ti\u00f1a un alcance limitado, e ti\u00f1a tan s\u00f3 d\u00faas metralladoras de 7,7 mm como armamento defensivo, polo que atopouse que era demasiado vulnerable aos cazas inimigos e ao fogo antia\u00e9reo.\nO Fairey Battle usouse en operaci\u00f3ns ao principio da segunda guerra mundial. Durante a \"guerra de Mentira\" o tipo tivo a distinci\u00f3n de conseguir a primeira vitoria a\u00e9rea dun avi\u00f3n da RAF no conflito. En maio de 1940 os Battle da Advanced Air Striking Force sofreron moitas perdas, frecuentemente por riba do 50% dos avi\u00f3ns que sa\u00edan para unha misi\u00f3n. A finais de 1940 o tipo fora retirado do servizo en primeira li\u00f1a e relegado a unidades de adestramento no exterior. Como un avi\u00f3n que se considerara unha gran promesa na era anterior \u00e1 guerra, o Battle demostrou ser un dos avi\u00f3ns no servizo da RAF m\u00e1is decepcionantes."}
{"id": "555856", "revid": "6279", "url": "https://gl.wikipedia.org/wiki?curid=555856", "title": "Circu\u00edto de Jeddah", "text": ""}
{"id": "555857", "revid": "89787", "url": "https://gl.wikipedia.org/wiki?curid=555857", "title": "Doenza do enxerto contra receptor", "text": "A doenza de enxerto contra h\u00f3spede, (DECH en galego e portugu\u00e9s, GVHD ou GvHD polas siglas en ingl\u00e9s de \"Graft-Versus-Host-Disease\" ou EICH polas siglas en castel\u00e1n), tam\u00e9n enfermidade de enxerto contra receptor \u00e9 unha complicaci\u00f3n m\u00e9dica com\u00fan en determinados alotrasplantes de tecidos. As\u00f3ciase principalmente ao transplante de c\u00e9lulas pluripotenciais hematopoi\u00e9ticas, comunmente denominado transplante de medula \u00f3sea. En \u00faltima instancia esta complicaci\u00f3n \u00e9 debida a que as c\u00e9lulas inmunes presentes no tecido transplantado reco\u00f1ecen ao receptor ou h\u00f3spede do transplante como \"estra\u00f1o\". As c\u00e9lulas inmunes transplantadas unha vez activadas atacan \u00e1s c\u00e9lulas do receptor causando a enfermidade. Nalgunhas ocasi\u00f3ns pode presentarse a enfermidade de enxerto contra h\u00f3spede despois dunha transfusi\u00f3n sangu\u00ednea.\nCausas.\nDe acordo ao criterio de Billingham, te\u00f1en que presentarse consecuentemente tres circunstancias para que se produza a manifestaci\u00f3n da DECH.\nDespois dun transplante de medula \u00f3sea, as c\u00e9lulas T presentes no enxerto poden atacar os tecidos do receptor ao reco\u00f1ecelos como estra\u00f1os. Estas c\u00e9lulas T producen un exceso de citoquinas, inclu\u00edndo TNF-\u03b1 e IFN-\u03b3. Os causantes desta reacci\u00f3n poden ser un gran n\u00famero de ant\u00edxenos presentes nas c\u00e9lulas do receptor, inclu\u00edndo, por exemplo, os ant\u00edxenos de leucocitos humanos (HLA). Non obstante, a doenza do enxerto contra h\u00f3spede pode producirse mesmo naqueles casos nos que doador e receptor son, desde o punto de vista dos HLA, id\u00e9nticos, sexan irm\u00e1ns ou non relacionados en absoluto. Esta reacci\u00f3n adoita ser consecuencia doutros ant\u00edxenos menores, chamados ant\u00edxenos menores de histocompatibilidade por este motivo, que, cando se presentan \u00e1s c\u00e9lulas transplantadas polo complexo maior de histocompatibilidade das c\u00e9lulas receptoras, provocan a activaci\u00f3n das c\u00e9lulas T recentemente chegadas e desencadean unha resposta inmune.\nA\u00ednda que a doenza de enxerto contra h\u00f3spede \u00e9 un aspecto negativo das c\u00e9lulas T transplantadas, estas pos\u00faen tam\u00e9n varios aspectos moi positivos entre os que se contan a capacidade para previr que os restos do sistema inmune do receptor rexeiten a medula doada. Adicionalmente, como o transplante de medula \u00f3sea se utiliza frecuentemente para tratar alg\u00fans tipos de leucemias, as c\u00e9lulas T transplantadas demostraron posu\u00edr un valioso efecto \"enxerto contra tumor ou enxerto contra leucemia.\" Unha grande parte das actuais investigaci\u00f3ns en canto a transplantes alox\u00e9nicos de medula \u00f3sea at\u00f3panse orientadas a tratar de separar os efectos indesex\u00e1beis da fisiolox\u00eda dos linfocitos T, daqueles que son considerados sumamente valiosos tales como o efecto \"enxerto contra tumor\".\nTipos.\nNo ambiente cl\u00ednico, a enfermidade de enxerto contra h\u00f3spede ad\u00f3itase dividir de acordo \u00e1 s\u00faa presentaci\u00f3n nas formas aguda e cr\u00f3nica.\nEsta distinci\u00f3n non \u00e9 arbitraria: as manifestaci\u00f3ns agudas e cr\u00f3nicas parecen implicar diferentes subpoboaci\u00f3ns de c\u00e9lulas inmunes, diferentes perf\u00eds de citocinas, diferentes dianas antix\u00e9nicas no h\u00f3spede e responder de forma diferente ao tratamento.\nManifestaci\u00f3ns cl\u00ednicas.\nNo sentido cl\u00e1sico, a doenza de enxerto contra h\u00f3spede caracter\u00edzase polo dano selectivo aos tecidos do f\u00edgado, pel e mucosas, e ao tracto gastrointestinal. Investigaci\u00f3ns recentes indican que outros \u00f3rganos diana da enfermidade incl\u00faen ao tecido hematopo\u00e9tico e sistema inmune (medula \u00f3sea e timo) como as\u00ed tam\u00e9n pulm\u00f3ns, causando unha forma idiop\u00e1tica de neumonitis. A enfermidade cr\u00f3nica ataca tam\u00e9n estes \u00f3rganos, pero co correr do tempo aparecen danos tam\u00e9n no tecido conectivo e gl\u00e1ndulas exocrinas\nA forma aguda da DECH que act\u00faa sobre o tracto gastrointestinal pode provocar unha severa inflamaci\u00f3n intestinal, desprendementos da membrana mucosa, diarrea severa, dor abdominal, n\u00e1useas e v\u00f3mitos. Polo xeral diagnost\u00edcase por medio dunha biopsia intestinal. A DECH hep\u00e1tica p\u00f3dese avaliar nos pacientes agudos por medio dos niveis de bilirrubina. A DECH d\u00e9rmica provoca unha erupci\u00f3n maculopapular difusa, algunhas veces nun patr\u00f3n similar a un bordado en encaixe.\nTanto na forma aguda como na forma cr\u00f3nica da DECH pode aparecer dano na mucosa da vaxina, o que causa dor severa e escarificaci\u00f3ns. Iso pode provocar incapacidade pra manter relaci\u00f3ns sexuais.\nA forma aguda da DECH clasif\u00edcase en etapas de acordo ao grao de compromiso: xeneralizada (pel-f\u00edgado-intestino) ou co compromiso de cada \u00f3rgano avaliado en catro etapas de 1 a 4. Os pacientes con EICH de grao IV polo xeral te\u00f1en unha prognose mala. Se a EICH \u00e9 o suficientemente grave como para requirir un tratamento inmunosupresor intensivo, tanto con esteroides como outros axentes quimioter\u00e1picos, o paciente pode desenvolver infecci\u00f3ns o suficientemente severas como para causarlle a morte.\nNa cavidade oral, a DECH manif\u00e9stase como liquen plano na mucosa cun alto risco de transformaci\u00f3n maligna cara a carcinoma de c\u00e9lulas escamosas bucal. O cancro oral asociado a DECH presenta un comportamento m\u00e1is agresivo con peor progn\u00f3stico que os mesmos tipos de cancro en persoas non transplantadas.\nDECH asociada a transfusi\u00f3n.\nEste tipo de DECH at\u00f3pase asociada \u00e1 transfusi\u00f3n de sangue que se adoita facer sobre pacientes inmunocomprometidos cando non se inactiva con radiaci\u00f3n o material a ser transfundido. Tam\u00e9n pode ocorrer cando o doante de sangue \u00e9 homocigota e o receptor \u00e9 heterocigota para un haplotipo dos ant\u00edgenos leucocitarios humanos. Esta \u00faltima ten unha moi alta mortalidade asociada (80-90%) debida \u00e1 participaci\u00f3n do tecido linfoide da medula \u00f3sea, a\u00ednda que as manifestaci\u00f3ns cl\u00ednicas son similares \u00e1s da DECH que ocorre por transplante de medula. A DECH asociada a transfusi\u00f3ns \u00e9 moi rara no medicamento moderno. Na s\u00faa maior parte p\u00f3dese previr irradiando en forma controlada os produtos sangu\u00edneos. A irradiaci\u00f3n ten por labor o inativar o ADN de toda c\u00e9lula nucleada presente no volume de sangue; os gl\u00f3bulos brancos e entre eles os linfocitos.\nEn transplantes de timo.\nPoder\u00edase dicir que o transplante de timo \u00e9 capaz de producir un tipo especial de EICH, porque os linfocitos T do receptor do transplante usan as c\u00e9lulas do timo do doador como modelos para o seu desenvolvemento mediante selecci\u00f3n negativa. Este proceso normalmente impide o reco\u00f1ecemento de autoant\u00edxenos, pero no caso do transplante de timo isto pode provocar o erro de que os propios linfocitos T do receptor, non sendo seleccionados negativamente, reco\u00f1ezan as s\u00faas propias estruturas coma se fosen estra\u00f1os. Tam\u00e9n \u00e9 un tipo de EICH indirecta, xa que non son as c\u00e9lulas transplantadas as directamente responsables, sen\u00f3n que o transplante fai que os propios linfocitos T do receptor se comporten coma se fosen estra\u00f1os. Observouse un efecto de autoinmunidade dirixido a varios \u00f3rganos en experimentos de xenotransplante de timo entre especies. A enfermidade autoinmune \u00e9 unha complicaci\u00f3n frecuente despois do transplante alox\u00e9nico de timo humano, atop\u00e1ndose no 42% dos transplantados un ano despois do transplante. Non obstante, isto expl\u00edcase en parte pola propia indicaci\u00f3n deste tipo de transplantes, que se dan nos casos de s\u00edndrome de DiGeorge completa. A s\u00edndrome aumenta o risco de enfermidade autoinmune. \nTratamento da DECH.\nO tratamento est\u00e1ndar para a enfermidade \u00e9 a administraci\u00f3n intravenosa de glicocorticoides tales como a prednisona, tanto na s\u00faa forma aguda como cr\u00f3nica. A terapia con estes glicocorticoides ori\u00e9ntase a suprimir a resposta inmune mediada por c\u00e9lulas T nos tecidos, con todo estes corticoides en alta dose levan o risco desenvolvo de infecci\u00f3ns incontrolables e facilitan a reaparici\u00f3n do cancro. Por tanto, \u00e9 desexable diminu\u00edr os altos niveis de esteroides administrados inmediatamente post-transplante a niveis m\u00e1is baixos axi\u00f1a que sexa posible, en cuxo punto a aparici\u00f3n dunha forma de DECH leve pode resultar terap\u00e9utica, especialmente naqueles casos de non coincidencia de ant\u00edgenos HLA, xa que se asocia normalmente cun importante efecto enxerto contra tumor.\nTerapias en etapa de investigaci\u00f3n.\nHai un gran n\u00famero de ensaios cl\u00ednicos en desenvolvemento ou recentemente completados na \u00e1rea de novos tratamentos para a enfermidade de enxerto contra h\u00f3spede, as\u00ed como na s\u00faa prevenci\u00f3n."}
{"id": "555858", "revid": "12452", "url": "https://gl.wikipedia.org/wiki?curid=555858", "title": "Doenza de enxerto contra h\u00f3spede", "text": ""}
{"id": "555859", "revid": "12452", "url": "https://gl.wikipedia.org/wiki?curid=555859", "title": "Enfermidade de enxerto contra h\u00f3spede", "text": ""}
{"id": "555860", "revid": "12452", "url": "https://gl.wikipedia.org/wiki?curid=555860", "title": "Enfermidade de enxerto contra receptor", "text": ""}
{"id": "555861", "revid": "12452", "url": "https://gl.wikipedia.org/wiki?curid=555861", "title": "Doenza de enxerto contra receptor", "text": ""}
{"id": "555862", "revid": "111586", "url": "https://gl.wikipedia.org/wiki?curid=555862", "title": "DECH", "text": ""}
{"id": "555868", "revid": "4817", "url": "https://gl.wikipedia.org/wiki?curid=555868", "title": "Terry W. Virts", "text": "Terry W. Virts, nado en Baltimore, Maryland, o 1 de decembro de 1967, \u00e9 un astronauta estadounidense que formou parte das misi\u00f3ns Soiuz TMA-15M e STS-130 e foi membro das expedici\u00f3ns 42 e 43 \u00e1 Estaci\u00f3n Espacial Internacional.\nTraxectoria.\nVirts graduouse en matem\u00e1ticas pola Academia da Forza A\u00e9rea dos Estados Unidos en 1989 e \u00e9 m\u00e1ster en aeron\u00e1utica pola Universidade Aeron\u00e1utica Embry-Riddle en 1997. Participou nas misi\u00f3ns Soiuz TMA-15M e STS-130 e foi membro das expedici\u00f3ns 42 e 43 \u00e1 Estaci\u00f3n Espacial Internacional, pasando 213,45 d\u00edas no espazo."}
{"id": "555869", "revid": "4817", "url": "https://gl.wikipedia.org/wiki?curid=555869", "title": "Terry Virts", "text": ""}
{"id": "555870", "revid": "4817", "url": "https://gl.wikipedia.org/wiki?curid=555870", "title": "Roberto Vittori", "text": "Roberto Vittori, nado en Viterbo (Italia) o 15 de outubro de 1964, \u00e9 un astronauta italiano que formou parte das misi\u00f3ns STS-134, Soiuz TMA-6, Soiuz TM-34, Soiuz TMA-5 e Soiuz TM-33.\nTraxectoria.\nVittori graduouse na Academia da Forza A\u00e9rea de Italia en 1989 e entre 1989 e 1990 completou o seu adestramento coa Forza A\u00e9rea dos Estados Unidos na Base Reese da Forza A\u00e9rea en Texas. Participou nas misi\u00f3ns STS-134, Soiuz TMA-6, Soiuz TM-34, Soiuz TMA-5 e Soiuz TM-33, pasando 35,52 d\u00edas no espazo."}
{"id": "555872", "revid": "98629", "url": "https://gl.wikipedia.org/wiki?curid=555872", "title": "Endre Ady", "text": "Endre Ady de Di\u00f3sad, nado en \u00c9rmindszent o 22 de novembro de 1877 e finado en Budapest o 27 de xaneiro de 1919, foi un poeta h\u00fangaro animador do movemento que xirou arredor da revista Nyugat (\"Oeste\"), que pretend\u00eda abrir a cultura h\u00fangara \u00e1 do oeste de Europa. Foi un dos poetas maxiares m\u00e1is importantes e unha figura significativa do xornalismo h\u00fangaro. Influenciado polos simbolistas franceses, foi un poeta que se inspirou tanto en raz\u00f3ns er\u00f3tico-sentimentais como relixiosas e sociais.\nNome.\nNo nome h\u00fangaro Ady Endre, o apelido precede ao primeiro nome, pero esta entrada usa a orde habitual en italiano Endre Ady, na que o nome precede ao apelido.\nDedic\u00f3uselle un asteroide, 345648 Adyendre.\nTraxectoria.\nEndre Ady naceu en \u00c9rmindszent (actual C\u0103ua\u0219, Roman\u00eda). Proced\u00eda dunha familia aristocr\u00e1tica de relixi\u00f3n e tradici\u00f3ns calvinistas e era o segundo de tres irm\u00e1ns. Asistiu \u00e1 escola primaria en \u00c9rmindszent, comezou o bacharelato cos escolapios Carei (\"Nagyk\u00e1roly\" en h\u00fangaro) e despois continuou en Zal\u0103u (\"Zilah\" en h\u00fangaro). Realizou os seus estudos universitarios na Universidade de Debrecen. Despois dos seus estudos universitarios, traballou como redactor no xornal \"Budapesti Napl\u00f3\" e colaborou coa revista \"Nyugat\". Considerando a cidade excesivamente burguesa, trasladouse durante uns anos a Nagyv\u00e1rad, Gran Varadino, un centro tranquilo cunha notable vida cultural, onde fundou a revista \"Holnap\" (\"O d\u00eda seguinte\"). Despois foi un dos animadores do grupo que ti\u00f1a o seu propio punto de referencia na revista \"Nyugat\".\nEn 1903 realiza unha viaxe a Par\u00eds, grazas \u00e1 cal entrou en contacto coas vangardas europeas. Endre Ady reflicte na s\u00faa obra o universo de principios de s\u00e9culo en plena efervescencia e os tormentos humanos relacionados. En Par\u00eds, onde viviu alg\u00fans anos, co\u00f1eceu \u00e1 s\u00faa dona, muller dun rico comerciante, Diosyn\u00e9 Br\u00fcll Ad\u00e9l, a quen rebautizou como \"L\u00e9da\", do personaxe mitol\u00f3xico do mesmo nome. Ela \u00e9 a L\u00e9da dos seus poemas, a s\u00faa inspiradora de versos amorosos, entre as m\u00e1is fermosas da literatura h\u00fangara; unha muller culta, rica, fermosa e interesante da que o poeta se namora e da que manter\u00e1 at\u00e9 1912 un v\u00ednculo harm\u00f3nico e m\u00e1is frecuentemente atormentado. \u00c9 ela quen o anima e axuda a ir como correspondente dun xornal a Par\u00eds onde permanecer\u00e1 un ano enteiro. Despois de separarse de L\u00e9da, en 1914 co\u00f1eceu a Berta Boncza, unha moza de 20 anos \u00e1 que rebautizou nos seus poemas \"Csinszka\". O 27 de marzo de 1915 casaron e a moza permaneceu con el at\u00e9 a morte de Ady. Cando morreu en 1919, a ra\u00edz da s\u00edfilis contra\u00edda na s\u00faa xuventude, todas as persoas que estaban de loito acompa\u00f1aron o seu cadaleito.\nPoes\u00eda.\nEn Par\u00eds tomou conciencia do estado de atraso da s\u00faa naci\u00f3n e, despois de regresar \u00e1 s\u00faa terra natal e instalarse en Budapest, con algunhas das s\u00faas colecci\u00f3ns de versos \"\u00daj versek\" (\"Novos versos\") 1906, \"V\u00e9r \u00e9s arany\" (\"Sangue e ouro\") 1907, \"Az Ill\u00e9s szeker\u00e9n\" (\"No carro de El\u00edas\") 1908, \"Szeretn\u00e9m, ha szeretn\u00e9nek\" (\"Oxal\u00e1 me quixesen\") 1909 e moitos outros que a\u00ednda seguir\u00e1n, sit\u00faase no centro da actualidade literaria que atrae a atenci\u00f3n xeral do pa\u00eds e convert\u00e9ndose no estandarte dos innovadores. Na s\u00faa linguaxe particular, o mundo po\u00e9tico de Ady \u00e9 un mundo sumamente variado que vai dende os heroes do pasado aos tormentos dun home prisioneiro dun mundo escravo do di\u00f1eiro, dende o seu grande amor vivido a trav\u00e9s do furac\u00e1n. dunha paix\u00f3n complexa e contraditoria \u00e1 angustiosa inquietude que agarra obsesivamente ao home moderno, en fin, un mundo a\u00ednda absolutamente in\u00e9dito na poes\u00eda h\u00fangara. A\u00ednda que influenciado por Baudelaire e Verlaine, segue sendo totalmente h\u00fangaro en todas as s\u00faas manifestaci\u00f3ns e a s\u00faa obra \u00e9 ao mesmo tempo moi moderna e ancestral, vencellada por unha banda \u00e1s correntes europeas m\u00e1is avanzadas e, por outra, \u00e1s tradici\u00f3ns seculares. Esta s\u00edntese de progreso e car\u00e1cter nacional as\u00ed esbozada por el a\u00ednda conserva hoxe unha importancia decisiva na Hungr\u00eda."}
{"id": "555873", "revid": "23204", "url": "https://gl.wikipedia.org/wiki?curid=555873", "title": "Fey", "text": "Mar\u00eda Fernanda Bl\u00e1zquez Gil, co\u00f1ecida como Fey, nada en Cidade de M\u00e9xico (M\u00e9xico) o 21 de xullo de 1973, \u00e9 unha cantante mexicana de m\u00fasica pop e electr\u00f3nica."}
{"id": "555878", "revid": "103786", "url": "https://gl.wikipedia.org/wiki?curid=555878", "title": "Juli\u00e1n Antonio Troncoso Montero", "text": ""}
{"id": "555885", "revid": "103786", "url": "https://gl.wikipedia.org/wiki?curid=555885", "title": "Cesar Jos\u00e9 Mera Rodr\u00edguez", "text": ""}
{"id": "555886", "revid": "89787", "url": "https://gl.wikipedia.org/wiki?curid=555886", "title": "Escape antix\u00e9nico", "text": "O escape entix\u00e9nico, tam\u00e9n chamado escape inmunitario, evasi\u00f3n inmune, inmunoevasi\u00f3n ou mutaci\u00f3n de escape, \u00e9 un proceso que ocorre cando o sistema inmunitario dun organismo h\u00f3spede, como o ser humano, non pode responder a un axente infeccioso, porque o sistema inmunitario do h\u00f3spede xa non pode reco\u00f1ecer e eliminar un pat\u00f3xeno, como un virus. Este proceso pode producirse de diferentes maneiras tanto de natureza xen\u00e9tica coma ambiental. Entre eses mecanismos est\u00e1n a recombinaci\u00f3n hom\u00f3loga e a manipulaci\u00f3n e resistencia de/\u00e1s respostas inmunitarias do h\u00f3spede.\nOs ant\u00edxenos poden escapar da resposta inmunitaria por medio de diversos mecanismos. Por exemplo, o parasito tripanosoma africano pode eliminar os anticorpos do h\u00f3spede, as\u00ed como resistir a lise e inhibir partes da resposta inmunitaria innata. A bacteria \"Bordetella pertussis\" pode escapar da acci\u00f3n do sistema inmunitario ao inhibir que os neutr\u00f3filos e macr\u00f3fagos invadan o sitio de infecci\u00f3n en fases temper\u00e1s. Unha causa de escape antix\u00e9nico \u00e9 que os ep\u00edtopos do pat\u00f3xeno (os sitios moleculares aos que se unen as c\u00e9lulas inmunitarias) se fan moi similares aos ep\u00edtopos naturais de tipo MHC-1 da persoa, e como resultado o sistema inmunitario non \u00e9 quen de distinguir o axente infeccioso das c\u00e9lulas propias.\nO escpe antix\u00e9nico non s\u00f3 \u00e9 crucial para a resposta inmunitaria natural do h\u00f3spede, sen\u00f3n tam\u00e9n para a resistencia contra as vacinas. O problema do escape antix\u00e9nico disuadiu en moitos casos a creaci\u00f3n de novas vacinas, porque as vacinas xeralmente cobren unha pequena proporci\u00f3n das cepas dun virus, e a recombinaci\u00f3n do ADN que codifica os ant\u00edxenos fai que diversos pat\u00f3xenos poidan resistir as novas vacinas desenvolvidas. Alg\u00fans ant\u00edxenos poden mesmo actuar por v\u00edas diferentes \u00e1s que a vacina pretend\u00eda neutralizar. Investigaci\u00f3ns recentes sobre moitas vacinas, inclu\u00edndo a da malaria, c\u00e9ntranse en como anticiparse a esta diversidade e crear vacinas que poidan cubrir un espectro m\u00e1is amplo de variaci\u00f3n antix\u00e9nica. O 12 de maio de 2021, informouse da continua ameaza que supo\u00f1en as variantes do SARS-CoV-2 (causante da COVID-19) e as s\u00faas mutaci\u00f3ns de escape, como a mutaci\u00f3n E484K.\nMecanismos de evasi\u00f3n.\n\"Helicobacter pylori\" e a recombinaci\u00f3n hom\u00f3loga.\nO mecanismo de escape antix\u00e9nico m\u00e1is com\u00fan \u00e9 a recombinaci\u00f3n hom\u00f3loga, que pode observarse nunha ampla variedade de pat\u00f3xenos bacterianos, inclu\u00edndo o \"Helicobacter pylori\", unha bacteria que infecta o est\u00f3mago humano. A\u00ednda que a recombinaci\u00f3n hom\u00f3loga do h\u00f3spede pode actuar como un mecanismo de defensa para arranxar as roturas de dobre febra no ADN, pode tam\u00e9n xerar cambios no ADN antix\u00e9nico que pode crear novas prote\u00ednas irreco\u00f1ecibles, que permiten que o ant\u00edxeno escape do reco\u00f1ecemento polo sistema de resposta inmunitaria do h\u00f3spede. Por medio da recombinaci\u00f3n das prote\u00ednas de membrana de \"H. pylori\", as inmunoglobulinas xa non poden reco\u00f1ecer estas novas estruturas e, por tanto, non poden atacar o ant\u00edxeno como parte da resposta inmunitaria normal.\nTripanosomas africanos.\nos tripanosomas africanos son parasitos que poden escapar das respostas inmunitarias dos seus h\u00f3spedes animais de diversas maneiras. \nO mecanismo m\u00e1is frecuente \u00e9 a capacidade de evadirse do reco\u00f1ecemento polos anticorpos por medio dunha variaci\u00f3n antix\u00e9nica. Isto cons\u00e9gueno cambiando as s\u00faas glicoprote\u00ednas de superficie variables (VSG), que cobren todo o parasito e ocultan outros ant\u00edxenos da membrana do parasito. Cando esta cuberta \u00e9 reco\u00f1ecida como un ant\u00edxeno por un anticorpo, o parasito pode ser eliminado. Por\u00e9n, as variaci\u00f3ns que sofre esta cuberta poden facer que os anticorpos non poidan reco\u00f1ecer e eliminar o ant\u00edxeno. Ademais disto, o recubrimento de VSG rec\u00edclase na zona flaxelar do parasito e durante este proceso pode retirar os anticorpos que quedaron unidos a eles.\nOs tripanosomas poden tam\u00e9n evadirse da acci\u00f3n inmunitaria utilizando a propia resposta inmune do h\u00f3spede. Pola conversi\u00f3n de ATP a AMPc realizada polo encima adenilato ciclase, inh\u00edbese a produci\u00f3n de TNF-\u03b1, unha citocina de sinalizaci\u00f3n importante para inducir a inflamaci\u00f3n, nas c\u00e9lulas mieloides do f\u00edgado. Ademais, os tripanosomas poden debilitar o sistema inmunitario inducidndo a apoptose (morte celular) de c\u00e9lulas B e a degradaci\u00f3n da linfopoese de c\u00e9lulas B. Tam\u00e9n poden inducir mol\u00e9culas supresoras que inhiben a reproduci\u00f3n das c\u00e9lulas T.\nVirus de ARN de plantas.\nLafforgue et al 2011 encontraron que a formaci\u00f3n de mutantes de escape en virus de ARN de plantas era incentivada pola coexistencia de plantas agr\u00edcolas transx\u00e9nicas que posu\u00edan unha resistencia baseada en microARNs artificiais (amiR) con individuos totalmente susceptibles da mesma planta, e incluso isto era m\u00e1is intenso coa coexistencia con transx\u00e9nicos que produc\u00edan debilmente microARNs artificiais.\nEscape dos tumores.\nMoitos cancros de cabeza e pescozo poden escapar das respostas inmnitarias de diversos xeitos. Un exemplo \u00e9 por medio da produci\u00f3n de citocinas proinflamatorias e inmunosupresivas. Isto pode conseguirse cando o tumor recruta c\u00e9lulas inmunosupresoras no ambiente do tumor. Entre tales c\u00e9lulas est\u00e1n os macr\u00f3fagos M2 protumorais, as c\u00e9lulas supresoras derivadas mieloides, linfocitos T CD4 polarizados a Th2, e linfocitos T reguladores. Estas c\u00e9lulas poden despois limitar as respostas das c\u00e9lulas T pola produci\u00f3n de citocinas e ao liberaren encimas inmunomoduladores. Outros tumores poden escapar das terapias dirixidas a ant\u00edxenos ao perderen ou diminu\u00edren \u00e1 baixa os ant\u00edxenos asociados, como est\u00e1 ben demostrado despois da inmunoterapia de bloqueo de puntos de control (\"checkpoints\") e a terapia de c\u00e9lulas CAR-T, a\u00ednda que datos m\u00e1is recentes indican que isto pode previrse matando as c\u00e9lulas transe\u00fantes localizadas por medio do fasL/fas. Alternativamente, poden desenvolverse terapias para abranguer m\u00faltiples ant\u00edxenos en paralelo.\nEscape das vacinas.\nConsecuencias de vacinas recentes.\nA\u00ednda que as vacinas se crean para reforzar a resposta inmunitaria aos pat\u00f3xenos, en moitos casos estas vacinas non poden cubrir a ampla variedade de cepas que pode ter un pat\u00f3xeno. Xeralmente adoitan protexer s\u00f3 contra unha ou d\u00faas cepas, o que fai que as cepas non cubertas pola vacina poidan escapar da acci\u00f3n inmunitaria. Isto ten como resultado que os pat\u00f3xenos poden atacar dianas do sistema inmunitario diferentes das que se pretend\u00eda que neutralizase a vacinaci\u00f3n. Esta diversidade de ant\u00edxenos do parasito \u00e9 particularmente problem\u00e1tica no desenvolvemento de vacinas da malaria.\nSoluci\u00f3ns ao escape das vacinas.\nPara intentar arranxar este problema, as vacinas deben poder cubrir a ampla variedade de cepas dunha poboaci\u00f3n microbiana. En investigaci\u00f3ns recentes sobre a bacteria \"Neisseria meningitidis\", unha cobertura ampla deste tipo poder\u00eda conseguirse pola combinaci\u00f3n de vacinas conxugadas de polisac\u00e1ridos multicompo\u00f1entes. Por\u00e9n, para unha ulterior mellora da ampliaci\u00f3n da cobertura das vacinaci\u00f3ns, debe realizarse unha vixilancia epidemiol\u00f3xica para detectar mellor as variaci\u00f3ns de mutantes de escape e o seu espallamento."}
{"id": "555887", "revid": "27155", "url": "https://gl.wikipedia.org/wiki?curid=555887", "title": "Escape inmunitario", "text": ""}
{"id": "555888", "revid": "27155", "url": "https://gl.wikipedia.org/wiki?curid=555888", "title": "Escape inmune", "text": ""}
{"id": "555889", "revid": "27155", "url": "https://gl.wikipedia.org/wiki?curid=555889", "title": "Evasi\u00f3n inmunitaria", "text": ""}
{"id": "555890", "revid": "27155", "url": "https://gl.wikipedia.org/wiki?curid=555890", "title": "Evasi\u00f3n inmune", "text": ""}
{"id": "555891", "revid": "27155", "url": "https://gl.wikipedia.org/wiki?curid=555891", "title": "Mutaci\u00f3n de escape", "text": ""}
{"id": "555892", "revid": "27155", "url": "https://gl.wikipedia.org/wiki?curid=555892", "title": "Inmunoevasi\u00f3n", "text": ""}
{"id": "555897", "revid": "22795", "url": "https://gl.wikipedia.org/wiki?curid=555897", "title": "Parahucho", "text": ""}
{"id": "555898", "revid": "5863", "url": "https://gl.wikipedia.org/wiki?curid=555898", "title": "Jos\u00e9 MacCrohon Blake", "text": ""}
{"id": "555899", "revid": "5863", "url": "https://gl.wikipedia.org/wiki?curid=555899", "title": "Jos\u00e9 Mac-Crohon y Blake", "text": ""}
{"id": "555900", "revid": "5863", "url": "https://gl.wikipedia.org/wiki?curid=555900", "title": "Jos\u00e9 Mar\u00eda MacCrohon Blake", "text": ""}
{"id": "555901", "revid": "5863", "url": "https://gl.wikipedia.org/wiki?curid=555901", "title": "Jos\u00e9 Mar\u00eda Eugenio MacCrohon y Blake", "text": ""}
{"id": "555902", "revid": "5863", "url": "https://gl.wikipedia.org/wiki?curid=555902", "title": "Jos\u00e9 Mar\u00eda Eugenio MacCrohon Blake", "text": ""}
{"id": "555903", "revid": "5863", "url": "https://gl.wikipedia.org/wiki?curid=555903", "title": "Jos\u00e9 MacCrohon", "text": ""}
{"id": "555904", "revid": "5863", "url": "https://gl.wikipedia.org/wiki?curid=555904", "title": "Vicente Alsina", "text": ""}
{"id": "555905", "revid": "27155", "url": "https://gl.wikipedia.org/wiki?curid=555905", "title": "C\u00e9lula mieloide", "text": ""}
{"id": "555906", "revid": "25871", "url": "https://gl.wikipedia.org/wiki?curid=555906", "title": "Ordenanza (soldado)", "text": "No \u00e1mbito militar, ch\u00e1mase ordenanza, mensaxeiro, oficial de ordenanza ou oficial de d\u00eda ao soldado que se nomea diariamente para que leve as ordes e comunicaci\u00f3ns oficiais do xefe do corpo ao cuartel e as autoridades da praza. \nTam\u00e9n \u00e9 un soldado pertencente a un corpo de garda que estando exento de facer labores de sentinela ou calquera outro servizo de vixilancia que est\u00e1 \u00e1s ordes daquel posto. Empr\u00e9gase para realizar labores mec\u00e1nicos como traer auga, varrer, ir en busca de utensilios, acender as luces, etc. \nBatman.\nNos ex\u00e9rcitos de pa\u00edses de fala inglesa, a palabra \"\"batman\" refire ao servinte militar dun oficial. Esa palabra prov\u00e9n do franc\u00e9s antigo \"bast\", do lat\u00edn tard\u00edo \"bastum\" que da en franc\u00e9s moderno \"b\u00e2t\", ou literalmente: o \"home da manda\"\". En orixe, o \"batman\" \u00e9 o home encargado de coidar da mula ou cabalo que leva a equipaxe dun oficial. O termo \u00e9 moi anterior ao personaxe batman de banda dese\u00f1ada; \u00e1s veces o mordomo Alfred \u00e9 referido como \"Batman's batman\" (o batman de Batman) facendo uso desta acepci\u00f3n."}
{"id": "555911", "revid": "72012", "url": "https://gl.wikipedia.org/wiki?curid=555911", "title": "Mar\u00eda Fernanda Bl\u00e1zquez Gil", "text": ""}
{"id": "555931", "revid": "55340", "url": "https://gl.wikipedia.org/wiki?curid=555931", "title": "Aar\u00f3n Mart\u00edn", "text": "Aar\u00f3n Mart\u00edn Caricol, nado en Montmel\u00f3 o 22 de abril de 1997, \u00e9 un futbolista catal\u00e1n que xoga na posici\u00f3n de defensa nas filas do 1. FSV Maguncia 05 da 1 Bundesliga.\nTraxectoria.\nComezou como futbolista nas categor\u00edas inferiores do R. C. D. Espanyol. En 2013 pasou a formar parte do Xuvenil A do equipo branquiazul, para se incorporar ao equipo filial, o Real Club Deportivo Espanyol B ao comezo da tempada 2014-15. O 16 de xaneiro de 2016 marcou o seu primeiro gol como s\u00e9nior, nunha vitoria por 2\u20130 na casa contra do CF Reus Deportiu.\nTras ser titular indiscutible durante toda a tempada o 13 de xu\u00f1o de 2016 renovou contrato co club ata o ano 2020, por mor do interese de varios clubs por facerse cos seus servizos. Debutou nun partido oficial co primeiro equipo do Espanyol o 2 de outubro de 2016, na 7\u00aa xornada da Primeira Divisi\u00f3n espa\u00f1ola 2016-17 perante o Vilarreal CF no RCDE Stadium, ao incorporarse ao xogo no minuto 65 para substitu\u00edr a Jos\u00e9 Antonio Reyes.\nO 6 de agosto de 2018 o R. C. D. Espanyol fixo oficial a cesi\u00f3n pola tempada 2018-2019 do xogador ao 1. FSV Maguncia 05 coa obriga de compra de xogar 10 partidos co conxunto alem\u00e1n.. Debutou na Bundesliga o 26 de agosto, nunha derrota por 1\u20130 na casa fronte ao VfB Stuttgart nun partido no que xogou os 90 minutos.. O 5 de novembro de 2018 asinou contracto definitivo co club alem\u00e1n.\nXogou cinco encontros, tres como titular, ao comezo da tempada 2020-21 con cada volta menos tempo o 31 de decembro de 2020 asinou polo R. C. Celta de Vigo, e volveu as\u00ed \u00e1 liga espa\u00f1ola, en calidade de cedido ata final de tempada\nInternacional.\nAar\u00f3n foi internacional coa e sub-19 de Espa\u00f1a. Formou parte do equipo que ga\u00f1ou o Campionato de Europa Sub-19 da UEFA 2015, e disputou o encontro final en Katerini ante a ..\nDebutou coa Selecci\u00f3n de f\u00fatbol de Catalu\u00f1a o 28 de decembro de 2016, como titular nun partido contra Tunisia que logo dos 90 minutos ti\u00f1a o marcador 3\u20133 e que rematou en derrota 2\u20134 nos penaltis."}
{"id": "555932", "revid": "111586", "url": "https://gl.wikipedia.org/wiki?curid=555932", "title": "Junker", "text": "En alem\u00e1n denom\u00ednase Junker (do baixo alem\u00e1n medio \"Juncherre &lt; Junger Herr,\" xove nobre ou \"se\u00f1orito\") aos membros da antiga nobreza terratenente de Prusia que dominou Alema\u00f1a ao longo do s\u00e9culo XIX e principios do s\u00e9culo XX.\nOs \"Junker\" posu\u00edan grandes propiedades rurais onde tam\u00e9n viv\u00edan e traballaban campesi\u00f1os con moi poucos dereitos e/ou recursos econ\u00f3micos. Orixinalmente constitu\u00edan un importante sector pol\u00edtico, social e econ\u00f3mico en Prusia e, despois de 1871, tam\u00e9n no liderado pol\u00edtico, militar e diplom\u00e1tico do Imperio alem\u00e1n. Un dos \"Junker\" m\u00e1is famosos foi o chanceler Otto von Bismarck.\nHistoria.\nPertencentes a Prusia na s\u00faa maior\u00eda, xurdiron da baixa nobreza e seguiron as tradici\u00f3ns da aristocracia alem\u00e1, onde o primox\u00e9nito levaba toda a herdanza e os demais fillos eran enviados ao ex\u00e9rcito ou a igrexa, en tanto que \u00e1s fillas busc\u00e1baselles o mellor marido posible. As\u00ed, moitos clans lograron reunir grandes extensi\u00f3ns de terra e un gran poder a trav\u00e9s das s\u00faas numerosas, e ben situadas, conexi\u00f3ns familiares. A s\u00faa influencia pol\u00edtica estendeuse desde a \u00e9poca do Imperio alem\u00e1n (1871-1918) at\u00e9 a Rep\u00fablica de Weimar e a Alema\u00f1a nazi. Dic\u00edase que \u00abse Prusia gobernaba Alema\u00f1a e os \"Junker\" dominaban Prusia, estes tam\u00e9n dominar\u00edan o Imperio alem\u00e1n a trav\u00e9s de Prusia\u00bb.\nDaqueles que pertenc\u00edan \u00e1 elite \"Junker\", destacaron personaxes tan influentes como o chanceler e estadista Otto von Bismarck, o militar e posterior \"Reichspr\u00e4sident\" de Alema\u00f1a Paul von Hindenburg e o destacado mariscal de campo Gerd von Rundstedt. \nDurante a primeira guerra mundial, o nacionalista irland\u00e9s e membro do Parlamento Tom Kettle comparou a clase terratenente anglo-irlandesa cos prusianos Junkers, dicindo: \"\"Inglaterra vai loitar pola liberdade en Europa e polo junkerdom en Irlanda.\" \nAlg\u00fans \"Junker\" constitu\u00edron unha especie de camarilla ao redor do presidente von Hindenburg en 1932-1933 e xogaron un importante papel na \"Machtergreifung\" ou toma do poder polos nazis.\nSegunda guerra mundial.\nA segunda guerra mundial significou non s\u00f3 a perda da base territorial da case totalidade das s\u00faas posesi\u00f3ns tradicionais, sen\u00f3n que tam\u00e9n lles levou ao bordo da desaparici\u00f3n. Segundo un estudo realizado entre preto de nove mil \"Junker\", m\u00e1is da metade morreran combatendo e outro 15\u00a0% asasinados en 1945. Do resto, uns cincocentos faleceron en prisi\u00f3n e outros cincocentos suicid\u00e1ronse, ademais do cincuenta e oito que foran executados polo r\u00e9xime nazi por participar ou ter colaborado no atentado do 20 de xullo de 1944 contra Adolf Hitler. S\u00f3 un 15\u00a0% logrou sobrevivir.\nFin da guerra e desaparici\u00f3n coa RDA.\nNos \u00faltimos meses da contenda moitos arist\u00f3cratas fuxiron das s\u00faas propiedades na Prusia Oriental e Pomerania ante o avance do Ex\u00e9rcito Sovi\u00e9tico. Tras o final da guerra, aqueles que non fuxiran, foron expulsados dos territorios orientais (Prusia Oriental e Occidental, Pomerania e Silesia) que Alema\u00f1a perdeu tras a contenda como consecuencia dos acordos entre os aliados. Posteriormente, nos territorios baixo administraci\u00f3n da Rep\u00fablica Democr\u00e1tica Alem\u00e1 (RDA) \u2014que correspond\u00eda \u00e1 maior parte de Prusia\u2014 prohibiuse a posesi\u00f3n de terras que superasen un certo tama\u00f1o, o cal supuxo o fin desta nobreza terratenente.\nEn Rusia.\nDerivado do mesmo termo baixo-alem\u00e1n, e do feito de que as familias Junker enviaban a moitos membros ao ex\u00e9rcito, en Rusia este termo denominou un cargo militar intermedio entre os suboficiais e os \"ober-oficer\". A partir da revoluci\u00f3n de outubro de 1917 uns Junker apoiaron o movemento branco e outros aos bolxeviques, disolv\u00e9ndose o cargo a partir dese ano."}
{"id": "555934", "revid": "111586", "url": "https://gl.wikipedia.org/wiki?curid=555934", "title": "Aisling", "text": "Aisling (, plural aisling\u00ed ) \u00e9 un x\u00e9nero po\u00e9tico que se desenvolveu especialmente durante o XVII na poes\u00eda irlandesa en lingua irlandesa.\nNo sentido primario, unha \"aisling\" (o nome \u00e9 feminino en irland\u00e9s e ga\u00e9lico escoc\u00e9s) \u00e9 unha visi\u00f3n ou so\u00f1o, pero en irland\u00e9s a palabra tam\u00e9n ten o significado derivado de \"poema aleg\u00f3rico\".\nO canto irland\u00e9s \"On Raglan Road\" est\u00e1 inspirado na antigo aisling irlandesa \"F\u00e1inne\" \"geal an lae.\"\nPresentaci\u00f3n.\nNunha visi\u00f3n, a illa de Irlanda aparece ao poeta en forma de muller (v\u00e9xase \u00c9riu), \u00e1s veces nova e fermosa, \u00e1s veces vella e consumida. Esta figura feminina ref\u00edrese a mi\u00fado nos poemas \"An Sp\u00e9irbhean\", \"muller celestial\". Ela lamenta o estado actual do pobo irland\u00e9s, pero augura unha inminente renovaci\u00f3n do seu destino, normalmente ligada ao regreso do demandante dos Estuardo ao trono de Inglaterra. \nNo nome do fiel rei, que pronto volver\u00e1\"\n\"Para gobernar e defender o triplo reino para sempre.\"\n\"Espertei, lentamente, de s\u00fapeto, do meu so\u00f1o,\"\n\"Crendo que as boas novas que me asegurou Aoibhill eran certas,\"\nAog\u00e1n \u00d3 Rathaille, \"An Aisling\"\nO \"aisling\" \u00e9 un x\u00e9nero po\u00e9tico derivado do cantar de xesta medieval: segundo Bernard O'Donoghue, \u00e9 un x\u00e9nero po\u00e9tico que deriva directamente das cantigas medievais dos bardos ga\u00e9licos, e \u00e9 semellante a \"O Cantar de Roland\", o \"Roman de la rose\" ou mesmo \"A Divina Comedia\". As\u00ed, \u00e9 comparable \u00e1 reverdie francesa, na que o poeta co\u00f1ece a unha muller fermosa e sobrenatural, que simboliza o regreso da primavera, a munificencia da natureza e o amor.\nAog\u00e1n \u00d3 Rathaille (1675\u20131729) \u00e9 a mi\u00fado considerado o primeiro e m\u00e1is grande dos autores de \"aisling\u00ed\". En \"The Hidden Ireland\" (1924), o pol\u00edtico e ensa\u00edsta irland\u00e9s Daniel Corkery chamouno o \"Dante de Munster\". \u00bb .\nO seu poema \"Mac an Cheanna\u00ed\" ( \"O fillo do Redentor\" ) comeza as\u00ed :\n\"Aisling ghear do dhearcas fein\"\n\"ar leaba's me go lagbhr\u00edoch\"\n\"an ainnir sheimh darbh ainm \u00c9ire\"\n\"ag teacht im ghaor ar marca\u00edocht\"\n\"a s\u00faile glas, a c\u00fal tiubh casta\"\n\"a com ba gheal 'sa mail\u00ed\"\n\"d\u00e1 mha\u00edomh go raibh ag t\u00edocht 'na gar\"\n\"a diogras, Mac an Cheanna\u00ed\"\nTiven unha visi\u00f3n amarga,\nmentres me deitaba canso na mi\u00f1a cama :\nunha pequena doncela que se chamaba \u00c9ire,\nveu planeando cara min,\ncos seus ollos verdes, pelo espeso e rizado,\na cintura e a fronte ben feitas,\ndeclarando que \u00eda vir,\no seu amado, o fillo do Redentor.\nBaixo a pluma de Rathaille, a visi\u00f3n era un poderoso medio de escritura pol\u00edtica. Pero no s\u00e9culo XVIII dezaoito esta forma foi quedando sen sentido e converteuse nun obxecto de broma. Cara a finais dese s\u00e9culo, o poeta do Munster, Brian Merriman, parodiou o x\u00e9nero na s\u00faa obra c\u00f3mica \"C\u00fairt An Mhe\u00e1n \u00d3iche\" ( \"O tribunal da medianoite\" ), que comeza como un cl\u00e1sico poema de visi\u00f3n, diverxe despois en cuesti\u00f3ns de sexualidade e celibato sacerdotal.\nUn exemplo famoso de poes\u00eda visual \u00e9 a canci\u00f3n \"R\u00f3is\u00edn Dubh\" ( \"Rosa negra\" ), escrita no XVI XVI . ."}
{"id": "555935", "revid": "98629", "url": "https://gl.wikipedia.org/wiki?curid=555935", "title": "Blackburn Roc", "text": "O Blackburn Roc foi un caza embarcado brit\u00e1nico usado pola Fleet Air Arm durante a Segunda guerra mundial e dese\u00f1ado por Blackburn Aircraft Ltd. Recibiu o seu nome do paxaro mitol\u00f3xico dos contos \"das mil e unha noites\", o Roc. Derivado do Blackburn Skua e desenvolvido en paralelo, o Roc ti\u00f1a o seu armamento nunha torreta. O Roc chegou a ser visto como inferior aos avi\u00f3ns existentes como o Skua e o tipo s\u00f3 operou brevemente en primeira li\u00f1a de servizo.\nDese\u00f1o e desenvolvemento.\nO 31 de decembro de 1935 o Ministerio do Aire brit\u00e1nico publicou a especificaci\u00f3n O.30/35 para un caza embarcado armado cunha torreta. Blackburn propuxo un derivado do bombardeiro en picado Blackburn Skua, do cal se pediran dous prototipos para a Fleet Air Arm a principios dese ano, mentres que Boulton Paul propuxo o P.85, unha versi\u00f3n redese\u00f1ada do caza con torreta baseado en terra P.82 (creado para a especificaci\u00f3n F.9/35, e que posteriormente entrar\u00eda en servizo como o \"Defiant\"), cun motor radial Bristol Hercules ou un en li\u00f1a Rolls-Royce Merlin. A\u00ednda que se agardaba que o \"Sea Defiant\" fose 137 km/h m\u00e1is r\u00e1pido, finalmente escolleuse o Roc.\nAo igual que o Skua, o B-25 Roc era un avi\u00f3n monoplano cantilever con d\u00faas prazas e de construci\u00f3n totalmente met\u00e1lica, equipado cun tren de aterraxe de cola retr\u00e1ctil, mentres que as s\u00faas \u00e1s pod\u00edan pregarse para poder almacenarse a bordo de portaavi\u00f3ns. Estaba impulsado por un motor radial Bristol Perseus cunha h\u00e9lice de tres p\u00e1s e usaba a mesma torreta Boulton Paul Type A que o Defiant, con catro metralladoras Browning de 7,7 mm. Conservou os freos de picado das \u00e1s do Skua, con soportes baixo as mesmas para d\u00faas bombas de 110 kg e oito bombas de pr\u00e1cticas.\nO 28 de abril de 1937 o Ministerio do Aire realizou un pedido por 136 Roc. Como Blackburn xa ti\u00f1a moita carga de traballo polos pedidos do Skua e do torpedeiro Botha para a RAF, decidiuse subcontratar o dese\u00f1o detallado e a produci\u00f3n a Boulton Paul en Wolverhampton, que atrasou as entregas do Defiant.\nO primeiro voo dun Roc foi o 23 de decembro de 1938; o seu manexo era aceptable e mellor que o do Skua, pero o seu rendemento era pobre, cunha velocidade m\u00e1xima de tan s\u00f3 359 km/h. Alg\u00fans xa se decataran de que este rendemento era inaxeitado, co Quinto Lord do Mar (o xefe do sevizo a\u00e9reo da armada) Alexander Ramsay suxerindo en outubro de 1938 que o Roc fose abandonado. Por\u00e9n, permit\u00eduse que a fabricaci\u00f3n continuase xa que a cancelaci\u00f3n poder\u00eda causar moitos problemas para Boulton Paul, e no seu lugar inici\u00e1ronse plans para adaptar o avi\u00f3n como remolcador de obxectivos.\nAdemais do seu principal rol como caza embarcado, o Roc tam\u00e9n deber\u00eda ser capaz de operar como un hidroavi\u00f3n, desenvolv\u00e9ndose un kit de conversi\u00f3n para poder instalar os frotadores dun Blackburn Shark, pero a primeira conversi\u00f3n deste tipo demostrou ser inestable e en decembro de 1939 o avi\u00f3n esnafrouse cando estaba sendo probado no Marine Aircraft Experimental Establishment de Helensburgh, ao onde fora levado ao principio da guerra. A\u00ednda que a instalaci\u00f3n dunha aleta ventral agrandada solucionou os problemas de estabilidade, o efecto dos frotadores no rendemento do avi\u00f3n era demasiado grande como para ser ignorado, baixando a s\u00faa velocidade m\u00e1xima a tan s\u00f3 311 km/h e abandon\u00e1ronse os plans para formar un escuadr\u00f3n de cazas equipados con hidroavi\u00f3ns Roc. O hidroavi\u00f3n Roc probouse novamente en 1942 para determinar se poder\u00eda ser \u00fatil como remolcador de brancos, substitu\u00edndo ao hidroavi\u00f3n Blackburn Shark nese rol, pero finalmente foi rexeitado, cumpr\u00edndose os requisitos con avi\u00f3ns baseados e terra como o Miles Martinet.\nHistorial operacional.\nAs entregas do Roc comezaron cos 800 e 803 Naval Air Squadrons equipados con Skua a finais de 1939, con tres ou catro Rocs suplementando aos Skuas. Cando o 803 Squadron moveuse \u00e1 base de RAF Wick no norte de Escocia para proporcionar cobertura de cazas \u00e1 base da Royal Naval en Scapa Flow, nas Illas Orcadas, os Rocs demostraron ser ineficaces, sendo descritos como un \"obst\u00e1culo constante\" polo oficial ao mando do escuadr\u00f3n, que solicitou que fosen substitu\u00eddos por m\u00e1is Skuas.\nDurante a campa\u00f1a aliada en Noruega un pequeno continxente de Rocs viaxaron cos 800 e 801 Naval Air Squadrons a bordo do HMS \"Ark Royal\" (o 803 abandonara os seus Rocs para converterse nun escuadr\u00f3n s\u00f3 de Skuas). En Noruega os Roc us\u00e1ronse para realizar patrullas a\u00e9reas de combate sobre a frota e novamente tiveron moi pouco uso, demostrando ser pouco axeitados para interceptar avi\u00f3ns alem\u00e1ns.\nSkuas e Rocs operaron sobre o canal da Mancha no ver\u00e1n de 1940 na operaci\u00f3n Dynamo e na operaci\u00f3n Aerial, as evacuaci\u00f3ns das forzas aliadas de Dunkerque e doutros portos franceses. Probablemente a \u00fanica vitoria confirmada do Roc ocorreu o 28 de maio de 1940, cando un Roc do 806 Naval Air Squadron, voado polo piloto A. G. Day, e dous Blackburn Skua interceptaron cinco Junkers Ju 88 que estaban atacando un convoi na costa de Oestende en B\u00e9lxica. Voando por debaixo dos Junkers mentres os Skuas atacaban dende arriba, o Roc de Day destru\u00edu un dos Ju 88 antes de regresar \u00e1 base de RAF Detling. Rocs e Skuas do 801 Naval Air Squadron metrallaron e bombardearon submarinos alem\u00e1ns no porto de Boulogne-sur-Mer o 12 de xu\u00f1o, danando a varios deles, e o 20 de xu\u00f1o Skuas e Rocs foron usados para bombardear localizaci\u00f3ns de artiller\u00eda en Cap Gris Nez.\nO Roc foi relegado a tarefas de rescate no mar e remolque de brancos en varios lugares; a No 2 Anti-Aircraft Co-operation Unit en Gosport recibiu 16 Rocs para substitu\u00edr aos Blackburn Shark en xu\u00f1o de 1940. O 26 de setembro de 1940 durante unha patrulla de rescate, o piloto D. H. Clarke e o seu artilleiro, o sarxento Hunt, enfront\u00e1ronse a un hidroavi\u00f3n Heinkel He 59, tam\u00e9n nunha misi\u00f3n de rescate, que lles disparara primeiro. Os dous avi\u00f3ns intercambiaron fogo ata que acadaron a costa de Francia, onde o Heinkel escapou danado. Alg\u00fans Rocs envi\u00e1ronse \u00e1s Bermudas, onde os dous \u00faltimos exemplares foron retirados do servizo en xu\u00f1o de 1943. Os \u00faltimos catro Roc estacionados no HMS \"Daedalus\" en Gosport sobreviviron ata finais de 1944, todos eles non estaban en condici\u00f3ns de voar, coas s\u00faas torretas sendo a\u00ednda usadas para a defensa antia\u00e9rea."}
{"id": "555938", "revid": "85894", "url": "https://gl.wikipedia.org/wiki?curid=555938", "title": "Casfigueiro, A Canda, Pi\u00f1or", "text": "Casfigueiro \u00e9 un lugar da parroquia da Canda, no concello ourens\u00e1n de Pi\u00f1or na comarca do Carballi\u00f1o. Ti\u00f1a 27 habitantes no ano 2021 segundo datos do Instituto Nacional de Estad\u00edstica, dos cales 8 eran homes e 19 eran mulleres."}
{"id": "555940", "revid": "25871", "url": "https://gl.wikipedia.org/wiki?curid=555940", "title": "Igrexa de Santiago de Pez\u00f3s", "text": "A Igrexa de Santiago de Pez\u00f3s \u00e9 a igrexa parroquial de Pez\u00f3s, orixinalmente rom\u00e1nica, como denota a \u00e1bsida; a s\u00faa b\u00f3veda est\u00e1 decorada con pinturas sobre a vida de Cristo. Ademais da \u00e1bsida, a igrexa componse dunha portada do s\u00e9culo XV, unha capela lateral do XVII e outra fronte a ela do XIX. O edificio est\u00e1 constru\u00eddo con lousa revocada, reforzada nos recantos e ocos con perpia\u00f1os de pedra, e presenta tam\u00e9n o teito de lousa.\nHistoria.\nA igrexa probablemente rem\u00f3ntase ao s\u00e9culo XIII, ao se constru\u00edr a \u00e1bsida da igrexa. Nos s\u00e9culos XV, XVII e XIX sufriu sucesivas reformas e ampliaci\u00f3ns.\nMorfolox\u00eda.\nA planta da igrexa semella unha cruz grega no interior, e o exterior ten forma cuadrangular. Os seus muros son de cachoter\u00eda de lousa con reforzo nos recantos e ocos con perpia\u00f1os. O teito da nave principal \u00e9 de d\u00faas augas mentres que a das capelas \u00e9 de tres.\nA capela lateral situada ao norte, constru\u00edda en 1638, est\u00e1 anexa \u00e1 nave principal, \u00e9ntrase nela por un arco de medio punto cuberto por unha b\u00f3veda de aresta nervada. Diante est\u00e1 a capela sur con teito plano.\nO templo aloxa diversas tallas, unha p\u00eda bautismal, retablos do s\u00e9culo XVIII e pinturas murais do s\u00e9culo XV. Salienta o retablo da capela Villaamil Illano, obra de 1638 que se atrib\u00fae ao escultor da Mari\u00f1a luguesa Pedro S\u00e1nchez de Agrela. Na portada occidental aparece o distintivo xacobeo da vieira o que ilustra a existencia de cami\u00f1os secundarios ou alteraci\u00f3ns no Cami\u00f1o de Santiago."}
{"id": "555941", "revid": "55340", "url": "https://gl.wikipedia.org/wiki?curid=555941", "title": "Igrexa de Santiago de Pesoz", "text": ""}
{"id": "555944", "revid": "1131", "url": "https://gl.wikipedia.org/wiki?curid=555944", "title": "Casfigueiro", "text": ""}
{"id": "555945", "revid": "89787", "url": "https://gl.wikipedia.org/wiki?curid=555945", "title": "Helen Frankenthaler", "text": "Helen Frankenthaler, nada en Nova York o 12 de decembro de 1928 e finada en Darien, Connecticut, o 27 de decembro de 2011, foi unha pintora expresionista abstracta estadounidense. Foi unha das principais contribu\u00edntes \u00e1 historia da pintura estadounidense de posguerra. Despois de expo\u00f1er o seu traballo durante m\u00e1is de seis d\u00e9cadas (desde principios da d\u00e9cada de 1950 ata 2011), abrangue varias xeraci\u00f3ns de pintores abstractos mentres continuou a producir novos traballos vitais e en constante cambio. Frankenthaler comezou a expo\u00f1er as s\u00faas pinturas expresionistas abstractas a grande escala en museos e galer\u00edas contempor\u00e1neas a principios da d\u00e9cada de 1950. Foi inclu\u00edda na exposici\u00f3n \"Post-Painterly Abstraction\" de 1964 comisariada por Clement Greenberg que presentou unha nova xeraci\u00f3n de pintura abstracta que chegou a ser co\u00f1ecida como color field. Frankenthaler foi influenciada polas pinturas de Greenberg, Hans Hofmann e Jackson Pollock. O seu traballo foi obxecto de varias exposici\u00f3ns retrospectivas, inclu\u00edda unha en 1989 no Museo de Arte Moderna da cidade de Nova York, e foi exposta en todo o mundo desde a d\u00e9cada de 1950. En 2001, recibiu a Medalla Nacional das Artes.\nFrankenthaler ti\u00f1a unha casa e estudio en Darien, Connecticut.\nTraxectoria.\nHelen Frankenthaler naceu en Manhattan en 1928. O seu pai era Alfred Frankenthaler, xu\u00edz da Corte Suprema do Estado de Nova York. A s\u00faa nai, Martha (Lowenstein), emigrara coa s\u00faa familia de Alema\u00f1a aos Estados Unidos pouco despois de nacer. As s\u00faas d\u00faas irm\u00e1s, Marjorie e Gloria, eran seis e cinco anos m\u00e1is vellas respectivamente. Crecendo no Upper East Side de Manhattan, Frankenthaler absorbeu os antecedentes privilexiados dunha familia intelectual xud\u00eda culta e progresista que animou as tres fillas a prepararse para carreiras profesionais. O seu sobri\u00f1o foi o artista e fot\u00f3grafo Clifford Ross.\nFrankenthaler estudou na Dalton School co muralista Rufino Tamayo e tam\u00e9n no Bennington College de Vermont. Mentres estaba no Bennington College, Frankenthaler estudou baixo a direcci\u00f3n de Paul Feeley, a quen se atrib\u00fae que a axudou a comprender a composici\u00f3n pict\u00f3rica, ademais de influ\u00edr no seu primeiro estilo derivado do cubismo. Trala s\u00faa graduaci\u00f3n en 1949, estudou en privado co pintor australiano Wallace Harrison, e con Hans Hofmann en 1950. Co\u00f1eceu a Clement Greenberg en 1950 e mantivo unha relaci\u00f3n de cinco anos con el. M\u00e1is tarde casou con Robert Motherwell, outro pintor, en 1958; a parella divorciouse en 1971. Os dous naceran de pais ricos, eran co\u00f1ecidos como \"a parella de ouro\" e c\u00e9lebres polo seu fastuoso entretemento. Motherwell ti\u00f1a xa d\u00faas fillas, Jeannie e Lise Motherwell. Jeannie Motherwell estudou pintura no Bard College e na Art Students League de Nova York.\nEn 1994, Frankenthaler casou con Stephen M. DuBrul, Jr., un banqueiro de investimento que serviu na administraci\u00f3n de Gerald Ford. Frankenthaler foi membro do claustro do Hunter College.\nFrankenthaler faleceu o 27 de decembro de 2011 aos 83 anos de idade en Darien, Connecticut, tras unha longa enfermidade non revelada.\nExposici\u00f3ns.\nA primeira exposici\u00f3n de Frankenthaler en solitario tivo lugar na Tibor de Nagy Gallery de Nova York no outono de 1951. A s\u00faa primeira grande exposici\u00f3n nun museo, unha retrospectiva da s\u00faa obra da d\u00e9cada de 1950, con cat\u00e1logo do cr\u00edtico e poeta Frank O'Hara, curador do Museum of Modern Art, foi no Museo Xudeu de Nova York en 1960. Outras exposici\u00f3ns en solitario foron \"Helen Frankenthaler\", do Whitney Museum of American Art, Nova York (1969; posteriormente tam\u00e9n en Whitechapel Gallery, Londres; Orangerie Herrenhausen, Hanover; e Kongresshalle, Berl\u00edn), e \"Helen Frankenthaler: a Painting Retrospective\", de The Modern Art Museum of Fort Worth (1989\u201390; tam\u00e9n no MOMA, Nova York; Los Angeles County Museum of Art; e Detroit Institute of Arts). A Miles McEnery Gallery de Nova York que expuxo obras de \"color field\" e expresionismo abstracto, mostrou unha parte da s\u00faa obra en \"Helen Frankenthaler\" (2009-2010).\nEn 2019 foi inclu\u00edda en \"Sparkling Amazons: Abstract Expressionist Women of the 9th St. Show\" no Katonah Museum of Art de Westchester County, Nova York. En 2021, unha d\u00e9cada despois da s\u00faa morte, o New Britain Museum of American Art montou unha exposici\u00f3n da s\u00faa obra sobre papel titulada \"Helen Frankenthaler; Late Works 1990 - 2003\"."}
{"id": "555947", "revid": "89787", "url": "https://gl.wikipedia.org/wiki?curid=555947", "title": "Ohalo II", "text": "Ohalo II \u00e9 un xacemento arqueol\u00f3xico en Israel, preto de Kinneret, na beira suroeste do mar de Galilea. \u00c9 un dos xacementos arqueol\u00f3xicos de cazadores-recolectores mellor conservados do \u00daltimo M\u00e1ximo Glacial, datado por radiocarbono ao redor de 23.000 BP (calibrado). Est\u00e1 na uni\u00f3n do Paleol\u00edtico Superior e o Epipaleol\u00edtico, e atribu\u00eduse a ambos os per\u00edodos. O sitio \u00e9 significativo por dous achados que son os m\u00e1is antigos do mundo: as primeiras vivendas de xesta e evidencias do cultivo de plantas a pequena escala m\u00e1is antigos, uns 11.000 anos antes do inicio da agricultura. Os numerosos restos de froitas e cereais conservados en condici\u00f3ns anaer\u00f3bicas baixo limo e auga tam\u00e9n son extremadamente raros debido \u00e1 s\u00faa r\u00e1pida descomposici\u00f3n xeral.\nHistoria.\nOhalo II \u00e9 o nome que recibe o sitio arqueol\u00f3xico situado na beira suroeste do mar de Galilea no val do Rift do Xord\u00e1n en Israel. O xacemento est\u00e1 formado polos restos de seis aneis de carb\u00f3n onde estiveran vivendas de xesta durante o Paleol\u00edtico Superior. As cabanas te\u00f1en forma ovalada e miden entre 9 e 16 p\u00e9s de lonxitude. Eran de dese\u00f1o sinxelo, estaban constru\u00eddos con ramas de \u00e1rbores e xestas, e \"probabelmente s\u00f3 tardaron unhas horas en facer\". Os fogares estaban situados f\u00f3ra das casetas.\nAdemais das casetas, o lugar tam\u00e9n cont\u00e9n unha fosa e unha zona que probablemente foi utilizada como vertedoiro. O lugar est\u00e1 cheo dun tesouro de artefactos, inclu\u00edndo s\u00edlex, \u00f3sos de animais e restos de froitas e grans de cereais. No lugar identific\u00e1ronse centos de especies de aves, peixes, froitas, vexetais, grans de cereais e grandes animais. Estes achados ampliaron moito o co\u00f1ecemento das pr\u00e1cticas de caza e recolecci\u00f3n do Paleol\u00edtico Superior.\nNo momento en que os cazadores-recolectores se estableceron en Ohalo II, o Mar de Galilea estaba recentemente formado e puido ser atractivo para moitos grupos de persoas. Despois de que Ohalo II estivese ocupado durante un per\u00edodo de tempo relativamente curto, probabelmente s\u00f3 unhas poucas xeraci\u00f3ns, a aldea ardeu ata o chan. Desco\u00f1\u00e9cese se a queima foi intencionada ou accidental. Pero o que puido ser tr\u00e1xico para os seus antigos habitantes resultou ser unha bendici\u00f3n para os arque\u00f3logos: ao mesmo tempo que a aldea era destru\u00edda, o nivel da auga do mar de Galilea subiu e enterrou o lugar. Afortunadamente... augas tranquilas e relativamente profundas cubriron o lugar, e comezou a deposici\u00f3n inmediata de capas finas de arxila e limo. Xuntos, os sedimentos de auga selaron o sitio e protexeron os restos \"in situ\" durante milenios. Desde ent\u00f3n, a taxa de descomposici\u00f3n foi extremadamente baixa nas condici\u00f3ns anaer\u00f3bicas mergulladas e a conservaci\u00f3n do material org\u00e1nico foi excelente. \"\"Esta inmersi\u00f3n (probabelmente en combinaci\u00f3n coa carbonizaci\u00f3n) retardou o crecemento das bacterias nos restos vexetais org\u00e1nicos, evitando a s\u00faa destruci\u00f3n e conserv\u00e1ndoas durante milenios no fondo do lago. Pode ser que o aumento do nivel do mar que fixo posible a conservaci\u00f3n en Ohalo II fose causado polo aumento da temperatura global ao final do \u00faltimo per\u00edodo glaciar ou por un terremoto que cambiou o curso da auga que desemboca no mar de Galilea. O xacemento foi descuberto en 1989, cando unha prolongada seca provocou un descenso de 9 metros no nivel da auga no mar de Galilea.\nEscavaci\u00f3ns.\nDani Nadel da Universidade de Haifa escavou Ohalo II en 1989 durante a primeira ca\u00edda dos niveis de auga inducida pola seca no Mar de Galilea. Por\u00e9n, cando a seca diminu\u00edu e as augas do mar de Galilea aumentaron, o lugar tornouse inacces\u00edbel, e os traballos en Ohalo foron detidos durante 10 anos, at\u00e9 que a auga retrocedeu de novo en 1999. A Autoridade de Antig\u00fcidades de Israel organizou as escavaci\u00f3ns en Ohalo II, que continuaron cando o nivel do mar o permitiu. As d\u00faas escavaci\u00f3ns principais en Ohalo II ocorreron entre 1989 e 1991 e entre 1999 e 2000.\nO sitio abarcaba 2000 metros cadrados, e revelou material infrecuentemente ben conservado. Ademais da materia org\u00e1nica rara atopada, os arque\u00f3logos tam\u00e9n descubriron restos de varias pequenas vivendas, lareiras f\u00f3ra das vivendas, un enterro humano e ferramentas de pedra. A escavaci\u00f3n de Ohalo II revelou tres sorpresas: material org\u00e1nico que estivo ben conservado durante miles de anos, pistas sobre como prosperou a xente durante un dos per\u00edodos m\u00e1is fr\u00edos da historia e algunhas das primeiras probas de cama da historia da humanidade. \u00c9 pos\u00edbel que o xacemento sexa maior que a \u00e1rea que foi escavada, pero a menos que o nivel do mar contin\u00fae baixando, os arque\u00f3logos non poder\u00e1n investigar toda a extensi\u00f3n do xacemento.\nRestos org\u00e1nicos.\nOs arque\u00f3logos realizaron un estudo exhaustivo da cabana 1 en Ohalo II; esta cabana deu m\u00e1is de 90.000 sementes. As sementes representan m\u00e1is de 100 especies de cebada e froitos silvestres. Unha concentraci\u00f3n tan alta de sementes na caseta fai que sexa moi improbable que fosen depositadas accidentalmente na caseta por forzas naturais como o vento. Ademais, a an\u00e1lise estat\u00edstica demostra que a concentraci\u00f3n de materia vexetal era significativamente maior arredor das paredes que no centro. Se as sementes foran depositadas polo tellado derrubado, ter\u00edanse espallado uniformemente polo chan. Ademais, s\u00f3 13 especies de froitas e cereais supo\u00f1en preto da metade do total de sementes que se atopan na zona; estes incl\u00faen grans de bromo ( \"Bromus pseudobrachystachys\" ), cebada silvestre ( \"Hordeum spontaneum\" ) e grans de herba de millo ( \"Piptatherum holciforme\" ), s\u00f3 por citar alg\u00fans. Isto suxire unha marcada preferencia de certas especies de plantas comestibles. Unha semente de especial interese prov\u00e9n do froito Rubus, que era fr\u00e1xil, dif\u00edcil de transportar e preferibelmente consumido inmediatamente despois da recollida. A presenza de sementes de Rubus no lugar de Ohalo II poder\u00eda indicar que as sementes foron secadas ao sol ou polo lume para o seu almacenamento: probas temper\u00e1s para a planificaci\u00f3n avanzada do consumo de alimentos vexetais. O m\u00e1is importante \u00e9 que a concentraci\u00f3n extremadamente alta de sementes que se agrupan arredor da pedra de moer na parede norte da cabana 1 levou ao arque\u00f3logo Ehud Weiss a crer que os humanos en Ohalo II procesaban o gran antes de consumilo.\nUn estudo de 2015 informou de que os seus \"achados representan os primeiros indicios da presenza de proto-malezas nun sitio anterior \u00e1 domesticaci\u00f3n das plantas neol\u00edticas uns 11.000 anos. Este estudo mostra por primeira vez que as proto-malezas creceron nas proximidades dos campamentos humanos e moi probabelmente tam\u00e9n en pequenas parcelas cultivadas.\nA distribuci\u00f3n espacial exacta da semente ao redor dunha pedra de moer indica ademais unha preparaci\u00f3n extensa. As sementes estaban espalladas en forma de U ao redor da pedra de moer, Weiss hipotetizou que unha muller estaba en ancas no extremo aberto da U e distribu\u00eda activamente as sementes ao seu redor mentres mo\u00eda.\nAchados non org\u00e1nicos en Ohalo II.\nPedra de moer na cabana 1.\nExisten evidencias significativas que suxiren que o centro de actividade dos habitantes da cabana 1 estaba ao longo do muro norte onde a pedra trapezoidal de 40 cm estaba colocada. Parece que algu\u00e9n intentou incrustar a pedra no chan. Os habitantes de Ohalo II trouxeron area para proporcionar unha base debaixo da pedra de moer e pequenas lastras para proporcionar apoio adicional. Realizouse un estudo de grans de amid\u00f3n e atop\u00e1ronse restos de grans na superficie da pedra de moer. Isto apoia a teor\u00eda de que era realmente para fins de moenda. Por\u00e9n, a evidencia etnogr\u00e1fica comparativa de grupos de cazadores-recolectores de \u00c1frica e Australia suxire que as pedras de moer tam\u00e9n se poder\u00edan ter empregado para a fabricaci\u00f3n de ferramentas de s\u00edlex, para bater ocres e \u00f3sos ou para rachar ovos e noces.\nFerramentas de s\u00edlex.\nAs ferramentas de s\u00edlex en Ohalo II son moi variadas, representando todas as etapas de reduci\u00f3n do n\u00facleo e distrib\u00faense nun patr\u00f3n. As l\u00e1minas forman unha gran porcentaxe dos restos da cabana I, que tam\u00e9n incl\u00faen l\u00e1minas, escamas, elementos primarios, elementos de recorte de n\u00facleos e n\u00facleos. Hai 132 ferramentas retocadas, que son versi\u00f3ns modificadas de lascas de pedra. Na zona sur, especialmente ao redor da entrada da cabana 1, atopouse unha concentraci\u00f3n bastante grande de min\u00fasculas follas e lascas, xunto con outros fragmentos angulares e agretados. Tam\u00e9n se atoparon n\u00facleos pesados e elementos primarios nesa proximidade. \u00c9 prob\u00e1bel que os individuos fixesen tallas l\u00edticas preto da entrada pola luz da porta.\nFouces para colleitar cereais.\nA an\u00e1lise do uso de cinco l\u00e1minas de s\u00edlex brillantes atopadas en Ohalo II, un campamento de pescadores-cazadores-recolectores de 23.000 anos de antig\u00fcidade na beira do mar de Galilea, no norte de Israel, ofrece a evidencia m\u00e1is antiga do uso de ferramentas na colleita de cereais. Os rastros de desgaste indican que se utilizaron ferramentas para a colleita de cereais silvestres semiverdes, case maduros, pouco antes de que os grans estean maduros e se dispersen naturalmente. As ferramentas estudadas non foron utilizadas de forma intensiva, e reflicten dous modos de colleita: coitelos de s\u00edlex suxeitos a man e inserci\u00f3ns con mango. Os achados arroxan nova luz sobre as t\u00e9cnicas de colleita de cereais uns 8.000 anos antes do Natufian e 12.000 anos antes do establecemento de comunidades agr\u00edcolas sedentarias no Pr\u00f3ximo Oriente. Ademais, os novos achados concordan ben coa evidencia do cultivo de cereais m\u00e1is antigo no lugar e do uso de apeiros de moer feitos en pedra. \nDistribuci\u00f3n espacial e roles de x\u00e9nero.\nA concentraci\u00f3n de material de s\u00edlex na zona de entrada contrasta coa concentraci\u00f3n de material vexetal e a colocaci\u00f3n de pedras de moer noutras partes da cabana, o que suxire unha separaci\u00f3n distinta no espazo de actividade para a preparaci\u00f3n de alimentos e a elaboraci\u00f3n de ferramentas. \u00c9 probable que houbese unha divisi\u00f3n deliberada do espazo dentro da cabana. Non obstante, tam\u00e9n \u00e9 posible que estas d\u00faas actividades non estivesen absolutamente restrinxidas \u00e1s s\u00faas respectivas \u00e1reas. A separaci\u00f3n espacial pode suxerir a divisi\u00f3n de x\u00e9nero entre as tarefas. Non obstante, non est\u00e1 claro se foi ou non as\u00ed. A\u00ednda que en moitas sociedades hai unha tendencia a que as femias se encarguen da preparaci\u00f3n dos alimentos e os machos a cortar o pedernal, hai excepci\u00f3ns a esta regra e a variabilidade cultural \u00e9 alta. "}
{"id": "555948", "revid": "89787", "url": "https://gl.wikipedia.org/wiki?curid=555948", "title": "Grace Olive Wiley", "text": "Grace Olive Wiley, nada en Chanute, Kansas, en 1883 e finada en Long Beach, California, o 20 de xullo de 1948, foi unha herpet\u00f3loga estadounidense co\u00f1ecida polo seu traballo con serpes velenosas. Faleceu dunha mordedura de serpe que recibiu mentres posaba para unha fotograf\u00eda aos 64 anos.\nTraxectoria.\nWiley traballou orixinalmente como entom\u00f3loga na Universidade de Kansas, mais a mediados dos seus trinta anos comezou a recoller e observar serpes de cascabel mentres realizaba traballos de campo no suroeste dos Estados Unidos. En poucos anos converteuse na primeira persoa en criar serpes de cascabel en catividade. En 1923, foi nomeada conservadora da Biblioteca P\u00fablica de Minneapolis, que ti\u00f1a unha extensa colecci\u00f3n de r\u00e9ptiles e anfibios vivos no seu hoxe desaparecido museo de historia natural.\nM\u00e9todos e pol\u00e9micas.\nWiley recibiu moita atenci\u00f3n mentres traballaba en Minneapolis, ata aparecer en publicaci\u00f3ns nacionais como \"Time\" e \"Life\". Nese momento, era pouco usual que unha muller fose conservadora de r\u00e9ptiles, e Wiley ga\u00f1ou unha reputaci\u00f3n como \"muller sen medo\". Aproveitando a s\u00faa fama, Wiley esforzouse por cambiar a percepci\u00f3n negativa do p\u00fablico cara \u00e1s serpes, argumentando: \"O medo \u00e1s serpes cult\u00edvase. Non nacemos con iso. Os nenos adoran as serpes tan naturalmente como os cans e os gatos. Non te\u00f1as medo da lingua dun r\u00e9ptil. O \u00fanico animal que pode ferir coa s\u00faa lingua \u00e9 o demo\".\nWiley argumentou que mesmo as serpes velenosas eran inofensivas se se adestraban adecuadamente. Presum\u00eda de que domesticara m\u00e1is de 300 serpes velenosas ao longo da s\u00faa vida, e manexaba habitualmente serpes de cascabel, cobras, \"Agkistrodon contortrix\" e mambas coas s\u00faas mans, evitando calquera instrumento especial como ganchos ou pinzas. Tam\u00e9n deixaba as gaiolas das serpes abertas durante longos per\u00edodos de tempo e permit\u00eda que as especies velenosas se arrastrasen polo seu espazo de traballo.\nA\u00ednda que Wiley non recibiu mordidas de serpe graves durante o seu tempo na Biblioteca de Minneapolis, os seus h\u00e1bitos pux\u00e9rona aos poucos en conflito con moitos dos seus colegas, que tem\u00edan pola s\u00faa seguridade de Wiley e a deles. Despois dunha serie de disputas, Wiley finalmente recibiu presi\u00f3ns para que abandonase a Biblioteca en 1933. Wiley atopou rapidamente un novo traballo como conservadora de r\u00e9ptiles no Zoo de Brookfield, que abriu nos suburbios do oeste de Chicago en 1934, e levou a colecci\u00f3n da biblioteca de 236 r\u00e9ptiles e anfibios con ela. Desafortunadamente, os seus m\u00e9todos casuais de manexo das serpes tampouco foron apreciados polos membros do persoal do zool\u00f3xico e despois de que permitise que 19 serpes escapasen das s\u00faas gaiolas en 1935, foi despedida polo director do zool\u00f3xico Robert Bean.\nAnos californianos.\nDespois de sa\u00edr do zoo de Brookfield, Wiley trasladouse a California, onde se converteu en adestradora de serpes e en consultora de r\u00e9ptiles para filmes de Hollywood como \"Moon Over Burma\", \"The Jungle Book\" e a serie de Tarz\u00e1n. Tam\u00e9n dirixiu un zool\u00f3xico de r\u00e9ptiles en Cypress, California, onde cobraba 25 centavos para que os visitantes puidesen ver a s\u00faa gran colecci\u00f3n persoal.\nO 20 de xullo de 1948, Wiley invitou o xornalista Daniel P. Mannix para que fotografase a s\u00faa colecci\u00f3n. Mentres ela posaba cunha cobra india velenosa, o flash da c\u00e1mara do fot\u00f3grafo asustou a serpe e esta lanzouse. Ela parouna, mais foi mordida e pediu que a trasladasen a un hospital. Desafortunadamente, o seu \u00fanico frasco de ant\u00eddoto de cobra (do Instituto Haffkine) rompera accidentalmente e o hospital ti\u00f1a soros antiveleno s\u00f3 para serpes norteamericanas. Wiley foi declarada morta menos de d\u00faas horas despois de ser mordida. A\u00ednda que os seus familiares e amigos trataron de preservar a s\u00faa colecci\u00f3n, finalmente foi poxada, e a serpe que matou a Wiley foi posteriormente exhibida nunha atracci\u00f3n de estrada en Arizona.\nPouco antes de morrer, a historia da vida de Wiley foi adaptada nunha banda dese\u00f1ada (\"True Comics\" #58, 1947).\nLegado.\nWiley describiu \"Rheumatobates hungerfordi\", unha especie de x\u00e9rrido, e l\u00e9mbrase nos nomes do \"Anolis cristatellus\" das Illas Virxes (\"Anolis cristatellus wileyae\") e do insecto \"Cenocorixa wileyae\", un Corixidae. En 2006, a cidade de Long Beach inaugurou o Grace Park, que leva o nome de Wiley."}
{"id": "555950", "revid": "23204", "url": "https://gl.wikipedia.org/wiki?curid=555950", "title": "Distrito de Mayen-Coblenza", "text": "O distrito de Mayen-Coblenza ou Mayen-Koblenz \u00e9 un dos vinte e catro distritos do estado alem\u00e1n de Renania-Palatinado. \nSituaci\u00f3n.\nEst\u00e1 situado no oeste de Alema\u00f1a, pr\u00f3ximo \u00e1s fronteiras do Benelux e Francia, na zona norte/nord\u00e9s do estado de Renania-Palatinado, \u00e1 beira dos r\u00edos Mosela e Rin.\nSuperficie e densidade de poboaci\u00f3n.\nTen unha poboaci\u00f3n a finais de 2016 de 212.968\u00a0habitantes, unha densidade poboacional de 260\u00a0hab/km\u00b2 unha superficie de 817\u00a0km\u00b2. Mayen-Koblenz \u00e9 o distrito m\u00e1is poboado de Renania-Palatinado.\nCidades.\nA s\u00faa capital e sede da administraci\u00f3n do distrito \u00e9 a cidade de Koblenz (Coblenza), por\u00e9n, como cidade libre de distrito non pertence ao distrito. A cidade m\u00e1is poboada do distrito \u00e9 Andernach con 30.132 habitantes. "}
{"id": "555952", "revid": "89787", "url": "https://gl.wikipedia.org/wiki?curid=555952", "title": "Molcaxete", "text": "O molcaxete, morteiro empregado tradicionalmente en M\u00e9xico (do n\u00e1huatl \"mulcazitl\" ou \"molcaxitl\", composto por \"molli\" (salsa) e \"caxitl\" (conca), \"conca para salsas\").\nPartes e tipos.\nEst\u00e1 formado por unha pedra forxada en forma c\u00f3ncava. \u00c9 un morteiro empregado na preparaci\u00f3n de alimentos que se remonta \u00e1s civilizaci\u00f3ns mesoamericanas precolombinas, inclu\u00edndo os aztecas e maias. Tradicionalmente obtense dun s\u00f3 bloque de basalto vesicular e ten tres p\u00e9s.\nNa \u00e9poca prehisp\u00e1nica, os \"molcaxetes\" fac\u00edanse a mi\u00fado de cer\u00e1mica, especialmente entre os aztecas. O exterior do molcaxete est\u00e1 frecuentemente decorado con cabezas de animais talladas. O porco \u00e9 o animal m\u00e1is utilizado para este tipo de decoraci\u00f3n. O texolote ou tejolote (do \"tetl\", pedra e \"xolotl\", boneca), tam\u00e9n est\u00e1 feito do mesmo basalto.\nUso.\nOs molcaxetes a\u00ednda se utilizan hoxe en d\u00eda para triturar e moer especias, para preparar diversas salsas e guacamole. Na coci\u00f1a popular e tradicional s\u00e9guese preferindo o seu uso ao das batidoras el\u00e9ctricas polo particular sabor que a pedra d\u00e1 aos alimentos.\nDe forma diferente \u00e9 o \"metate\", morteiro que se utiliza para moer o millo para ser utilizado na elaboraci\u00f3n de \"tortillas\" e \"tamales\" e para a preparaci\u00f3n de \"mole\"."}
{"id": "555953", "revid": "111586", "url": "https://gl.wikipedia.org/wiki?curid=555953", "title": "Molcajete", "text": ""}
{"id": "555955", "revid": "25871", "url": "https://gl.wikipedia.org/wiki?curid=555955", "title": "Metate", "text": "Metate (do n\u00e1huatl \"metlatl\" ) \u00e9 o nome que se d\u00e1 en Am\u00e9rica Latina, e especialmente en M\u00e9xico, a un morteiro de pedra cortado rectangularmente. \nPartes e tipos.\nO metate consta de dous elementos, a placa de moer rectangular denominada habitualmente metate e outra peza cil\u00edndrica, tam\u00e9n de pedra, con extremos de menor di\u00e1metro para poder agarrar con seguridade co\u00f1ecida como metlapilli, man de metate ou \"fillo do metate\", que se usa contra o metate para moer grans ou outro elemento de presi\u00f3n entre ambos para romper o gran. P\u00f3dese atopar en diferentes tama\u00f1os, alg\u00fans miden uns poucos cent\u00edmetros e outros alcanzan m\u00e1is dun metro de lonxitude. "}
{"id": "555956", "revid": "98629", "url": "https://gl.wikipedia.org/wiki?curid=555956", "title": "Mu\u00ed\u00f1o de man", "text": "O mu\u00ed\u00f1o de man, tam\u00e9n co\u00f1ecido como pedra de moer, \u00e9 un dispositivo para converter grans, principalmente de varios tipos de cereais, en fari\u00f1a. As pedras de moer tam\u00e9n se usaban para triturar mineral ou esmagar materiais colorantes como o ocre. Faise unha distinci\u00f3n entre os mu\u00ed\u00f1os de sela m\u00e1is antigos, que se moven cara a atr\u00e1s e cara a atr\u00e1s, e os mu\u00ed\u00f1os rotativos m\u00e1is novos. Un conxunto de moas est\u00e1 formada por un corredor (moa superior en movemento, pu bola de fricci\u00f3n) e unha pedra de rodamento (moa inferior, est\u00e1tica).\nA palabra para moer, do lat\u00edn \"molina\" ou \"molere\" \u00e9 de orixe preindoeuropea, as\u00ed que unha palabra para os mu\u00ed\u00f1os de man deber\u00eda ter acompa\u00f1ado aos europeos, africanos e asi\u00e1ticos durante miles de anos. \nHistoria.\nEpipaleol\u00edtico.\nA pedra de moer m\u00e1is antiga (uns 27.000 anos) procede do sitio de Cuddie Springs, no sueste de Australia. As escavaci\u00f3ns arqueol\u00f3xicas pretenden demostrar que o cultivo de grans primitivos tam\u00e9n se produciu nesta zona, pero esta afirmaci\u00f3n \u00e9 moi controvertida, xa que o gran silvestre non era orixinario de Australia.\nUsando residuos de amid\u00f3n de ferramentas de moer de pedra de Rusia, Italia e a Rep\u00fablica Checa, Anna Revedin demostrou que a fari\u00f1a se mo\u00eda a partir de herbas silvestres, aparentemente de canas e ra\u00edces de fentos, hai uns 30.000 anos.\nNunha lareira de 14.400 anos no asentamento de Natufien de Shubayqa 1, no nordeste de Xordania, os cient\u00edficos daneses descubriron os restos m\u00e1is antigos de pan feito a base de cebada silvestre, avea e algas mari\u00f1as. Isto demostrou que a cocci\u00f3n do pan e, polo tanto, tam\u00e9n a moenda de sementes se desenvolveu antes da aparici\u00f3n do cultivo de grans.\nNeol\u00edtico.\nAs primeiras pedras de moer aparecen a finais do Epipaleol\u00edtico no Levante mediterr\u00e1neo (Ohalo II). Non hai evidencias de cultivo xeneralizado da terra neste momento. Como sinala o bi\u00f3logo israel\u00ed Lev Yadun, os grans salvaxes que foron domesticados por primeira vez estaban restrinxidos a unha zona do norte de Siria e do sueste de Anatolia a finais da Idade do Xeo. O gran silvestre mo\u00edase nas moas. Os cient\u00edficos analizaron os gr\u00e1nulos de amid\u00f3n conservados nunha moa descuberta en Israel. P\u00f3dense asignar a especies vexetais espec\u00edficas: cebada silvestre ou trigo silvestre. Non hab\u00eda indicaci\u00f3ns sobre a pedra de moer para o procesamento de ra\u00edces ou tub\u00e9rculos. \nOs morteiros que apareceron ao mesmo tempo foron utilizados no Levante para bater substancias colorantes.\nIdade de Bronce.\nNo asentamento da Idade do Bronce Temper\u00e1 de Goldkuppe preto de Diesbar-Seusslitz en Saxonia, atopouse un dep\u00f3sito de tres pedras de moer completas e sen usar feitas de p\u00f3rfiro de cuarzo de Zehren. \nIdade do Ferro.\nA principios do per\u00edodo La T\u00e8ne, us\u00e1ronse os chamados \"sombreiros de Napole\u00f3n\" feitos de lava bas\u00e1ltica de Eifel. O mu\u00ed\u00f1o rotativo manual \u00e9 co\u00f1ecido en Europa Central desde mediados do per\u00edodo La T\u00e8ne. Atop\u00e1ronse unha variedade de pedras de roza na cidade celto-romana de Numancia. As pedras de moer feitas con lava bas\u00e1ltica maia xa se fac\u00edan na antig\u00fcidade romana a partir de lava bas\u00e1ltica do pozo de Mayen.\nBens funerarios.\nHai m\u00e1is de 20.000 anos colocouse unha pedra de moer baixo a cabeza dos mortos de Ohalo no Levante Mediterr\u00e1neo. Tam\u00e9n nalg\u00fans enterramentos de cer\u00e1mica de bandas, as pedras de moer estaban debaixo das cabezas dos mortos. Por este motivo, alg\u00fans investigadores consideran que son os precursores da l\u00e1pida, a\u00ednda que \u00e9 pouco prob\u00e1bel.\nDa fari\u00f1a ao mui\u00f1eiro.\nOrixinalmente, cada familia mo\u00eda o seu propio gran en fari\u00f1a segundo fose necesario; Non se adoitaban acumular cantidades de fari\u00f1a. A profesi\u00f3n de mui\u00f1eiro exist\u00eda como moi tarde no 1\u00ba s\u00e9culo a.C. no Imperio Romano, onde se descubriron os primeiros mu\u00ed\u00f1os que volv\u00edan a moa coa axuda da forza da auga; o desenvolvemento dos mu\u00ed\u00f1os de vento \u00e9 moi probabelmente posterior.\nNa Biblia.\nSegundo a Tora, as pedras de mu\u00ed\u00f1o non se pod\u00edan pe\u00f1ar porque estaban entre os imprescind\u00edbeis da vida: \"\u201cNon hai que tomar como garant\u00eda o mu\u00ed\u00f1o de man nin a moa superior; pois ent\u00f3n un toma a vida mesma como unha prenda.\u201c\" ( Mois\u00e9s 24 :6\u00a0) . O de abaixo consider\u00e1base especialmente duro: ( \"O seu coraz\u00f3n \u00e9 firme coma a pedra, firme coma a pedra de mu\u00ed\u00f1o de embaixo\". O evanxelista Mateu ref\u00edrese ao parecer a un mu\u00ed\u00f1o rotativo m\u00e1is grande, como o que xurdiu na \u00e9poca helen\u00edstica: \"\u201cE de d\u00faas mulleres que moen no mesmo mu\u00ed\u00f1o, unha \u00e9 tomada e outra queda.\"\"\nArquitectura.\n\u00c9 ben sabido que os antigos exipcios, desco\u00f1ecidos coas ferramentas de ferro, alisaban as superficies das pedras coa axuda de pedras de fregar; algo semellante as\u00famese para o case perfecto procesamento da pedra da civilizaci\u00f3n inca no Per\u00fa."}
{"id": "555957", "revid": "111586", "url": "https://gl.wikipedia.org/wiki?curid=555957", "title": "Mu\u00ed\u00f1o manual", "text": ""}
{"id": "555958", "revid": "89787", "url": "https://gl.wikipedia.org/wiki?curid=555958", "title": "North Uist", "text": "North Uist (en ) \u00e9 unha illa das H\u00e9bridas Exteriores. \nXeograf\u00eda.\nEst\u00e1 unida a Benbecula v\u00eda Grimsay, a Berneray, e a Baleshare. A excepci\u00f3n do sueste, a illa \u00e9 moi plana e maioritariamente cuberta de auga. Alg\u00fans dos pequenos lagos te\u00f1en mestura de auga doce e auga salgada. \nNorth Uist \u00e9 a d\u00e9cima illa m\u00e1is grande de Escocia e a d\u00e9cimo terceira de Gran Breta\u00f1a (exclu\u00edda Irlanda). A s\u00faa superficie \u00e9 de 117 millas cadradas, algo m\u00e1is pequena que South Uist.\nA illa \u00e9 co\u00f1ecida pola s\u00faa ornitolox\u00eda, raz\u00f3n pola cal hai unha reserva natural en Balranald.\nPoboaci\u00f3n.\nSegundo o censo de 2001 ti\u00f1a unha poboaci\u00f3n de 1.657 habitantes. \nLocalidades.\nA poboaci\u00f3n m\u00e1is grande \u00e9 Lochmaddy, un porto de pesca e onde hai un museo, un centro art\u00edstico e unha c\u00e1mara escura. Outras poboaci\u00f3ns incl\u00faen Carinish, Port nan Long, Scolpaig e Chor\u00f9na ou Cor\u00f9na.\nMegalitismo.\nNorth Uist ten multitude de estruturas prehist\u00f3ricas, entre as que se incl\u00faen as tumbas de Barpa Langass, o c\u00edrculo de pedras Pobull Fhinn e os menhires de Fir Bhreige.\nDeporte.\nA illa tam\u00e9n \u00e9 co\u00f1ecida polo seu club atl\u00e9tico (\"North Uist Amateur Athletics Club\"), que fomenta as competici\u00f3ns atl\u00e9ticas a nivel local.\nM\u00fasica.\nD\u00f2hmnall Ruadh Chor\u00f9na (1887-1967) foi un dos grandes bardos escoceses do s\u00e9culo XX, m\u00fasico e poeta que recibe o seu nome da pequena aldea de Chor\u00f9na, chamada as\u00ed pola Coru\u00f1a galega e as historias da batalla de Elvi\u00f1a, na que combateu xente de North Uist.\nA cantante Julie Fowlis naceu en Uibhist a Tuath, e canta maiormente canci\u00f3ns folcl\u00f3ricas da illa."}
{"id": "555962", "revid": "15490", "url": "https://gl.wikipedia.org/wiki?curid=555962", "title": "Innse Gall", "text": ""}
{"id": "555963", "revid": "15490", "url": "https://gl.wikipedia.org/wiki?curid=555963", "title": "Hebrides", "text": ""}
{"id": "555967", "revid": "895", "url": "https://gl.wikipedia.org/wiki?curid=555967", "title": "AC-523", "text": "A AC-523 \u00e9 unha estrada pertencente \u00e1 rede primaria b\u00e1sica da Xunta de Galicia. Une as localidades coru\u00f1esas de Ledo\u00f1o (Culleredo) e As Encrobas (Cerceda), logo de 15,6 quil\u00f3metros.\nNo seu percorrido at\u00f3panse as instalaci\u00f3ns de Sogama.\nPercorrido.\nA estrada inicia o seu percorrido en Ledo\u00f1o (Culleredo), na confluencia da autov\u00eda A-6\u00a0e a autov\u00eda AC-14, nas inmediaci\u00f3ns do pol\u00edgono industrial de Ledo\u00f1o. Remata no lugar de Morz\u00f3s nas Encrobas (Cerceda), nas proximidades das instalaci\u00f3ns de Sogama, logo de 15,6 quil\u00f3metros de percorrido. Neste lugar a v\u00eda prosegue coa denominaci\u00f3n DP-2405, partindo do km 1,7 cara ao Mes\u00f3n do Vento (Ordes), pasando pola central t\u00e9rmica de Meirama."}
{"id": "555972", "revid": "98629", "url": "https://gl.wikipedia.org/wiki?curid=555972", "title": "Bristol Beaufighter", "text": "O Bristol Type 156 Beaufighter (chamado a mi\u00fado, Beau) \u00e9 un avi\u00f3n multirrol brit\u00e1nico desenvolvido durante a segunda guerra mundial por Bristol Aeroplane Company. Concibiuse orixinalmente como unha variante de caza pesado do torpedeiro Bristol Beaufort. O Beaufighter demostrou ser un efectivo caza nocturno, entrando en servizo coa Royal Air Force (RAF) durante a batalla de Inglaterra, permit\u00edndolle o seu gran tama\u00f1o levar armamento pesado e un dos primeiros radares aerotransportados de intercepci\u00f3nsen maiores penalizaci\u00f3ns de rendemento.\nO Beaufighter usouse en varios roles; recibindo os alcumes \"Rockbeau\" para o seu uso como avi\u00f3n de ataque ao chan equipado con foguetes e \"Torbeau\" como torpedeiro contra buques do Eixo, rol no cal substitu\u00edu ao Beaufort. En operaci\u00f3ns posteriores serviu principalmente como avi\u00f3n de ataque mar\u00edtimo, xa que o Mando Costeiro da RAF operaba o maior n\u00famero de Beaufighters nese momento. A Real Forza A\u00e9rea de Australia (RAAF) tam\u00e9n usou amplamente o tipo como avi\u00f3n anti-buque, como durante a batalla do Mar de Bismarck.\nO Beaufighter operou durante a guerra coa RAF (59 escuadr\u00f3ns), a Fleet Air Arm (15 escuadr\u00f3ns), a RAAF (7 escuadr\u00f3ns), a Real Forza A\u00e9rea do Canad\u00e1 (4 escuadr\u00f3ns), as Forzas A\u00e9reas do Ex\u00e9rcito dos Estados Unidos (4 escuadr\u00f3ns), a Real Forza A\u00e9rea de Nova Zelandia (2 escuadr\u00f3ns), a Forza A\u00e9rea de Sur\u00e1frica (2 escuadr\u00f3ns) e a \"Polskie Si\u0142y Powietrzne\" (Forza A\u00e9rea da Polonia Libre; 1 escuadr\u00f3n). Fabric\u00e1ronse variantes do Beaufighter en Australia polo Departamento de Produci\u00f3n de Aeronaves (DAP); eses avi\u00f3ns eran referidos \u00e1s veces como \"DAP Beaufighter\".\nDesenvolvemento.\nOrixe.\nO concepto do Beaufighter ten a s\u00faa orixe en 1938. Durante o pacto de M\u00fanic, a Bristol Aeroplane Company reco\u00f1eceu que a Royal Air Force (RAF) ti\u00f1a a necesidade urxente dun caza de longo alcance capaz de levar unha pesada carga \u00fatil para inflixir moitos danos. A avaliaci\u00f3n do Beaufort conclu\u00edu que ti\u00f1a unha gran fortaleza estrutural e rixidez nas \u00e1s, g\u00f3ndolas, tren de aterraxe e cola, polo que o avi\u00f3n poder\u00eda desenvolverse a\u00ednda m\u00e1is para conseguir m\u00e1is velocidade e manobrabilidade, semellantes \u00e1s dun caza. O equipo de dese\u00f1o de Bristol, liderado por Leslie Frise, comezou o desenvolvemento dun derivado de caza armado cun can\u00f3n como iniciatica privada. O futuro avi\u00f3n ti\u00f1a que compartir os mesmos padr\u00f3ns que o Beaufort para que a produci\u00f3n puidese cambiarse doadamente dun avi\u00f3ns ao outro.\nComo torpedeiro e avi\u00f3n de reco\u00f1ecemento a\u00e9reo o Beaufort ti\u00f1a un rendemento modesto. Para acadar o rendemento desexado como caza para o Beaufighter, Bristol suxeriu equipar o avi\u00f3n cun par dos seus novos motores Hercules, capaces de acadar unha potencia duns 1 500 cabalos, en lugar dos motores de 1 000 cabalos Bristol Taurus do Beaufort. O Hercules era considerablemente m\u00e1is grande e ti\u00f1a m\u00e1is potencia, precisando h\u00e9lices m\u00e1is grandes. Para conseguir o espazo suficiente co chan, os motores mont\u00e1ronse no centro das \u00e1s, a diferenza da posici\u00f3n suspendida no Beaufort. En outubro de 1938 o proxecto, que recibiu o nome interno de \"Type 156\", foi bosquexado. En marzo de 1939 o \"Type 156\" recibiu o nome de \"Beaufighter\".\nDurante as primeiras etapas do seu desenvolvemento, Bristol estudara m\u00faltiples configuraci\u00f3ns para o futuro avi\u00f3n, inclu\u00eddas variaci\u00f3ns como un bombardeiro de tres prazas equipado cunha torreta dorsal cun par de can\u00f3ns, o \"Type 157\", unha versi\u00f3n \u00e1 que Bristol refer\u00edase como \"sports model\", cunha fuselaxe m\u00e1is delgada, o \"Type 158\". Bristol procedeu a suxerir o seu concepto para un desenvolvemento de caza do Beaufort ao Ministerio do Aire. O momento da suxesti\u00f3n coincidiu con atrasos no desenvolvemento e na fabricaci\u00f3n do caza bimotor armado cun can\u00f3n Westland Whirlwind. A\u00ednda que hab\u00eda certo escepticismo porque o avi\u00f3n era demasido grande para un caza, a proposta foi ben recibida polo Estado Maior do Aire.\nO Ministerio do Aire emitiu o proxecto de especificaci\u00f3n F.11/37 en resposta \u00e1 suxesti\u00f3n de Bristol para un avi\u00f3n \"provisional\", en espera da axeitada introduci\u00f3n do Whirlwind. O 16 de novembro de 1938 Bristol recibiu a autorizaci\u00f3n formal para comezar a fase de dese\u00f1o detallado do proxecto e para proceder coa contruci\u00f3n de catro prototipos. Entre os requirimentos do dese\u00f1o, o avi\u00f3n deb\u00eda ser quen de acomodar o motor Rolls-Royce Griffon como alternativa ao Hercules e ter a m\u00e1xima intercambiabilidade entre os dous motores, que estar\u00edan en instalaci\u00f3ns removibles.\nBristol comezou a constru\u00edr un prototipo inicial sacando un Beaufort parcialmente constru\u00eddo da li\u00f1a de produci\u00f3n. Esta conversi\u00f3n serviu para acelerar o progreso; Bristol prometera a produci\u00f3n en serie para principios de 1940 sobre a base dun pedido realizado en febreiro de 1939. Os dese\u00f1adores agardaban que o m\u00e1ximo reuso de compo\u00f1entes do Beaufort acelerar\u00eda o proceso pero a fuselaxe precisou m\u00e1is traballo do esperado e tivo que redese\u00f1arse. Quizais para anticiparse a iso, o Ministerio do Aire solicitara a Bristol investigar a posibilidade dunha configuraci\u00f3n cunha fuselaxe delgada. Como o \"caza con can\u00f3n Beaufort\" era unha conversi\u00f3n dun dese\u00f1o que xa exist\u00eda, o desenvolvemento e fabricaci\u00f3n deber\u00edan ser m\u00e1is r\u00e1pidos que para un dese\u00f1o novo. En seis meses o primeiro prototipo da especificaci\u00f3n F.11/37, o \"R2052\", fora completado. Realiz\u00e1ronse un total de 2 100 debuxos durante a transici\u00f3n do Beaufort ao prototipo do Beaufighter, e cre\u00e1ronse m\u00e1is do dobre posteriormente, entre o prototipo do Beaufighter e os modelos de produci\u00f3n completamente operacionais. D\u00faas semanas antes do primeiro voo do prototipo, o Ministerio do Aire publicou un contrato inicial por 300 avi\u00f3ns baixo a especificaci\u00f3n F.11/37, ordenado o tipo \"f\u00f3ra do taboleiro de debuxo\".\nPrototipos e refinamento.\nO 17 de xullo de 1939 o \"R2052\", o primeiro prototipo sen armamento, realizou o seu voo de estrea, pouco m\u00e1is de oito meses despois de que o seu desenvolvemento comezase formalmente. O r\u00e1pido ritmo do desenvolvemento debeuse parcialmente ao reuso de moitos elementos do dese\u00f1o do Beaufort xunto con compo\u00f1entes frecuentemente id\u00e9nticos. O \"R2052\" estaba operado inicialmente por Bristol para a realizaci\u00f3n de probas, e estaba baseado no aer\u00f3dromo de Filton. As primeiras modificaci\u00f3ns do \"R2052\" inclu\u00edron o reforzo do circu\u00edto de control do elevador, o incremento da superficie da deriva e alongando o amortecedor principal do tren de aterraxe para acomodar mellor os incrementos de peso e as aterraxes duras.\nDurante as probas antes da entrega o primeiro prototipo \"R2052\", impulsado por un par de motores Hercules I-IS con sobrealimentadores de d\u00faas velocidades, acadara os 539 km/h a 5 120 m cunha configuraci\u00f3n limpa. O segundo prototipo, o \"R2053\", que levaba motores Hercules I-M (semellantes aos Hercules II) e estaba cargado con equipamento operacional, conseguira unha velocidade de 497 km/h a 5 000 metros. Segundo o autor Philip Moyes, o rendemento do segundo prototipo considerouse decepcionante, particularmente porque os motores Hercules III dos primeiros avi\u00f3ns de produci\u00f3n proporcionar\u00edan inicialmente pouca melloras, especialmente \u00e1 luz de que ti\u00f1a que instalarse equipamento operacional adicional; reco\u00f1eceuse que a demanda do motor Hercules para impulsar outros avi\u00f3ns como o bombardeiro Short Stirling representaba un risco potencial para o ritmo de produci\u00f3n do Beaufighter. Eses factores espertaron polo tanto un considerable interese na adopci\u00f3n de motores alternativos.\nRoy Fedden, xefe de dese\u00f1o da divisi\u00f3n de motores de Bristol, foi un gran defensor do Hercules VI mellorado para o Beaufighter, pero a idea abandonouse cedo en favor do motor Griffon, xa que o Hercules VI precisaba un extenso desenvolvemento. Debido a que a fabricaci\u00f3n do Griffon estaba reservada ao Fairey Firefly, no seu lugar o Ministerio do Aire optou polo Rolls-Royce Merlin para impulsar o Beaufighter ata que o ritmo de produci\u00f3n do Hercules puidese aumentar cunha nova f\u00e1brica na sombra en Accrington. O avi\u00f3n est\u00e1ndar impulsado polo Merlin XX foi posteriormente chamado \"Beaufighter Mark IIF\"; o planeado avi\u00f3n de fuselaxe delgada, equipado alternativamente con motores Hercules IV e Griffon, os \"Beaufighter Mark III\" e \"Beaufighter Mark IV\" respectivamente, finalmente quedaron sen constru\u00edr.\nEn febreiro de 1940 realizouse un pedido por tres Beaufighters, convertidos para usar o motor alternativo Merlin. A instalaci\u00f3n e g\u00f3ndolas do Merlin dese\u00f1\u00e1ronse por Rolls-Royce como un completo \"power egg\"; o dese\u00f1o e enfoque da instalaci\u00f3n do Merlin no Beaufighter incorporouse posteriormente no dese\u00f1o do bombardeiro moito m\u00e1is grande Avro Lancaster. Agard\u00e1base que o \u00e9xito cos avi\u00f3ns equipado co Merlin levase \u00e1 produci\u00f3n do modelo en 1941. En xu\u00f1o de 1940 o primeiro avi\u00f3n con motores Merlin realizou o seu voo de estrea. A finais de 1940 os dous prototipos equipados co Merlin (o terceiro quedara destru\u00eddo durante un bombardeo) foron entregados. As probas de voo atoparon que os Merlin deixaban ao avi\u00f3n falto de potencia, cunha pronunciada tendencia a xirar cara babor, facendo as engalaxes e aterraxes dif\u00edciles e resultando nun gran n\u00famero de accidentes (dos 337 avi\u00f3ns co Merlin, 102 perd\u00e9ronse en accidentes).\nO 2 de abril de 1940 o \"R2052\" entregouse \u00e1 RAF, e foi seguido polo \"R2053\" d\u00faas semanas despois. O 27 de xullo de 1940 entreg\u00e1ronse os cinco primeiros Beaufighter de produci\u00f3n \u00e1 RAF, xunto con outros cinco o 3 de agosto dese ano. Eses avi\u00f3ns de produci\u00f3n incorporaban melloras aerodin\u00e1micas, reducindo a resistencia aerodin\u00e1mica das g\u00f3ndolas dos motores e da roda de cola, e os refrixeradores de aceite recoloc\u00e1ronse no bordo de ataque da \u00e1. O armamento do Beaufighter tam\u00e9n pasou por cambios, xa que a disposici\u00f3n inicial do cargador de tambor accionado por resorte con capacidade para 60 proxect\u00eds era inc\u00f3moda e inconveniente; sistemas alternativos foron investigados por Bristol.\nO sistema de alimentaci\u00f3n de munici\u00f3ns operado por retroceso proposto por Bristol foi rexeitado polos funcionarios, dese\u00f1\u00e1ndose e prob\u00e1ndose un novo sistema no cuarto prototipo, o \"R2055\". O rexeitamento inicial invert\u00eduse posteriormente, tras a introduci\u00f3n dun novo alimentador el\u00e9ctrico derivado de dese\u00f1os de Ch\u00e2tellerault tra\u00eddos ao Reino Unido por oficiais da Francia Libre, que era bastante semellante \u00e1 proposta orixinal de Bristol. Os primeiros 50 avi\u00f3ns de produci\u00f3n foron aprobados para completarse cun armamento de tan s\u00f3 un can\u00f3n. O dese\u00f1o dos can\u00f3ns e a configuraci\u00f3n de armamento revisouse na meirande parte dos avi\u00f3ns. A adici\u00f3n de seis metralladoras .303 Browning converteu ao Beaufighter no caza m\u00e1is pesadamente armado do mundo, en teor\u00eda capaz de disparar 350 kg de munici\u00f3n por minuto; na pr\u00e1ctica a cadencia de disparo era moi inferior debido ao sobrequecemento dos can\u00f3ns e \u00e1 capacidade de munici\u00f3n.\nRealiz\u00e1ronse m\u00e1is probas de armamento e modificaci\u00f3ns experimentais ao longo da vida operativa do Beaufighter. A mediados de 1941 reserv\u00e1ronse vinte Beaufighter para a realizaci\u00f3n de probas, inclu\u00eddas o desenvolvemento de motores, melloras na estabilidade e manobrabilidade e outros prop\u00f3sitos. En maio de 1941 os Beaufighter Mark II \"R2274\" e \"R2306\" modific\u00e1ronse ao est\u00e1ndar \"Beaufighter Mark III\", quitando os seis can\u00f3ns das \u00e1s e os dous internos para instalar unha torreta de catro can\u00f3ns constru\u00edda por Boulton Paul tras o piloto para evitar o efecto do retroceso e a tendencia do morro a baixarse cando se disparaba o armamento habitual, pero atopouse que obstru\u00eda a sa\u00edda de emerxencia do piloto. O cuarto prototipo, o \"R2055\", ti\u00f1a o seu armamento normal substitu\u00eddo por un par de can\u00f3ns Vickers S de 40 mm para atacar obxectivos en terra. Os can\u00f3ns estaban montados na fuselaxe de estribor e tam\u00e9n ti\u00f1a un can\u00f3n Rolls-Royce BH no lado de babor; estas probas levaron a que se instalara a arma de Vickers nun Hawker Hurricane IID anticarro.\nProduci\u00f3n.\nCando estoupou a segunda guerra mundial realiz\u00e1ronse grandes pedidos para o Beaufighter, inclu\u00eddo un por 918 avi\u00f3ns pouco despois da chegada dos primeiros exemplares de produci\u00f3n. A mediados de 1940, durante unha visita oficial do Ministro de Produci\u00f3n Aeron\u00e1utica, Lord Beaverbrook, \u00e1s instalaci\u00f3ns de Birstol en Filton, este falou da importancia do Beaufighter aos esforzos da guerra e que urx\u00eda a s\u00faa r\u00e1pida entrada en servizo. A\u00ednda que o tama\u00f1o do avi\u00f3n causou escepticismo,o Beaufighter converteuse no avi\u00f3n de m\u00e1is rendemento capaz de levar os primeiros voluminosos radares de intercepci\u00f3n aerotransportadosusados para as operaci\u00f3ns de caza nocturna, sen incurrir en penalizaci\u00f3ns substanciais de resistencia ou armamento, polo que era perfecto como caza nocturno.\nPara conseguir o m\u00e1ximo ritmo de produci\u00f3n posible subcontratouse a fabricaci\u00f3n dos principais compo\u00f1entes e mont\u00e1ronse d\u00faas grandes factor\u00edas na sombra para realizar a montaxe final do Beaufighter a trav\u00e9s do Ministerio de Produci\u00f3n Aern\u00e1utica; a primeira, operada por Fairey Aviation Company, estaba en Stockport, Greater Manchester e a segunda, operada por Bristol, estaba en Weston-super-Mare, Somerset. A fabricaci\u00f3n do Beaufighter aumentou rapidamente tras o inicio da produci\u00f3n.\nDurante 1940 e 1941 o ritmo de fabricaci\u00f3n do Beaufighter aumentou constantemente. O 7 de decembro de 1940 foi entregado o 100\u00ba avi\u00f3n fabricado en Filton, e o 200\u00ba entregouse o 10 de maio de 1941. O 7 de marzo de 1941 o primeiro Beaufighter Mark I constru\u00eddo por Fairey realizou o seu primeiro voo de proba; o primeiro avi\u00f3n fabricado por Weston fixera o mesmo o 20 de febreiro. O volume de produci\u00f3n, xunto con outros factores, levou \u00e1 escaseza de motores Hercules agardada, po\u00f1end en perigo o ritmo de fabricaci\u00f3n do avi\u00f3n. A seguinte variante, o \"Beaufighter Mark II\", usou no seu lugar o motor Merlin. O 22 de marzo de 1941 o primeiro Beaufighter Mark II de produci\u00f3n, o \"R2270\", realizou o seu voo de estrea e as entregas comezaron a finais do mes de abril.\nA mediados de 1941 a fabricaci\u00f3n do Beaufighter variou para satisfacer as demandas do Mando de Caza e do Mando Costeiro da RAF. Os primeiros avi\u00f3ns pod\u00edan equiparse e operar cos dous mandos pero posteriormente os roles e o equipamento diverxeron, levando \u00e1 produci\u00f3n de distintos modelos, distinguidos polos sufixos \"F\" para o Mando de Caza e \"C\" para o Mando Costeiro. A mi\u00fado un mando optaba por modificaci\u00f3ns e caracter\u00edsticas que o outro non quer\u00eda. Isto pasou cos freos de picado tipo fuelle que se converteron en est\u00e1ndar nos Beaufighter do Mando Costeiro pola s\u00faa utilidade no bombardeo con torpedos.\nA fabricaci\u00f3n dos primeiros Beaufort en Australia e o grande \u00e9xito dos Beaufighter da Real Forza A\u00e9rea de Australia (RAAF) fabricados no Reino Unido, axudaron a que o goberno australiano decidise en xaneiro de 1943 fabricar Beaufighters a trav\u00e9s do Departamento de Produci\u00f3n de Aeronaves (DAP) en Fishermans Bend, Melbourne, a partir de 1944. O DAP Beaufighter foi un avi\u00f3n de ataque e torpedeiro co\u00f1ecido como o \"Mark 21\". Entre os cambios inclu\u00edanse motores Hercules VII ou XVIII e algunhas pequenas variaci\u00f3ns no armamento. En setembro de 1945, cando rematou a produci\u00f3n brit\u00e1nica, 5 564 Beaufighters foran fabricados por Bristol e Fairey Aviation Company en Stockport e RAF Ringway (498); tam\u00e9n polo Ministerio de Produci\u00f3n Aeron\u00e1utica (3 336) e Rootes en Blythe Bridge (260). Cando rematou a produci\u00f3n australiana en 1946, fabric\u00e1ranse 364 Mark 21."}
{"id": "555979", "revid": "15490", "url": "https://gl.wikipedia.org/wiki?curid=555979", "title": "ARC", "text": ""}
{"id": "555981", "revid": "27155", "url": "https://gl.wikipedia.org/wiki?curid=555981", "title": "Miometrio", "text": "O miometrio \u00e9 a capa intermedia da parede do \u00fatero, situada entre o endometrio e a capa serosa, formada principalmente de m\u00fasculo liso, cuxas c\u00e9lulas se chaman c\u00e9lulas do m\u00fasculo liso uterino ou miocitos uterinos, pero tam\u00e9n de tecido estrom\u00e1tico de soporte e de tecido vascular. A s\u00faa principal funci\u00f3n \u00e9 producir as contracci\u00f3ns uterinas durante o parto.\nEstrutura.\nO miometrio est\u00e1 localizado entre o endometrio (a capa interna da parede uterina) e a serosa ou perimetrio (a capa externa uterina).\nO terzo m\u00e1is interno do miometrio (denominado capa subendometrial) parece derivar do conduto de M\u00fcller, mentres que a capa externa e m\u00e1is predominante parece orixinarse de tecidos non m\u00fcllerianos e \u00e9 o tecido contr\u00e1ctil principal durante o parto e os abortos naturais. A capa submucosa parece funcionar como unha capa muscular circular, con capacidades perist\u00e1lticas e antiperist\u00e1lticas, equivalente \u00e1 capa muscular intestinal.\nEstrutura muscular.\nA estrutura muscular do m\u00fasculo liso miometrial \u00e9 moi similar \u00e1 do m\u00fasculo liso doutras partes do corpo, sendo a miosina e a actina as prote\u00ednas predominantes. No m\u00fasculo liso uterino hai aproximadamente 6 veces m\u00e1is actina que miosina. Un cambio na expresi\u00f3n da miosina no m\u00fasuclo liso uterino pode ser a responsable dos cambios na direcci\u00f3n das contracci\u00f3ns uterinas durante o ciclo menstrual. Normalmente as fibras te\u00f1en uns 50 microns de lonxitude, pero no embarazo hipertr\u00f3fianse ata chegar aos 500 microns. Durante o embarazo div\u00eddense e forman m\u00e1is fibras e f\u00f3rmase m\u00e1is tecido conxuntivo.\nHistolox\u00eda.\nAs fibras musculares lisas do miometrio forman varias capas ou estratos, pero non est\u00e1n claramente separadas porque se entrecruzan. O tecido conxuntivo situado entre os feixes musculares est\u00e1 formado por col\u00e1xeno, fibroblastos, macr\u00f3fagos e c\u00e9lulas cebadas. As partes perif\u00e9ricas da parede uterina te\u00f1en redes de fibras el\u00e1sticas. \nBaixo a muscosa endometrial atopamos o estrato submucoso, fino e de fibras predominantemente lonxitudinais. A capa seguinte \u00e9 o estrato vascular, con moitos vasos sangu\u00edneos e fibras musculares ciruclares e oblicuas. Despois aparece o estrato supravascular, con fibras circulares e lonxitudinais. Por \u00faltimo, est\u00e1 o estrato subseroso, que \u00e9 unha fina capa muscular lonxitudinal.\nFunci\u00f3n.\nContracci\u00f3n.\nO miometrio est\u00edrase durante o embarazo, expand\u00edndose as c\u00e9lulas musculares lisas en tama\u00f1o e en n\u00famero facendo que o \u00fatero chegue a ser varias veces m\u00e1is grande que no estado non gr\u00e1vido, e contr\u00e1ese de maneira coordinada por medio dun efecto de retroalimentaci\u00f3n positiva sobre o \"reflexo de Ferguson\", durante os labores do parto. Despois do nacemento do meni\u00f1o, o miometrio volve a contraerse para expulsar a placenta, e as fibras entrecruzadas da capa media comprimen os vasos sangu\u00edneos para minimizaren a perda de sangue. Un beneficio positivo da lactaci\u00f3n temper\u00e1 \u00e9 a estimulaci\u00f3n dese reflexo para reducir a perda de sangue e facilitar un r\u00e1pido retorno do ton muscular uterino e abdominal previo ao embarazo.\nO m\u00fasculo liso uterino ten un padr\u00f3n f\u00e1sico, e cambia entre un padr\u00f3n contr\u00e1ctil e o mantemento dun ton de repouso con contracci\u00f3ns discretas e intermitentes de variada frecuencia, amplitude e duraci\u00f3n.\nA capa submucosa pode ter actividade tanto perist\u00e1ltica coma antiperist\u00e1ltica.\nEstado de repouso.\nO potencial de membrana de repouso (Vrest) do m\u00fasculo liso uterino est\u00e1 entre -35 e -80 mV. Igual que o potencial de membrana de repouso doutros tipos celulares, mentense grazas \u00e1 bomba de Na+/K+ que causa unha maior concentraci\u00f3n de i\u00f3ns Na+ no espazo extracelular que no intracelular, e unha maior concentraci\u00f3n de i\u00f3ns K+ no espazo intracelular que no extracelular. Seguidamente, cando se abren as canles de K+ en maior medida que as canles de Na+ prod\u00facese como resultado un efluxo neto de i\u00f3ns positivos, orixinando un potencial negativo.\nEste potencial de repouso sofre oscilaci\u00f3ns r\u00edtmicas, que se denominan \"ondas lentas\" e reflicte a actividade intr\u00ednseca dos potenciais de onda lentos. Estas ondas lentas son causadas por cambios na distribuci\u00f3n de Ca2+, Na+, K+ e Cl\u2212 entre os espazos intracelular e extracelular, o cal, \u00e1 s\u00faa vez, reflicte a permeabilidade da membrana plasm\u00e1tica a cada un destes i\u00f3ns. O K+ \u00e9 o principal i\u00f3n responsable destes cambios no fluxo de i\u00f3ns, de acordo cos cambios producidos en varias canles de K+.\nExcitaci\u00f3n-contracci\u00f3n.\nO acoplamento excitaci\u00f3n-contracci\u00f3n do m\u00fasculo liso uterino \u00e9 tam\u00e9n moi similar ao doutros m\u00fasculos lisos en xeral, cun incremento intracelular de Ca2+ que conduce \u00e1 contracci\u00f3n.\nRestauraci\u00f3n do estado de repouso.\nA retirada do Ca2+ despois da contracci\u00f3n induce a relaxaci\u00f3n do m\u00fasculo liso e restaura a estrutura molecular do ret\u00edculo sarcopl\u00e1smico para que estea preparado para o seguinte est\u00edmulo contr\u00e1ctil."}
{"id": "555982", "revid": "27155", "url": "https://gl.wikipedia.org/wiki?curid=555982", "title": "C\u00e9lula do m\u00fasculo liso uterino", "text": ""}
{"id": "555983", "revid": "27155", "url": "https://gl.wikipedia.org/wiki?curid=555983", "title": "Miocito uterino", "text": ""}
{"id": "555984", "revid": "15490", "url": "https://gl.wikipedia.org/wiki?curid=555984", "title": "Igor Volk", "text": "Igor Petrovich Volk, nado en Zmiiv (Ucra\u00edna) o 12 de abril de 1937 e finado o 3 de xaneiro de 2017, foi un cosmonauta sovi\u00e9tico que formou parte da misi\u00f3n Soiuz T-12.\nTraxectoria.\nVolk graduouse na Escola Militar de Pilotos de Kirovograd e no Instituto de Aviaci\u00f3n de Moscova en 1956 cun grao de enxe\u00f1ar\u00eda. En 1969 acadou o grao de coronel, adestrando para ser cosmonauta entre decembro de 1978 e xullo de 1980. Foi piloto de probas do transbordador espacial Buran. Participou na misi\u00f3n Soiuz T-12, pasando 11,80 d\u00edas no espazo. Faleceu en 2017."}
{"id": "555985", "revid": "98629", "url": "https://gl.wikipedia.org/wiki?curid=555985", "title": "Whapmagoostui", "text": "Whapmagoostui (en cree : /W\u00e2pim\u00e2ku\u0161tu) \u00e9 unha entidade cree situada no bordo oriental da ba\u00eda de Hudson, no territorio equivalente Eeyou Istchee no norte do Quebec e que constit\u00fae unha das comunidades asociadas ao Gran Consello dos Crees. Como a maior\u00eda das entidades aut\u00f3ctonas do Quebec, Whapmagoostui, componse dun territorio reservado cree de categor\u00eda IA, onde se atopa a contorna urbanizada onde viven os membros da naci\u00f3n cree de Whapmagoostui e que \u00e9 de xurisdici\u00f3n federal, e mais dun municipio vilego cree de categor\u00eda IB, deshabitado e de xurisdici\u00f3n provincial. Administrativamente, dentro do Quebec, int\u00e9grase na rexi\u00f3n do Nord-du-Qu\u00e9bec. Whapmagoostui constit\u00fae a localidade cree m\u00e1is ao norte, forma parte tam\u00e9n do territorio inuit de Nunavik e conforma con Kuujjuarapik, localidade inuit, un \u00fanico n\u00facleo urbano, a comunidade inuit virada espacial e culturalmente cara \u00e1 costa e a cree cara ao interior. Non obstante, cada comunidade mant\u00e9n os seus propios servizos p\u00fablicos, e tam\u00e9n a traza das vivendas das d\u00faas comunidades son diferentes.\nXeograf\u00eda.\nA terra reservada cree de Whapmagoostui ha de se distinguir do territorio da municipalidade vilega cree hom\u00f3nima segue a beira norte do Grande rivi\u00e8re de la Baleine a unha distancia duns 43 quil\u00f3metros dende a ribeira. Non incl\u00fae ningunha zona litoral da ba\u00eda de James. Incl\u00fae o n\u00facleo urbanizado de Whapmagoostui. O terreo reservado cree incl\u00fae o n\u00facleo urbanizado de Whapmagoostui, que tam\u00e9n limita coa terra reservada inuit de Kuujjuarapik, como dous barrios veci\u00f1os da mesma vila\nEn canto \u00e1 municipalidade vilega cree de Whapmagoostui at\u00f3pse ao suroeste, ao leste e o sueste da terra reservada cree mentres ao norte e sur est\u00e1 situado o territorio non organizado da ba\u00eda de Hudson\nHistoria.\nOs cree levaban cazando e pescando na costa da ba\u00eda de Hudson moito antes de chegaren os europeos e os inuit tam\u00e9n se achegaban pola zona, principalmente preto da costa. En 1820 a Compa\u00f1\u00eda da Ba\u00eda de Hudson estableceu un posto comercial na rexi\u00f3n co\u00f1ecido como Great Whale River House, Great Whale River ou simplemente Great Whale e a partir de mediados do s\u00e9culo XIX a zona tam\u00e9n a frecuentaron os inuit que se achegaban para comerciaren cos brancos. Na d\u00e9cada de 1880 establec\u00e9ronse misi\u00f3ns anglicanas e cat\u00f3licas e en 1895 o goberno federal instalou unha estaci\u00f3n meteorol\u00f3xica. Na primeira metade do s\u00e9culo XX comezaron a se ofrecer servizos m\u00e9dicos e de polic\u00eda . As\u00ed e todo, o establecemento seguiu a ser para os crees s\u00f3 un campamento de ver\u00e1n.\nEn 1940 ao abrir o ex\u00e9rcito estadounidense unha base a\u00e9rea as autoridades forzaron os crees a rematar co seu estilo de vida semin\u00f3made. En 1941 pechou o posto comercial da CBH e despois da segunda guerra mundial en 1948 os norteamericanos transferiron a base militar aos canadenses. En 1955, constru\u00eduse unha estaci\u00f3n de radar como parte do sistema de defensa a\u00e9rea canadense-estadounidense, a Li\u00f1a Mid-Canada', uns anos antes da creaci\u00f3n do NORAD. Ao lle dar emprego a inuit e crees a estaci\u00f3n de radar contribu\u00edu a establecer unha poboaci\u00f3n permanente a partir de 1958 principiando a convivencia permanente entre os crees e os inuit. En 1965 pechou a estaci\u00f3n de radar.\nEn 1961 o goberno quebequ\u00e9s decidiu darlles nomes franceses os establecementos do norte e o lugar pasou a se denominar Grande-Baleine pero ao ano seguinte adoptou o nome Poste-de-la-Baleine. En 1979 estableceuse a municipalidade vilega cree que pasou a denominarse Whapmagoostoo e a vila cree adoptou oficialmente a forma Whapmagoostui en 1986, literamente \"lr\u00edo da beluga\".\nDemograf\u00eda.\nSegundo o censo de 2021 ti\u00f1a unha poboaci\u00f3n de 1021 persoas.\nLinguas.\nSegundo o censo de 2016 o cree \u00e9 a lingua materna de 870 habitantes da localidade, a segunda lingua \u00e9 o ingl\u00e9s con 65 falantes e o franc\u00e9s a terceira con 20. Ademais 5 persoas afirman que a s\u00faa lingua materna \u00e9 o ingl\u00e9s e unha lingua non oficial. Por co\u00f1ecemento das d\u00faas linguas oficiais 845 persoas afirman que falan ingl\u00e9s como primeira lingua oficial, un total de 75 falan ingl\u00e9s e franc\u00e9s e hai 60 persoas que non falan ningunha das d\u00faas linguas oficiais. Son un total de 905 persoas os que afirman que poden falar cree. A maior\u00eda da poboaci\u00f3n identif\u00edcase como indios norteamericanos, con s\u00f3 50 non nativos. Hai 40 persoas que se identifican como inuit e a metade ten como lingua materna algunha lingua inuit.\nRelixi\u00f3n.\nOs cree da rexi\u00f3n convert\u00e9ronse ao cristianismo a partir de mediados do s\u00e9culo XX pero mante\u00f1en pr\u00e1cticas da s\u00faa relixi\u00f3n tradicional. Na zona establec\u00e9ronse a finais do s\u00e9culo XIX misi\u00f3ns anglicanas e cat\u00f3licas para tratar de converter tanto os crees como os inuit da rexi\u00f3n. Ao longo das primeiras d\u00e9cadas do s\u00e9culo XX a gran maior\u00eda dos cree convert\u00e9ronse \u00e1 confesi\u00f3n anglicana. A igrexa de San Edmundo \u00e9 igrexa parroquial anglicana e serve a Whapmagoostui e mais a Kuujjuarapik ao ser os inuit tam\u00e9n maioritariamente anglicanos; a igrexa depeden da diocese do \u00c1rtico da Igrexa Anglicana do Canad\u00e1 que agrupa os anglicanos locais.\nOs cat\u00f3licos te\u00f1en como lugar de culto a capela se Santo Andr\u00e9 que data de 1960 e tam\u00e9n serve \u00e1 comunidade inuit. Segundo o censo de 2001 hab\u00eda 30 cat\u00f3licos en Whapmagoostui e 35 en Kuujjuarapik.\nEducaci\u00f3n.\nO Consello Escolar Cree \u00e9 responsable de proporcionar os servizos de educaci\u00f3n p\u00fablica no territorio de Whapmagoostui e, xa que logo, exerce esas competencias por medio da escola Badabin Eeyou (\u1439\u1456\u1431\u14d0 \u1404\u1528\u1528\u1424 \u148b\u1505\u146f\u144e\u14ab\u1451\u146d\u14a5\u1451\u146d\u14a5\u1484\u146f\u144e\u14ab\u1451\u146d\u14a5\u146d\u1484) que contaba en febreiro de 2020 con 260 alumnos . O colexio inaugurouse en 1982 e en 1989 diplomouse a primeira promoci\u00f3n de estudantes."}
{"id": "555986", "revid": "15490", "url": "https://gl.wikipedia.org/wiki?curid=555986", "title": "Aleksandr Aleksandrovich Volkov", "text": "Aleksandr Aleksandrovich Volkov, nado en Gorlovka (Donetsk) o 27 de abril de 1948, \u00e9 un cosmonauta sovi\u00e9tico retirado que formou parte das misi\u00f3ns Soiuz T-14, Soiuz TM-7 e Soiuz TM-13.\nTraxectoria.\nVolkov graduouse na Academia Militar de Moscova en 1991. Adestrou para ser cosmonauta entre agosto de 1976 e xaneiro de 1979. Participou nas misi\u00f3ns Soiuz T-14, Soiuz TM-7 e Soiuz TM-13, pasando 391,49 d\u00edas no espazo."}
{"id": "555987", "revid": "4817", "url": "https://gl.wikipedia.org/wiki?curid=555987", "title": "Aleksandr Volkov", "text": ""}
{"id": "555988", "revid": "27155", "url": "https://gl.wikipedia.org/wiki?curid=555988", "title": "Perimetrio", "text": "O perimetrio ou t\u00fanica serosa do \u00fatero (nome latino: perimetrium, tunica serosa uteri) \u00e9 a capa externa serosa da parede do \u00fatero, que deriva do peritoneo e cobre o fondo (fundus) uterino, e pode considerarse un peritoneo visceral. Consta dunha capa superficial de mesotelio e unha capa fina de tecido conectivo laxo por debaixo del.\nPola parte anterior, o perimetrio cobre o fondo do \u00fatero e o corpo superior do \u00fatero ata que se encontra coa superficie superoposterior da vexiga urinaria adxacente, o que ten como resultado a formaci\u00f3n dun pregamento c\u00f3ncavo do peritoneo chamado a \"bolsa vesicouterina\". Pola parte posterior, o peritoneo cobre toda a superficie do \u00fatero e baixa ata o c\u00e9rvix, onde se dobra en direcci\u00f3n ao recto adxacente para formar a \"bolsa rectouterina\", a canle m\u00e1is baixa da cavidade peritoneal. Lateralmente, o perimetrio fusi\u00f3nase coas serosas dos ligamentos anchos."}
{"id": "555989", "revid": "27155", "url": "https://gl.wikipedia.org/wiki?curid=555989", "title": "Cuberta serosa do \u00fatero", "text": ""}
{"id": "555990", "revid": "27155", "url": "https://gl.wikipedia.org/wiki?curid=555990", "title": "Serosa do \u00fatero", "text": ""}
{"id": "555991", "revid": "27155", "url": "https://gl.wikipedia.org/wiki?curid=555991", "title": "T\u00fanica serosa do \u00fatero", "text": ""}
{"id": "555993", "revid": "839", "url": "https://gl.wikipedia.org/wiki?curid=555993", "title": "Sergei Volkov", "text": "Sergei Aleksandrovich Volkov, nado en Chuguyev (Rusia) o 1 de abril de 1973, \u00e9 un cosmonauta ruso que formou parte das misi\u00f3ns Soiuz TMA-12, Soiuz TMA-02M e Soiuz TMA-18M e foi membro das expedici\u00f3ns 17, 28, 29, 45 e 46 \u00e1 Estaci\u00f3n Espacial Internacional.\nTraxectoria.\nVolkov graduouse na Escola Tambov de Pilotos da Forza A\u00e9rea como piloto-enxe\u00f1eiro en 1995. Adestrou para ser cosmonauta entre decembro de 1997 e novembro de 1999. Participou nas misi\u00f3ns Soiuz TMA-12, Soiuz TMA-02M e Soiuz TMA-18M e foi membro das expedici\u00f3ns 17, 28, 29, 45 e 46 \u00e1 Estaci\u00f3n Espacial Internacional, pasando 547,93 d\u00edas no espazo."}
{"id": "555994", "revid": "1888", "url": "https://gl.wikipedia.org/wiki?curid=555994", "title": "Francisco Paradela", "text": ""}
{"id": "555995", "revid": "25871", "url": "https://gl.wikipedia.org/wiki?curid=555995", "title": "Joan Berkowitz", "text": "Joan B. Berkowitz, nada en Brooklyn, Nova York o 13 de marzo de 1931, \u00e9 unha qu\u00edmica estadounidense. Entre as s\u00faas \u00e1reas de investigaci\u00f3n at\u00f3panse os materiais para o programa espacial, os moldes reutilizables para a construci\u00f3n de naves espaciais constru\u00eddos con disilicidas de molibdeno e disilicidas de tungsteno, e a eliminaci\u00f3n e o tratamento de residuos perigosos. Foi a primeira muller que ocupou a presidencia da Sociedade Electroqu\u00edmica.\nTraxectoria.\nBerkowitz asistiu ao PS 42, ao John Marshall Junior High School e ao Midwood High School. Creou un proxecto de ciencias analizando os mapas meteorol\u00f3xicos do New York Times para estudar o movemento dos patr\u00f3ns do tempo. Obtivo unha bolsa para o Swarthmore College e graduouse Phi Beta Kappa cunha licenciatura en 1952. En Swarthmore publicou o seu primeiro traballo, \"The Preparation of \"trans\" 4-chlorocyclohexanol\".\nDesexaba seguir ao seu noivo do instituto e compa\u00f1eiro de Swarthmore, Arthur Mattuck, \u00e1 Universidade de Princeton, pero naquel momento Princeton non aceptaba mulleres para cursar estudos de posgrao en qu\u00edmica. No seu lugar, asistiu \u00e1 Universidade de Illinois Urbana- Champaign, onde se gradu\u00f3 cun doutoramento en qu\u00edmica f\u00edsica en 1955. A s\u00faa tese doutoral foi \"Studies on Electrolytes\", centrada na aplicaci\u00f3n da ecuaci\u00f3n de Poisson- Boltzmann aos electrolitos polim\u00e9ricos. Utilizou o ILLIAC I, un dos primeiros computadores, para a soluci\u00f3n num\u00e9rica.\nDe 1955 a 1957 foi bolseira postdoutoral da National Science Foundation na Universidade de Yale para estudar os electrolitos polim\u00e9ricos.\nEn 1959 incorporouse \u00e1 empresa consultora Arthur D. Little, onde pasou m\u00e1is de d\u00faas d\u00e9cadas. Os seus primeiros traballos na empresa centr\u00e1ronse na oxidaci\u00f3n a alta temperatura e nos materiais para o programa espacial, centr\u00e1ndose nos metais de transici\u00f3n molibdeno, tungsteno e circonio. Desenvolveu moldes reutilizables de disilicidas de molibdeno e disilicidas de tungsteno que se utilizaron na construci\u00f3n de naves espaciais.\nNa d\u00e9cada de 1970, o seu traballo centrouse en cuesti\u00f3ns ambientais. Dirixiu un equipo que creou o libro de dous volumes Physical, Chemical and Biological Treatment Techniques for Industrial Wastes (1976), un estudo sobre os produtos manufacturados e o seu potencial para causar contaminaci\u00f3n. Examinou os depuradores de pedra calcaria que eliminan o di\u00f3xido de xofre, demostrou como reducir os dep\u00f3sitos duros que dificultan a s\u00faa eficacia e mellorou o seu dese\u00f1o. Tam\u00e9n estudou a eliminaci\u00f3n de residuos perigosos en entulleiras e elaborou o primeiro manual sobre m\u00e9todos de eliminaci\u00f3n alternativos. En 1979 converteuse na primeira muller presidenta da Sociedade Electroqu\u00edmica. Na d\u00e9cada de 1980 foi vicepresidenta e, posteriormente, directora da secci\u00f3n Environmental Business World Wide de A.D. Little.\nEn 1986 deixou Un.D. Pouco para devir CEO de Ciencia de Risco Internacional. En 1989 ela co-fundado con Allen Farkas a empresa de consultor\u00eda Farkas Berkowitz &amp; Empresa. Ademais, impartiu clases como profesora adxunta na Universidade de Maryland University College."}
{"id": "555997", "revid": "15490", "url": "https://gl.wikipedia.org/wiki?curid=555997", "title": "Mar\u00eda Fernanda Bl\u00e1zquez", "text": ""}
{"id": "555998", "revid": "15490", "url": "https://gl.wikipedia.org/wiki?curid=555998", "title": "Mar\u00eda Bl\u00e1zquez Gil", "text": ""}
{"id": "555999", "revid": "839", "url": "https://gl.wikipedia.org/wiki?curid=555999", "title": "Vladislav Volkov", "text": "Vladislav Nikolaievich Volkov, nado en Moscova (Rusia) o 23 de novembro de 1935 e finado o 30 de xu\u00f1o de 1971, foi un cosmonauta sovi\u00e9tico que formou parte das misi\u00f3ns Soiuz 7 e Soiuz 11, falecendo na reentrada atmosf\u00e9rica desta \u00faltima.\nTraxectoria.\nVolkov, formado como enxe\u00f1eiro, traballou na oficina de dese\u00f1o de Koroliov, axudando a desenvolver as naves Vostok e Voskhod. Como cosmonauta participou nas misi\u00f3ns Soiuz 7 e 11, falecendo durante esta \u00faltima, xunto co resto da tripulaci\u00f3n, debido \u00e1 despresurizaci\u00f3n da c\u00e1psula durante a reentrada."}
{"id": "556000", "revid": "35560", "url": "https://gl.wikipedia.org/wiki?curid=556000", "title": "Volna (foguete)", "text": "Volna \u00e9 un foguete espacial ruso derivado do m\u00edsil R-29RL e lanzado desde submarinos. \u00c9 capaz de po\u00f1er en \u00f3rbita ata 120 kg de carga ou 200 kg en traxectorias suborbitais. Grazas a ser lanzado desde submarinos pode potencialmente ser lanzado desde latitudes enerxeticamente favorables, como as pr\u00f3ximas ao ecuador."}
{"id": "556001", "revid": "5863", "url": "https://gl.wikipedia.org/wiki?curid=556001", "title": "Frances Ethel Gumm", "text": ""}
{"id": "556002", "revid": "52566", "url": "https://gl.wikipedia.org/wiki?curid=556002", "title": "Boris Volinov", "text": "Boris Valentinovich Volinov, nado en Irkutsk (Rusia) o 18 de decembro de 1934, \u00e9 un cosmonauta sovi\u00e9tico que formou parte das misi\u00f3ns Soiuz 5 e Soiuz 21.\nTraxectoria.\nVolinov formouse como piloto (1955) e enxe\u00f1eiro (1968). Participou nas misi\u00f3ns Soiuz 5 e 21, pasando un total de 52,30 d\u00edas no espazo."}
{"id": "556003", "revid": "89787", "url": "https://gl.wikipedia.org/wiki?curid=556003", "title": "Noite das fogueiras", "text": "A Bonfire Night ou Noite das Fogueiras \u00e9 un evento dedicado \u00e1 celebraci\u00f3n con fogueiras e/ou fogos artificiais. Diferentes tradici\u00f3ns celebran a noite das fogueiras en diferentes d\u00edas. En Gran Breta\u00f1a cel\u00e9brase a noite de Guy Fawkes o 5 de novembro. Outras versi\u00f3ns da Bonfire Night tam\u00e9n se celebran nesta data noutros pa\u00edses da Commonwealth. Unha tradici\u00f3n similar das fogueiras cel\u00e9brase en partes de Escandinavia e co\u00f1\u00e9cese como a noite de Walpurgis. \nOutra noite das fogueiras.\nEn practicamente toda Europa, en particular en zonas costeiras, cel\u00e9brase outra festa das fogueiras na v\u00e9spera de San Xo\u00e1n.\nComida.\nHai moitos alimentos que est\u00e1n asociados coa noite de fogueira. \"Toffee apples\" (Maz\u00e1s de caramelo), \"treacle toffee\" (caramelo de melaza), \"black peas\" (ch\u00edcharos negros) e \"parkin\" (bolo), e mesmo a \"jacket potato\" (pataca de chaqueta), c\u00f3mense tradicionalmente na noite das fogueiras en partes de Inglaterra. Ademais, algunhas familias comen sopas para se quentar nunha noite fr\u00eda e brindan malvariscos ao lume."}
{"id": "556004", "revid": "111586", "url": "https://gl.wikipedia.org/wiki?curid=556004", "title": "Bonfire Night", "text": ""}
{"id": "556005", "revid": "89787", "url": "https://gl.wikipedia.org/wiki?curid=556005", "title": "Althaea officinalis", "text": "O malvarisco, malvavisco ou altea, (\"Althaea officinalis\") \u00e9 unha planta herb\u00e1cea eurasi\u00e1tica, cultivada desde a antig\u00fcidade polas s\u00faas propiedades medicinais.\nDescrici\u00f3n.\nO malvarisco \u00e9 unha herba, cuxos talos alcanzan o metro e medio de alto; son erectos, de cor esbrancuxada e lixeiramente pubescente. Ramif\u00edcanse pouco.\nAs follas cun tama\u00f1o de at\u00e9 10 cm de alto por 7 cm de ancho, son tam\u00e9n pubescentes, con peli\u00f1os brancos, curtos e apertados; dan por iso a sensaci\u00f3n de estaren empolvadas, tanto polo feixe como polo env\u00e9s. Est\u00e1n lobuladas 2 ou 3 veces, e te\u00f1en forma romboidal; n\u00f3tase nelas destacadamente a nerviaci\u00f3n. Nacen ao extremo dun longo peciolo, que se vai acurtando a medida que se aproxima ao extremo da planta; pos\u00faen est\u00edpulas axiais, a\u00ednda que estas caen.\nAs flores, de cor branca ou lixeiramente rosadas, son axilares cun curto ped\u00fanculo. Poden darse solitarias, pero normalmente aparecen en fasc\u00edculos axilares. O c\u00e1liz conta con cinco s\u00e9palos soldados e ten epic\u00e1liz ou cal\u00edculo ou un conxunto de br\u00e1cteas que est\u00e1n encima do c\u00e1liz, de tal forma que parece que conte cun segundo c\u00e1liz con 6 ou 8 pezas de forma lanceolada. O cinco p\u00e9talos, de at\u00e9 2 cent\u00edmetros de ancho, est\u00e1n unidos a un tubo estaminal cil\u00edndrico, o androceo, que ten os estames ramificados ou merist\u00e9monos, moi vistosos pois as anteras son de cor violeta ou purp\u00fareas.\nO froito \u00e9 un esquizocarpio en forma de disco, de at\u00e9 dous cent\u00edmetros de di\u00e1metro e cunha anchura de medio cent\u00edmetro. Leste est\u00e1 formado por 15 a 25 unidades m\u00e1is pequenas, chamadas \"mericarpos\"; as sementes permanecen unidas at\u00e9 que se desprenden en segmentos para caer ao chan. Son velosas e de cor verde.\nA ra\u00edz \u00e9 grosa, e vai cobrando maior tama\u00f1o coa idade. \u00c9 rica en amid\u00f3n, e pos\u00fae un distintivo gosto doce causado pola forte concentraci\u00f3n de polisac\u00e1ridos; cont\u00e9n ademais pectina e varios flavonoides.\nUsos.\nOrnamental.\nOs malvariscos util\u00edzanse en xardinar\u00eda como plantas ornamentais. Como a maior\u00eda das plantas perennes herb\u00e1ceas, requiren unha posici\u00f3n asollada ou parcialmente sombreada nun chan h\u00famido e ben drenado.\nMedicinais.\n\"A\"s follas, flores e a ra\u00edz de \"A. officinalis\" utiliz\u00e1ronse en medicina tradicional a base de herbas. Este uso refl\u00edctese no nome do x\u00e9nero, que prov\u00e9n do grego (\"\"), que significa \"curar\".\nO malvarisco us\u00e1base tradicionalmente como alivio para a irritaci\u00f3n das membranas mucosas, inclu\u00eddo o uso como g\u00e1rgaras para a boca (\u00falceras) e a garganta (\u00falcera g\u00e1strica). En Rusia, o xarope de ra\u00edz v\u00e9ndese sen prescrici\u00f3n por farmacias, coa intenci\u00f3n de tratar enfermidades respiratorias menores.\nCulinarios.\nAs follas tenras p\u00f3dense coci\u00f1ar. Os bot\u00f3ns florais p\u00f3dense encurtir. As ra\u00edces p\u00f3dense pelar, cortar en rodajas, ferver e adozar para facer doces. A auga que se usa para ferver calquera parte da planta pode ser un substituto da clara de ovo.\nO extracto de ra\u00edz (extracto de \"halawa\") util\u00edzase \u00e1s veces como aromatizante na elaboraci\u00f3n dun bocadillo de Oriente Medio chamado \"halva.\" A versi\u00f3n francesa posterior da receita, chamada ' (ou ' para abreviar), inclu\u00eda clara de ovo en merengue e a mi\u00fado condimentada con auga de rosas. \"\" par\u00e9cese m\u00e1is aos marshmallow actuais comercialmente dispo\u00f1\u00edbeis, que xa non conte\u00f1en \"Althaea officinalis\".\nEcolox\u00eda.\nDesta especie alim\u00e9ntanse as larvas da couza \"Acontia lucida\".\nTaxonom\u00eda.\n\"Althaea officinalis\" foi descrita por Carlos Linneo e publicado en \"Species Plantarum\" 2: 686. 1753.\nCitolox\u00eda.\nN\u00famero de cromosomas de \"Althaea officinalis\" (Fam. Malvaceae) e taxons infraespec\u00edficos \"Althaea officinalis\" L. V\u00e9xase: \".\"\nEtimolox\u00eda.\nAlthaea: nome xen\u00e9rico do Grego \u03b1\u03bb\u03b8\u03b1\u03af\u03b1, -\u03b1\u03c2, derivado de \"\u03ac\u03bb\u03b8\u03c9\", m\u00e9dico, medicamento, curar; logo ao Lat\u00edn althaea, -ae, o Malvarisco ou altea (Althaea officinalis), pero tam\u00e9n outras malv\u00e1ceas.\nofficinalis: ep\u00edteto latino que significa \"planta medicinal de venda en herbarios\"\nSinonimia.\nNOTA: Os nomes que presentan enlaces son sin\u00f3nimos noutras especies: "}
{"id": "556006", "revid": "4817", "url": "https://gl.wikipedia.org/wiki?curid=556006", "title": "Voskhod (nave espacial)", "text": "Voskhod, tam\u00e9n co\u00f1ecidas como Vostok 3KV e Vostok 3KD, foi o nome da segunda nave espacial orbital tripulada desenvolvida pola Uni\u00f3n Sovi\u00e9tica, derivada da Vostok. A Voskhod estaba dese\u00f1ada para poder levar a dous ou tres tripulantes (contra o \u00fanico tripulante da Vostok) e a versi\u00f3n para dous tripulantes contaba cunha esclusa desde a que se fixo o primeiro paseo espacial. Para poder facer sitio a tres tripulantes os asentos tiveron que instalarse de maneira perpendicular con respecto de como estaban na Vostok. A c\u00e1psula levaba un retrofoguete de respaldo para o caso en que fallara o principal. A esclusa da Voskhod 3KD ti\u00f1a unha masa de 250 kg e un di\u00e1metro de 700 mm, cunha altura de 770 mm pregada e 2,5 m unha vez inflada en \u00f3rbita. O foguete lanzador, debido \u00e1 maior masa das Voskhod, foi o foguete hom\u00f3nimo, Voskhod. Lanz\u00e1ronse cinco c\u00e1psulas Voskhod, todas con \u00e9xito e d\u00faas delas tripuladas."}
{"id": "556007", "revid": "4817", "url": "https://gl.wikipedia.org/wiki?curid=556007", "title": "Voskhod-3KV", "text": ""}
{"id": "556008", "revid": "4817", "url": "https://gl.wikipedia.org/wiki?curid=556008", "title": "Voskhod-3KD", "text": ""}
{"id": "556009", "revid": "5312", "url": "https://gl.wikipedia.org/wiki?curid=556009", "title": "Malvarisco", "text": "Un marshmallow, \u00e9 un doce que se usa en varios tipos de alimentos e nalgunhas bebidas como o chocolate quente.\nReceita.\nNa s\u00faa receita moderna m\u00e1is habitual est\u00e1 feito de azucre ou xarope de millo, auga, xelatina, goma ar\u00e1biga e \u00e1s veces clara de ovo batida, mestura que foi pre-amolecida en auga quente, dextrosa e aromas, batida at\u00e9 conseguir unha consistencia esponxosa. Os marshmallows comerciais son unha innovaci\u00f3n de finais do s\u00e9culo XIX. Desde que Alex Doumak patentou o proceso de extrusi\u00f3n en 1948, os marximelos foron extru\u00eddos como cilindros brandos, cortados en secci\u00f3ns e enrolados sobre unha fina mestura de amid\u00f3n de millo e azucre glas.\nA receita tradicional utilizaba un extracto da ra\u00edz mucilaxinosa da planta malvarisco, unha herba arbustiva (\"Althaea officinalis\"), en lugar da xelatina; o muc\u00edlago desempe\u00f1aba o papel de antitusivo.\nEn Am\u00e9rica \u00e9 com\u00fan quentar estes doces no lume.\nValor nutricional.\nO peso dunha soa porci\u00f3n de malvaviscos \u00e9 duns 28 gramos (catro marshmallows grandes ou media cunca de mini marshmallows) \nNomes.\nNo dicionario da RAG o nome malvarisco aparece s\u00f3 na acepci\u00f3n bot\u00e1nica da \"Althaea officinalis\" (Planta herb\u00e1cea da familia das malv\u00e1ceas, con talo ergueito, follas aveludadas e flores de cor rosa p\u00e1lida, que medra en terreos h\u00famidos).\nNoutros dicionarios galegos ademais aparecen os termos malvavisco e altea, por\u00e9n, referidos tam\u00e9n s\u00f3 \u00e1 planta. \nO doce \u00e9 co\u00f1ecido comunmente, ademais de malvarisco ou malvavisco como nube ou esponxa; en portugu\u00e9s \u00e9 co\u00f1ecido como marximelo e en castel\u00e1n de Am\u00e9rica Latina masmelo."}
{"id": "556010", "revid": "12452", "url": "https://gl.wikipedia.org/wiki?curid=556010", "title": "Marshmallow", "text": ""}
{"id": "556011", "revid": "111586", "url": "https://gl.wikipedia.org/wiki?curid=556011", "title": "Malvavisco", "text": ""}
{"id": "556012", "revid": "75439", "url": "https://gl.wikipedia.org/wiki?curid=556012", "title": "Salvethymus svetovidovi", "text": "Salvethymus svetovidovi \u00e9 unha especie de peixe oste\u00edctio da orde dos salmoniformes, familia dos salm\u00f3nidos e subfamilia dos salmoninos, o \u00fanico representante do x\u00e9nero \"Salvethymus\".\nTaxonom\u00eda.\nTanto o x\u00e9nero como a s\u00faa \u00fanica especie foron descritos en 1990 polos icti\u00f3logos rusos Igor Aleks\u00e1ndrovich Chereshnev e Mikhail Bor\u00edsovich Skopets, no seu traballo:\ne lle dedicaron a especie ao tam\u00e9n icti\u00f3logo ruso Anatolii Nicol\u00e1evich Svetovidov (1903-1985).\nDistribuci\u00f3n.\n\u00c9 unhas especie end\u00e9mica do lago Elgygytgyn, no \u00f3krug de Chukotka, no Extremo Oriente ruso.\nFiloxenia.\n\"Salvethymus svetovidovi\" \u00e9 unha especie de salmonino morfoloxicamente aberrante. Cando se describiu cientificamente por primeira vez, en 1990, clasificouse como a \u00fanica especie do x\u00e9mero \"Salvethymus\", un novo x\u00e9nero monot\u00edpico. \nEst\u00e1 estreitamente relacionado coas especies do x\u00e9nero \"Salvelinus\" e sit\u00faase filoxeneticamente dentro deste x\u00e9nero, e proballemente sexa unha li\u00f1ase irm\u00e1 do complexo \"Salvelinus alpinus\"."}
{"id": "556014", "revid": "22795", "url": "https://gl.wikipedia.org/wiki?curid=556014", "title": "Salvethymus", "text": ""}
{"id": "556015", "revid": "1093", "url": "https://gl.wikipedia.org/wiki?curid=556015", "title": "\u00c1ngel Moldes Barreiro", "text": ""}
{"id": "556016", "revid": "98629", "url": "https://gl.wikipedia.org/wiki?curid=556016", "title": "Proba do malvarisco", "text": "A proba do malvarisco de Stanford \u00e9 un experimento dunha serie de estudos sobre gratificaci\u00f3n atrasada realizado a fins dos anos 60 e comezos dos 70, dirixido polo psic\u00f3logo Walter Mischel, ent\u00f3n un profesor da Universidade de Stanford.\nDesenrolo.\nNestes estudos, ofrec\u00e9uselle a un neno que elixise entre unha recompensa pequena inmediata ou d\u00faas recompensas pequenas (\u00e9 dicir, unha recompensa maior) se esperasen un pequeno per\u00edodo de aproximadamente 15 minutos. Durante este per\u00edodo, o investigador deixa a habitaci\u00f3n e logo regresa. A recompensa era \u00e1s veces un malvarisco, pero a mi\u00fado unha galleta ou un pretzel. \nSuxeitos.\nOs suxeitos postos a experimentaci\u00f3n eran 16 nenos e 16 nenas que asist\u00edan \u00e1 Bing Nursery School da Universidade Stanford. Outros tres nenos participaron pero foron eliminados por non comprender as instruci\u00f3ns. Os nenos variaron en idade de 3 anos e 6 meses a 5 anos e 8 meses (cun idade media de 4 anos e 6 meses). Os procedementos estiveron conducidos por dous investigadores. Oito suxeitos (catro homes e catro mulleres) foron elixidos ao azar para o catro condici\u00f3ns experimentais. En cada condici\u00f3n cada investigador utilizou dous mozos e d\u00faas mozas para evitar rumbos sistem\u00e1ticos por efectos de sexo ou dos investigadores.\nEstudos de seguimento.\nEn estudos de seguimento, Mischel atopou correlaci\u00f3ns inesperadas entre os resultados da proba do malvarisco e o \u00e9xito dos nenos moitos anos m\u00e1is tarde. O primeiro estudo de seguimento, en 1988, mostrou que \"os nenos preescolares que atrasaron m\u00e1is a gratificaci\u00f3n na paradigma de pospor de forma autoimposta, 10 anos m\u00e1is tarde foron descritos polos seus pais como significativamente m\u00e1is competentes.\" \nConclusi\u00f3n.\nEn estudos posteriores os investigadores atoparon que os nenos que eran capaces de esperar m\u00e1is polo premio te\u00f1en en media mellores resultados na s\u00faa vida en diversos aspectos, como ser os medidos pola puntuaci\u00f3n SAT, traballo educativo, \u00edndice de masa corporal (IMC), entre outras medidas. \nValidez e explicaci\u00f3n.\nNun novo intento de replica, cunha mostra de poboaci\u00f3n 10 veces m\u00e1is grande e diversa que o estudo orixinal, fallou en apoiar as conclusi\u00f3ns do estudo inicial, suxerindo que a contorna econ\u00f3mica en contraposici\u00f3n \u00e1 vontade explicaba os resultados."}
{"id": "556018", "revid": "98629", "url": "https://gl.wikipedia.org/wiki?curid=556018", "title": "Blackburn Skua", "text": "O Blackburn B-24 Skua foi un avi\u00f3n embarcado bipraza de \u00e1 baixa e cun motor radial operado pola Fleet Air Arm brit\u00e1nica combinando as funci\u00f3ns de bombardeiro en picado e caza. Dese\u00f1ouse a mediados dos anos 30 e operou no principio da segunda guerra mundial. Toma o seu nome da familia de aves dos estercor\u00e1ridos (skua en ingl\u00e9s).\nDese\u00f1o e desenvolvemento.\nConstru\u00eddo para a especificaci\u00f3n O.27/34 do Ministerio do Aire, era un avi\u00f3n monoplano de \u00e1 baixa de construci\u00f3n totalmente met\u00e1lica, cun tren de aterraxe retr\u00e1ctil e unha cabina pechada. Foi o primeiro monoplano en servizo coa Fleet Air Arm e foi un cambio radical para unha forza que estaba principalmente equipada con biplanos con cabina aberta como o Fairey Swordfish.\nO rendemento para o rol de caza viuse comprometido polos requisitos navais do avi\u00f3n, como \u00e1s pregables, gran capacidade de combustible, armamento pesado con moita munici\u00f3n, ou artilleiro traseiro, e pola falta de potencia dos motores contempor\u00e1neos refrixerados por aire, resultando nunha velocidade relativamente baixa; ao igual que outros cazas embarcados contempor\u00e1neos como o xapon\u00e9s Mitsubishi A5M, o estadounidense Grumman F3F e o brit\u00e1nico Gloster Sea Gladiator. Estes cazas navais eran inferiores aos baseados en terra como o Messerschmitt Bf 109, que acadaba os 470 km/h a nivel do mar, mentres que o Skua s\u00f3 chegaba aos 362 km/h e o Gloster Sea Gladiator aos 336 km/h. O armamento de catro metralladoras fixas Browning de 7,7 mm nas \u00e1s e unha metralladora flexible Vickers K de 7,7 mm que disparaba cara a atr\u00e1s era efectivo para a \u00e9poca. \nPara o rol de bombardeiro en picado levaba unha bomba de 110 kg ou 230 kg nun trapecio oscilante especial baixo a fuselaxe (semellante ao que ti\u00f1a o Junkers Ju 87), que permit\u00eda que a bomba non chocase coa h\u00e9lice ao soltarse. Tam\u00e9n pod\u00eda levar catro bombas Cooper de 18 kg ou oito de 9 baixo cada \u00e1. Ti\u00f1a tam\u00e9n grandes freos a\u00e9reos/flaps tipo Zap, que axudaban durante os bombardeos en picado e nas aterraxes en portaavi\u00f3ns.\nEn 1935 ped\u00edronse dous prototipos a Blackburn e o primeiro deles, con n\u00famero de serie \"K5178\", realizou o seu voo de estrea o 9 de febreiro de 1937. Os dous prototipos estaban impulsados polo motor radial Bristol Mercury XII pero tras as probas, cando se fixo un pedido por 190 avi\u00f3ns de produci\u00f3n, os avi\u00f3ns deber\u00edan levar motores Bristol Perseus XII.\nHistorial operacional.\nA primeira unidade en recibir o Skua foi o 800 Naval Air Squadron a finais de 1938 en Worth Down. En novembro o escuadr\u00f3n embarcouse no HMS \"Ark Royal\" e foi seguido en 1939 polos 801 e 803 Squadrons. Co inicio da segunda guerra mundial, os Skuas viron acci\u00f3n moi cedo e o 14 de setembro tres engalaron do \"Ark Royal\" para ir na axuda do cargueiro \"Fanad Head\" que fora atacado por un submarino alem\u00e1n. Cando chegaron o \"Fanad Head\" estaba sendo bombardeado polo \"U-30\" e os tres atacaron ao submarino, que se sumerxeu rapidamente. Dous dos Skuas foron danados polos estoupidos e tiveron que ser abandonados. O \"U-30\" regresou a Alema\u00f1a coas tripulaci\u00f3ns dos dous Skuas abandonados, convert\u00e9ndose nos primeiros aviadores navais en ser prisioneiros de guerra no conflito.\nAos Skuas atribu\u00eduselles orixinalmente a primeira vitoria confirmada dun avi\u00f3n brit\u00e1nico durante a segunda guerra mundial: un hidravi\u00f3n Dornier Do 18 foi derrubado no mar do Norte o 26 de setembro de 1939 por tres Skuas do 803 Naval Air Squadron, voando dende o \"Ark Royal\". Por\u00e9n, posteriormente fontes francesas confirmaron unha vitoria anterior dun Fairey Battle o 20 de setembro de 1939 sobre Aquisgr\u00e1n. O 10 de abril de 1940 16 Skuas dos 800 e 803 NAS liderados polo tenente comandante William Lucy, voando dende RNAS Hatston nas illas Orcadas, afundiron o cruceiro alem\u00e1n \"K\u00f6nigsberg\" no porto de Bergen durante a operaci\u00f3n Weser\u00fcbung, a invasi\u00f3n alem\u00e1 de Noruega.\nO \"K\u00f6nigsberg\" foi o primeiro gran buque afundido na guerra por un ataque a\u00e9reo e o primeiro en ser afundido por un bombardeo en picado. Posteriormente Lucy converteuse nun as voando no Skua. Eses dous escuadr\u00f3ns equipados principalmente con Skua sofreron grandes perdas durante un intento de bombardear o acoirazado alem\u00e1n \"Scharnhorst\" en Trondheim o 13 de xu\u00f1o de 1940; dos 15 avi\u00f3ns do ataque oito foron derrubados e as s\u00faas tripulaci\u00f3ns morreron ou foron tomadas como prisioneiros. Entre estes \u00faltimos estaban os dous mandos dos escuadr\u00f3ns, o capit\u00e1n RT Partridge e o tenente comandante John Casson.\nA\u00ednda que lle foi razoablemente ben contra bombardeiros do Eixo sobre Noruega e o Mediterr\u00e1neo, o Skua sufriu grandes perdas enfront\u00e1ndose a cazas modernos, particularmente ao Bf 109, e foi retirado da primeira li\u00f1a de servizo en 1941. A meirande parte deles foron substitu\u00eddos por outro avi\u00f3n bipraza, o Fairey Fulmar, que dobraba o armamento frontal do Skua e era 80 km/h m\u00e1is r\u00e1pido. Varios avi\u00f3ns convert\u00e9ronse a remolcadores de brancos tras a retirada de primeira li\u00f1a. Outros fabric\u00e1ronse xa como remolcadores de brancos e foron usados pola RAF e a Fleet Air Arm neste rol. Tam\u00e9n foron usados como adestradores avanzados pola Fleet Air Arm. O derradeiro Skua en servizo retirouse en marzo de 1945.\nO Blackburn Roc era un avi\u00f3n moi semellante desenvolvido como caza de torreta, con todo o seu armamento nunha torreta dorsal. Agard\u00e1base que o Roc voase co Skua. Os Rocs adxunt\u00e1ronse a escuadr\u00f3ns de Skua para protexer o fondeadeiro da frota en Scapa Flow a principios de 1940 e brevemente dende os HMS \"Glorious\" e \"Ark Royal\" durante a campa\u00f1a de Noruega. Skuas e Rocs realizaron sa\u00eddas de caza e bombardeo sobre o canal da Mancha durante a operaci\u00f3n Dynamo e a operaci\u00f3n Aerial, as evacuaci\u00f3ns das forzas aliadas de Dunkerque e outros portos franceses.\nAvi\u00f3ns superviventes.\nNon sobrevive ning\u00fan Skua intacto. En abril de 2007 o \u00fanico Blackburn Skua case completo co\u00f1ecido foi descuberto en Orkdalsfjorden, Noruega, a 242 metros de profundidade. Debido a un fallo do motor o avi\u00f3n, pilotado polo l\u00edder do 803 Squadron John Casson, tivo que realizar unha amaraxe de emerxencia no fiorde. Os dous tripulantes sobreviviron e foron prisioneiros de guerra durante os seguintes cinco anos. A pesar dos delicados esforzos por subir o avi\u00f3n \u00e1 superficie a cola rompeu. O motor desprend\u00e9rase na amaraxe, e finalmente a fuselaxe, a cabina e as \u00e1s foron salvadas. O Skua ser\u00e1 restaurado no museo de aviaci\u00f3n de Noruega en Bod\u00f8. En 1974 o L2940 foi recuperado do lago Breidalsvatnet, preto de Grotli, no concello noruegu\u00e9s de Skj\u00e5k. O capit\u00e1n R. T. Partridge derrubou un Heinkel He 111 e posteriormente realizou unha aterraxe de emerxencia no xeo que cubr\u00eda o lago o 27 de abril de 1940. Superviventes dos dous avi\u00f3ns chegaron de forma independente a un refuxio de monta\u00f1a, onde se atoparon. Este incidente serviu de base para o filme \"Into the White\"."}
{"id": "556030", "revid": "88215", "url": "https://gl.wikipedia.org/wiki?curid=556030", "title": "Jos\u00e9 Manuel Esnal", "text": "Jos\u00e9 Manuel Esnal Pardo, co\u00f1ecido como Man\u00e9, nado en Balmaseda o 25 de marzo de 1950, \u00e9 un exfutbolista e exadestrador espa\u00f1ol. Dirixiu 10 equipos, destacando especialmente os seus pasos polo Lleida, co que ascendeu dende a Segunda Divisi\u00f3n B ata a Primeira Divisi\u00f3n, e co Alav\u00e9s, equipo ao que levou dende Segunda ata a final da Copa da UEFA.\nTraxectoria.\nComo futbolista non chegou a xogar m\u00e1is arriba da Terceira Divisi\u00f3n, categor\u00eda na que militou tres tempadas co club da s\u00faa localidade natal, a SD Balmaseda FC. Colgou as botas aos 30 anos, en 1980, e comezou inmediatamente a s\u00faa carreira como adestrador no propio Balmaseda, collendo as rendas do equipo en Terceira. Nos seguintes anos pasou polo banco doutros equipos vascos, como o Barakaldo, o Sestao e o Alav\u00e9s.\nPor\u00e9n, o seu primeiro grande \u00e9xito chegou da man da UE Figueres, coa que se proclamou campi\u00f3n de Segunda B en 1986, logrando as\u00ed o ascenso a Segunda Divisi\u00f3n. Con todo, non chegou a rematar a seguinte tempada, pois foi cesado en febreiro de 1987 e substitu\u00eddo polo galego Carriega.\nA finais de 1988 fichou polo Lleida, club ao que adestrou durante os seguintes sete anos, pasando por varios ascensos e descensos. Na tempada 1989/90 foi campi\u00f3n do seu grupo de Segunda Divisi\u00f3n B, ascendendo a Segunda, e na 1992/93 proclamouse campi\u00f3n de Segunda, levando o equipo \u00e1 m\u00e1xima categor\u00eda do f\u00fatbol espa\u00f1ol por segunda vez na s\u00faa historia. Non obstante, a pesar de conseguir derrotar ao Real Madrid e ao FC Barcelona, o equipo non puido manter a categor\u00eda, descendendo ao remate da tempada. Deixou o club tras rematar na 3\u00aa posici\u00f3n da Segunda Divisi\u00f3n na tempada 1994/95, sendo eliminado polo Sporting de Gij\u00f3n na promoci\u00f3n de ascenso.\nEn novembro de 1995 asinou polo Mallorca, substitu\u00edndo no banco a Irulegui, pero foi destitu\u00eddo en xaneiro de 1996, despois de s\u00f3 13 partidos \u00e1 fronte do equipo insular (5 vitorias, 3 empates e 5 derrotas).\nNa tempada 1996/97 dirixiu o Levante UD, quedando 9\u00ba clasificado na categor\u00eda de prata.\nEn 1997 regresou a Mendizorroza para adestrar por segunda vez o Alav\u00e9s. Al\u00ed dirixiu a homes como Paco Leal, T\u00e9llez, Pablo G\u00f3mez, ou Manolo Serrano, logrando na s\u00faa primeira tempada ascender o club \u00e1 Primeira Divisi\u00f3n, despois de 42 anos f\u00f3ra da elite. F\u00edxoo ademais como campi\u00f3n de Segunda con 82 puntos, cifra r\u00e9cord ata aquel ent\u00f3n, despois de mostrar unha gran solidez defensiva, con s\u00f3 25 goles encaixados en 42 xornadas.\nNa Copa do Rei o equipo eliminou sucesivamente ao Aurrera, o Oviedo e o Compostela de Fernando V\u00e1zquez antes de enfrontarse en oitavos de final ao Real Madrid de Heynckes. Un solitario gol de Serrano deulle a vitoria na ida ao club vasco, mentres que na volta Pedro Riesco marcou o gol que abriu o marcador e que finalmente significou o pase do Alav\u00e9s \u00e1 seguinte rolda, a pesar de que o Real Madrid conseguiu marcar dous goles. Nos cuartos de final o equipo de Man\u00e9 derrotou en Vitoria ao Deportivo da Coru\u00f1a de Arsenio Iglesias por 3-1, e certificou o pase \u00e1s semifinais cun empate sen goles en Riazor. Finalmente o Alav\u00e9s caeu eliminado nas semifinais, despois de perder tanto na ida como na volta fronte o Mallorca. \nMan\u00e9 continuou \u00e1 fronte do Alav\u00e9s durante as seguintes cinco campa\u00f1as en Primeira Divisi\u00f3n, e despois de sufrir para conseguir a permanencia na primeira delas, o equipo acadou unha hist\u00f3rica sexta praza na seguinte, clasific\u00e1ndose as\u00ed para xogar a Copa da UEFA por primeira vez na s\u00faa historia. O equipo vasco foi eliminando a t\u00f3dolos seus rivais na competici\u00f3n europea (Gaziantepspor, Lillestr\u00f8m, Rosenborg, Inter de Mil\u00e1n, Rayo Vallecano e Kaiserslautern) ata acadar unha hist\u00f3rica final, que disputou ante o Liverpool de G\u00e9rard Houllier no Westfalenstadion de Dortmund. Un gol de Jordi Cruyff nos minutos finais puxo o 4-4 no marcador e forzou unha pr\u00f3rroga, na que a vitoria ser\u00eda finalmente para o equipo ingl\u00e9s por 5-4. \nNos seguintes anos continuou con bos resultados, logrando unha segunda clasificaci\u00f3n para a UEFA na tempada 2001/02, na que acabou s\u00e9timo. Con todo, as cousas torc\u00e9ronse na tempada seguinte e o t\u00e9cnico foi cesado en abril de 2003, co equipo ocupando a pen\u00faltima praza da liga.\nNa tempada 2005/06 substitu\u00edu a Jos\u00e9 Luis Oltra no banco do Levante UD tralas primeiras 10 xornadas do campionato de Segunda Divisi\u00f3n. A pesar de protagonizar unha tempada irregular no seu regreso ao club valenciano, e de estar preto do despedimento en m\u00e1is dunha ocasi\u00f3n ao longo do ano, conseguiu o ascenso a Primeira ao rematar terceiro por detr\u00e1s do Recreativo de Huelva e do N\u00e0stic. Por\u00e9n, o \u00e9xito non lle valeu a renovaci\u00f3n.\nMediada a tempada 2006/07 foi contratado polo Athletic Club, trala destituci\u00f3n do anterior adestrador, F\u00e9lix Sarriugarte, que lograra s\u00f3 unha vitoria nas primeiras 12 xornadas e que ti\u00f1a o equipo en postos de descenso. Con Man\u00e9 \u00e1 fronte, o conxunto vasco conseguiu manter a categor\u00eda, \u00fanico obxectivo que se lle marcaba, e foi substitu\u00eddo por Joaqu\u00edn Caparr\u00f3s para a seguinte tempada.\nO 1 de decembro de 2008 chegou ao Espanyol para substitu\u00edr a \"Tint\u00edn\" M\u00e1rquez, pero apenas pasou mes e medio no banco do Estadio Ol\u00edmpico de Montju\u00efc, pois foi cesado en xaneiro, despois de obter tres empates e tres derrotas en seis xornadas de liga, a\u00ednda que logrou clasificarse para os cuartos de final da Copa do Rei."}
{"id": "556033", "revid": "88215", "url": "https://gl.wikipedia.org/wiki?curid=556033", "title": "Jos\u00e9 Manuel Esnal Pardo", "text": ""}
{"id": "556034", "revid": "88215", "url": "https://gl.wikipedia.org/wiki?curid=556034", "title": "Man\u00e9 Esnal", "text": ""}
{"id": "556037", "revid": "54334", "url": "https://gl.wikipedia.org/wiki?curid=556037", "title": "Francisco Villaverde Marcos", "text": "Francisco Villaverde Marcos, nado na Ba\u00f1a, \u00e9 un pol\u00edtico galego do PSdeG-PSOE.\nTraxectoria.\nFoi candidato \u00e1 alcald\u00edda da Ba\u00f1a nas elecci\u00f3ns municipais de 1979 pola candidatura Independientes Parroquiales, sendo elixido alcalde como cabeza da lista m\u00e1is votada. Nas municipais de 1983 foi de novo candidato pola formaci\u00f3n independente e foi reelixido cunha ampla maior\u00eda absoluta. Nas municipais de 1987 foi candidato do PSdeG-PSOE e volveu se reelixido alcalde con maior\u00eda absoluta, \u00f3 igual que en 1991. Neste \u00faltimo mandato foi deputado provincial. Perdeu a alcald\u00eda en 1995 fronte \u00f3 PPdeG, que logrou a maior\u00eda absoluta. Foi candidato \u00f3 Congreso dos Deputados nas elecci\u00f3ns xerais de 1996, se ben non foi elixido.\nPosteriormente trasladouse a Ames, onde foi elixido concelleiro polo PSdeG-PSOE nas municipais de 2007, responsabiliz\u00e1ndose das \u00e1reas de Cultura, Deportes e Patrimonio Hist\u00f3rico. Nas municipais de 2011 foi suplente na candidatura socialista, pero tras unha cascada de dimisi\u00f3ns volveu ser concelleiro en maio de 2013, nesta ocasi\u00f3n na oposici\u00f3n, asumindo tam\u00e9n a Secretar\u00eda Xeral dos PSdeG en Ames dende setembro de 2012. Concorreu \u00e1s municipais de 2015 e 2019 en postos testimoniais, logrando os socialistas a alcald\u00eda en ambas ocasi\u00f3ns. Continuou como Secretario Xeral dos socialistas de Ames ata marzo de 2022, cando foi relevado polo alcalde Blas Garc\u00eda e pasou a ocupar a secretar\u00eda de Relaci\u00f3ns Institucionais."}
{"id": "556038", "revid": "88215", "url": "https://gl.wikipedia.org/wiki?curid=556038", "title": "Lorenzo Sanz", "text": "Lorenzo Sanz Mancebo, nado en Madrid o 9 de agosto de 1943 e finado na mesma cidade o 21 de marzo de 2020, foi un empresario espa\u00f1ol. Exerceu como o 14\u00ba presidente do Real Madrid, cargo que ocupou entre 1995 e 2000, e foi tam\u00e9n propietario do M\u00e1laga CF.\nTraxectoria.\nNa s\u00faa mocidade xogou ao f\u00fatbol como porteiro en varios equipos modestos de Madrid, entre eles o Puerta Bonita. Como empresario fixo fortuna no sector inmobiliario e da construci\u00f3n. Estivo vencellado a Fuerza Nueva, partido de extrema dereita do que xestionaba a publicidade.\nEn 2018 foi condenado a tres anos de c\u00e1rcere e ao pago dunha multa de 1,2 mill\u00f3ns de euros pola ocultaci\u00f3n a Facenda de ingresos por valor de 6 mill\u00f3ns de euros.\nPresidencia do Real Madrid.\nFoi directivo do Real Madrid de 1985 a 1995. O 26 de novembro de 1995 converteuse no 14\u00ba presidente do Real Madrid despois de que Ram\u00f3n Mendoza se vise obrigado a dimitir polos problemas econ\u00f3micos, sociais e deportivos do club. Sanz intentou darlle a volta ao club fichando estrelas como Davor \u0160uker e Predrag Mijatovi\u0107. En 1998 o equipo volveu ga\u00f1ar a Liga de Campi\u00f3ns 32 anos despois, e repetiu t\u00edtulo no ano 2000.\nTras os dous triunfos na Liga de Campi\u00f3ns, Sanz celebrou elecci\u00f3ns anticipadas para a presidencia do club en 2000, pero perdeunas ante Florentino P\u00e9rez. En 2006 presentouse unha vez m\u00e1is \u00e1s elecci\u00f3ns para a presidencia do Real Madrid, quedando en cuarto lugar, por detr\u00e1s de Ram\u00f3n Calder\u00f3n, Juan Palacios e Juan Miguel Villar Mir.\nEn xullo de 2006 comprou o M\u00e1laga CF e colocou como presidente ao seu fillo Fernando. Vendeu o club en 2010 a un investidor catar\u00ed por un importe de 50 mill\u00f3ns de euros.\nVida persoal.\nCasou con Mar\u00eda Luz Dur\u00e1n Mu\u00f1oz, coa que tivo cinco fillos. O maior deles, Lorenzo, foi xogador de baloncesto e membro do Real Madrid, mentres que Paco e Fernando foron futbolistas, chegando a xogar ambos na Primeira Divisi\u00f3n. A s\u00faa filla Malula casou co futbolista galego M\u00edchel Salgado.\nFaleceu por COVID-19 na noite do 21 de marzo de 2020 aos 76 anos de idade."}
{"id": "556057", "revid": "23204", "url": "https://gl.wikipedia.org/wiki?curid=556057", "title": "Cheaper by the Dozen (filme de 2022)", "text": "Cheaper by the Dozen \u00e9 un filme estadounidense de 2022 dirixido por Gail Lerner. \u00c9 un remake dos filmes hom\u00f3nimos de 1950 e 2003, que \u00e1 s\u00faa vez est\u00e1n inspirados na familia real Gilbreth e na s\u00faa autobiograf\u00eda de 1948 titulada \"Cheaper by the Dozen\", por Frank Bunker Gilbreth Jr. e a s\u00faa irm\u00e1 Ernestine Gilbreth Carey. O gui\u00f3n foi escrito por Kenya Barris e Jenifer Rice-Genzuk Henry.\nProducido por Walt Disney Pictures, \"Cheaper by the Dozen\" estreouse internacionalmente en El Capitan Theatre o 16 de marzo de 2022, e estreouse en Disney+ on 18 de marzo de 2022."}
{"id": "556061", "revid": "6561334", "url": "https://gl.wikipedia.org/wiki?curid=556061", "title": "F\u00f3ra de Mapa", "text": "F\u00f3ra de Mapa \u00e9 un podcast galego creado no 2021 e dirixido e presentado por Mar\u00eda Sabar\u00eds Sard\u00f3n e Juan El\u00edas Vergara. O programa fala sobre as minor\u00edas e os grupos \u00e9tnicos de Europa. En cada programa, que se publica aproximadamente cada d\u00faas semanas, descr\u00edbese a historia destes pobos, a s\u00faa lingua e cultura."}
{"id": "556069", "revid": "4817", "url": "https://gl.wikipedia.org/wiki?curid=556069", "title": "James S. Voss", "text": "James Shelton Voss, nado en Cordova, Alabama, o 3 de marzo de 1949, \u00e9 un astronauta estadounidense retirado que formou parte das misi\u00f3ns STS-69, STS-102, STS-105, STS-53, STS-101 e STS-44 e foi membro da expedici\u00f3n 2 \u00e1 Estaci\u00f3n Espacial Internacional.\nTraxectoria.\nVoss graduouse en enxe\u00f1ar\u00eda aeroespacial pola Universidade Auburn en 1972 e \u00e9 m\u00e1ster na mesma materia pola Universidade de Colorado en 1974, cun doutoramento honorario por esta universidade en 2000. Participou nas misi\u00f3ns STS-69, STS-102, STS-105, STS-53, STS-101 e STS-44 e foi membro da Expedici\u00f3n 2 \u00e1 Estaci\u00f3n Espacial Internacional, pasando 202,23 d\u00edas no espazo."}
{"id": "556070", "revid": "4817", "url": "https://gl.wikipedia.org/wiki?curid=556070", "title": "James Voss", "text": ""}
{"id": "556071", "revid": "98629", "url": "https://gl.wikipedia.org/wiki?curid=556071", "title": "Seancha\u00ed", "text": "Un seancha\u00ed (pronunciado\u00a0[\u02c8\u0283an\u032a\u02e0\u0259xi\u02d0] \u00a0[\u0283an\u032a\u02e0\u0259\u02c8xi\u02d0] \u2013 plural: ' \u00a0[\u02c8\u0283an\u032a\u02e0\u0259x\u0259h\u026a]) \u00e9 un contador de historias tradicional ga\u00e9lico. En ga\u00e9lico escoc\u00e9s a palabra \u00e9 (pronunciado\u00a0[\u02c8\u0283\u025bn\u032a\u02e0\u025bx\u026a]; plural '). A palabra \u00e9 a mi\u00fado \u00e9 anglificada como shanachie (/\u02c8\u0283\u00e6n\u0259xi\u02d0, \u02cc\u0283\u00e6n\u0259\u02c8xi\u02d0/ SHAN-\u0259-khee, -\u2060KHEE).\nA palabra \"seancha\u00ed\", que se \"escrib\u00eda seanchaidhe\" (plural \"seanchaidhthe\") antes da reforma ortogr\u00e1fica no irland\u00e9s de 1948, significa un portador da \"vella tradici\u00f3n\" (\"seanchas\"). Na cultura ga\u00e9lica, poemas l\u00edricos longos que eran recitados por bardos (\"fil\u00ed\" ; \"filidhe\" na ortograf\u00eda orixinal anterior a 1948) nunha tradici\u00f3n da que se fac\u00eda eco o \"seanchaithe\" .\nArte tradicional.\nOs \"seanchaithe\" eran servidores dos xefes das li\u00f1axes e fac\u00edan un seguimento de informaci\u00f3n importante para eles: leis, xenealox\u00edas, anais, literatura, etc. Despois da destruci\u00f3n da civilizaci\u00f3n ga\u00e9lica no 1600 como resultado das conquistas inglesas, estes papeis m\u00e1is formais deixaron de existir e o termo \"seancha\u00ed\" pasou a asociarse aos contacontos tradicionais das clases baixas.\nO \"seanchaithe\" fixo uso dunha serie de convenci\u00f3ns de narraci\u00f3n, estilos de fala e xestos propios da tradici\u00f3n popular irlandesa e caracteriz\u00e1ronos como practicantes da s\u00faa arte. A\u00ednda que os contos de fontes literarias atoparon o seu cami\u00f1o nos repertorios dos \"seanchaithe\", unha caracter\u00edstica s\u00faa era a forma en que un gran corpus de contos pasaba dun practicante a outro sen que nunca fosen escritos. Os \"seanchaithe\" transmit\u00edan informaci\u00f3n oralmente a trav\u00e9s da narraci\u00f3n dunha xeraci\u00f3n a outra sobre o folclore, a historia e as lendas irlandesas na \u00e9poca medieval. \nO papel distintivo e o oficio do \"seancha\u00ed\" est\u00e1 particularmente asociado co Gaeltacht (as \u00e1reas de fala irlandesa de Irlanda), a\u00ednda que os contadores de historias reco\u00f1ec\u00edbeis como \"seanchaithe\" tam\u00e9n se atopaban nas zonas rurais de toda a Irlanda de fala inglesa. Na s\u00faa narraci\u00f3n, alg\u00fans mostraron modismos e vocabulario arcaicos do hiberno-ingl\u00e9s distintos do estilo de conversaci\u00f3n com\u00fan.\nTempos modernos.\nOs membros do Rexurdimento celta interes\u00e1ronse moito pola arte do \"seancha\u00ed\" e, a trav\u00e9s deles, as historias que contaban foron anotadas, publicadas e distribu\u00eddas a un p\u00fablico global. \nEn eventos como o festival de mummers en New Inn, condado de Galway, e os contacontos de All-Ireland Fleadh Ceoil, que conservan as historias e o estilo de oratoria dos \"seanchaithe\" seguen mostrando a s\u00faa arte e compiten por premios. Eddie Lenihan \u00e9 un notable \"seancha\u00ed\" moderno, con sede no condado de Clare.\nPens\u00e1base que Se\u00e1n \u00d3 hEinir\u00ed de Cill Ghallag\u00e1in, condado de Mayo, era o \u00faltimo \"seanacha\u00ed\" e o \u00faltimo falante monoling\u00fce da lingua irlandesa.\nO actor Eamon Kelly era moi co\u00f1ecido polas s\u00faas interpretaci\u00f3ns do tradicional \"seanacha\u00ed\", e dirixiu varias series de espect\u00e1culos individuais no Abbey Theatre de Dubl\u00edn.\nOutros usos do termo.\nO termo tam\u00e9n se atopa no ga\u00e9lico escoc\u00e9s e en manx onde se escribe \"seanchaidh\" (\u00a0[\u02c8\u0283\u025bn\u032a\u02e0\u025bx\u026a] ) e \"shennaghee\" (\u00a0[\u02c8\u0283\u025bnaxi\u02d0] ) respectivamente. Todos os usos te\u00f1en, en definitiva, as s\u00faas ra\u00edces nos poetas tradicionais adscritos \u00e1s casas da antiga nobreza ga\u00e9lica. En Escocia, comunmente angl\u00edzase* como \"shen(n)achie.\"\n'The Shanachies' son un club de cr\u00edcket que xoga na competici\u00f3n de grao Inner West Harbor en Sydney."}
{"id": "556072", "revid": "88215", "url": "https://gl.wikipedia.org/wiki?curid=556072", "title": "Lorenzo Sanz Mancebo", "text": ""}
{"id": "556073", "revid": "15490", "url": "https://gl.wikipedia.org/wiki?curid=556073", "title": "Janice E. Voss", "text": "Janice Elaine Voss, nada en South Bend, Indiana, o 8 de outubro de 1956 e finada o 2 de xullo de 2012, foi unha astronauta estadounidense que formou parte das misi\u00f3ns STS-57, STS-83, STS-99, STS-63 e STS-94.\nTraxectoria.\nVoss graduouse en enxe\u00f1ar\u00eda pola Universidade Purdue en 1975 e era m\u00e1ster en enxe\u00f1ar\u00eda el\u00e9ctrica, cun doutoramento en aeron\u00e1utica e astron\u00e1utica, polo Instituto de Tecnolox\u00eda de Massachusetts en 1977 e 1987 respectivamente. honorario por esta universidade en 2000. Participou nas misi\u00f3ns STS-57, STS-83, STS-99, STS-63 e STS-94, pasando 49,16 d\u00edas no espazo."}
{"id": "556075", "revid": "88215", "url": "https://gl.wikipedia.org/wiki?curid=556075", "title": "Copa de Espa\u00f1a de f\u00fatbol indoor", "text": "O Campionato Nacional de Liga de F\u00fatbol Indoor foi unha competici\u00f3n de f\u00fatbol indoor disputada en Espa\u00f1a entre 2008 e 2011. Participaban nela os catro mellores equipos da Liga espa\u00f1ola de f\u00fatbol indoor.\nHistoria.\nA primeira edici\u00f3n celebrouse en 2008 no Pazo dos Deportes de Riazor, coa participaci\u00f3n dos catro primeiros clasificados na primeira edici\u00f3n da Liga espa\u00f1ola de f\u00fatbol indoor: Deportivo da Coru\u00f1a, Real Madrid, FC Barcelona e Valencia. O primeiro campi\u00f3n foi o Deportivo da Coru\u00f1a, adestrado por Arsenio Iglesias, que derrotou por 12-9 ao Real Madrid na final. O equipo madrile\u00f1o ga\u00f1ou a seguinte edici\u00f3n, mentres que o Deportivo volveu vencer en 2010. En 2011 disputouse a \u00faltima edici\u00f3n do torneo, que foi ga\u00f1ada polo Real Madrid."}
{"id": "556076", "revid": "88215", "url": "https://gl.wikipedia.org/wiki?curid=556076", "title": "Copa de Espa\u00f1a de F\u00fatbol Indoor", "text": ""}
{"id": "556077", "revid": "1131", "url": "https://gl.wikipedia.org/wiki?curid=556077", "title": "Benigno Galego Castro", "text": " \nBenigno Galego Castro, nado en Cerdido en 1977, \u00e9 un pol\u00edtico e funcionario galego do PSdeG-PSOE.\nTraxectoria.\nFuncionario do Ministerio de Defensa. Encabezou a candidatura do PSdeG-PSOE en Cerdido nas elecci\u00f3ns municipais de 2003 e foi elixido concelleiro da oposici\u00f3n. Nas municipais de 2007 repetiu candidatura e conseguiu pasar de 1 a 2 concelleiros. En 2011 mellorou os seus resultados con 3 concelleiros e un 35% dos votos, po\u00f1endo a maior\u00eda absoluta do PPdeG contra as cordas, de feito socialistas e nacionalistas lograron m\u00e1is votos xuntos que os conservadores pese a que estes conservaron a maior\u00eda de concelleiros. Nas municipais de 2015 foi elixido alcalde con maior\u00eda absoluta, sendo o primeiro rexedor socialista de Cerdido en toda a democracia. Foi reelixido nas municipais de 2019 cunha maior\u00eda absoluta a\u00ednda m\u00e1is ampla, con 7 concelleiros de 9. Non se presentou \u00e1 reelecci\u00f3n nas municipais de 2023, polo que abandonou a alcald\u00eda ao remata-lo mandato."}
{"id": "556079", "revid": "98629", "url": "https://gl.wikipedia.org/wiki?curid=556079", "title": "Archive 81", "text": "Archive 81 \u00e9 unha serie estadounidense de terror sobrenatural desenvolvida por Rebecca Sonnenshine, quen tam\u00e9n foi produtora executiva xunto con Paul Harris Boardman e James Wan. A serie bas\u00e9ase no podcast hom\u00f3nimo que comezou en 2016. Estreouse a trav\u00e9s de Netflix o 14 de xaneiro de 2022. Entre o 9 e o 30 de xaneiro, a serie foi vista durante 128,47 mill\u00f3ns de horas globalmente segundo Netflix Top 10s.\nMamoudou Athie e Dina Shihabi protagonizan os papeis de Dan e Melody. Dan \u00e9 contratado por unha misteriosa empresa para restaurar imaxes de v\u00eddeo do proxecto documental dunha estudante de grao, Melody, que foron rodadas nun edificio de apartamentos que ardeu.\nEn marzo de 2022, a serie foi cancelada despois da primeira tempada."}
{"id": "556082", "revid": "98510", "url": "https://gl.wikipedia.org/wiki?curid=556082", "title": "Succession", "text": "Succession \u00e9 unha serie de televisi\u00f3n estadounidense creada por Jesse Armstrong. Estreouse o 3 de xu\u00f1o de 2018 a trav\u00e9s de HBO. A serie c\u00e9ntrase na familia Roy, propietaria de Waystar RoyCo, un conglomerado mundial de medios de comunicaci\u00f3n e entretemento. A familia loita polo control da empresa no medio da incerteza sobre a sa\u00fade do patriarca da familia, Logan Roy (Brian Cox). En outubro de 2021, a serie foi renovada para unha cuarta tempada.\nEntre o elenco da serie est\u00e1 Jeremy Strong como Kendall, Kieran Culkin como Roman e Sarah Snook como Siobhan ('Shiv'), os fillos de Logan empregados pola compa\u00f1\u00eda. Matthew Macfadyen interpreta a Tom Wambsgans, o marido de Shiv e executivo de Waystar; Nicholas Braun fai o papel de Greg Hirsch, sobri\u00f1o-neto de Logan; Alan Ruck como Connor, fillo m\u00e1is vello de Logan; e Hiam Abbass como Marcia Roy, a muller de Logan. Peter Friedman, Natalie Gold, Rob Yang, Dagmara Domi\u0144czyk, Arian Moayed, J. Smith-Cameron, Justine Lupe, David Rasche e Fisher Stevens compo\u00f1en o resto do elenco."}
{"id": "556084", "revid": "23204", "url": "https://gl.wikipedia.org/wiki?curid=556084", "title": "Three Songs for Benazir", "text": "Three Songs for Benazir (\u062f\u0631\u06cc \u0633\u0646\u062f\u0631\u06cc \u062f \u0628\u06cc\u0646\u0638\u06cc\u0631 \u0644\u067e\u0627\u0631\u0647) \u00e9 unha curtametraxe documental afg\u00e1 de 2021. Na 94\u00aa edici\u00f3n dos \u00d3scar foi nomeada na categor\u00eda de mellor curtametraxe documental para Elizabeth Mirzaei e Gulistan Mirzaei.\nSinopse.\nConta a historia de Shaista, un mozo casado con Benazir e que vive nun campamento de desprazados en Cabul. Shaista loita por equilibrar os seus so\u00f1os de ser o primeiro da s\u00faa tribo en unirse ao Ex\u00e9rcito Nacional Afg\u00e1n coas responsabilidades de formar unha familia. A\u00ednda que o amor de Shaista por Benazir \u00e9 claro, as elecci\u00f3ns que debe tomar para constru\u00edr unha vida con ela te\u00f1en consecuencias devastadoras.\nEstrea.\nO filme tivo a s\u00faa estrea mundial no Full Frame Documentary Film Festival en xu\u00f1o de 2021, onde ga\u00f1ou o Premio do Xurado \u00e1 mellor curtametraxe e clasificouse para os \u00d3scars. En agosto de 2021, o filme tivo a s\u00faa estrea europea no Festival Internacional de Cine de Odense, onde ga\u00f1ou o Premio Soapbox. En febreiro de 2022, \"Three Songs for Benazir\" ga\u00f1ou o premio \u00e1 mellor curta de non ficci\u00f3n no Cinema Eye Honors.\nEn decembro de 2021, anunciouse que Netflix adquiriu os dereitos de distribuci\u00f3n do filme, estre\u00e1ndose na plataforma o 24 de xaneiro de 2022."}
{"id": "556086", "revid": "25871", "url": "https://gl.wikipedia.org/wiki?curid=556086", "title": "Koichi Wakata", "text": "Koichi Wakata, nado en \u014cmiya (Saitama) o 1 de agosto de 1963, \u00e9 un astronauta xapon\u00e9s que formou parte das misi\u00f3ns STS-72, STS-92, STS-119, STS-127, Soiuz TMA-11 e SpaceX Crew 5, sendo membro das expedici\u00f3ns 18, 19 e 20 \u00e1 Estaci\u00f3n Espacial Internacional.\nTraxectoria.\nWakata graduouse en enxe\u00f1ar\u00eda aeron\u00e1utica pola Universidade Kyushu en 1987 e \u00e9 m\u00e1ster en mec\u00e1nica aplicada pola mesma universidade 1989. Participou nas misi\u00f3ns STS-72, STS-92, STS-119, STS-127, Soiuz TMA-11 e SpaceX Crew 5, sendo membro das expedici\u00f3ns 18, 19 e 20 \u00e1 Estaci\u00f3n Espacial Internacional. Pasou 347,36 d\u00edas no espazo."}
{"id": "556087", "revid": "89787", "url": "https://gl.wikipedia.org/wiki?curid=556087", "title": "Ariana DeBose", "text": "Ariana DeBose, nada en Wilmington, Carolina do Norte, o 25 de xaneiro de 1991, \u00e9 unha actriz, cantante e bailarina estadounidense. Na 94\u00aa edici\u00f3n dos Premios Oscar, ga\u00f1ou unha estatu\u00ed\u00f1a \u00e1 mellor actriz secundaria, e m\u00e1is tam\u00e9n un premio BAFTA, un Globo de Ouro e o Premio da Cr\u00edtica Cinematogr\u00e1fica, igualmente na categor\u00eda de actriz secundaria, polo papel de \"Anita\" na adaptaci\u00f3n cinematogr\u00e1fica de West Side Story, dirixida por Steven Spielberg en 2021.\nTraxectoria.\nPrimeiros anos.\nDeBose naceu en Carolina do Norte. A s\u00faa nai, Gina DeBose, \u00e9 profesora. DeBose aprendeu danza no CC &amp; Co. Dance Complex de Raleigh, Carolina do Norte. O seu pai \u00e9 afroportorrique\u00f1o e a s\u00faa nai \u00e9 branca. DeBose dixo: \"Eu pres\u00e9ntome como negra e te\u00f1o ascendencia afroamericana, mais tam\u00e9n son en parte italiana\".\nCarreira.\nDBose foi descuberta en 2009, cando participou no \"reality show\" \"So You Think You Can Dance\", chegando ao \"Top 20\". M\u00e1is tarde, apareceu na novela \"One Life to Live\" e interpretou a Inez na produci\u00f3n do North Carolina Theatre de \"Hairspray\" antes de ser contratada para o papel de Nautica na produci\u00f3n de \"Bring It On\" do Alliance Theatre de 2011. Tam\u00e9n apareceu no elenco da produci\u00f3n da Orquestra Filharm\u00f3nica de Nova York de \"Company\", que foi filmada para a televisi\u00f3n. No final de 2011, \"Bring It On\" comezou unha xira nacional polos Estados Unidos. DeBose continuou o seu papel na produci\u00f3n de Broadway de 2012, e foi substituta da personaxe Danielle.\nCo lanzamento da s\u00faa carreira, DeBose interpretou a Mary Wilson en \"\" en Broadway en 2013 e como substituta do papel de Diana Ross. DeBose deixou a obra posteriormente para interpretar a Eponine nunha produci\u00f3n rexional de \"Les Mis\u00e9rables\" antes de volver a Broadway como unha nobre e xogadora no musical \"Pippin\" e substitu\u00edndo a protagonista, papel que acabou por asumir durante un curto per\u00edodo en 2014.\nHamilton.\nDeBose deixou \"Pippin\" para aparecer como Bullet no espect\u00e1culo off-Broadway \"Hamilton\" no inicio de 2015. O show pasou a Broadway no final daquel ano e converteuse nunha s\u00fapeta sensaci\u00f3n. Foi candidta ao premio Astaire pola s\u00faa danza na obra.\n\"A Bronx Tale\" e \"Summer: The Donna Summer Musical\".\nDeBose deixou \"Hamilton\" en xullo de 2016 e fixo unha aparici\u00f3n especial na serie de televisi\u00f3n \"Blue Bloods\" como Sophia Ortiz, e protagonizou como Daphne o filme de suspense \"Seaside\". Volveu a Broadway en novembro de 2016 como Jane en \"A Bronx Tale\" ata agosto de 2017. Tam\u00e9n presentou o correspondente vlog de Broadway.com, Bronx Bullet, durante oito semanas.\nDeBose pasou a interpretar o papel de Disco Donna en \"\" en San Diego no La Jolla Playhouse no final de 2017. Repetiu o papel en Broadway, estre\u00e1ndoo en abril de 2018. Recibiu unha candidatura ao Tony de 2018 \u00e1 mellor actriz de musical. Tam\u00e9n apareceu con frecuencia no 54 Below.\nDeBose interpretou a Alyssa Greene na adaptaci\u00f3n cinematogr\u00e1fica de \"The Prom\" e a Anita na adaptaci\u00f3n cinematogr\u00e1fica de 2021 de \"West Side Story\". Por este \u00faltimo papel recibiu o \u00d3scar \u00e1 mellor actriz secundaria.\nEn febreiro de 2021, anunciouse que interpretar\u00eda a Kira Foster no filme \"I.S.S.\""}
{"id": "556088", "revid": "1888", "url": "https://gl.wikipedia.org/wiki?curid=556088", "title": "Angelita Paradela", "text": "\u00c1ngela Elisa Paradela N\u00fa\u00f1ez, co\u00f1ecida como Angelita Paradela, nada en Ourense en marzo de 1901 e finada na mesma cidade en 1991, foi unha mestra e pedagoga galega.\nTraxectoria.\nFilla de Jos\u00e9 Paradela Dom\u00ednguez e Juana N\u00fa\u00f1ez Cid, e irm\u00e1 de Francisco Paradela N\u00fa\u00f1ez. Foi mestra da Escola superior de nenas de Ourense en 1914, e foi nomeada mestra de Cortegada en 1915. Comezou a dar clases de matem\u00e1ticas na escola de Juan Xesta con 17 anos. En 1926 foi destinada \u00e1 escola de Re\u00e1degos (Vilamar\u00edn). Pioneira en ideas durante a Segunda Rep\u00fablica, montou unha academia na r\u00faa Capit\u00e1n Eloy. Nos anos sesenta deixou a academia e creou un novo centro educativo para adaptarse \u00e1 EXB na antiga Casa Cuevas da r\u00faa Progreso.\nReco\u00f1ecementos.\nDende 2007 unha praza do barrio de Barroc\u00e1s de Ourense leva o seu nome."}
{"id": "556089", "revid": "1888", "url": "https://gl.wikipedia.org/wiki?curid=556089", "title": "\u00c1ngela Paradela N\u00fa\u00f1ez", "text": ""}
{"id": "556090", "revid": "23204", "url": "https://gl.wikipedia.org/wiki?curid=556090", "title": "Troy Kotsur", "text": "Troy Michael Kotsur, nado en Mesa, Arizona, o 24 de xullo de 1968, \u00e9 un actor estadounidense. A s\u00faa interpretaci\u00f3n no filme \"CODA\" valeulle un \u00d3scar ao mellor actor secundario de 2021, entre outros premios.\nTraxectoria.\nPrimeiros anos.\nKotsur \u00e9 fillo de JoDee (de solteira True) e Leonard Stephen \"Len\" Kotsur, xefe de polic\u00eda de Mesa. Cando Kotsur ti\u00f1a nove meses, os seus pais descubriron que era xordo e aprenderon a lingua de sinais americana para que a familia puidese comunicare. Os pais de Kotsur incentiv\u00e1rono para que practicase deportes e fixese amizade con nenos ouvintes no seu barrio. Kotsur asistiu \u00e1 Phoenix Day School for the Deaf, onde se interesou pola actuaci\u00f3n. Formouse na Westwood High School. No ensino medio, o seu profesor de teatro animouno a participar no espect\u00e1culo de variedades s\u00e9nior, e interpretou unha escena de pantomima que foi recibida positivamente e o motivou a seguir no teatro.\nDespois que Kotsur se formou no ensino medio, realizou pr\u00e1cticas na KTSP-TV (posteriormente KSAZ-TV). A\u00ednda que aspiraba a dirixir, nas pr\u00e1cticas axudaba a un editor e non se sent\u00eda conectado coas persoas, lembrando: \"O meu so\u00f1o de dirixir esvaeuse despois de que aceptei o feito de vivir nun mundo que non usaba a mi\u00f1a lingua\". Ent\u00f3n asistiu \u00e1 Universidade Gallaudet de 1987 a 1989 e estudou teatro, televisi\u00f3n e cinema.\nCarreira.\nCando Kotsur recibiu unha oferta de traballo como actor do Teatro Nacional dos Xordos (NTD), aceptou e deixou o Gallaudet para facer unha xira co NTD durante dous anos, actuando en d\u00faas obras. En 1994 comezou a traballar para o Deaf West Theatre nos \u00c1nxeles, actuando e dirixindo diversas produci\u00f3ns. No teatro, os seus papeis inclu\u00edron Stanley en \"A Streetcar Named Desire\", Lenny en \"Of Mice and Men\" e o pr\u00edncipe Hamlet en \"Ophelia\".\nEn 2021, Kotsur apareceu na longametraxe \"CODA\" nun papel secundario como o pai xordo dunha filla adolescente ouvinte. A directora Sian Heder viu por primeira vez as s\u00faas interpretaci\u00f3ns nas produci\u00f3ns de Deaf West de \"Our Town\" e \"At Home at the Zoo de Edward Albee\" e contratouno como parte do elenco. A NPR informou que a actuaci\u00f3n de Kotsur en \"CODA\" \"impresionou tanto o p\u00fablico como a cr\u00edtica\".\nKotsur tam\u00e9n dirixiu a longametraxe \"\" (2013).\nVida persoal.\nKotsur est\u00e1 casado coa actriz Deanne Bray."}
{"id": "556091", "revid": "88215", "url": "https://gl.wikipedia.org/wiki?curid=556091", "title": "Giuliano Sarti", "text": "Giuliano Sarti, nado en Castello d'Argile, Bolo\u00f1a, o 2 de outubro de 1933 e finado en Florencia o 5 de xu\u00f1o de 2017, foi un futbolista italiano, que xogaba como porteiro.\nConsiderado un dos mellores porteiros da historia do f\u00fatbol italiano, pasou os mellores anos da s\u00faa carreira coas camisetas da Fiorentina e do Inter, ga\u00f1ando un total de tres t\u00edtulos da Serie A, unha Copa Italia, d\u00faas Copas de Europa, d\u00faas Copas Intercontinentais e unha Recopa de Europa.\nA IFFHS colocouno no posto 43\u00ba nunha lista de mellores porteiros europeos do s\u00e9culo XX.\nTraxectoria.\nInicios.\nFormouse como porteiro nas canteiras do San Matteo della Decima e do Centese, disputou co Bondenese o campionato de Promoci\u00f3n Rexional, xogando como titular, e en 1954 fichou xunto con Raul Tassinari pola Fiorentina. \nFiorentina.\nCo equipo violeta debutou na Serie A o 24 de abril de 1955 nun partido ante o Napoli. Na tempada 1955/56, coa retirada de Leonardo Costagliola, f\u00edxose coa titularidade na porter\u00eda toscana. O equipo, adestrado por Fulvio Bernardini, mant\u00edvose invicto ata a derradeira xornada, na que perdeu contra o Genoa, e proclamouse por primeira vez campi\u00f3n de liga, con 12 puntos de vantaxe sobre o Milan.\nO t\u00edtulo supuxo a clasificaci\u00f3n para a segunda edici\u00f3n da Copa de Europa, competici\u00f3n na que a Fiorentina acadou a final, perdendo esta contra o Real Madrid. A pesar da derrota, a boa actuaci\u00f3n de Sarti na final, valeulle os eloxios de Alfredo Di St\u00e9fano. Nas seguintes tempadas conseguiu varios subcampionatos de liga e continuou como titular a\u00ednda despois da irrupci\u00f3n de Enrico Albertosi. Coa Fiorentina ga\u00f1ou tam\u00e9n a Copa Grasshoppers en 1957, unha Copa de Italia e a primeira edici\u00f3n da Recopa de Europa.\nInter de Mil\u00e1n.\nNo ver\u00e1n de 1963 fichou polo Inter de Mil\u00e1n de Helenio Herrera, que ga\u00f1ara a liga o ano anterior. Na primeira tempada perdeu o desempate polo \"scudetto\" contra o Bologna, pero ga\u00f1ou a Copa de Europa, sendo titular na final contra o Real Madrid. Repetiu t\u00edtulo ao ano seguinte, derrotando desa vez ao Benfica de M\u00e1rio Coluna e Eus\u00e9bio. Ga\u00f1ou ademais liga nas tempadas 1964/65 e 1965/66, e tam\u00e9n d\u00faas Copas Intercontinentais, en 1964 e 1965.\nEn 1967 disputou a s\u00faa cuarta final da Copa de Europa, dez anos despois da primeira, realizando unha boa actuaci\u00f3n contra o Celtic de Glasgow en Lisboa, pero perdendo 2-1. No campionato dom\u00e9stico o seu equipo liderou a t\u00e1boa ata a derradeira xornada, cando un erro seu propiciou o 1-0 do Mantova, relegando o equipo milan\u00e9s ata a segunda praza, por detr\u00e1s da Juventus de Heriberto Herrera.\nJuventus e retirada.\nEn 1968, xa con trinta e cinco anos, pasou \u00e1 Juventus, onde xogou unha tempada. Finalmente militou unha \u00faltima campa\u00f1a co Unione Valdinievole da Serie D, antes de retirarse en 1970.\nSelecci\u00f3n italiana.\nFoi 8 veces internacional coa selecci\u00f3n italiana, coa que debutou o 29 de novembro de 1959 ante Hungr\u00eda.\nEn 1967 formou parte da selecci\u00f3n do Resto do Mundo que se enfrontou \u00e1 selecci\u00f3n espa\u00f1ola para celebrar o 65 aniversario do porteiro catal\u00e1n Ricardo Zamora. O equipo da FIFA ga\u00f1ou 3-0 e participaron nel outros catro italianos: Tarcisio Burgnich, Gianni Rivera, Sandro Mazzola e Mario Corso. Foi o terceiro porteiro italiano convocado pola FIFA, despois de Aldo Olivieri nos anos 40 e Lorenzo Buffon nos 50."}
{"id": "556094", "revid": "124656", "url": "https://gl.wikipedia.org/wiki?curid=556094", "title": "Juan Manuel Rodr\u00edguez Garc\u00eda", "text": "Juan Manuel Rodr\u00edguez Garc\u00eda, nado en Cerceda o 22 de decembro de 1990, \u00e9 un pol\u00edtico galego do PSdeG-PSOE.\nTraxectoria.\nGraduado en Sociolox\u00eda e m\u00e1ster en Direcci\u00f3n e Planificaci\u00f3n do Turismo pola UDC. Foi suplente nas listas do PSdeG-PSOE en Cerceda nas elecci\u00f3ns municipais de 2015, pasando a se-lo n\u00famero 2 nas municipais de 2019, tralas cales os socialistas revalidaron a maior\u00eda absoluta e pasou a ser primeiro tenente de alcalde e concelleiro de Benestar. Trala dimisi\u00f3n de Jos\u00e9 Garc\u00eda Li\u00f1ares como alcalde en xaneiro de 2020, foi elixido novo rexedor de Cerceda o 12 de febreiro, sendo naquel ent\u00f3n o alcalde m\u00e1is novo de Galicia. Nas elecci\u00f3ns municipais de 2023 encabezou a candidatura do PSdeG-PSOE e foi reelixido alcalde ampliando a maior\u00eda absoluta da que gozaba o partido en Cerceda de 7 a 9 concelleiros."}
{"id": "556096", "revid": "23204", "url": "https://gl.wikipedia.org/wiki?curid=556096", "title": "Gran Premio de Australia de 2022", "text": "O Gran Premio de Australia de 2022 (oficialmente Formula 1 Heineken Australian Grand Prix 2022) foi unha carreira de F\u00f3rmula 1 celebrada o 10 de abril de 2022 no Circu\u00edto Albert Park en Melbourne Victoria. A carreira foi a terceira proba do Campionato Mundial de F\u00f3rmula 1 de 2022. Charles Leclerc de Ferrari acadou o seu primeiro Grand Slam da s\u00faa carreira, despois de comezar na pole position, marcou a volta r\u00e1pida, liderou todas as voltas e ga\u00f1ou a carreira por diante de Sergio P\u00e9rez de Red Bull. e o George Russell de Mercedes. Foi o primeiro Grand Slam de Ferrari desde o de Fernando Alonso no Gran Premio de Singapur de 2010.\nFoi a 85\u00aa carreira na historia combinada do Gran Premio de Australia, que se remonta \u00e1 100 Miles Road Race de 1928, as\u00ed como a 25\u00aa vez que o evento se celebraba no circu\u00edto de Albert Park e a 36\u00aa vez que o Gran Premio de Australia formou parte do Campionato Mundial de F\u00f3rmula Un. Foi o primeiro Gran Premio de Australia desde o 2019, a edici\u00f3n de 2020 foi cancelada horas antes de que comezase a primeira sesi\u00f3n de adestramentos no medio do inicio da pandemia de COVID-19 e a edici\u00f3n de 2021 foi adiada por primeira vez e posteriormente cancelada debido aos efectos da pandemia de COVID-19 en Australia. A edici\u00f3n de 2022 estabeleceu un novo r\u00e9cord de asistencia ao circu\u00edto na fin de semana.\nAntecedentes.\nReurbanizaci\u00f3n do circu\u00edto.\nO Circu\u00edto de Albert Park sufriu varias revisi\u00f3ns nos meses previos ao Gran Premio, que foron descritos como os cambios m\u00e1is significativos desde o Gran Premio de Australia de 1996. Varios pilotos foron consultados sobre os cambios previstos. As curvas 9 e 10 foron totalmente redese\u00f1adas, onde estaba unha chicana dereita-esquerda cunha zona de forte freada na aproximaci\u00f3n, o redese\u00f1o converteuna nunha combinaci\u00f3n dereita-esquerda moito m\u00e1is r\u00e1pida. Isto f\u00edxose para aumentar a velocidade de aproximaci\u00f3n nas curvas 11 e 12. Reperfil\u00e1ronse outras varias curvas para favorecer os adiantamentos, sobre todo a curva 13, que foi ampliada para crear trazadas de carreira adicionais. Tam\u00e9n se engadiu un peralte positivo para permitir aos pilotos levar m\u00e1is velocidade na curva. Tam\u00e9n redese\u00f1\u00e1ronse a recta principal e o carril de boxes, e o muro da pista de boxes achegouse dous metros ao circu\u00edto, de modo que o bordo do circu\u00edto queda directamente ao lado do muro parede.\nO cambio de pit-lane realizouse en resposta ao accidente de Daniel Ricciardo na primeira volta no Gran Premio de Australia de 2019; Ricciardo sa\u00edu desviado na sa\u00edda, cruzando \u00e1 beira herbosa e bateu contra un sumidoiro non visible, que destru\u00edu o seu aler\u00f3n dianteiro e a bandexa inferior do coche, o que obrigouno a retirarse. Como resultado dos cambios, os organizadores da carreira solicitaron \u00e1 F\u00e9d\u00e9ration Internationale de l'Automobile que elevase o l\u00edmite de velocidade na pista de boxes de 60 kph a 80 kph. Tal cambio ser\u00eda significativo xa que os boxes de F\u00f3rmula Un est\u00e1n ao lado do paddock de apoio, creando unha das pistas de boxes m\u00e1is longas do calendario. Estes cambios foran orixinalmente previstos para ser feitos despois da carreira; con todo, o aprazamento permitiu aos organizadores do evento facer os cambios antes da carreira. Outros cambios, como reasfaltar o circu\u00edto cun composto de asfalto dese\u00f1ado para desgastar os pneum\u00e1ticos, est\u00e1 previsto que se leven a cabo despois da carreira a tempo para este evento.\nPneus dispo\u00f1ibles.\nO provedor de pneum\u00e1ticos Pirelli levou os compostos de pneum\u00e1ticos C2, C3 e C5 (designados como duro, medio e brando respectivamente) para que os equipos os usaran na carrreira. Ser\u00e1 o primeiro evento desde no que se usar\u00e1n pneum\u00e1ticos non consecutivos.\nSanci\u00f3ns.\nO piloto Alexander Albon de Williams ti\u00f1a unha penalizaci\u00f3n de tres postos na grella tras unha colisi\u00f3n con Lance Stroll de Aston Martin na rolda anterior, o Gran Premio de Arabia Saudita.\nClasificaci\u00f3n.\nA clasificaci\u00f3n tivo lugar o 9 de abril \u00e1s 16:00 hora local e durou unha hora.\nCarreira.\nA carreira tivo lugar \u00e1s 15:00 hora local do 10 de abril e durou 58 voltas, cun l\u00edmite de tempo m\u00e1ximo de d\u00faas horas. O pole-sitter Charles Leclerc ga\u00f1ou a carreira. estableceu a volta r\u00e1pida acadando un punto adicional e liderou cada volta (Grand Slam), por diante de Sergio P\u00e9rez e George Russell. Russell conseguiu o segundo podio da s\u00faa carreira despois do Gran Premio de B\u00e9lxica de 2021."}
{"id": "556098", "revid": "123800", "url": "https://gl.wikipedia.org/wiki?curid=556098", "title": "Mar\u00eda Helo\u00edsa Juana Rojas", "text": ""}
{"id": "556100", "revid": "123800", "url": "https://gl.wikipedia.org/wiki?curid=556100", "title": "Susan E. Trumbore", "text": ""}
{"id": "556101", "revid": "123800", "url": "https://gl.wikipedia.org/wiki?curid=556101", "title": "Sue Trumbore", "text": ""}
{"id": "556104", "revid": "85894", "url": "https://gl.wikipedia.org/wiki?curid=556104", "title": "Vilar de Col\u00fans, Col\u00fans, Mazaricos", "text": "Vilar de Col\u00fans \u00e9 unha aldea situada dentro da parroquia de Col\u00fans, no concello de Mazaricos.\nNesta aldea s\u00f3 hai 4 casas habitadas cunha poboaci\u00f3n que non supera os 20 habitantes."}
{"id": "556105", "revid": "123800", "url": "https://gl.wikipedia.org/wiki?curid=556105", "title": "Mar\u00eda Teresa Martelo Pena", "text": ""}
{"id": "556107", "revid": "22795", "url": "https://gl.wikipedia.org/wiki?curid=556107", "title": "Dulciacu\u00edcola", "text": ""}
{"id": "556108", "revid": "98629", "url": "https://gl.wikipedia.org/wiki?curid=556108", "title": "Prosopium cylindraceum", "text": "Prosopium cylindraceum \u00e9 unha especie de peixe tele\u00f3steo da orde dos perciformes, familia dos salm\u00f3nidos e subfamilia dos coregoninos, unha das seis iclu\u00eddas no x\u00e9nero \"Prosopium\".\nTaxonom\u00eda.\nDescrici\u00f3n.\nA especie foi descrita en 1784 polo naturalista ingl\u00e9s Thomas Pennant, baixo o nome de \"Salmo cylindraceus\". na s\u00faa obra:\nEtimolox\u00edas.\nPara a do x\u00e9nero, ver \"Prosopium\".\nO ep\u00edteto espec\u00edfico, \"cylindraceum\", alude \u00e1 forma cil\u00edndrica do seu corpo.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nDistribuci\u00f3n.\n\"Prosopium cylindraceum\" \u00e9 un peixe dulciacu\u00edcola propio de Norteam\u00e9rica e no norta de Asia. A s\u00faa \u00e1rea de distribuci\u00f3n est\u00e9ndese desde os 72\u00b0 N e os 41\u00b0 N, e os 103\u00b0 L e 56\u00b0 O. \nEnc\u00f3ntrase en r\u00edos e lagos do norte do Canad\u00e1 desede o leste da ba\u00eda de Hudson at\u00e9 a Alasca, encontr\u00e1ndose na Columbia Brit\u00e1nica, Quebec e Ontario. Nos Estados Unidos, ademais do estado citado, chega a Nova Inglaterra (Connecticut) e \u00e1 zona dos Grandes Lagos (excepto o lago Erie).\nNo norte de Asia est\u00e1 amplamente distribu\u00eddo nos r\u00edos siberianos.\nCatacter\u00edsticas.\nA s\u00faa lonxitude oscila xeralmente entre os 23 e os 48 cm. O dorso \u00e9 de cor marr\u00f3n oliv\u00e1ceo, e os flancos e as partes inferiores de cor prateada clara.\nBiolx\u00eda.\nAlim\u00e9ntanse no fondo, principalmente de invertebrados, como crust\u00e1ceos, larvas de insectos e ovos de peixes.\nEstado da poboaci\u00f3n.\nA\u00ednda que algunha vez foi com\u00fan, a s\u00faa poboaci\u00f3n diminu\u00edu desde o s\u00e9culo XX debido a unha serie de causas pos\u00edbeis. Na actualidade est\u00e1 protexido nalg\u00fans estados, como o de Nova Yorek. En Alasca \u00e9 capturado ocasionalmente por pescadores pero, en xeral, non \u00e9 buscado e rara vez se captura, xa que se alimenta no fondo."}
{"id": "556109", "revid": "6163531", "url": "https://gl.wikipedia.org/wiki?curid=556109", "title": "Freitas", "text": "Facundo Freitas Costa nado en Montevideo o 12 de decembro de 2002 e co\u00f1ecido popularmente polo seu nome art\u00edstico Freitas \u00e9 un cantante espa\u00f1ol.\nTraxectoria.\nDe orixe latina e nado no Uruguai, Freitas trasl\u00e1dase a Espa\u00f1a con tan s\u00f3 un ano de idade, onde desenvolve a s\u00faa paix\u00f3n pola m\u00fasica.\nCon 15 anos, decide investigar m\u00e1is sobre o tema e matric\u00falase nun curso de t\u00e9cnico de produci\u00f3n musical e son, onde empeza a gravar as s\u00faas primeiras canci\u00f3ns. Xa con 17 anos publica a s\u00faa primeira canci\u00f3n profesional chamada \"Fuego\", e despois de 2 anos na industria anuncia o lanzamento do seu primeiro \u00e1lbum musical chamado \"Fe\".\nEn marzo de 2022 foi nomeado aos Premios MIN nas categor\u00edas de mellor artista emerxente, canci\u00f3n do ano, mellor letra orixinal, mellor v\u00eddeo musical e mellor produci\u00f3n musical.\nTras comezar a s\u00faa carreira musical baixo o nome art\u00edstico \"Facundo Freitas\", o coru\u00f1\u00e9s comeza unha nova etapa como \"Freitas\"."}
{"id": "556110", "revid": "125462", "url": "https://gl.wikipedia.org/wiki?curid=556110", "title": "Sergio Garc\u00eda Mart\u00edn", "text": "Sergio Garc\u00eda Mart\u00edn, nado en Donostia (Guip\u00fascoa) o 23 de febreiro de 1983, \u00e9 un adestrador de baloncesto vasco. \nTraxectoria.\nComezou no mundo dos bancos en 2004, dirixindo durante d\u00faas tempadas ao Bera-Bera da Primeira Divisi\u00f3n Nacional e ao CNB Torrevieja da liga EBA de 2006 a 2008.\nSergio Garc\u00eda formou parte do corpo t\u00e9cnico de Natxo Lezkano durante sete tempadas no Club Deportivo Maristas Palencia nas Ligas LEB Prata e LEB Ouro, club ao que se incorporou en 2008 procedente do CB Torrevieja. Anos despois, tras a marcha de Natxo Lezkano e Porfirio Fisac do conxunto palentino, o xogador donostiarra ser\u00eda o primeiro adestrador do Club Deportivo Maristas Palencia durante as tempadas 2015-16 e 2016-17 na Liga Ouro LEB, ga\u00f1ando a Copa Princesa 2015-16 e a liga. t\u00edtulo (promoci\u00f3n non ratificada nas oficinas).\nNo ver\u00e1n de 2017, tras a campa\u00f1a 2016-17, onde se chegou \u00e1 final do playoff, recibiu a chamada do adestrador Porfirio Fisac para ser adestrador axudante do Delteco GBC da Liga ACB.\nEn xu\u00f1o de 2019 oficializouse a s\u00faa chegada \u00e1 Coru\u00f1a para liderar o proxecto Leyma Coru\u00f1a da liga LEB Oro.\nA tempada 2019-20, o equipo rematou en 3\u00aa posici\u00f3n, pero a tempada rematou cedo debido \u00e1 pandemia mundial.\nNa seguinte tempada, 2020-21, o Leyma Coru\u00f1a acadou a mellor clasificaci\u00f3n da historia do Club quedando na 3\u00aa posici\u00f3n.\nAo finalizar a tempada 2021-22 o Leyma Coru\u00f1a anunciou que o t\u00e9cnico vasco e o club separaban os seus cami\u00f1os despois de 3 tempadas xuntos."}
{"id": "556111", "revid": "88215", "url": "https://gl.wikipedia.org/wiki?curid=556111", "title": "Robert Fern\u00e1ndez", "text": "Roberto Fern\u00e1ndez Bonillo, co\u00f1ecido como Robert, nado en Betx\u00ed o 5 de xullo de 1962, \u00e9 un exfutbolista espa\u00f1ol que xogaba principalmente como centrocampista.\nDisputou m\u00e1is de 800 partidos como profesional ao longo de 22 tempadas entre 1979 e 2001, sendo o futbolista con m\u00e1is tempadas no f\u00fatbol profesional espa\u00f1ol (empatado con Rub\u00e9n Castro). Acumulou 439 partidos e 95 goles na Primeira Divisi\u00f3n, repartidos entre o Valencia, o Barcelona e o Villarreal, e 235 encontros en Segunda. \nFoi internacional coa selecci\u00f3n espa\u00f1ola durante case unha d\u00e9cada, participando nun Mundial e nunha Eurocopa.\nTraxectoria.\nNado en Betx\u00ed, formouse na canteira do Villarreal, pasando logo \u00e1s filas do Castell\u00f3n, co que debutou na Segunda Divisi\u00f3n aos 17 anos, na primeira xornada da tempada 1979/80, contra o Elche. Dous anos despois fichou polo Valencia CF, debutando na s\u00faa primeira tempada tanto en Primeira Divisi\u00f3n como na Copa da UEFA. Marcou un total de 42 goles nas seguintes cinco tempadas co club valenciano, pero acabou descendendo na \u00faltima delas, a 1985/86.\nFichou ent\u00f3n polo FC Barcelona, co que marcou un total de 12 goles na s\u00faa primeira tempada, un deles na vitoria por 2-1 sobre o Real Madrid.\nFoi titular indiscutible no centro do campo nos catro anos que xogou en Barcelona, conquistando d\u00faas Copas do Rei e a Recopa de Europa 1988/89, ademais de dous subcampionatos de liga. Disputou un total de 196 partidos co club catal\u00e1n, marcando 47 goles.\nEn 1990 regresou a Valencia, co que xogou durante as seguintes cinco tempadas, acadando os 322 partidos oficiais co club entre as d\u00faas etapas, con 70 goles na s\u00faa conta.\nEn 1995 volveu ao Villarreal, na Segunda Divisi\u00f3n. Disputou un total de 158 partidos co club amarelo en catro tempadas, a \u00faltima delas na Primeira Divisi\u00f3n, despois de ascender na 1997/98. A continuaci\u00f3n xogou d\u00faas tempadas m\u00e1is co C\u00f3rdoba CF en Segunda, antes de retirarse no 2001, con case 39 anos e despois de m\u00e1is de 800 partidos como profesional.\nTrala s\u00faa retirada tivo unha breve carreira como adestrador, dirixindo tres equipos da s\u00faa comarca natal: o Valencia B, o Orihuela CF e o Alzira. Na campa\u00f1a 2004/05 adestrou durante cinco xornadas o C\u00f3rdoba en Segunda, sendo o segundo dos catro adestradores do equipo esa tempada, na que o club acabou descendendo a Segunda DIvisi\u00f3n B.\nSelecci\u00f3n espa\u00f1ola.\nFoi 29 veces internacional coa selecci\u00f3n espa\u00f1ola entre 1982 e 1991. Debutou nunha vitoria 1-0 ante Islandia en M\u00e1laga o 27 de outubro de 1982. Foi parte do combinado espa\u00f1ol que participou na Eurocopa de 1984 en Francia e tam\u00e9n no Mundial de 1990 en Italia. Marcou o seu \u00fanico gol coa selecci\u00f3n en novembro de 1990, nun partido contra Checoslovaquia."}
{"id": "556112", "revid": "88215", "url": "https://gl.wikipedia.org/wiki?curid=556112", "title": "Roberto Fern\u00e1ndez Bonillo", "text": ""}
{"id": "556113", "revid": "23204", "url": "https://gl.wikipedia.org/wiki?curid=556113", "title": "Kamiarizuki no Kodomo", "text": "Kamiarizuki no Kodomo (en ) \u00e9 un filme xapon\u00e9s de 2021 dirixido por Takana Shirai. \u00c9 un filme de animaci\u00f3n de tem\u00e1tica sobrenatural, fantas\u00eda e aventuras producido por Liden Films. Estreouse nos cinemas xaponeses o 8 de outubro de 2021. Conta a historia de Kanna, que ten unha gran paix\u00f3n por correr ata o momento da morte da s\u00faa nai. Ela, xunto cun coello chamado Shiro e un demo chamado Yasha, corren cara a Izumo, na prefectura de Shimane, para chegar a tempo a unha festa anual das divindades, recollendo as ofrendas para elas ao longo do cami\u00f1o antes de que se produzan as consecuencias de non facelo."}
{"id": "556114", "revid": "5863", "url": "https://gl.wikipedia.org/wiki?curid=556114", "title": "Jada Koren Pinkett", "text": ""}
{"id": "556115", "revid": "5863", "url": "https://gl.wikipedia.org/wiki?curid=556115", "title": "Cristina Pedreira Tenreiro", "text": ""}
{"id": "556117", "revid": "23204", "url": "https://gl.wikipedia.org/wiki?curid=556117", "title": "Skyggen i mit \u00f8je", "text": "Skyggen i mit \u00f8je \u00e9 un filme dinamarqu\u00e9s de 2021 escrito e dirixido por Ole Bornedal. O filme conta a historia real da Operaci\u00f3n Cartago levada a cabo pola Royal Air Force en Copenhague, Dinamarca durante a segunda guerra mundial, onde un dos avi\u00f3ns se estrelou contra o Instituto Xoana de Arco, provocando que o colexio fose confundida con obxectivo militar e fose bombardeada."}
{"id": "556148", "revid": "23204", "url": "https://gl.wikipedia.org/wiki?curid=556148", "title": "Yu guo tian qing", "text": "Yu guo tian qing (en ) \u00e9 un filme de Hong Kong de 1959 escrito e dirixido por Yueh Feng. Foi escollido como candidato de Hong Kong \u00f3 \u00d3scar \u00f3 mellor filme internacional na 32\u00aa edici\u00f3n dos premios, mais finalmente non foi nomeado."}
{"id": "556150", "revid": "88215", "url": "https://gl.wikipedia.org/wiki?curid=556150", "title": "Saul Malatrasi", "text": "Saul Malatrasi, nado en Calto, Rovigo, o 17 de febreiro de 1938, \u00e9 un exfutbolista e exadestrador italiano, que xogaba principalmente como defensa. Militou en varios dos principais equipos italianos, conquistando numerosos t\u00edtulos, entre eles tres ligas, d\u00faas Copas de Europa, tres Copas Intercontinentais e d\u00faas Recopas de Europa. Foi o primeiro futbolista en ga\u00f1ar a Copa de Europa con dous equipos diferentes e o \u00fanico que o fixo con dous equipos da mesma cidade (Milan e Inter). Foi tam\u00e9n o primeiro en ga\u00f1ar tres edici\u00f3ns da Copa Intercontinental.\nTraxectoria.\nComo futbolista.\nNatural de Calto, comezou a xogar ao f\u00fatbol no equipo da s\u00faa cidade natal, pasando logo ao equipo do SPAL. Tras xogar cedido un ano no Castelmassa para adquirir experiencia, foi subido ao primeiro equipo aos 19 anos. Debutou na Serie A o 21 de setembro de 1958, nun empate sen goles ante a Juventus, e disputou un total de 25 partidos durante a tempada na posici\u00f3n de lateral.\nNo ver\u00e1n de 1959 foi traspasado \u00e1 Fiorentina, onde xogou como defensa pero tam\u00e9n como centrocampista. Militou durante catro tempadas no club toscano, conquistando na segunda delas a Recopa de Europa, a Copa de Italia, a Copa da Amizade Italo-francesa e a Copa dos Alpes. Xogou ademais as finais da Recopa de Europa 1961/62 e da Copa de Italia 1959/60, perdendo contra Atl\u00e9tico de Madrid e Juventus respectivamente. \nEn 1963 foi contratado pola Roma, coa que disputou 28 partidos no campionato de Serie A 1963/64, marcando dous goles. O equipo ga\u00f1ou a Copa de Italia, pero a final celebrouse en novembro de 1964, cando Malatrasi xa deixara o club, fichando polo Inter de Mil\u00e1n.\nChegou ao equipo lombardo por petici\u00f3n do hist\u00f3rico adestrador Helenio Herrera, como alternativa a Carlo Tagnin, a\u00ednda que por necesidade tivo que substitu\u00edr ao lesionado Armando Picchi no posto de l\u00edbero. Disputou 15 partidos de liga durante a s\u00faa primeira tempada cos \"nerazzurri\", ano no que o equipo ga\u00f1ou o \"scudetto\", a Copa de Europa e a Copa Intercontinental. Nesta \u00faltima, ga\u00f1ada ante o Independiente arxentino, Malatrasi foi titular tanto no partido de volta como no de desempate disputado no Santiago Bernab\u00e9u. Ao ano seguinte os nerazzurri volveron ga\u00f1ar o campionato de liga e a Copa Intercontinental, mentres que na Copa de Europa caeron en semifinais fronte ao Real Madrid.\nAo final da tempada Malatrasi foi vendido ao Lecco, tam\u00e9n da Serie A, onde disputou 27 partidos nunha campa\u00f1a que acabou co descenso do club. Con todo, as s\u00faas boas actuaci\u00f3ns fixeron que se fixase nel o Milan, que o fichou no ver\u00e1n de 1967.\nNereo Rocco despregouno como l\u00edbero, posici\u00f3n que xa ocupara na s\u00faa etapa no Inter. Na s\u00faa primeira tempada no equipo \"rossonero\" ga\u00f1ou o \"scudetto\" e a Recopa de Europa. Ao ano seguinte proclamouse campi\u00f3n da Copa de Europa, sendo titular na final contra o de Johan Cruyff no Santiago Bernab\u00e9u. Converteuse as\u00ed no primeiro futbolista en conquistar o t\u00edtulo con dous equipos diferentes, e no \u00fanico en logralo con dous clubs da mesma cidade.\nEn outubro de 1969 converteuse no primeiro futbolista en ga\u00f1ar tres veces a Copa Intercontinental, sendo titular fronte ao Estudiantes tanto na ida como na volta.\nCoa s\u00faa carreira preto da fin, decidiu regresar ao seu primeiro equipo, o SPAL, co que xogou d\u00faas tempadas na Serie C, disputando un total de 55 partidos. Militou unha \u00faltima campa\u00f1a no Pro Patria de Busto Arsizio, antes de retirarse do f\u00fatbol en 1973.\nSelecci\u00f3n italiana.\nFoi internacional coa selecci\u00f3n italiana sub-23 e coa selecci\u00f3n B, antes de debutar coa selecci\u00f3n absoluta de Italia en 1965, nun partido contra Alema\u00f1a Oriental. Disputou un total de 3 partidos coa absoluta, os dous \u00faltimos en 1969.\nComo adestrador.\nDespois de sacar o curso de adestrador en outubro de 1971, regresou ao SPAL, onde exerceu como segundo adestrador durante d\u00faas tempadas. A continuaci\u00f3n pasou polo Legnago, onde permaneceu s\u00f3 unha tempada, antes de volver ao SPAL como t\u00e9cnico do equipo xuvenil.\nNa tempada 1980/81 substitu\u00edu a Antonio Trebiciani \u00e1 fronte dos xuven\u00eds da Roma, levando o equipo \u00e1 vitoria do Torneo de Viareggio de 1981.\nNo ver\u00e1n de 1981 foi contratado polo Pescara, equipo da Serie B, para substitu\u00edr a Aldo Agroppi. Con todo, foi destitu\u00eddo tras 4 derrotas nos primeiros 5 partidos. Posteriormente adestrou o Pontedera, o Forl\u00ec, o Angizia Luco e o Lodigiani.\nCaracter\u00edsticas t\u00e9cnicas.\nEra un futbolista polivalente, capaz de xogar como lateral, como central, como l\u00edbero e como centrocampista. Como defensa era rochoso, fiable, e seguro e ordenado nos pases."}
{"id": "556151", "revid": "98629", "url": "https://gl.wikipedia.org/wiki?curid=556151", "title": "Margarita Ucelay", "text": "Margarita Ucelay Maortua, nada en Madrid o 5 de maio de 1916 e finada na mesma cidade en 2014, foi unha fil\u00f3loga espa\u00f1ola. Estaba especializada na obra de Federico Garc\u00eda Lorca e editou algunhas das s\u00faas obras xa durante a chamada \"Transici\u00f3n espa\u00f1ola\".\nTraxectoria.\nFoi filla de Pura Maortua, pertencente \u00e1 burgues\u00eda vasca, e do avogado e bibli\u00f3filo Enrique Ucelay Sanz. A s\u00faa nai, apaixonada do teatro, foi amiga e colaboradora de Federico Garc\u00eda Lorca. Con el levou a escena algunhas obras co grupo teatral Anf\u00edstora, nome que lle deu o propio Lorca. \nA irm\u00e1 m\u00e1is vella, Matilde, foi a primeira arquitecta espa\u00f1ola titulada. Ti\u00f1a d\u00faas irm\u00e1s m\u00e1is, Luz, maior que ela, e Carmen, a m\u00e1is nova.\nUcelay cursou o bacharelato no Instituto-Escuela (1933), baseado nos principios da Instituci\u00f3n Libre de Ense\u00f1anza. Entre 1933 e 1936 estudou Dereito na Universidade Central.\nEn Anfistora co\u00f1eceu a Ernesto Guerra da Cal (antes chamado Ernesto P\u00e9rez Guerra), afiliado ao PCE e capit\u00e1n do Ex\u00e9rcito Popular da Rep\u00fablica, quen tivo unha destacada actividade durante a Guerra civil espa\u00f1ola. O 31 de outubro de 1936 contraeron matrimonio en Valencia, xunto a outras parellas de milicianos. Viviron en Valencia e Barcelona, at\u00e9 que en 1938 Guerra da Cal viaxou aos EUA para estreitar relaci\u00f3ns entre a Casa Branca e o goberno republicano. \nUcelay permaneceu en Barcelona xunto \u00e1 s\u00faa irm\u00e1 Luz e a filla recentemente nada desta at\u00e9 que en febreiro de 1939 se exiliaron en Francia, non sen m\u00faltiples dificultades. Debido \u00e1s s\u00faas ideas pol\u00edticas, sufriu o rexeitamento da s\u00faa t\u00eda Asunci\u00f3n Maortua, que resid\u00eda en Saint-Jean-de-Luz. Puido conseguir documentaci\u00f3n para viaxar a EUA no transatl\u00e1ntico Queen Mary. Por\u00e9n, durante a viaxe, o presidente Roosevelt reco\u00f1eceu o goberno franquista, polo que a s\u00faa documentaci\u00f3n perdeu a validez. En consecuencia, cando chegou foi internada na illa Ellis.\nConsegu\u00edronlle un visado estudantil para entrar no pa\u00eds, mais tivo que pasar previamente por Cuba. Xa en Nova York, o hispanista Federico de On\u00eds, da Universidade Columbia, axudou a Ucelay e o seu home. Grazas ao Movemento Internacional da Cruz Vermella e da Media L\u00faa Vermella, Ucelay puido presentar o seu expediente acad\u00e9mico da Universidade Central. O alto n\u00famero de matr\u00edculas de honra que ti\u00f1a permitiulle ser admitida na Universidade de Columbia. Iniciou ent\u00f3n unha ampla carreira profesional dedicada \u00e1 investigaci\u00f3n da obra de Lorca e ao ensino. O matrimonio seguiu unha vida acad\u00e9mica paralela, xa que Guerra da Cal, como lusista, especializouse en Jos\u00e9 Maria E\u00e7a de Queir\u00f3s. \nEn 1944 conseguiron a nacionalidade estadounidense. En 1948 naceu o seu fillo, o historiador Enric Ucelay-Da Cal, e en 1965 divorci\u00e1ronse. En 1968 Ucelay obtivo a c\u00e1tedra, co que consolidou a s\u00faa vida universitaria. Igual que Guerra da Cal, estivo moi vinculada \u00e1 Hispanic Society. Volveu a Espa\u00f1a en 1982 e morreu en Madrid en 2014.\nTraxectoria profesional.\nUnha vez aceptada na Universidade Columbia, en outono de 1939 Ucelay comezou a dar clases de lingua espa\u00f1ola no centro privado Vassar College, na localidade de Poughkeepsie. En 1941, baixo a direcci\u00f3n de On\u00eds, recibiu un MA (Master of Arts). No curso 1942-1943 comezou a dar clases de lingua espa\u00f1ola como lectora substituta no Hunter College, adscrito \u00e1 City University of New York. Ao mesmo tempo, continuou co seu doutoramento, dirixido por \u00c1ngel del R\u00edo, na Universidade de Columbia. A tese tratou sobre os tipos curiosos na literatura de Ram\u00f3n de Mesonero Romanos. Foi publicada posteriormente en forma de libro, \"Os espa\u00f1ois vistos por si mesmos\", publicada polo Colexio de M\u00e9xico como Estudo dun x\u00e9nero costumista.\nMalia a boa acollida da s\u00faa tese, preferiu dedicarse \u00e1 inmersi\u00f3n ling\u00fc\u00edstica na universidade privada feminina Barnard College. Al\u00ed, amais, fix\u00e9ronse as primeiras representaci\u00f3ns teatrais en espa\u00f1ol na cidade de Nova York. Nesta angueira participaron tam\u00e9n Amelia del R\u00edo e Laura de los R\u00edos Giner. En 1953 representaron \"La casa de Bernarda Alba\". En 1955, xunto ao seu marido, Guerra da Cal, publicaron \"Literatura espa\u00f1ola del siglo XX\".\nEn 1968 Ucelay obtivo a c\u00e1tedra de Literatura Hisp\u00e1nica. Dirixiu o departamento entre 1961 e 1965 e entre 1967 e 1981. Tras a s\u00faa xubilaci\u00f3n foi profesora em\u00e9rita durante 1982. Publicou, ademais, varios artigos na \"Hispanic Review\".\nEn 1982 trasladouse a Madrid e seguiu a estudar a obra in\u00e9dita de Garc\u00eda Lorca. Conservaba dous manuscritos mecanografados que pertenceran \u00e1 s\u00faa nai, da \u00e9poca de Anfistora, \"Amor de Don Perlimpl\u00edn con Belisa en su jard\u00edn\" e \"As\u00ed que pasen cinco a\u00f1os\". Antes da s\u00faa partida, dooulle o manuscrito \u00e1 Hispanic Society, mais foron a base para as edici\u00f3ns definitivas das d\u00faas obras, publicadas en 1990 e 1995, respectivamente. Participou en distintas fundaci\u00f3ns lorquianas e publicou no \"Bolet\u00edn da Fundaci\u00f3n Garc\u00eda Lorca\"."}
{"id": "556152", "revid": "65337", "url": "https://gl.wikipedia.org/wiki?curid=556152", "title": "Ariadna (emperatriz)", "text": "Elia Ariadna (en lat\u00edn \"Aelia Ariadne\") ou simplemente Ariadna foi unha emperatriz-consorte bizantina, esposa do emperador Zen\u00f3n e do seu sucesor Anastasio I Dicoro.\nTraxectoria.\nFamilia.\nAriadna era filla de Le\u00f3n I, o Tracio, e Elia Verina, unha irm\u00e1 de Basilisco e, polo tanto, sobri\u00f1a deste.\nTi\u00f1a unha irm\u00e1, Leoncia, que primeiro foi noiva de Xulio Patricio, un fillo de Aspar mais, probabelmente, o compromiso foi anulado cando Aspar e seu outro fillo, Ardabur, foron asasinados no 471. Daquela, Leoncia casou con Marciano, fillo do emperador Antemio. A parella liderou unha revolta contra Zen\u00f3n no 478-479 que fracasou e foron exiliados a Isauria despois da s\u00faa derrota final.\nUn irm\u00e1n m\u00e1is novo, de nome desco\u00f1ecido, naceu no 463 e morreu cinco meses despois. As \u00fanicas fontes sobre el son un hor\u00f3scopo de Retorio e unha haxiograf\u00eda de Daniel o Estilita.\nCasamento.\nAriadna naceu antes da morte de Marciano (reinado do 450-457). En xaneiro do 457, Marciano morreu por mor dunha enfermidade que se cre que era gangrena, contra\u00edda durante unha longa viaxe relixiosa. Este deixou unha filla, Marcia Eufemia, que casara con Antemio. Marciano fora proclamado \"Augusto\" ao casar con Pulqueria da dinast\u00eda Teodosiana. Coa s\u00faa morte, esta dinast\u00eda rematou, e o ex\u00e9rcito e o Senado bizantino decidiron nomear emperador ao seu pai, Flavio Valerio Le\u00f3n, quen nese momento, era tribuno dos \"Maciarios\", un rexemento que levaba a \"matea\" (maza, en lat\u00edn) como principal arma e foi proclamado emperador co apoio de Aspar, daquela, \"magister militum\". O 7 de febreiro do 457, foi coroado por Anatolio, Patriarca de Constantinopla, co nome de Le\u00f3n I. Esta fora a primeira coroaci\u00f3n levada a cabo por este patriarca, pola que Le\u00f3n quer\u00eda consegui-lo seu apoio. As\u00ed, Verina converteuse en emperatriz consorte e Ariadna en membro de familia imperial.\nNo 461, para fortalece-los seus apoios, Le\u00f3n fundou os \"excubitores\" como contrapeso aos soldados xerm\u00e1nicos de Aspar. Recrutou a maior\u00eda dos seus membros entre os robustos guerreiros isaurios. No 466, Tarasis Kodisas Rusombladadiotes, un oficial isaurio dos \"excubitores\" que se converteu, posteriormente, no emperador Zen\u00f3n\",\" presentou probas de que Ardabur, un fillo de Aspar, era culpable de traiz\u00f3n. O esc\u00e1ndalo provocou unha ruptura nas relaci\u00f3ns entre Aspar e Le\u00f3n, o que aumentou a dependencia do emperador dos \"excubitores\". No 467, a alianza entre Le\u00f3n e Tarasicodissa foi selada co matrimonio de Ariadna co oficial. Para facerse m\u00e1is agradable \u00e1 xerarqu\u00eda romana conservadora e \u00e1 poboaci\u00f3n maioritariamente de fala grega, o marido de Ariadna latinizou o seu nome adoptando o de Flavio Zen\u00f3n. O \u00fanico fillo da parella, Le\u00f3n, o futuro Le\u00f3n II, naceu no primeiro ano do seu matrimonio.\nReinado de Le\u00f3n I.\nEn 471, Aspar e Ardaburio foron asasinados no Gran Palacio de Constantinopla por orde de Le\u00f3n, quen foi alcumado \"Macelles\" (\"Carniceiro\") pola crueldade dos asasinatos. Zen\u00f3n converteuse, sen querelo, no \u00fanico aliado de Le\u00f3n no ex\u00e9rcito bizantino. En outubro do 473, o emperador, Le\u00f3n I proclamou \"C\u00e9sar\" a seu neto, o que supu\u00f1a facelo herdeiro ao trono como o seu parente masculino m\u00e1is pr\u00f3ximo. Cando o 18 de xaneiro do 474, o emperador morreu de disenter\u00eda, seu neto sucedeuno inmediatamente co nome de Le\u00f3n II e, polo tanto, Ariadna converteuse na emperatriz nai. Mais dado que Le\u00f3n II era demasiado novo para reinar s\u00f3, Ariadna e maila s\u00faa nai Verina convenc\u00e9rono para que coroase a Zen\u00f3n como coemperador; o que aconteceu o 9 de febreiro do 474. Cando Le\u00f3n caeu enfermo e morreu o 17 de novembro, Zen\u00f3n converteuse no \u00fanico emperador con Ariadna como a s\u00faa emperatriz consorte. \nConsorte.\nA nova parella gobernante non era especialmente popular, sobre todo polas orixes b\u00e1rbaras do novo emperador o que atraeu a antipat\u00eda da poboaci\u00f3n de Constantinopla. Mesmo entre as diferentes facci\u00f3ns do ex\u00e9rcito hab\u00eda certas discrepancias pois, mentres era apoiado polos auxiliares xerm\u00e1nicos, dirixidos por Teodorico Estrab\u00f3n, non estaba ben visto polos isauros tra\u00eddos por Le\u00f3n I para reducir a dependencia dos ostrogodos e, finalmente, o propio Zen\u00f3n chegou a entrar en conflito co seu xeneral e compa\u00f1eiro Ilo. \nInmediatamente, Basilisco e m\u00e1is Elia Verina aproveitaron a situaci\u00f3n para artellar unha conspiraci\u00f3n contra os seus familiares por matrimonio. En 475, estalou un levantamento popular contra o emperador na capital e, co apoio militar de Teodorico Estrab\u00f3n, Ilo e Armato, tomou o control de Constantinopla. Verina convenceu ao seu xenro para que abandonase a cidade e Zen\u00f3n fuxiu \u00e1 s\u00faa terra natal, levando consigo a alg\u00fans dos oficiais isaurios que viv\u00edan na capital imperial e tam\u00e9n ao tesouro bizantino. Basilisco foi ent\u00f3n proclamado \"augusto\" o 9 de febreiro de 475 no Palacio de Hebdomo polos ministros do palacio e mailo Senado bizantino pois a tradici\u00f3n permit\u00eda que o Senado reco\u00f1ecese a un usurpador, polo que Basilisco converteuse no gobernante legal. Non obstante, esta foi sen d\u00fabida a primeira sucesi\u00f3n mediante un golpe militar en polo menos cen anos. A horda que se formou en Constantinopla logrou vingarse de Zen\u00f3n executando a case todos os isaurios que quedaban na cidade. \nCon todo, Basilisco logrou distanciarse de case todos os seus aliados m\u00e1is importantes. Patricio, o mestre dos oficios e amante de Verina, foi executado para controlar as s\u00faas aspiraci\u00f3ns de elevalo ao trono. Como consecuencia, Verina m\u00e1is tarde actuou contra Basilisco para se vingar. Segundo C\u00e2ndido, (P.G. 85), despois da morte de Patr\u00edcio, Verina ter\u00edase virado a prol de Zen\u00f3n, mais o seu plan foi descuberto e s\u00f3 salvou a vida por mor da intervenci\u00f3n de Armato. \nTeodorico e Armato foron ascendidos a \"magister militum\" e \"magister militum praesentialis\" (mestre de soldados en presenza), respectivamente, pero quer\u00edan m\u00e1is. Finalmente, o apoio de Ilo tam\u00e9n estaba a diminu\u00edr, con toda probabilidade, debido \u00f3 masacre de Isauria que Basilisco permitira que tivese lugar. No 476, tanto Ilo como Armato desertaron de Zen\u00f3n, o que lle permitiu, en agosto, asediar Constantinopla. daquela, o l\u00edder dos godos pan\u00f3nicos, Teodorico o Amalo (que m\u00e1is tarde ser\u00eda co\u00f1ecido como Teodorico o Grande), aliouse con Zen\u00f3n. As s\u00faas ordes eran que atacase a Basilisco e aos seus federados, os godos de Tracia, dirixidos por Teodorico Estrab\u00f3n. A s\u00faa recompensa ser\u00eda recibir o t\u00edtulo de \"magister militum\" en poder de Estrab\u00f3n e t\u00f3dolos pagos que antes se deb\u00edan aos godos tracios. Dado que Constantinopla estaba, neses momentos, indefensa durante o asedio de Zen\u00f3n porque Teodorico Estrab\u00f3n ter\u00eda marchado cara ao norte para contrarresta-la ameaza do seu hom\u00f3nimo, o Senado abriu ent\u00f3n as portas da cidade aos isaurios e permitiu que Zen\u00f3n recuperase o trono. Ariadna era a s\u00faa emperatriz. \nNo 479, Ariadna enfrontouse co seu marido polo destino da s\u00faa nai, xa que Verina tentara asasinar a Ilo e fora pr\u00e9sa por el. Tam\u00e9n apoiara a revolta do seu outro xenro, Marciano, mesmo durante a s\u00faa catividade. A\u00ednda as\u00ed, Ariadna intentou conseguir a s\u00faa liberaci\u00f3n, primeiro con Zen\u00f3n e despois co propio Ilo, a petici\u00f3n do Emperador. Por\u00e9n, Ilo, non s\u00f3 se negou a concederlle a petici\u00f3n, sen\u00f3n que a acusou de querer p\u00f3r a outra persoa no trono do seu marido, o que a enfadou e fixo que, como a s\u00faa nai, tentase asasinar a Ilo. Xordanes atribu\u00edu o seu odio a unha causa diferente: afirma que Ilo encheu a cabeza de Zen\u00f3n de sospeitas maliciosas, o que ter\u00eda predisposto a Zen\u00f3n contra ela. Os asasinos contratados por ela fracasaron na tarefa, pero conseguiron cortarlle a orella a Ilo antes de que fosen arrestados. A pesar de co\u00f1ece-lo caso, Zen\u00f3n parece que non lles puido salva-las s\u00faas vidas. \nA liorta semella que non provocou maiores efectos no seu matrimonio pois, Ariadna, permaneceu casada con Zen\u00f3n at\u00e9 a s\u00faa morte o 9 de abril de 491. A Augusta conseguiu elixi-lo sucesor do seu marido no trono e, ao mesmo tempo, un novo marido para ela na persoa de Anastasio I D\u00edcoro, un oficial de palacio (\"silenciario\"), en detrimento de Lonxino, irm\u00e1n de Zen\u00f3n. Anastasio foi proclamado emperador o 11 de abril e casaron o 20 de maio do mesmo ano. Non obstante, o matrimonio non tivo fillos. \nAriadna morreu en Constantinopla no 515 e foi enterrada na Igrexa dos Santos Ap\u00f3stolos. Anastasio foi enterrado xunto a ela no 518. "}
{"id": "556156", "revid": "54334", "url": "https://gl.wikipedia.org/wiki?curid=556156", "title": "Fenda dixital", "text": "A fenda dixital \u00e9 calquera distribuci\u00f3n desigual no acceso, uso ou impacto das tecnolox\u00edas da informaci\u00f3n e a comunicaci\u00f3n entre grupos sociais. Estes grupos poden definirse con base a criterios de x\u00e9nero, xeogr\u00e1ficos ou xeopol\u00edticos, culturais... Debido \u00f3 alto custo das TIC, a s\u00faa adopci\u00f3n e utilizaci\u00f3n \u00e9 moi desigual en todo o mundo.\nO termo fenda dixital describe unha fenda de acceso e uso da tecnolox\u00eda da informaci\u00f3n e da comunicaci\u00f3n. Tradicionalmente consider\u00e1base unha cuesti\u00f3n principalmente de acceso. Dende 2013, cunha penetraci\u00f3n a nivel global de tel\u00e9fonos m\u00f3biles de m\u00e1is do 95%, a desigualdade relativa exponse entre aqueles que te\u00f1en m\u00e1is e menos ancho de banda e m\u00e1is ou menos habilidades asociadas.\nAm\u00e9rica Latina converteuse nunha das rexi\u00f3ns m\u00e1is proactivas do mundo en relaci\u00f3n coa inclusi\u00f3n da tecnolox\u00eda nos seus sistemas educativos. Estas pol\u00edticas p\u00fablicas apuntan a mellorar a inclusi\u00f3n social, a democratizaci\u00f3n do co\u00f1ecemento e a reduci\u00f3n da fenda dixital.\nConcepto.\nO concepto de fenda dixital aparece no chamado informe \u201cThe Missing Link \u201d, que se publicou en 1982 pola comisi\u00f3n Maitland. Nas conclusi\u00f3ns do informe destac\u00e1base a carencia de infraestruturas de telecomunicaci\u00f3ns nos pa\u00edses en v\u00edas de desenvolvemento, po\u00f1endo coma exemplo o tel\u00e9fono.\nO termo procede do ingl\u00e9s \"dixital divide\", utilizado durante a Administraci\u00f3n Clinton (a\u00ednda que a s\u00faa autor\u00eda non se pode asegurar con total precisi\u00f3n). Mentres que nalgunhas referenzas, c\u00edtase a coma o acu\u00f1ador do termo outros autores, como Hoffman, Novak e Schlosser ref\u00edrense a Lloyd Morrisett como o primeiro en empregalo para referirse \u00e1 fractura que se pod\u00eda producir nos Estados Unidos entre \u201cconectados\u201d e \u201cnon conectados\u201d, se non se superaban, mediante investimentos p\u00fablicos, as graves diferenzas entre territorios, razas e etnias, clases e x\u00e9neros. en infraestruturas e axudas \u00e1 educaci\u00f3n. En todo caso, durante aquela administraci\u00f3n public\u00e1ronse unha serie de informes baixo o t\u00edtulo \"Falling through the Net\", nos que se deixaba constancia do estado que este fen\u00f3meno ti\u00f1a na sociedade estadounidense a finais dos anos noventa.\nA partir desta orixe alg\u00fans autores, en castel\u00e1n, prefiren o termo \"fractura digital\" ou \"estratificaci\u00f3n digital\", por ser moito m\u00e1is expresivo sobre o que realmente significa. Na traduci\u00f3n a outras linguas romances, coma o franc\u00e9s, tam\u00e9n se optou polo termo de \"fracture\". Non obstante, a meirande parte dos autores hispanos dec\u00e1ntase polo de \"fenda\", m\u00e1is suave e politicamente correcto. Algunhas outras expresi\u00f3ns que foron usadas para referirse \u00e1 fenda dixital son \"divisoria dixital\", \"brecha inforcomunicacional\" e \"abismo dixital\".\nOutros autores estenden o alcance da fenda dixital para explicala tam\u00e9n en funci\u00f3n do que se denominou analfabetismo dixital, que consiste na escasa habilidade ou competencia dun gran sector da poboaci\u00f3n, especialmente entre aqueles nados antes da d\u00e9cada de 1960, para manexar as ferramentas tecnol\u00f3xicas de computaci\u00f3n e cuxo acceso aos servizos de Internet \u00e9 polo tanto moi escaso.\nSegundo os estudos realizados por Eurostat, a fenda dixital fai referencia \u00e1 \u201cdistinci\u00f3n entre aqueles que te\u00f1en acceso a Internet e poden facer uso dos novos servizos ofrecidos pola \"World Wide Web\", e aqueles que est\u00e1n exclu\u00eddos destes servizos\u201d. Tr\u00e1tase dunha separaci\u00f3n entre as persoas segundo a s\u00faa capacidade para utilizar as Novas Tecnolox\u00edas da Informaci\u00f3n e a Comunicaci\u00f3n (TIC) de forma eficaz e aquelas que non te\u00f1en acceso \u00e1s mesmas, ou t\u00e9ndoo, non saben utilizalas.\nDist\u00ednguense dous aspectos diferenciais, os que son habitualmente denominados como fenda dixital de primeira e segunda orde (ou primeira e segunda fenda dixital). No primeiro caso, faise referencia \u00e1s desigualdades no acceso, en tanto a segunda fenda est\u00e1 vinculada \u00f3 co\u00f1ecemento e aos usos en relaci\u00f3n coas Tics (G\u00f3mez e Ospina 2002; Proenza, F. 2012; Finkelievich e Prince, 2007, Rivoir 2010). A\u00ednda que a variable xeracional impacta notablemente na fenda dixital, m\u00faltiples causas explican estas desigualdades. Variables como x\u00e9nero, localizaci\u00f3n territorial, nivel de ingresos, etnia, entre outras, contrib\u00faen de maneira relevante \u00e1 existencia e profundizaci\u00f3n de ambalas d\u00faas fendas.\nA fenda dixital non s\u00f3 ref\u00edrese ao acceso as TIC, sen\u00f3n que tam\u00e9n o acceso a ela, neste sentido implica:\nAspectos te\u00f3ricos.\nAlg\u00fans dos primeiros autores que abordaron o problema da fenda dixital dende unha aproximaci\u00f3n sistem\u00e1tica e socialmente profunda foron Herbert Schiller e William Wresch. De maneira xeral, estes autores expo\u00f1\u00edan a necesidade de inclu\u00edr t\u00f3dolos sectores da poboaci\u00f3n no acceso \u00e1 informaci\u00f3n dispo\u00f1ible a trav\u00e9s das novas tecnolox\u00edas da informaci\u00f3n e a comunicaci\u00f3n, as\u00ed como das posibles vantaxes derivadas de tal acceso. Para Pippa Norris, tr\u00e1tase dun fen\u00f3meno que implica tres aspectos principais: a \"fenda global\" (que se presenta entre distintos pa\u00edses), a \"fenda social\" (que ocorre no interior dunha naci\u00f3n) e a \"fenda democr\u00e1tica\" (que se refire \u00e1 que existe entre quen participan e quen non participan dos asuntos p\u00fablicos en li\u00f1a).\nOutra corrente de investigadores centr\u00e1ronse en aspectos cuantitativos da fenda dixital, destacando as diferenzas estad\u00edsticas no acceso \u00e1s tecnolox\u00edas da informaci\u00f3n e da comunicaci\u00f3n, segundo un extenso abanico de variables socio-demogr\u00e1ficas entre as que destacan o sexo, a idade, o nivel de ingresos, a escolaridade, a raza e o lugar de residencia.\nUn dos aspectos m\u00e1is recentes que foi analizado sobre a fenda dixital, ten que ver non samente co acceso a Internet, sen\u00f3n coa calidade de dito acceso e a dispo\u00f1ibilidade de conexi\u00f3ns de banda ancha que permitan acceder \u00f3 contido multimedia en tempos e custos adecuados \u00f3 contexto dos usuarios.\nDe forma espec\u00edfica, o investigador neerland\u00e9s Jan A.G.M. van Dijck identifica catro dimensi\u00f3ns no acceso: a motivaci\u00f3n para acceder; o acceso material; as competencias para o acceso; e o acceso para usos avanzados (ou m\u00e1is sofisticados). Exp\u00f3n que a fenda dixital est\u00e1 en constante evoluci\u00f3n, dado o rexurxir de novos usos tecnol\u00f3xicos, que son apropiados m\u00e1is rapidamente por aqueles que te\u00f1en o acceso de forma m\u00e1is permanente e de mellor calidade, determinado polo ancho de banda.\nA fenda dixital segundo Serrano e Mart\u00ednez (2003) citado pola OEI (2014) def\u00ednese como: \"A separaci\u00f3n que existe entre as persoas (comunidades, estados, pa\u00edses ...) que utilizan as Tecnolox\u00edas da Informaci\u00f3n e a comunicaci\u00f3n (TIC) coma unha parte rutinaria da s\u00faa vida diaria e aquelas que non te\u00f1en acceso \u00e1s mesmas e que, a\u00ednda que as te\u00f1an non saben coma utilizalas\". De acordo con Eurostat, a fenda dixital fai referencia \u00e1 \"distinci\u00f3n entre aqueles que te\u00f1en acceso a Internet e poden facer uso dos novos servizos ofrecidos pola World Wide Web, e aqueles que est\u00e1n exclu\u00eddos destes servizos\".\nContexto da sociedade da informaci\u00f3n.\nCon ocasi\u00f3n do Cumio Mundial sobre a Sociedade da Informaci\u00f3n (CMSI) os principais grupos da sociedade civil deron vida \u00e1 campa\u00f1a CRIS (\"Communication Rights in the Information Society\"; en galego, \"Dereitos de Comunicaci\u00f3n na Sociedade da Informaci\u00f3n\"), co obxectivo de infundir a axenda do Cumio con cuesti\u00f3ns relacionadas cos medios de goberno e dereitos \u00e1 comunicaci\u00f3n.\nNa CRIS salientouse a funci\u00f3n das novas tecnolox\u00edas coma ferramentas de comunicaci\u00f3n de valores com\u00fans entre grupos, individuos e organizaci\u00f3ns sociais, criticando unha xustificaci\u00f3n instrumental das tecnolox\u00edas vistas principalmente coma un fin, m\u00e1is que coma un medio para impulsar un cambio social, unha visi\u00f3n instrumental que non considera nin as barreiras culturais e ling\u00fc\u00edsticas, nin as relaci\u00f3ns de dependencia e subordinaci\u00f3n t\u00e9cnica, econ\u00f3mica e pol\u00edtica entre do Norte e do Sur do Mundo.\nA inclusi\u00f3n dixital, sost\u00e9n este sector da sociedade civil, hai que pensala como un asunto colectivo, non individual, onde os beneficios sociais hai que velos en relaci\u00f3n aos que se xeran para as comunidades, organizaci\u00f3ns, familias e grupos que sacan proveito das tecnolox\u00edas, a\u00ednda que non te\u00f1an acceso a estas. A eficacia das pol\u00edticas de inclusi\u00f3n dixital depender\u00e1n das posibilidades de integraci\u00f3n do co\u00f1ecemento nos propios obxectivos dos seus beneficiarios, considerando que non existe un s\u00f3 modelo, sen\u00f3n moitas posibles sociedades da informaci\u00f3n e da comunicaci\u00f3n adaptadas segundo as diferentes necesidades e obxectivos individuais e com\u00fans dun planeta para nada homox\u00e9neo.\nSegundo a Organizaci\u00f3n Mundial do Comercio (OMC), as novas oportunidades tecnol\u00f3xicas (e do libre comercio a escala global) ser\u00e1n o motor dunha \"terceira revoluci\u00f3n industrial\". Grazas as TIC, poderanse anular as fendas de pobreza e falta de recursos existentes, confront\u00e1ndose no campo da econom\u00eda, das transformaci\u00f3ns pol\u00edticas e sociais, da identidade, na cultura e no poder, modelando novas relaci\u00f3ns a escala global.\nA trav\u00e9s do comercio electr\u00f3nico e dos e-servizos, da reduci\u00f3n dos custos de conexi\u00f3n, mellorando a eficiencia dos gobernos e servizos p\u00fablicos e favorecendo o rol do sector privado, crearase unha \"contorna favorable\" para lograr a reduci\u00f3n das desigualdades entre f\u00f3ra e dentro dos Estados, sempre segundo a OMC.\nAlg\u00fans autores cr\u00edticos sinalaron que, se nas grandes axendas internacionais enfat\u00edzanse os grandes beneficios que as Novas Tecnolox\u00edas poden ter para os pa\u00edses do Sur, o que at\u00e9 agora se identifica coa Sociedade da Informaci\u00f3n m\u00f3strase coma unha invenci\u00f3n das necesidades da globalizaci\u00f3n, vista como un fen\u00f3meno neoliberal; un desenvolvemento que non ten en conta as necesidades dun Sur, que se atopa na parte equivocada da fenda dixital. Segundo esta visi\u00f3n, son os pa\u00edses do Norte os principais propietarios e beneficiarios da World Wide Web, as\u00ed coma da industria do hardware, do software e da produci\u00f3n dos contidos, o 70% en ingl\u00e9s. O Sur permanece exclu\u00eddo, e con iso aumentan as diferenzas sociais rexionais, e imponse un modelo de desenvolvemento \"dende o Norte\", ao seu xeito.\nTales voces cr\u00edticas soste\u00f1en que, de novo, se propo\u00f1en vellas l\u00f3xicas que nunca promoveron cambios significativos e que, ao contrario, deron lugar a novas relaci\u00f3ns de dependencia e acentuaron as desigualdades existentes: o hardware, por exemplo, est\u00e1 pensado en Occidente, o que sup\u00f3n para o Sur novas formas de traballo, moitas veces feminina e infantil, nas industrias de ensamblaxe, reforzando a destruci\u00f3n dos lazos sociais e da econom\u00eda de explotaci\u00f3n e aumentando exponencialmente a poluci\u00f3n tecnol\u00f3xica.\nDende outros contextos, exp\u00faxose equiparar a existencia das fendas dixitais con aspectos pedag\u00f3xicos da formaci\u00f3n en t\u00f3dolos \u00e1mbitos. A cada fenda dixital deber\u00edalle corresponder unha similar dende a did\u00e1ctica. A este concepto en construci\u00f3n denomin\u00f3uselle directamente \"fenda did\u00e1ctica\"\nDimensi\u00f3ns.\nFenda dixital de x\u00e9nero.\nA fenda dixital de x\u00e9nero \u00e9 unha das variables m\u00e1is relevantes relacionados co atraso das mulleres na incorporaci\u00f3n \u00f3 mundo das novas tecnolox\u00edas e o uso de Internet. As diferenzas de acceso entre homes e mulleres se dan en t\u00f3dalas sociedades actuais, tanto en contextos de econom\u00edas avanzadas coma de econom\u00edas en desenvolvemento. Igualmente, Arenas Ramiro destaca que \"As desigualdades existentes entre homes e mulleres no terreo das novas tecnolox\u00edas e internet, te\u00f1en diferentes manifestaci\u00f3ns, que van dende o acceso, pasando pola intensidade do uso, at\u00e9 o tipo de uso que se lles d\u00e1, sen esquecer, loxicamente, os factores econ\u00f3micos e socioculturais que as rodean\".\nAs mulleres aproveitan cada vez m\u00e1is as tecnolox\u00edas da informaci\u00f3n e comunicaci\u00f3n (TIC) en t\u00f3dalas esferas da vida. Pero o mesmo tempo se produce unha fenda de x\u00e9nero manifesta no so no menor numero de mulleres usuarias das TIC, sen\u00f3n tam\u00e9n na persistencia das desigualdades estruturais espec\u00edficas de x\u00e9nero que constit\u00faen barreiras para seu acceso e uso. \u00d3 principio da aparici\u00f3n das TIC, se part\u00eda da idea de que non exist\u00eda a fenda dixital, sen\u00f3n que o atraso dalg\u00fans sectores, colectivos e pa\u00edses, era un estadio que se superar\u00eda co paso do tempo e co crecemento econ\u00f3mico (bastar\u00eda con ofrecer ordenadores para que a xente os utilizase). Por\u00e9n, hoxe const\u00e1tase que hai diversos tipos de fenda dixital e que esta persiste e adquire novas formas; ademais da fenda de acceso, hai unha fenda de uso, unha fenda de contidos e unha fenda de habilidades tecnol\u00f3xicas.\nFenda dixital xeogr\u00e1fica.\nA fenda dixital xeogr\u00e1fica, segundo a OEI, abrangue grupos sociais que se atopan tanto en zonas urbanas coma en zonas rurais. Con todo, a infraestrutura dispo\u00f1ible para asistir a \u00e1mbolos dous grupos \u00e9 moi diferente. En particular, o illamento xeogr\u00e1fico das zonas rurais exp\u00f3n un acceso total e diferente \u00f3 urbano, pois nas \u00e1reas rurais escasamente contan polo menos en M\u00e9xico coas escolas de nivel b\u00e1sico que poden contar cunha antena, iso se a situaci\u00f3n xeogr\u00e1fica o permite, non sendo as\u00ed nas zonas urbanas onde inda que non hai Wi-Fi gratu\u00edto, existen cibercaf\u00e9s, parques, bibliotecas, etc. que poden dar o servizo, as\u00ed coma moitos fogares que xa te\u00f1en internet.\nSegundo este enfoque, o \u201cpobre dixital\u201d \u00e9 unha persoa que carece, sexa por falta de acceso \u2013consideraci\u00f3n de oferta\u2014 ou pola falta de co\u00f1ecemento de como se utiliza ou pola falta de ingresos \u2013consideraci\u00f3ns de demanda\u2014, da informaci\u00f3n e da comunicaci\u00f3n que se accede a trav\u00e9s das tecnolox\u00edas dixitais. Poden ser considerados pobres dixitais quen non utilizan as TIC, sexa por falta de oferta ou de capacidades de utilizaci\u00f3n. A isto, p\u00f3deselle sumar a carencia de informaci\u00f3n acerca das vantaxes de utilizar o TIC. Identificar as principais causas da fenda dixital utilizando este esquema conceptual, permite definir, alineamientos de pol\u00edtica p\u00fablica a implementar que permitan achicar as fendas dixitais \u2013ou devandito en termos de Barrantes, reducir a pobreza dixital- de maneira m\u00e1is eficiente.\nEstas diferenzas manif\u00e9stanse as\u00ed mesmo entre homes e mulleres, idades, status social, paralelamente \u00e1s \"fendas\" de sempre: o acceso \u00e1 sanidade, \u00e1 educaci\u00f3n e mais a mortalidade infantil, a fame e a pobreza.\nCifras globais\nSegundo Internet World Stats, en 2019 hai 4.536 mill\u00f3ns de internautas conectados, con porcentaxes de cobertura do total da poboaci\u00f3n que oscilan entre o 89% en Estados Unidos e o 88% en Europa, ata o 40% no continente africano. No medio, a cobertura en Am\u00e9rica Latina e o Caribe alcanza o 69%.\nOs datos de 2021 da Uni\u00f3n Internacional de Telecomunicaci\u00f3ns mostran que no conxunto do planeta a porcentaxe de usuarios conectados \u00e9 do 63%, dos que a maior\u00eda son dos pa\u00edses desenvolivos, un 90% deles usan internet, fronte a s\u00f3 un 27% de usuarios conectados nos pa\u00edses meno desenvolvidos (PMD). A distribuci\u00f3n rexional tam\u00e9n \u00e9 desigual: en Europa est\u00e1n conectados o 87% da poboaci\u00f3n; no continente americano, o 81%; na Comunidade de Estados Independentes (as antigas rep\u00fablicas ex-sovi\u00e9ticas), o 82%; nos pa\u00edses \u00e1rabes, o 66%; no resto dos pa\u00edses asi\u00e1ticos e no Pac\u00edfico, o 61% e, en \u00c1frica, o 33%.\nO informe SITEAL 2014 para Am\u00e9rica Latina, baseado na Uni\u00f3n Internacional de Telecomunicaci\u00f3ns da ITU, revela datos de penetraci\u00f3n da banda ancha fixa (2010-2013) cun crecemento do 5,28% ao 7,35%. O informe destaca que este incremento est\u00e1 en pleno desenvolvemento na rexi\u00f3n xunto co crecemento exponencial da banda ancha m\u00f3bil nos dous \u00faltimos anos, que pasou de 9 accesos por cada 100 habitantes en 2011 a m\u00e1is de 28 no segundo semestre de 2013. Cabe destacar o crecemento da telefon\u00eda m\u00f3bil na rexi\u00f3n, que pasou do 5,26% en 2011 ao 117,72% en 2014.\nEstratexias para diminu\u00edr a fenda dixital.\nExp\u00faxose a necesidade de estimular non s\u00f3 o acceso, sen\u00f3n tam\u00e9n o uso e o empoderamiento das novas tecnolox\u00edas, xa que estas poden efectivamente incidir en procesos de desenvolvemento, combatendo as demais fendas que subxacen \u00e1 dixital.\nCon todo, alg\u00fans traballos conclu\u00edron en que moitas destas iniciativas responden a visi\u00f3ns optimistas sobre o impacto das tecnolox\u00edas da informaci\u00f3n e a comunicaci\u00f3n no desenvolvemento, e conciben que o problema da fenda dixital resolverase mediante a introduci\u00f3n de computadores persoais con acceso a Internet. Aspectos coma a capacitaci\u00f3n dos usuarios e a creaci\u00f3n de contidos culturalmente adecuados a cada contexto, son frecuentemente deixados de lado. De forma similar, as comunidades receptoras nestes procesos de equipamento tecnol\u00f3xico, poucas veces son tomadas en conta, o que afecta a sustentabilidade a longo prazo de proxectos desta natureza.\nNeste sentido, alg\u00fans autores expo\u00f1en que as TIC deber\u00edan proporcionar un espazo de encontro dunha nova esfera p\u00fablica, onde a sociedade civil poida definirse e comprenderse na s\u00faa diversidade e onde as estruturas pol\u00edticas estean suxeitas \u00f3 debate p\u00fablico e sexan avaliadas polas s\u00faas acci\u00f3ns, garantindo a participaci\u00f3n das categor\u00edas m\u00e1is exclu\u00eddas a trav\u00e9s de perspectivas de x\u00e9nero, rexionais e sociais.\nExclusi\u00f3n dixital.\nA exclusi\u00f3n dixital v\u00e9n provocada en moitos casos pola falta non s\u00f3 de acceso, sen\u00f3n de accesibilidade, polas barreiras no acceso universal, isto \u00e9, para t\u00f3dalas idades e (dis)capacidades. Tam\u00e9n prod\u00facese en situaci\u00f3ns de peche e prisi\u00f3n. A Declaraci\u00f3n Universal de Dereitos Emerxentes (DUDHE) aprobada en 2007 deixou definido o dereito \u00e1 tecnolox\u00eda en relaci\u00f3n co dereito \u00e1 comunicaci\u00f3n no seu artigo 5.8., reco\u00f1ecendo \u00abo dereito de t\u00f3dalas persoas e de toda comunidade a comunicarse cos seus semellantes por calquera medio da s\u00faa elecci\u00f3n. Para ese efecto, toda persoa ten dereito \u00f3 acceso e o uso das tecnolox\u00edas da informaci\u00f3n e da comunicaci\u00f3n, en particular internet\u00bb. A exclusi\u00f3n dixital implica as\u00ed unha situaci\u00f3n de violaci\u00f3n de dereitos humanos.\nConsecuencias da fenda dixital.\nUnha das consecuencias da fenda dixital \u00e9 o atraso, as\u00ed como a dificultade que enfrontan as persoas para sa\u00edr de condici\u00f3ns de pobreza por ter problemas na toma de informaci\u00f3n pola falta de acceso a novos co\u00f1ecementos o que leva a esta parte da sociedade \u00e1 ignorancia e falta de comunicaci\u00f3n social pola limitaci\u00f3n de informaci\u00f3n que ademais os limita a actividades primarias. Cabe resaltar que a implementaci\u00f3n da dixitalizaci\u00f3n debe facerse con moita responsabilidade, e educar no seu uso \u00e1 poboaci\u00f3n.\nPor rexi\u00f3ns.\nEn Espa\u00f1a.\nEspa\u00f1a ocupa o posto #34 no World Economic Forum Networked Readiness Index (\u00edndice que mide como os pa\u00edses aproveitan as oportunidades ofrecidas polo TIC), lonxe de pa\u00edses da s\u00faa contorna como Finlandia, Su\u00edza, Alema\u00f1a, Francia ou EE. UU. Nestes pa\u00edses a porcentaxe de fogares con acceso a alg\u00fan tipo de conexi\u00f3n de banda ancha sit\u00faase apenas entre o 50-60%, cunha penetraci\u00f3n bastante afastada das outras grandes econom\u00edas da UE.\nA falta de conexi\u00f3n a Internet ou a facilidade de acceso ten consecuencias graves dende o punto de vista da exclusi\u00f3n social. En primeiro lugar, a fenda dixital xera un tipo de exclusi\u00f3n xeogr\u00e1fica, tendo coma as zonas m\u00e1is afectadas as rurais e as zonas suburbanas que se enfrontan a posibles fallos do mercado e \u00e1 falta de investimento en TIC e nas s\u00faas infraestruturas. En segundo lugar, atopamos un tipo de exclusi\u00f3n catalogado como xeracional: as persoas maiores te\u00f1en un nivel de penetraci\u00f3n e unha taxa de uso moi inferior aos demais grupos de idades. Finalmente, e contando con que a econom\u00eda dixital sup\u00f3n xa un 5,7% do PIB do pa\u00eds, as persoas con baixos recursos econ\u00f3micos non poden acceder \u00e1 informaci\u00f3n e as ferramentas que ofrece a contorna dixital, sufrindo as\u00ed mesmo unha descapitalizaci\u00f3n que ten un alto prezo en termos educativos e de acceso e mantemento no mercado. En termos econ\u00f3micos, a brecha dixital ten un custo social de 1300 mill\u00f3ns de euros en Espa\u00f1a.\nAs\u00ed mesmo, a fenda dixital vese incrementada polos prezos ofrecidos polas operadoras. No caso de Espa\u00f1a, a Comisi\u00f3n Europea advert\u00edu de que os prezos do ADSL est\u00e1n por encima da media da UE. De feito, Espa\u00f1a sit\u00faase entre os pa\u00edses OCDE coa banda ancha m\u00e1is cara."}
{"id": "556159", "revid": "15490", "url": "https://gl.wikipedia.org/wiki?curid=556159", "title": "Valent\u00ed Almirall i Llozer", "text": ""}
{"id": "556161", "revid": "6427980", "url": "https://gl.wikipedia.org/wiki?curid=556161", "title": "Constantino Bedoya V\u00e1zquez", "text": "Constantino Bedoya V\u00e1zquez, nado en Mi\u00f1o o 7 de agosto de 1947, \u00e9 un pol\u00edtico galego do PPdeG. Irm\u00e1n de Moncho e Lola.\nTraxectoria.\nDelineante. Afiliado a Alianza Popular dende 1979. Foi candidato desta formaci\u00f3n \u00e1 alcald\u00eda de San Sadurni\u00f1o nas elecci\u00f3ns municipais de 1983 logrando 2 concelleiros, por detr\u00e1s do PSdeG-PSOE e os independentes, situ\u00e1ndose na oposici\u00f3n. Volveu ser candidato nas municipais de 1987 e subeu a 4 concelleiros, os mesmos que o PSdeG pero sendo estes os m\u00e1is votados, polo que continuaron na alcald\u00eda. En abril de 1990 foi elixido alcalde grazas a unha moci\u00f3n de censura apoiada polos independentes. \nEncabezou a candidatura do PPdeG nas municipais de 1991 e foi a forza m\u00e1is votada, con 5 concelleiros, e continuou gobernando grazas ao apoio dos independentes, dos cales un deles (Fernando Barro Sab\u00edn) marchou do goberno en outubro de 1991, e outro (Jos\u00e9 Seraf\u00edn Gund\u00edn Sab\u00edn) pasou a formar parte das listas populares. Nese mandato foi deputado provincial. Foi reelixido con maior\u00eda absoluta en 1995, con 6 concelleiros, \u00f3 igual que en 1999 e 2003 cando logrou 7 concelleiros. Nas municipais de 2007 perdeu a maior\u00eda absoluta e cedeulle a alcald\u00eda ao nacionalista Secundino Garc\u00eda Casal, dado o acordo entre o BNG e o PSdeG. Volveu ser candidato do PPdeG en 2011 pero non consigueu recuperala alcald\u00eda, dado que o BNG logrou maior\u00eda absoluta."}
{"id": "556178", "revid": "5863", "url": "https://gl.wikipedia.org/wiki?curid=556178", "title": "Segundo Chom\u00f3n", "text": ""}
{"id": "556179", "revid": "5863", "url": "https://gl.wikipedia.org/wiki?curid=556179", "title": "Segundo de Chom\u00f3n Ruiz", "text": ""}
{"id": "556181", "revid": "5863", "url": "https://gl.wikipedia.org/wiki?curid=556181", "title": "Segundo Chom\u00f3n Ruiz", "text": ""}
{"id": "556187", "revid": "123800", "url": "https://gl.wikipedia.org/wiki?curid=556187", "title": "In\u00e9s Angela Camilloni", "text": ""}
{"id": "556189", "revid": "98629", "url": "https://gl.wikipedia.org/wiki?curid=556189", "title": "Manuel Lamas Soto", "text": "Manuel Jos\u00e9 Lamas Soto, nado en Igrexafeita (San Sadurni\u00f1o) en 1955 e finado en San Sadurni\u00f1o o 19 de xaneiro de 2016, foi un pol\u00edtico galego do PSdeG-PSOE.\nTraxectoria.\nParticipou na creaci\u00f3n da revista Pumari\u00f1o en 1976, as\u00ed como na asociaci\u00f3n de veci\u00f1os Adiante da s\u00faa parroquia natal a partir de 1978, chegando a selo seu presidente. Encabezou a candidatura do PSdeG-PSOE en San Sadurni\u00f1o nas elecci\u00f3ns municipais de 1979, logrando 6 concelleiros fronte \u00f3s 7 de CIDSA. Encabezou de novo a candidatura socialista nas municipais de 1983 e foi elixido alcalde como cabeza da lista m\u00e1is votada. Durante o seu mandato tivo que lidar coa crise industrial da comarca de Ferrol e a necesidade de infraestruturas do concello, logrando mellorar estas e a instalaci\u00f3n, mediante a ZUR, de empresas como a madeireira Intasa e a conserveira El Cisne. Volveu ser elixido alcalde tralas municipais de 1987, tam\u00e9n como cabeza da lista m\u00e1is votada. Gobernou en minor\u00eda ata que en novembro de 1988 estableceu un goberno cos independentes, o cal se manter\u00eda ata xaneiro de 1990. En abril dese mesmo ano perdeu a alcald\u00eda mediante unha moci\u00f3n de censura impulsada polo PPdeG e os independentes.\nVolveu a selo candidato socialista \u00e1 alcald\u00eda en 1991 e 1995, pero non conseguiu recuperalo goberno dado \u00e1s vitorias do PPdeG. Formou parte de candidaturas do PSdeG en seguintes convocatorias electorais en postos honor\u00edficos."}
{"id": "556190", "revid": "123800", "url": "https://gl.wikipedia.org/wiki?curid=556190", "title": "In\u00e9s A. Camilloni", "text": ""}
{"id": "556192", "revid": "5863", "url": "https://gl.wikipedia.org/wiki?curid=556192", "title": "Marta Larralde Rivera", "text": ""}
{"id": "556193", "revid": "65337", "url": "https://gl.wikipedia.org/wiki?curid=556193", "title": "D\u00f3lar de comercio (Estados Unidos)", "text": "O d\u00f3lar de comercio estadounidense \u00e9 unha moeda co valor facial dun d\u00f3lar emitida en prata pola Casa da Moeda dos Estados Unidos entre 1873 e 1885 para competir con outros d\u00f3lares comerciais de m\u00e9trica similar emitidos por diversos pa\u00edses para o comercio coa Asia Oriental. \nA idea da creaci\u00f3n desta moeda xurdiu xa na d\u00e9cada de 1860, cando o prezo da prata comezou a baixar por mor da actividade mineira no Oeste dos Estados Unidos. Finalmente, presentouse no Congreso un proxecto de lei que prev\u00eda a creaci\u00f3n dun d\u00f3lar de comercio, que foi aprobado e posteriormente sancionado como Lei da Moeda de 1873, que lle outorgaba curso legal nos EEUU unicamente ata unha cantidade de cinco d\u00f3lares. \nLogo de tomar en consideraci\u00f3n varios dese\u00f1os, tom\u00e1ronse como definitivas a propostas presentadas, tanto para o anverso como para o reverso, polo gravador xefe da Casa da Moeda dos EEUU, William Barber. \nA s\u00faa cu\u00f1axe iniciouse no propio 1873 e a maior\u00eda dos exemplares foron enviados \u00e1 China. Co tempo, os produtores de prata comezaron a converter grandes cantidades deste metal en d\u00f3lares de comercio na Casa da Moeda, o que provocou que a moeda chegase a inserirse nas canles comerciais estadounidenses. Tal situaci\u00f3n causou insatisfacci\u00f3n entre os que a recib\u00edan como medio de pagamento, dada a mala sona acadada polos d\u00f3lares de comercio, que se negociaban por un valor inferior ao seu valor nominal. En resposta \u00e1 s\u00faa ampla presenza no mercado nos Estados Unidos, este d\u00f3lar foi oficialmente desmonetizado en 1876, a\u00ednda que a s\u00faa cu\u00f1axe se mantivo ata 1885 con alg\u00fans exemplares de proba anuais.\nAntecedentes.\nLogo do estoupido en 1849 da febre do ouro de California, en 1851 xurdiu a febre do ouro Australiana, que provocou a introduci\u00f3n no comercio dunha cantidade de ouro superior \u00e1 que poder\u00edan absorber doadamente as canles comerciais normais. Isto provocou unha diminuci\u00f3n do valor do ouro e un aumento do valor relativo da prata. Como resultado, as moedas de prata desapareceron axi\u00f1a da circulaci\u00f3n por mor do seu acaparamento e da s\u00faa fundici\u00f3n. A reacci\u00f3n do Congreso foi autorizar que a \"US Mint\" reducise a produci\u00f3n de todas as moedas de prata do sistema, ag\u00e1s a de tres centavos e a dun d\u00f3lar. A partir da d\u00e9cada de 1860 a produci\u00f3n de prata aumentou e, xa que logo, o seu prezo diminu\u00edu. Durante este tempo, as moedas de prata desapareceron en gran medida da circulaci\u00f3n e foron substitu\u00eddas pola moeda de cobre divisionaria e polo papel moeda.\nNa China, o peso mexicano substitu\u00edra o real de oito espa\u00f1ol como moeda moi apreciada no comercio. No entanto, a poboaci\u00f3n chinesa era moi sensible a calquera cambio no dese\u00f1o das moedas e amos\u00e1base reticente a aceptar novas especies, por pequeno que fose o cambio no seu dese\u00f1o. O d\u00f3lar de prata estadounidense, que era 0,49 gramos m\u00e1is lixeiro que o real de oito espa\u00f1ol e o peso mexicano, non era popular en Asia por esa diferenza de peso, o que obrigaba os comerciantes estadounidenses a mercar pezas espa\u00f1olas ou mexicanas para as utilizar no comercio. A partir de 1866, durante o reinado en M\u00e9xico do emperador Maximiliano, cambiouse o de\u00f1o do peso para amosar o retrato do monarca, o que motivou a s\u00faa desaprobaci\u00f3n xeneralizada pola poboaci\u00f3n chinesa.\nCreaci\u00f3n do marco lexislativo.\nNo marco dunha investigaci\u00f3n levada a cabo na Ceca de San Francisco, John Jay Knox, que ocupaba o cargo de controlador de moeda adxunto, comezou a debater a situaci\u00f3n monetaria con Louis A. Garnett, que exercera como tesoureiro e ensaiador daquela ceca. Garnett recomendou que os Estados Unidos cu\u00f1asen un d\u00f3lar comercial para a s\u00faa exportaci\u00f3n ao Extremo Oriente, co fin de competir coas moedas de comercio de prata emitidas por outros pa\u00edses e que xa eran moi populares na rexi\u00f3n. O razoamento de Garnett base\u00e1base en que a maior\u00eda das moedas se atesourar\u00edan ou se fundir\u00edan en Asia e nunca se chegar\u00edan a presentar para o seu troco, o que lle permitir\u00eda ao Goberno obter beneficios da se\u00f1oreaxe \u2014\u00e9 dicir, na diferenza entre o valor nominal das moedas e o custo da s\u00faa produci\u00f3n\u2014. Durante a s\u00faa estad\u00eda en San Francisco, Knox tam\u00e9n discutiu a proposta de d\u00f3lar de comercio con Henry Linderman, que naquel momento traballaba como axente especial do Tesouro dos EEUU. En 1870, Knox redactou un informe para o Tesouro e logo encargouse da redacci\u00f3n do proxecto de lei sobre a creaci\u00f3n destas moedas, que foi aprobado por George Boutwell, o secretario do Tesouro. Logo dalgunhas revisi\u00f3ns e modificaci\u00f3ns, o proxecto de lei foi presentado ao Congreso.\nO 19 de novembro de 1872, en tanto que o proxecto de lei sobre a cu\u00f1axe de moedas continuaba no Congreso, Linderman presentoulle un informe ao secretario do Tesouro no que argumentaba que o d\u00f3lar de comercio non precisar\u00eda ter curso legal e que poder\u00eda ser unha simple peza de prata impresa cos datos do seu peso e da fineza da s\u00faa lei. Linderman tam\u00e9n sinalaba que un produto desta natureza poder\u00eda substitu\u00edr o peso mexicano e chegar a reportar un beneficio de entre o seis e o oito por cento; naquel momento, a prata estadounidense exportada a Asia vend\u00edase cun desconto do dous por cento. Linderman propuxo que a moeda recibise o nome de \"Silver Union\" (\"uni\u00f3n de prata\", para a distinguir dos d\u00f3lares para a circulaci\u00f3n com\u00fan que se cu\u00f1aban naquela \u00e9poca.\nEn febreiro de 1872, o proxecto de lei foi emendado por un comit\u00e9 da C\u00e1mara de Representantes para inclu\u00edr a autorizaci\u00f3n dun d\u00f3lar de comercio de 27 gramos, a\u00ednda que esta proposta foi substitu\u00edda meses despois, cando a C\u00e1mara votou favorablemente a produci\u00f3n dun d\u00f3lar est\u00e1ndar de 24,9 gramos. Por\u00e9n, mentres estaba no Senado, engadiuse ao proxecto unha disposici\u00f3n que lle esix\u00eda ao Tesouro retomar a idea da cu\u00f1axe dun d\u00f3lar de 27 gramos. O proxecto de lei xa revisado foi aprobado na C\u00e1mara de Representantes e no Senado, e foi asinado polo presidente Ulysses S. Grant o 12 de febreiro de 1873, para se converter na Lei da Moeda de 1873.\nEntre outras cousas, a nova lei prev\u00eda a cu\u00f1axe de d\u00f3lares de comercio dotados de curso legal ata a cantidade de cinco d\u00f3lares. A disposici\u00f3n sobre a dotaci\u00f3n do car\u00e1cter de curso legal engadiuse mediante unha cl\u00e1usula de \u00faltima hora para satisfacer os intereses dos produtores de prata. Ante a insistencia do senador por Ohio John Sherman, ordenouse indicar no seu reverso o peso e a fineza da lei da moeda, unha indicaci\u00f3n que o historiador numism\u00e1tico Don Taxay considerou incomprensible, xa que \"os comerciantes chineses nunca a entender\u00edan\".\nCon anterioridade \u00e1 aprobaci\u00f3n da Lei da Moeda de 1873, o director da Ceca de Filadelfia era tam\u00e9n o responsable do resto das sucursais da Casa da Moeda dos Estados Unidos; mais logo da s\u00faa aprobaci\u00f3n, a direcci\u00f3n da \"US Mint\" trasladouse a Washington e a responsabilidade das cecas sucursais foi transferida aos seus respectivos superintendentes.\nSelecci\u00f3n do dese\u00f1o.\nXa ao longo de 1872, a Casa da Moeda levou a cabo a cu\u00f1axe dunha serie de probas para determinar un dese\u00f1o definitivo do novo d\u00f3lar de comercio, en previsi\u00f3n de que a nova Lei da Moeda puidese ser aprobada en calquera momento. A produci\u00f3n destas probas continuou durante 1873, e a denominaci\u00f3n inicial de \"d\u00f3lar comercial\" (\"commercial dollar\") cambiou a \"d\u00f3lar de comercio\" (\"trade dollar\"), xa antes de que o proxecto se convertese en lei. Logo da aprobaci\u00f3n da lei, Linderman reuniuse co director da Casa da Moeda dos Estados Unidos, James Pollock, para discutir acerca do dese\u00f1o do novo d\u00f3lar xa autorizado, e ambos acordaron solicitar \u00e1 empresa de xoiar\u00eda e gravado de Filadelfia \"Bailey Banks &amp; Biddle\" a proposta duns dese\u00f1os, para os comparar cos xa creados polo gravador xefe da Casa da Moeda, William Barber.\nLogo de examinar os dese\u00f1os propostos por ambas as partes, Linderman determinou que se deber\u00eda representar unha figura sedente da Liberdade ollando cara \u00e1 esquerda, en alusi\u00f3n a Oriente, a Asia. Ao parecer, Linderman seleccionou os dese\u00f1os a partir de dous padr\u00f3ns diferentes. En xu\u00f1o de 1873, revisou os dese\u00f1os presentados por Barber e elixiu un anverso que un xornalista da \u00e9poca describiu como \"unha figura feminina sentada sobre fardos de mercador\u00edas, que sost\u00e9n na man esquerda un pergami\u00f1o coa palabra 'Liberdade', e \u00e1s s\u00faas costas hai unha manda de trigo que expresa, xunto cos fardos, o car\u00e1cter comercial da moeda: a man dereita estendida sost\u00e9n unha p\u00f3la de oliveira\". O reverso seleccionado representa unha aguia calva, tal e como esixe a lei. A aguia ten tres frechas na pouta dereita e unha p\u00f3la de oliveira na esquerda, unha inversi\u00f3n da orde da maior\u00eda das moedas de prata estadounidenses da \u00e9poca. A Casa da Moeda dos Estados Unidos vendeu ao p\u00fablico, en cantidades limitadas, un conxunto de seis probas cu\u00f1adas, catro con variaci\u00f3ns sobre o anverso adoptado e d\u00faas con retratos da Liberdade.\nProduci\u00f3n.\nLinderman asumiu o cargo de director da Casa da Moeda dos Estados Unidos e Pollock pasou a ser o superintendente da Ceca de Filadelfia. En xullo de 1873 comezou a produci\u00f3n dos cu\u00f1os necesarios para a cu\u00f1axe das moedas e Linderman pediulle a Pollock mediante un telegrama que se acelerase a produci\u00f3n dos d\u00f3lares de comercio porque soubo que M\u00e9xico estaba a preparar unha nova emisi\u00f3n de pesos cun dese\u00f1o antigo, que xa se suspendera en 1866 pero que resultaba moi popular en Asia. As\u00ed as cousas, o primeiro d\u00f3lar de comercio foi cu\u00f1ado durante unha cerimonia disposta para a ocasi\u00f3n o 11 de xullo de 1873 na Ceca de Filadelfia. \nNa primeira tiraxe ordinaria, o 14 de xullo, cu\u00f1\u00e1ronse 40.000 moedas. A Ceca de Carson City recibiu os seus primeiros cu\u00f1os para iniciar a produci\u00f3n de d\u00f3lares de comercio o 22 de xullo, e os destinados \u00e1 Ceca de San Francisco chegaron ao seu destino uns d\u00edas despois. En total en Filadelfia produc\u00edronse nese primeiro ano 396.635 moedas para a circulaci\u00f3n mais outras 865 en acabamento especial (\"proof\"), fronte \u00e1s 124.500 de Carson City e as 703.000 de San Francisco.\nEse primeiro ano de produci\u00f3n, os responsables das tres sucursais da \"US Mint\" queix\u00e1ronse da calidade das moedas cu\u00f1adas. No ver\u00e1n de 1874, A. Loudon Snowden emitiu unha queixa formal dirixida a Pollock sobre a calidade dos d\u00f3lares, sinaladamente nos puntos m\u00e1is sobresalientes do seu dese\u00f1o. Como consecuencia, Barber realizou modificaci\u00f3ns nos cu\u00f1os para reducir o relevo, e os cu\u00f1os modificados entraron en funcionamento en 1875. \nEn outono de 1875, Linderman suxeriu que se cambiase o reverso do d\u00f3lar de comercio para conmemorar o centenario da independencia dos Estados Unidos, mais Pollock amosou a s\u00faa oposici\u00f3n a tal idea, base\u00e1ndose en que resultar\u00eda dif\u00edcil realizar o cambio por ser preceptiva a autorizaci\u00f3n do Congreso e, ademais, en que a moeda poder\u00eda perder a s\u00faa aceptaci\u00f3n nos mercados asi\u00e1ticos. En maio de 1876, o antigo gravador asistente Anthony C. Paquet creou un cu\u00f1o para o anverso logo de ser contratado por Linderman para mellorar a calidade da cu\u00f1axe dos d\u00f3lares de comercio, mais finalmente foi rexeitado polos responsables encargados da Casa da Moeda, polo temor \u00e1 s\u00faa desaprobaci\u00f3n na China.\nA\u00ednda que a produci\u00f3n de d\u00f3lares de comercio para a o seu prop\u00f3sito inicial rematou en 1873, a cu\u00f1axe de moedas de proba en acabamento especial (\"proof\") contionuou en Filadelfia ata 1883, con tiraxes moi limitadas, cando sa\u00edu das prensas da ceca desta cidade a derradeira tiraxe de 979 moedas. Ademais, en 1908 descubriuse que se produciran irregularmente dez exemplares en acabamento \"proof\" datados en 1884 e outros cinco en 1885, a\u00ednda que estas moedas non constan nos rexistros oficiais e desco\u00f1\u00e9cese cando foron cu\u00f1adas.\nAcollemento e uso.\nA maior parte da produci\u00f3n de 1873 foi enviada \u00e1 China e en outubro dese ano o emperador Tongzhi encargou que se realizase un ensaio da pureza do d\u00f3lar de comercio. Nunha proclama traducida polo c\u00f3nsul chin\u00e9s e int\u00e9rprete Walter Hillier, o emperador declarou:\nEn 1874 comezaron a aparecer os primeiros d\u00f3lares de comercio no mercado estadounidense. A principios de 1875, o Congreso aprobou a Lei do Troco de Moeda, que permit\u00eda ao Tesouro pagar con moedas de prata a cambio de papel moeda. Esta lei, en combinaci\u00f3n coa ca\u00edda do prezo da prata, provocou que as moedas de prata atesouradas ou exportadas reaparecesen no comercio interior estadounidense. Neste contexto, reimport\u00e1ronse moitos d\u00f3lares de comercio, sobre todo a California. Cando o valor da prata comezou o seu descenso e o valor intr\u00ednseco das moedas se situou por baixo do seu valor nominal, os depositantes de prata comezaron a cu\u00f1ar a s\u00faa prata na Casa da Moeda en forma de d\u00f3lares de comercio e a vendelos por xunto para os distribu\u00edr por todo o pa\u00eds. Os produtores de prata optaron tam\u00e9n por cu\u00f1ar o seu metal en d\u00f3lares de comercio, porque a Lei da Moeda de 1873 especificaba que a prata levada \u00e1 Casa da Moeda dos Estados Unidos s\u00f3 poder\u00eda cu\u00f1arse nesa especie ou fundirse en barras.\nO Congreso considerou a posibilidade de aumentar o l\u00edmite do curso legal para cantidades de ata cinco d\u00f3lares de comercio que establec\u00eda a Lei da Moeda de 1873, mais no seu lugar aprobou unha nova lei que desmonetizou oficialmente o d\u00f3lar de comercio o 22 de xullo de 1876. Esta lei ordenaba ao secretario do Tesouro que non cu\u00f1ase m\u00e1is moedas das necesarias para o seu uso no comercio. Malia a perda do curso legal, os produtores de prata segu\u00edan a colocar d\u00f3lares de comercio no mercado estadounidense, o que deu lugar a unha circulaci\u00f3n estimada de sete mill\u00f3ns de moedas no mercado interior, das cales m\u00e1is de catro mill\u00f3ns se puxeron en circulaci\u00f3n en 1877. Malia a lei de xullo de 1876, non foi ata o 15 de outubro de 1877 cando Sherman, daquela nomeado secretario do Tesouro, ordenou finalmente que as cecas non aceptasen pedidos de d\u00f3lares de comercio. O 5 de novembro, aparentemente outorg\u00e1ndolle validez a un informe falso segundo o que se necesitaban subministraci\u00f3ns adicionais para o Ano Novo Chin\u00e9s, Sherman revogou a s\u00faa orde, pondo fin as\u00ed aos pedidos de d\u00f3lares de comercio o 22 de febreiro de 1878.\nLinderman encargou un estudo acerca do \u00e9xito acadado polo d\u00f3lar de comercio no mercado chin\u00e9s, a partir do cal se co\u00f1eceu que a moeda circulaba razoablemente ben no Sur daquel pa\u00eds, a\u00ednda que no Norte o seu uso era moi limitado. Cando o prezo da prata diminu\u00edu, os empresarios dos Estados Unidos comezaron a pagar aos seus traballadores con d\u00f3lares de comercio comprados con desconto e esta situaci\u00f3n provocou o descontento da poboaci\u00f3n, xa que moitos comercios e bancos se negaban a aceptalas. Ante esta situaci\u00f3n, moitas cidades, sobre todo nos estados do Oeste, estableceron un valor fixo para os d\u00f3lares de comercio. Os comercios que os aceptaban par satisfacer a s\u00faa clientela non pod\u00edan depositalos nos bancos non usalos para pagar impostos, e daquela vend\u00edanllos a corredores de comercio, que, pola s\u00faa vez, recirculaban as moedas vend\u00e9ndoas cun desconto sobre o seu valor nominal aos empresarios para o pagamento das n\u00f3minas aos seus traballadores. En 1883 os membros da Bolsa Mercantil de Nova York solicit\u00e1ronlle ao Congreso que permitise o rescate das moedas por parte do Goberno.\nOs prezos da prata seguiron a caer durante a d\u00e9cada de 1880, o que incrementaba as perdas de calquera que se vise na obriga de vender d\u00f3lares de comercio polo valor do metal logo de telos pagado polo seu valor facial. Malia o apoio do secretario do Tesouro, Charles J. Folger, a cuesti\u00f3n do rescate do d\u00f3lar de comercio viuse envolta nunha forte controversia sobre a forte cu\u00f1axe do novo d\u00f3lar Morgan baixo a inflacionaria Lei Bland-Allison. Os intereses dos produtores de prata opux\u00e9ronse a que a prata dos d\u00f3lares de comercio trocados se contabilizase na cota mensual da Casa da Moeda en virtude desa lei, preferindo vender no seu lugar a s\u00faa prata acabada de extraer. Non foi ata 1887 cando o Congreso, co gallo de aliviar a situaci\u00f3n dos m\u00e1is desfavorecidos \u2014a\u00ednda que a maior\u00eda destas moedas estaba en poder de especuladores\u2014, dispuxo o rescate dos d\u00f3lares comerciais non utilizados. Moitos destes d\u00f3lares non eran trocables por mor das marcas que os comerciantes chineses lles fixeran para afirmar a fineza da s\u00faa lei. Os d\u00f3lares de comercio s\u00f3 puideron trocarse durante seis meses e a prata recuperada utilizouse para realizar novas cu\u00f1axes, cos valores de dez e de vinte e cinco centavos, as\u00ed como de medio d\u00f3lar.\nO historiador numism\u00e1tico Walter Breen criticou tanto a disposici\u00f3n que lle deu curso legal como a propia moeda en xeral, e afirmou que a s\u00faa emisi\u00f3n supuxo \"un erro custoso; a s\u00faa motivaci\u00f3n era a simple cobiza, o seu dese\u00f1o un triunfo da torpeza, a s\u00faa circulaci\u00f3n nacional e o seu status de curso legal unha disposici\u00f3n legal desastrosa que s\u00f3 conduciu a abusos espantosos\". \nMalia todo, o d\u00f3lar de comercio tivo unha nova etapa de curso legal grazas \u00e1 Lei da Moeda de 1965, que, entre outras cousas, establec\u00eda que \"todas as moedas dos Estados Unidos \u2014inclu\u00eddos os billetes da Reserva Federal e os billetes en circulaci\u00f3n dos bancos da Reserva federal e das asociaci\u00f3ns bancarias nacionais\u2014, independentemente do momento da s\u00faa cu\u00f1axe ou emisi\u00f3n, ter\u00e1n curso legal para todas as d\u00e9bedas, p\u00fablicas e privadas, impostos, dereitos e taxas\". No entanto, tanto o seu valor numism\u00e1tico como o da propia prata de calquera d\u00f3lar de comercio supera sobradamente o seu valor nominal dun d\u00f3lar. \nDebido \u00e1 s\u00faa demanda por parte dos coleccionistas numism\u00e1ticos, existe un gran n\u00famero de falsificaci\u00f3ns realizadas con metais com\u00fans.\nTiraxes.\nNesta t\u00e1boa refl\u00edctense as tiraxes anuais do d\u00f3lar de comercio estadounidense en cada unha das tres cecas sucursais da Casa da Moeda dos Estados Unidos onde este se produciu: Ceca de Filadelfia (sen marca de ceca), Ceca de Carson City (CC) e Ceca de San Francisco (S):"}
{"id": "556196", "revid": "15490", "url": "https://gl.wikipedia.org/wiki?curid=556196", "title": "Lola Membrives", "text": "Dolores Membrives Fern\u00e1ndez, co\u00f1ecida como Lola Membrives, nada en Buenos Aires o 28 de xu\u00f1o de 1885 e finada na mesma cidade o 31 de outubro de 1969, foi unha actriz arxentina, fincada en Espa\u00f1a. \nTraxectoria.\nA s\u00faa nai e o seu pai eran inmigrantes espa\u00f1ois. Iniciouse nos escenarios como tonadillera e debutou en Madrid en 1904 no Teatro Apolo. Acompa\u00f1ada no piano por Enrique Granados, o 26 de maio de 1913 estreou as \"Tonadillas en estilo antiguo\" de Granados e Fernando Periquet no Ateneo de Madrid. Logrou o \u00e9xito en Am\u00e9rica con obras de Jos\u00e9 Padilla. Grazas ao enorme \u00e9xito cultivado, comezou a interpretar papeis dram\u00e1ticos e c\u00f3micos en obras coas que realizou exitosas xiras por Espa\u00f1a e Hispanoam\u00e9rica.\nAlg\u00fans dos m\u00e1is destacados dramaturgos da primeira metade do s\u00e9culo XX, escribiron papeis para ela. Alg\u00fans deles foron:\nDeste \u00faltimo tam\u00e9n interpretou, durante varias tempadas \"Se\u00f1ora Ama\" e \"La noche del s\u00e1bado\" e estreou \"La infanzona\" en Buenos Aires en 1945.\nA s\u00faa traxectoria abrangue tam\u00e9n obras de Calder\u00f3n de la Barca, Lope de Vega, Jos\u00e9 Zorrilla (\"Don Juan Tenorio\"), Pedro Mu\u00f1oz Seca, Alfonso Paso, Alejandro Casona, Enrique Jardiel Poncela, Eduardo Marquina, Jos\u00e9 Mar\u00eda Pem\u00e1n, Luigi Pirandello (\"La vida que te di\"), Oscar Wilde (\"El abanico de Lady Windermere\") e Eugene O'Neill (\"Anna Christie\").\nAmais, foi unha das m\u00e1is importantes int\u00e9rpretes, xunto a Mar\u00eda Tereza Montoya e Margarida Xirgu, do teatro de Federico Garc\u00eda Lorca. Co\u00f1eceuno en 1931 e con el realizou unha xira por Hispanoam\u00e9rica. Representou \"Bodas de sangre\" en 1933 e, dous anos despois, \"La zapatera prodigiosa\", que estreara Xirgu.\nNo segundo semestre de 1936 o esposo de Membrives e empresario espa\u00f1ol, Juan Reforzo, comezou a administrar o Teatro C\u00f3mico. Desde 1943 a actriz realizou al\u00ed coa s\u00faa compa\u00f1\u00eda varias tempadas consecutivas. Alternou actuaci\u00f3ns entre Arxentina e Espa\u00f1a interpretando obras de prestixiosos dramaturgos, entre eles, Bertolt Brecht, Calder\u00f3n de la Barca, Jean Cocteau, Federico Garc\u00eda Lorca, Arthur Miller e Jacinto Benavente. Era moi amiga deste \u00faltimo e estreou case todas as s\u00faas obras. \nTam\u00e9n interpretou obras de autores doutros x\u00e9neros, actuando como tonadillera e tiple, ou en papeis de comedia. Entre 1943 e 1946 representou as obras de Benavente \"Y amargaba\", \"Al fin mujer\", \"La infanzona\", \"El mal que nos hacen\", \"La noche del s\u00e1bado\" e \"Titania\". Actuou noutras obras, como \"Volver a vivir\", de Samuel Ros; \"Cancela\", de Jos\u00e9 Antonio Ocha\u00edta e Rafael De Le\u00f3n; e \"Victoria\", do seu fillo Juan Reforzo Membrives, quen a asinou co pseud\u00f3nimo de Juan Albornoz. \nDurante 1947 estivo en Espa\u00f1a. O ano seguinte retornou \u00e1 Arxentina, onde representou \"Vendimia de amor\" e \"La casa\", de Jos\u00e9 Mar\u00eda Pem\u00e1n; e \"Nosotros, ellas y el duende\", unha comedia de Carlos Llopis que tivo moito \u00e9xito. En 1949 adquiriu xunto ao seu esposo o Teatro C\u00f3mico e interpretou \"El \u00e1guila de dos cabezas\", de Jean Cocteau; \"La rosa encendida\", de Enrique Su\u00e1rez de Deza; e \"Divorcio de almas\", de Benavente. \nEn 1950 representou \"Mater Imperatrix\", de Benavente; e \"Elena y los hijos de Eduardo\", de Marc-Gilbert Sauvajon. En 1954 actuou na comedia \"La cig\u00fce\u00f1a dijo s\u00ed\", de Llopis, con Mar\u00eda Antonia Tejedor, Tom\u00e1s Blanco, Vicente Vega e Juan Serrador. O ano seguinte interpretou \"La malquerida\", de Benavente, que constitu\u00edu o seu maior \u00e9xito, e \"La casa de Bernarda Alba\", de Lorca, na que tam\u00e9n destacou Alejandra Boero. \nMembrives mostrou abertamente o seu apoio ao goberno de Juan Domingo Per\u00f3n, deposto polo golpe de estado do 16 de setembro de 1955. O 7 de outubro dese ano estreaba a obra \"Su amante esposa\", de Benavente. Cando apareceu en escena partiu dun sector do p\u00fablico uns asub\u00edos, xunto con insultos e agresi\u00f3ns en alusi\u00f3n \u00e1 s\u00faa posici\u00f3n pol\u00edtica. Os esforzos de Membrives de falarlle ao p\u00fablico foron en balde, polo que a funci\u00f3n tivo que ser suspendida. Ese mesmo mes un grupo antiperonista rompeu carteleiras e vidros no vest\u00edbulo do teatro. Finalmente, o 8 de xaneiro de 1956 a actriz viaxou a Venezuela e despois a Espa\u00f1a. \nA s\u00faa \u00faltima funci\u00f3n, no Teatro Ode\u00f3n de Buenos Aires, foi unha representaci\u00f3n de \"Los verdes campos del Ed\u00e9n\", de Antonio Gala. Finou nesa cidade o 31 de outubro de 1969.\nFilmograf\u00eda.\nParticipou nas seguintes pel\u00edculas:"}
{"id": "556199", "revid": "123800", "url": "https://gl.wikipedia.org/wiki?curid=556199", "title": "Giuliana Cavaglieri Tesoro", "text": ""}
{"id": "556201", "revid": "123800", "url": "https://gl.wikipedia.org/wiki?curid=556201", "title": "Giuliana Cavaglieri", "text": ""}
{"id": "556202", "revid": "123800", "url": "https://gl.wikipedia.org/wiki?curid=556202", "title": "Giuliana C Tesoro", "text": ""}
{"id": "556203", "revid": "123800", "url": "https://gl.wikipedia.org/wiki?curid=556203", "title": "Giuliana Tesoro", "text": ""}
{"id": "556204", "revid": "96271", "url": "https://gl.wikipedia.org/wiki?curid=556204", "title": "De Vacas", "text": "De Vacas \u00e9 un cuarteto musical formado polas vocalistas In\u00e9s Salvado (\"a Marela\"), Faia D\u00edaz (\"a Pinta\") e Paula Romero (\"a Morena\") e o guitarrista Guillerme Fern\u00e1ndez (\"a Rubia\"). O grupo fai versi\u00f3ns en galego de temas comerciais, mudando a letra e d\u00e1ndolles un formato retranqueiro e divertido.\nTraxectoria.\nDe vacas naceu cando Faia, In\u00e9s e Paula, que cantaban xuntas no coro da R\u00e1 de Santiago, descubriron nunha conversa que todas eran fans das Spice Girls. Decidiron naquel momento crear un grupo co que reivindicar a s\u00faa m\u00fasica. Para iso incorporaron \u00e1 formaci\u00f3n o experimentado m\u00fasico Guillerme Fern\u00e1ndez, guitarrista de grupos ben co\u00f1ecidos como Berrog\u00fcetto ou aCadaCanto.\nO seu primeiro videoclip foi lanzado en 2015, unha versi\u00f3n do \"Gangnam Style\" do rapeiro coreano PSY. O seu primeiro concerto foi o ver\u00e1n do ano seguinte, no festival Feito a Man de Santiago, onde percibiron unha boa acollida por parte do p\u00fablico. En 2017 publicaron un novo clip: \"Amodi\u00f1o\", unha versi\u00f3n do \"Despacito\" do cantante Luis Fonsi. Axi\u00f1a se fixo viral nas redes sociais, o que as popularizou definitivamente. Desde aquela te\u00f1en sacado versi\u00f3ns doutros artistas como Enrique Iglesias, Michel Tel\u00f3, Rosal\u00eda, Sabrina ou Pitbull."}
{"id": "556207", "revid": "123800", "url": "https://gl.wikipedia.org/wiki?curid=556207", "title": "Valerie Anita Aurora,", "text": ""}
{"id": "556209", "revid": "123800", "url": "https://gl.wikipedia.org/wiki?curid=556209", "title": "Erika Helga Ruth Vitense", "text": ""}
{"id": "556210", "revid": "123800", "url": "https://gl.wikipedia.org/wiki?curid=556210", "title": "Erika Vitense", "text": ""}
{"id": "556211", "revid": "19415", "url": "https://gl.wikipedia.org/wiki?curid=556211", "title": "Alavuden Peli-Veikot (h\u00f3ckey sobre xeo feminino)", "text": "O Alavuden Peli-Veikot, ou simplemente APV, \u00e9 un equipo feminino de h\u00f3ckey sobre xeo da cidade de Alavus, na rexi\u00f3n de Ostrobotnia do Sur (Finlandia). Forma parte do club polideportivo do mesmo nome.\nAPV comezou a s\u00faa actividade destinada en exclusiva \u00e1s nenas en 1994. Xoga os seus partidos como local no Alavus Areena, un pavill\u00f3n inaugurado en 2008 e con capacidade para 421 persoas.\nV\u00e9xase tam\u00e9n.\nLigaz\u00f3ns externas.\n "}
{"id": "556212", "revid": "89787", "url": "https://gl.wikipedia.org/wiki?curid=556212", "title": "Rex J. Walheim", "text": "Rex Joseph Walheim, nado en Redwood City, California, o 10 de outubro de 1962, \u00e9 un astronauta estadounidense retirado que formou parte das misi\u00f3ns STS-122, STS-135 e STS-110.\nTraxectoria.\nWalheim graduouse en enxe\u00f1ar\u00eda mec\u00e1nica pola Universidade de California en Berkeley en 1984 e \u00e9 m\u00e1ster en enxe\u00f1ar\u00eda industrial pola Universidade de Houston en 1989. Foi seleccionado como astronauta en marzo de 1996. Participou nas misi\u00f3ns STS-122, STS-135 e STS-110, pasando 36,36 d\u00edas no espazo."}
{"id": "556213", "revid": "4817", "url": "https://gl.wikipedia.org/wiki?curid=556213", "title": "Rex Walheim", "text": ""}
{"id": "556214", "revid": "89787", "url": "https://gl.wikipedia.org/wiki?curid=556214", "title": "Kai-awase", "text": "Kai-awase (\u8c9d\u5408\u308f\u305b) \u00e9 un xogo xapon\u00e9s con cunchas.\nAs cunchas do interior ter\u00edan elaboradas pinturas, que a mi\u00fado representan escenas do \"conto de Genji\". O obxectivo do xogo era atopar a outra metade que encaixase.\nO xogo de \"e-awase\" desenvolver\u00edase a partir del m\u00e1is tarde."}
{"id": "556215", "revid": "98629", "url": "https://gl.wikipedia.org/wiki?curid=556215", "title": "Palabras xaponesas de orixe portuguesa", "text": "A existencia de numerosas palabras xaponesas de orixe portuguesa resulta da chegada ao Xap\u00f3n dos portugueses en 1542-1543, sendo os primeiros europeos en aportar e establecer un fluxo comercial continuo e directo entre o Xap\u00f3n e Europa.\nContexto.\nDurante os s\u00e9culos XVI e XVII, no chamado per\u00edodo Nanban, xesu\u00edtas portugueses, as\u00ed como galegos (naquela \u00e9poca, o idioma galego e o portugu\u00e9s arcaico eran practicamente id\u00e9nticos) e de varios reinos da Coroa de Castela, tiveron presenza no arquip\u00e9lago xapon\u00e9s at\u00e9 a persecuci\u00f3n relixiosa a comezos do per\u00edodo Edo (Shogunato Tokugawa), que culminou coa expulsi\u00f3n en 1639, cando o cristianismo pasou \u00e1 clandestinidade.\nOs portugueses foron os primeiros en traducir xapon\u00e9s a unha lingua occidental, no dicionario Nippo Jisho (\u65e5\u8461\u8f9e\u66f8, \"Nippojisho\") ou \"Vocabvl\u00e1rio da Lingoa de Iapam\", compilado por misioneiros xesu\u00edtas como Jo\u00e3o Rodrigues e publicado en Nagasaki en 1603. Este dicionario xapon\u00e9s - portugu\u00e9s explicaba 32.000 palabras xaponesas traducidas ao portugu\u00e9s.\nPolo tanto, era inevit\u00e1bel que algunhas palabras de lingua xaponesa se tivesen orixinado no portugu\u00e9s. A maior\u00eda destas palabras ref\u00e9rense a produtos e costumes que chegaran por primeira vez ao Xap\u00f3n a trav\u00e9s dos comerciantes portugueses. O n\u00famero de palabras portuguesas no xapon\u00e9s \u00e9, segundo Fernando Ven\u00e2ncio Peixoto da Fonseca m\u00e1is de catrocentas; en Tai Whan Kim, no seu traballo \"O portugu\u00e9s elemento en Xapon\u00e9s: unha cr\u00edtica curvey con glosario,\" as palabras de orixe portugu\u00e9s que atopamos son centos. A lingua portuguesa era aprendida nos templos budistas xaponeses, segundo Jo\u00e3o Barros, no s\u00e9culo XVI e XVII. No auxe da influencia portuguesa no Xap\u00f3n, preto de 4000 palabras de orixe portuguesa foron utilizadas. Non hai rexistro de palabras da lingua portuguesa que chegaron ao xapon\u00e9s debido \u00e1 inmigraci\u00f3n xaponesa a Brasil, por\u00e9n, o xapon\u00e9s que se fala no Brasil incorpora, como era de esperar, varias palabras do portugu\u00e9s falado no Brasil.\nAlg\u00fans equ\u00edvocos.\n\"Arigat\u00f4\".\nEn contra da crenza popular, \"arigato\" (\u6709\u96e3\u3046) non se orixina da expresi\u00f3n portuguesa \"obrigado\". De feito, \"arigato\" \u00e9 a forma moderna do xapon\u00e9s arcaico \"arigatashi\" que consiste na aglutinaci\u00f3n de \"Ari\" do verbo \"Aru\" (ser, ser, existir) e \"Katashi\" un adxectivo que significa dificultade. A expresi\u00f3n orix\u00ednase da forma en que os budistas eloxiaban d\u00faas divindades e daban grazas polas ensinanzas budistas. Literalmente, a expresi\u00f3n significa \"Hai dificultade\", algo as\u00ed como \"Te\u00f1o dificultade para expresar o meu agradecemento ante o teu acto\".\n\"Tempura\".\nO nome das empanadas de legumes e verduras fritidas \u00e9 certamente de orixe portuguesa, pero probabelmente non se orixina da palabra \"tempero\" como se di popularmente.\nNo s\u00e9culo XVI, os cat\u00f3licos abst\u00ed\u00f1anse de comer carne nos d\u00edas de \"T\u00e9mporas\", os tres d\u00edas de xax\u00fan semanal, en cada unha das catro estaci\u00f3ns. Os portugueses no Xap\u00f3n com\u00edan nestes d\u00edas s\u00f3 verduras e peixe, que adoitaban ser empanados e fritidos, para asombro dos xaponeses que os consum\u00edan crus ou cocidos. Os xaponeses cristianizados polos xesu\u00edtas tam\u00e9n comezaron a consumiren frituras durante as \"T\u00eamporas\", polo que a palabra, que derivou en \"Tempura\" pasou a asociarse no Xap\u00f3n aos empanados vexetais.\n\"Ne\".\nEsta palabra \u00e9 utilizada para destacar o que acaba de ser dito. En portugu\u00e9s, o \"n\u00e9\" tam\u00e9n ten a mesma funci\u00f3n, sendo unha contracci\u00f3n da frase \"N\u00e3o \u00e9?\". Con todo, \u00e9 moi prob\u00e1bel que se trate dunha mera coincidencia."}
{"id": "556219", "revid": "15490", "url": "https://gl.wikipedia.org/wiki?curid=556219", "title": "Coregonus albula", "text": "Coregonus albula \u00e9 unha especie de peixe oste\u00edctio da orde dos salmoniformes, familia dos salm\u00f3nidos, subfamilia dos coregoninos e x\u00e9nero \"Coregonus\".\nPropio do norte de Europa, co\u00f1\u00e9cese vularmete en galego como cor\u00e9gono branco. \nTaxonom\u00eda.\nDescrici\u00f3n.\nA especie foi descrita por Linneo na 10\u00aa edici\u00f3n do seu \"Systema Naturae\" baixo o nome de \"Salmo albula\".\nEtimolox\u00edas.\nPara a do x\u00e9nero, ver \"Coregonus\".\nO ep\u00edteto espec\u00edfico, \"albula\", \u00e9 unha voz do lat\u00edn cient\u00edfico titada do lat\u00edn cl\u00e1sico \"albula\", feminino de \"albulus\", \"abrancazado\", derivado de \"albus\", \"branco\". \nSin\u00f3nimos.\nAdemais de polo seu nome actualmente v\u00e1lido, a especie co\u00f1eceuse polos sin\u00f3nimos:\nNotas taxon\u00f3micas.\n\"Coregonus albula\" est\u00e1 moi relacionado con \"Coregonus sardinella\" e tam\u00e9n con \"Coregonus peled\", a\u00ednda que as diferenzas fenot\u00edpicas son claras.\nDentro desta especie suxer\u00edronse subdivisi\u00f3ns taxon\u00f3micas tanto por motivos xeogr\u00e1ficos como entre ecotipos simp\u00e1tricos. FishBase considera as poboaci\u00f3ns brit\u00e1nicas deste cor\u00e9gono como unha especie separada, \"Coregonus vandesius\", pero esta distinci\u00f3n non \u00e9 aceptada pola maior\u00eda os icti\u00f3logos.\nCaracter\u00edsticas.\n\"Coregonus albula\" \u00e9 un peixe delgado e estilizado, que presenta unha aleta adiposa, unha pequena aleta adicional no dorso entre a aleta dorsal e a aleta caudal, como \u00e9 t\u00edpico na familia dos salm\u00f3nidos. A s\u00faa mand\u00edbula (maxilar inferior) \u00e9 m\u00e1is longa que o maxilar superior. Ten unha aparencia semellante tanto a \"Coregonus lavaretus\", cuxo maxilar superior \u00e9 m\u00e1is longo que o inferior, como a \"Coregonus peled\", cuxos maxilares son de igual lonxitude. O dorso \u00e9 de cor verde azulada ou marr\u00f3n, os flancos son prateados e o ventre branco. \nPode alcanzar unha lonxitude m\u00e1xima de 48,0 cm, pero a maior\u00eda dos esp\u00e9cimes miden uns 20,0 cm. O m\u00e1ximo peso rexistrado foi de 1,0 kg. \nH\u00e1bitat e distribuci\u00f3n.\nO cor\u00e9gono branco \u00e9 un peixe marino, dulciacu\u00edcola e de augas salobres, bentopel\u00e1xico, an\u00e1dromo, que habita en augas temperadas a pofundidades de at\u00e9 os 30 m, entre os 66\u00b0 N e os 59\u00b0 N, e os 16\u00b0 L e os 31\u00b0 L. \nEnc\u00f3ntrase en r\u00edos e lagos das concas do mar B\u00e1ltico, do Branco e do Norte, ao leste do r\u00edo Elba, e nos afluentes norte\u00f1os do r\u00edo Volga. An\u00e1dromo no golfo de Finlandia e mari\u00f1o na parte m\u00e1is ao norte do golfo de Botnia. Existen grandes poboaci\u00f3ns en lagos e encoros de Alema\u00f1a e Polonia.\nBiolox\u00eda.\nH\u00e1bitos.\n\"Coregonus albula\" \u00e9 unha especie lacustre e mari\u00f1a de augas abertas. No mar, alim\u00e9ntase preto da costa). Forma cardumes pel\u00e1xicos nos lagos m\u00e1is profundos. \u00c9 an\u00e1dromo no B\u00e1ltico.\nNutrici\u00f3n.\nAlim\u00e9ntase de crust\u00e1ceos planct\u00f3nicos\nReproduci\u00f3n.\n\"Coregonus albula\" desova ao longo das costas, a 3-10 m de profundidade, raramente at\u00e9 os 22 m de profundidade ou xusto debaixo da superficie. Desova m\u00e1is profundamente en lagos claros e m\u00e1is preto da superficie en lagos con augas h\u00famicas. A desova efect\u00faase sobre substratos pouco profundos de area ou de grava. \nReprod\u00facese xeralmente no outono, pero en varios lagos do norte de Europa existen poboaci\u00f3ns distintas de cor\u00e9gonos que desovan na primavera, algunhas das cales foron descritas como especies separadas: en Suecia, como \"Coregonus trybomi\", e en dous lagos do norte de Alema\u00f1a, como \"Coregonus fontanae\" e \"Coregonus lucinensis\". Estas poboaci\u00f3ns son simp\u00e1tricas con cor\u00e9gonos que se reproducen no outono e parecen ter evolucionado posglacialmente a partir delas de forma independente en cada lago. \nRelaci\u00f3ns cos humanos.\nA especie \u00e9 obxecto de pesca comercial. Figura nos escudos de armas de moitas cidades e pobos onde se pesca. \nNo arquip\u00e9lago sueco da ba\u00eda de Botnia prod\u00facese o famoso \"Kalix l\u00f6jrom\" (caviar de Kalix), que adoita servirse nos banquetes reais, e \u00e9 com\u00fan nos dos premios Nobel. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que \u00e9 unha especie que est\u00e1 moi estendida e que non se co\u00f1ecen grandes ameazas sobre ela, cualifuica o seu status como \"LC\" (pouco opreocuopante). Poe\u00e9n, c\u00f3mpre confirmar as identidades dalgunhas poboaci\u00f3ns lacustres. \nFigura no Ap\u00e9ndice III da Convenci\u00f3n de Berna."}
{"id": "556220", "revid": "85894", "url": "https://gl.wikipedia.org/wiki?curid=556220", "title": "Fernando Tall\u00f3n Cabana", "text": "Fernando Tall\u00f3n Cabana, nado en Cari\u00f1o en 1944, \u00e9 un pol\u00edtico e mestre galego do PPdeG.\nTraxectoria.\nMestre. Foi Patr\u00f3n Maior da Confrar\u00eda de Cari\u00f1o entre 1990 e 1995. Encabezou a candidatura do PPdeG cari\u00f1\u00e9s nas elecci\u00f3ns municipais de 1995 e foi elixido alcalde con maior\u00eda absoluta. Foi reelixido en 1999 con maior\u00eda absoluta, se ben perdeu votos en favor dos grupos da oposici\u00f3n. Nas municipais de 2003 foi derrotado polo PSdeG-PSOE, polo que pasou \u00e1 oposici\u00f3n. Retirouse da pol\u00edtica en 2007."}
{"id": "556221", "revid": "1888", "url": "https://gl.wikipedia.org/wiki?curid=556221", "title": "Ram\u00f3n Toimil Saavedra", "text": "Ram\u00f3n Toimil Saavedra, nado en Mugardos en 1943 e finado no mesmo concello o 8 de febreiro de 2020, foi un pol\u00edtico galego do PSdeG-PSOE.\nTraxectoria.\nOperario de Baz\u00e1n. Afiliado do PSdeG-PSOE dende 1981, foi concelleiro en Mugardos tralas elecci\u00f3ns municipais de 1983 e 1987, cando encabezou a candidatura Rosa G\u00f3mez Limia. Foi candidato \u00e1 alcald\u00eda nas municipais de 1991 e foi elixido alcalde co apoio do PPdeG, feito polo cal foi expulsado do partido xunto cos demais concelleiros, dado que se lles indicara que deb\u00edan favorecer a investidura de Esquerda Unida, que fora a candidatura m\u00e1is votada. Por\u00e9n, dita suspensi\u00f3n foi levantada por Ferraz en decembro de 1994, e en xaneiro de 1995 volveron formar parte do PSdeG, sendo de novo candidato \u00e1 alcald\u00eda por esta formaci\u00f3n nas elecci\u00f3ns municipais dese mesmo ano. Nestas, foi reelixido alcalde como cabeza da candidatura m\u00e1is votada, gobernando en minor\u00eda. Tralas municipais de 1999 volveu ser elixido, pero nesta ocasi\u00f3n mediante un pacto con Esquerda de Galicia e o BNG. Nas municipais de 2003 perdeu a alcald\u00eda en favor do BNG, co que gobernou en coalici\u00f3n ata setembro de 2005. Non se presentou de novo en 2007 e retirouse da primeira li\u00f1a pol\u00edtica."}
{"id": "556222", "revid": "124656", "url": "https://gl.wikipedia.org/wiki?curid=556222", "title": "Fernando Campos Castro", "text": "Fernando Campos Castro, nado en Moeche o 17 de setembro de 1952, \u00e9 un pol\u00edtico galego do PSdeG-PSOE.\nTraxectoria.\nHostaleiro e fot\u00f3grafo. Membro do PSdeG-PSOE, formou parte da s\u00faa candidatura en Moeche nas elecci\u00f3ns municipais de 1983. Por\u00e9n, a posici\u00f3n do partido ante o Referendo sobre a permanencia de Espa\u00f1a na OTAN en 1986 supuxo que o abandoase e que nas municipais de 1987 encabezase a candidatura Agrupaci\u00f3n Veci\u00f1al Independente Progresista, sendo elixido alcalde co apoio dos dous ed\u00eds PSdeG-PSOE. Regresou \u00f3 PSdeG e encabezou a s\u00faa candidatura nas municipais de 1991, conseguindo a vitoria e sendo reelixido alcalde en coalici\u00f3n coa CNG. Optou por non presentarse \u00e1 reelecci\u00f3n en 1995 e retirouse da pol\u00edtica. "}
{"id": "556223", "revid": "98629", "url": "https://gl.wikipedia.org/wiki?curid=556223", "title": "Anton Pannekoek", "text": "Anton Pannekoek, nado en Vaassen o 2 de xaneiro de 1873 e finado en Wageningen o 28 de abril de 1960,\nfoi un astr\u00f3nomo e comunista holand\u00e9s.\nTraxectoria profesional.\nCon trinta anos rexistrou a variabilidade de Polaris, confirmada vinte anos despois. Mellorou a medida de distancias estelares, facilitando a aceptaci\u00f3n das dimensi\u00f3ns reco\u00f1ecidas hoxe do universo. Estudou atmosferas estelares.\nNo 1931 produciu a curva de crecemento de Deneb, sendo considerado o pai da astrof\u00edsica dos Pa\u00edses Baixos.\nObtivo a Medalla de Ouro da Real Sociedade astron\u00f3mica dos Pa\u00edses Baixos en 1951. Fundou o Instituto Astron\u00f3mico da Universidade de Amsterdam, e foi membro da Real Academia das Artes e as Ciencias dos Pa\u00edses Baixos.\nLevan o seu nome un asteroide e un cr\u00e1ter lunar.\nTraxectoria pol\u00edtica.\nEn 1898 uniuse \u00f3 Partido Socialdem\u00f3crata, de corte comunista. Despois da primeira guerra mundial e a escisi\u00f3n do partido, uniuse \u00f3 Partido Comunista Holand\u00e9s. Foi fundador do comunismo denominado 'consellista', que situaba a autonom\u00eda obreira no centro da actuaci\u00f3n. Desenvolveu unha aguda cr\u00edtica da Revoluci\u00f3n Rusa, con ideas contrarias a Lenin ou a Trotski."}
{"id": "556224", "revid": "89787", "url": "https://gl.wikipedia.org/wiki?curid=556224", "title": "Marcello Lippi", "text": "Marcello Romeo Lippi, nado en Viareggio, Lucca, o 12 de abril de 1948, \u00e9 un exfutbolista e exadestrador italiano.\nConsiderado un dos mellores adestradores de f\u00fatbol de todos os tempos, foi cinco veces campi\u00f3n de Italia coa Juventus nos dous per\u00edodos nos que adestrou o club (1994-1999 e 2001-2004), ga\u00f1ando ademais a Liga de Campi\u00f3ns 1995/96 e a Copa Intercontinental de 1996. \u00c9 un dos \u00fanicos catro adestradores que conseguiron disputar catro finais da Liga de Campi\u00f3ns, xunto con Miguel Mu\u00f1oz, Alex Ferguson e Carlo Ancelotti, e un dos tres t\u00e9cnicos en disputar tres finais consecutivas, xunto con Fabio Capello e Zin\u00e9dine Zidane.\nDirixiu a selecci\u00f3n de Italia entre 2004 a 2006 e entre 2008 e 2010, lev\u00e1ndoa \u00e1 conquista do Mundial de 2006, convert\u00e9ndose as\u00ed no primeiro adestrador da historia do f\u00fatbol en ga\u00f1ar as m\u00e1ximas competici\u00f3ns internacionais tanto de selecci\u00f3ns (Copa do Mundo) como de clubs (Liga de Campi\u00f3ns e Copa Intercontinental).\nFoi tam\u00e9n o primeiro adestrador en acadar, en 2008, 31 partidos consecutivos invicto coa selecci\u00f3n italiana, igualando os r\u00e9cords absolutos de Alfio Basile coa Arxentina e de Javier Clemente con Espa\u00f1a.\nEn 2013 converteuse no primeiro adestrador do mundo en ga\u00f1ar a principal competici\u00f3n continental de clubs en d\u00faas confederaci\u00f3ns diferentes, tras conquistar a Liga de Campi\u00f3ns da AFC co Guangzhou chin\u00e9s. Con este club conquistou ademais tres Superligas da China, antes de dirixir en d\u00faas etapas a selecci\u00f3n chinesa.\nTraxectoria.\nComo futbolista.\nFormouse como futbolista no Stella Rossa de Viareggio, sendo fichado en 1969 pola Sampdoria que o cedeu inmediatamente ao Savona, da Serie C. De volta en X\u00e9nova, debutou na Serie A en 1970 da man de Fulvio Bernardini, un adestrador que ser\u00eda un dos seus referentes na s\u00faa posterior carreira nos bancos.\nVestiu a camiseta da Sampdoria durante as seguintes nove tempadas, convert\u00e9ndose no capit\u00e1n e nun dos principais piares do equipo nos anos 70. Sumou un total de 272 partidos oficiais co club, anotando 8 goles.\nNo ver\u00e1n de 1979, con 31 anos, regresou \u00e1 Toscana para xogar co Pistoiese na Serie B. Con este equipo participou no hist\u00f3rico ascenso \u00e1 m\u00e1xima categor\u00eda esa mesma tempada. Xogou outro ano m\u00e1is en Pistoia, e unha \u00faltima campa\u00f1a no Lucchese, da Serie C2, antes de po\u00f1er fin \u00e1 s\u00faa carreira como futbolista en 1982.\nComo adestrador.\nInicios.\nComezou a s\u00faa carreira de adestrador xusto despois de colgar as botas, dirixindo o equipo xuvenil da Sampdoria. O seu primeiro equipo profesional foi o Pontedera, na Serie C2, co que en 1986 chegou \u00e1 final da Copa Anglo-Italiana, perdendo ante o Piacenza. Ao ano seguinte sentou no banco do Siena, na Serie C1, sendo destitu\u00eddo uns meses despois, tras os resultados negativos e o enfado dos seguidores sieneses.\nA continuaci\u00f3n pasou polo Pistoiese, na C2, e polo Carrarese, en C1.\nDebut na Serie A.\nEn 1989, o presidente do Cesena, Edmeo Lugaresi, escolleuno para dirixir o equipo roma\u00f1olo, co que Lippi debutou na Serie A, tendo como axudante a Giampiero Ceccarelli. Conseguiu o obxectivo da permanencia e comezou a ser alcumado polos seareiros como \"Paul Newman\", polo seu parecido co actor estadounidense. Na seguinte campa\u00f1a os resultados non o acompa\u00f1aron, e foi cesado por segunda vez na s\u00faa carreira. En 1991 pasou a adestrar o Lucchese, co que acabou oitavo na Serie B.\nAtalanta e Napoli.\nNa tempada 1992/93 fichou pola , da Serie A. Despois de ocupar un sorprendente terceiro posto na primeira volta, o equipo de B\u00e9rgamo rematou na oitava posici\u00f3n da clasificaci\u00f3n final, un dos mellores resultados da historia do club ata aquel ent\u00f3n, quedando a un s\u00f3 punto de clasificarse para a Copa da UEFA.\nDeixou o equipo ao remate da tempada, por diferenzas coa directiva do club. Para a tempada seguinte, Ottavio Bianchi, director xeral do Napoli, decidiu confiarlle o banco do equipo de Campania. A pesar da dif\u00edcil situaci\u00f3n que atravesaba o club, con graves problemas econ\u00f3micos, Lippi conseguiu levalo ata o sexto lugar da clasificaci\u00f3n, entrando as\u00ed na Copa da UEFA.\nNa s\u00faa \u00fanica tempada en N\u00e1poles, Lippi fixo debutar ao gardameta Taglialatela e ao defensa Fabio Cannavaro, futuro capit\u00e1n da selecci\u00f3n italiana campioa do mundo.\nJuventus.\nTras os bos resultados nos dous anos anteriores, no ver\u00e1n de 1994 Lippi foi contratado pola Juventus, sucedendo no posto ao hist\u00f3rico Giovanni Trapattoni. Al\u00ed utilizou o 4-3-3 cun robusto medio do campo, apoiado polas novas fichaxes Sousa e Deschamps, e un ataque que, ademais dos consagrados Baggio, Ravanelli e Vialli, contaba coa futura lenda do club Alessandro Del Piero. O esquema t\u00e1ctico do t\u00e9cnico pronto deu os seus froitos e, ao final da s\u00faa primeira tempada \u00e1 fronte do club turin\u00e9s, este proclamouse campi\u00f3n de Italia nove anos despois.\nFoi o comezo dun per\u00edodo de catro anos de \u00e9xitos en Italia e en Europa, cun equipo no que destacaron estrelas como Zidane, Davids, Vieri ou Inzaghi. Conquistou outras d\u00faas ligas, unha Copa Italia, d\u00faas Supercopas de Italia, a Liga de Campi\u00f3ns 1995/96, unha Supercopa da UEFA e unha Copa Intercontinental. Igualou ao seu compatriota Fabio Capello como o \u00fanico adestrador ata ent\u00f3n en acadar tres finais consecutivas da Liga de Campi\u00f3ns.\nA primeira etapa de Lippi no conxunto piemont\u00e9s pasou \u00e1 historia do f\u00fatbol polas novidades aportadas na fase ofensiva e por un despregue t\u00e1ctico daquela sen precedentes no resto do continente. Con todo, rematou de xeito brusco en febreiro de 1999, poucos meses antes da s\u00faa xa anunciada despedida do banco da Juventus, cando dimitiu tras perder 2-4 contra o Parma e co equipo na novena posici\u00f3n da liga.\nInter de Mil\u00e1n.\nDespois de case un lustro na Juventus, para a tempada 1999/00 aceptou a oferta do Inter de Mil\u00e1n, onde, a pesar de contar cun cadro de xogadores que inclu\u00eda entre outros a Roberto Baggio, Ronaldo ou Vieri, non foi capaz de replicar os \u00e9xitos obtidos en Tur\u00edn. Co equipo lombardo acadou a final da Copa de Italia, perdendo contra a Lazio, equipo contra o que caeu derrotado tam\u00e9n na Supercopa de Italia. En Mil\u00e1n encontrou un ambiente hostil, cunha afecci\u00f3n afeita a consideralo un rival, e en particular foi problem\u00e1tica a s\u00faa relaci\u00f3n con Baggio, co que xa comezara a ter problemas durante a s\u00faa \u00e9poca na Juventus.\nAo remate dunha tempada gris, Lippi pediulle ao presidente Massimo Moratti rescindir o seu contrato. Este negouse, pero acabou por destitu\u00edlo despois da primeira xornada do campionato de liga 2000/01, unha derrota por 2-1 no campo da Reggina. Foi famosa a s\u00faa rolda de prensa posterior ao encontro, na que acusou aos seus futbolistas de falta de compromiso. O equipo vi\u00f1a dunha eliminaci\u00f3n inesperada na eliminatoria previa da Liga de Campi\u00f3ns da man do modesto Helsingborgs sueco.\nVolta \u00e1 Juventus.\nNo ver\u00e1n de 2001 volveu ao banco da Juventus. A s\u00faa segunda aventura no club comezou costa arriba, sen conseguir facer funcionar de inmediato un equipo revolucionado por un mercado de fichaxes que resultou na venda de Zidane e a dif\u00edcil integraci\u00f3n de Buffon, Thuram e Nedv\u011bd. Con todo, o traballo t\u00e1ctico realizado por Lippi nos primeiros meses do campionato sobre o futbolista checo, pas\u00e1ndoo de \"mezzala\" a mediapunta, foi un dos puntos de inflexi\u00f3n da tempada, conseguindo superar ao l\u00edder, o Inter, na \u00faltima xornada.\nFoi o 26\u00ba \"scudetto\" da Juventus, que pasou \u00e1 historia como o do \"5 de maio\", ao que seguiu outro 12 meses despois, tras unha tempada que comezou coa vitoria na Supercopa de Italia e que se pechou cunha amarga final da Liga de Campi\u00f3ns, a cuarta de Lippi, onde sa\u00edu vitorioso o Milan na quenda de penaltis. Durante esta \u00e9poca o adestrador reconverteu ao extremo Zambrotta en lateral, posici\u00f3n na que pasou \u00e1 historia como un dos mellores futbolistas da s\u00faa \u00e9poca.\nAo final da tempada 2003/04, pechada cunha terceira posici\u00f3n na liga e co subcampionato na Copa de Italia, Lippi deixou definitivamente o banco da \"Juve\". Nas s\u00faas oito tempadas co club acumulou 405 partidos e 13 t\u00edtulos, desped\u00edndose como un dos adestradores m\u00e1is triunfantes na historia da entidade.\nSelecci\u00f3n italiana.\n2004-2006.\nO 24 de xu\u00f1o de 2004 converteuse no novo adestrador da selecci\u00f3n italiana, sucedendo a Giovanni Trapattoni, que vi\u00f1a de fracasar na Eurocopa de 2004. Debutou cunha derrota por 2-0 nun amigable contra Islandia. Despois ga\u00f1ou os dous primeiros partidos de clasificaci\u00f3n para o Mundial de 2006, mentres que en outubro sufriu outra derrota, a mans de Eslovenia. A partir do seguinte partido, ga\u00f1ado 4-3 ante Belar\u00fas, comezou unha xeira de partidos invicto, que continuou durante toda a eliminatoria. O 8 de outubro de 2005 derrotou aos eslovenos e clasificouse para o Mundial cunha xornada de antelaci\u00f3n.\nXa no Mundial, disputado en Alema\u00f1a, a \"azzurra\" mostrou unha notable solidez defensiva (con s\u00f3 dous goles encaixados en toda a competici\u00f3n, un en propia meta e outro de penalti), o que a levou a proclamarse por cuarta vez campioa do mundo. Superou a Alema\u00f1a por 2-0 nas semifinais, tras unha pr\u00f3rroga, e a Francia por 5-3 na quenda de penaltis da final, despois de rematar 1-1.O 12 de xullo de 2006 anunciou a s\u00faa despedida do banco da selecci\u00f3n, onde foi substitu\u00eddo por Roberto Donadoni. En decembro recibiu o premio especial da Panchina d'oro.\n2008-2010.\nDespois de deixar a selecci\u00f3n, foi comentarista de Sky Sport na edici\u00f3n 2007/08 da Liga de Campi\u00f3ns. O 26 de xu\u00f1o de 2008, tralo despedimento de Donadoni, foi elixido novamente pola Federaci\u00f3n Italiana como seleccionador. O seu segundo debut tivo lugar o 20 de agosto, nunha vitoria con remontada ante Austria. Tres meses despois, o 19 de novembro, un empate 1-1 contra Grecia supuxo o seu 31\u00ba partido consecutivo sen co\u00f1ecer a derrota, superando a marca de Vittorio Pozzo, invicto durante 30 partidos entre 1935 e 1939. A boa xeira rematou o 10 de febreiro de 2009, cando os \"azzurri\" caeron por 2-0 ante o Brasil de Dunga.\nEn xu\u00f1o, o equipo italiano participou na Copa Confederaci\u00f3ns como campi\u00f3n do mundo, pero quedou eliminado na fase de grupos, despois de ga\u00f1ar aos Estados Unidos e de perder contra Exipto e o Brasil. Ese mesmo ano logrou a clasificaci\u00f3n para o Mundial de 2010, de novo cunha xornada de antelaci\u00f3n. En Sur\u00e1frica, con todo, a selecci\u00f3n de Lippi decepcionou, empatando os dous primeiros encontros con Paraguai e Nova Zelandia e perdendo ante Eslovaquia no partido decisivo, quedando as\u00ed eliminada na primeira fase, o que non suced\u00eda dende a edici\u00f3n de 1974. O t\u00e9cnico abandonou o equipo tralo remate do seu contrato, sendo substitu\u00eddo por Cesare Prandelli.\nGuangzhou Evergrande.\nO 17 de maio de 2012 converteuse en adestrador do Guangzhou Evergrande, equipo da Superliga chinesa, volvendo ao banco dun club oito anos despois.Debutou co equipo canton\u00e9s na xornada 11, cunha vitoria pola m\u00ednima sobre o Qingdao Jonoon. O 27 de outubro de 2012 logrou o seu primeiro t\u00edtulo da Superliga, e o segundo na historia do club. O 18 de novembro do mesmo ano ga\u00f1ou a Copa da China, ao vencer 4-2 ao Guizhou Renhe no partido de volta, tras o 1-1 da ida.\nEn 2013 repetiu t\u00edtulo de liga e levou o seu equipo ata a s\u00faa primeira final da Liga de Campi\u00f3ns da AFC. Nesta, superou ao FC Seoul de Corea do Sur, convert\u00e9ndose deste xeito no primeiro adestrador da historia en ga\u00f1ar a m\u00e1xima competici\u00f3n continental de clubs en d\u00faas confederaci\u00f3ns diferentes. No Mundial de Clubs celebrado ao mes seguinte eliminou ao Al-Ahly exipcio, pero caeu nas semifinais contra o Bayern de M\u00fanic de Guardiola.\nEn 2014 ga\u00f1ou o seu terceiro t\u00edtulo consecutivo da Superliga chinesa (o cuarto da historia do club). O 2 de novembro deixou o cargo do adestrador, sendo substitu\u00eddo polo seu antigo pupilo Fabio Cannavaro. A continuaci\u00f3n ocupou durante catro meses o carto de director t\u00e9cnico, ata que deixou o club a finais de febreiro de 2015.\nSelecci\u00f3n chinesa.\nO 22 de outubro de 2016 foi nomeado adestrador da selecci\u00f3n chinesa. Debutou nun empate sen goles ante Qatar, correspondente \u00e1 clasificaci\u00f3n para o Mundial de 2018. Non logrou clasificar o equipo para o torneo disputado en Rusia, pero si para a Copa Asi\u00e1tica de 2019, nos Emiratos \u00c1rabes Unidos, onde a China acadou os cuartos de final, caendo finalmente contra Ir\u00e1n. Trala eliminaci\u00f3n, tal e como se anunciara uns meses antes, abandonou o cargo de seleccionador despois de 31 partidos, cun balance de 12 vitorias, 8 empates e 11 derrotas.\nCon todo, continuou na selecci\u00f3n chinesa como asesor do novo seleccionador, Fabio Cannavaro. Trala dimisi\u00f3n deste en maio de 2019, Lippi volveuse facer cargo do combinado chin\u00e9s, dirix\u00edndoo durante cinco meses ata a s\u00faa dimisi\u00f3n en novembro.\nO 22 de outubro de 2020, con 72 anos, anunciou a s\u00faa retirada definitiva como adestrador."}
{"id": "556225", "revid": "88215", "url": "https://gl.wikipedia.org/wiki?curid=556225", "title": "Marcello Romeo Lippi", "text": ""}
{"id": "556234", "revid": "4817", "url": "https://gl.wikipedia.org/wiki?curid=556234", "title": "Charles D. Walker", "text": "Charles David \"Charlie\" Walker, nado en Bedford, Indiana, o 29 de agosto de 1948, \u00e9 un astronauta estadounidense retirado que formou parte das misi\u00f3ns STS-61-B, STS-41-D e STS-51-D.\nTraxectoria.\nWalker graduouse en enxe\u00f1ar\u00eda aeron\u00e1utica e astron\u00e1utica pola Universidade Purdue en 1971. Foi seleccionado como astronauta pola NASA en 1983. Participou nas misi\u00f3ns STS-61-B, STS-41-D e STS-51-D, pasando 19,91 d\u00edas no espazo."}
{"id": "556235", "revid": "89787", "url": "https://gl.wikipedia.org/wiki?curid=556235", "title": "David M. Walker", "text": "David Mathieson \"Dave\" Walker, nado en Columbus, Xeorxia, o 20 de maio de 1944 e finado o 23 de abril de 2001, foi un astronauta estadounidense que formou parte das misi\u00f3ns STS-51-A, STS-30, STS-53 e STS-69.\nTraxectoria.\nWalker graduouse en ciencias pola Academia Naval dos Estados Unidos en 1966. Foi seleccionado como astronauta pola NASA en xaneiro de 1978, finalizando o seu adestramento en agosto de 1979. Participou nas misi\u00f3ns STS-51-A, STS-30, STS-53 e STS-69, pasando 30,19 d\u00edas no espazo."}
{"id": "556236", "revid": "4817", "url": "https://gl.wikipedia.org/wiki?curid=556236", "title": "Shannon Walker", "text": "Shannon Walker, nada en Houston, Texas, o 4 de xu\u00f1o de 1965, \u00e9 unha astronauta estadounidense que formou parte das misi\u00f3ns Soiuz TMA-19 e SpaceX Crew 1 e foi membro das expedici\u00f3ns 24, 25, 64 e 65 \u00e1 Estaci\u00f3n Espacial Internacional.\nTraxectoria.\nWalker graduouse en f\u00edsica pola Universidade Rice en 1987 e \u00e9 m\u00e1ster en f\u00edsica espacial e ten un doutoramento sobre a mesma materia pola mesma universidade en 1992 e 1993 respectivamente. Foi seleccionada como astronauta pola NASA en maio de 2004, finalizando o seu adestramento en febreiro de 2006. Participou nas misi\u00f3ns Soiuz TMA-19 e SpaceX Crew 1 e foi membro das expedici\u00f3ns 24, 25, 64 e 65 \u00e1 Estaci\u00f3n Espacial Internacional, pasando 163,30 d\u00edas no espazo."}
{"id": "556237", "revid": "89787", "url": "https://gl.wikipedia.org/wiki?curid=556237", "title": "Ulrich Walter", "text": "Ulrich Hans Walter, nado en Iserlohn (Alema\u00f1a) o 9 de febreiro de 1954, \u00e9 un astronauta alem\u00e1 que formou parte da misi\u00f3n STS-55.\nTraxectoria.\nUlrich graduouse en f\u00edsica pola Universidade de Colonia en 1980. Foi seleccionado como astronauta pola axencia espacial alem\u00e1 DLR en 1988, completando o seu adestramento en 1990. Participou na misi\u00f3ns STS-55, pasando 9,99 d\u00edas no espazo."}
{"id": "556238", "revid": "23204", "url": "https://gl.wikipedia.org/wiki?curid=556238", "title": "T\u00e1in B\u00f3 C\u00faailnge", "text": "A T\u00e1in B\u00f3 C\u00faailnge [t\u032a\u02e0a\u02d0n\u02b2 bo\u02d0 \u02c8ku\u0259l\u02b2\u0272\u0259], que normalmente se traduce como a \u00abRedada (ou Razzia) das Vacas de Cooley\u00bb \u00e9 o relato principal e m\u00e1is longo do ciclo do Ulster que, co ciclo mitol\u00f3xico, o ciclo feniano e o ciclo hist\u00f3rico constit\u00faen o corpus literario da mitolox\u00eda c\u00e9ltica irlandesa. A versi\u00f3n manuscrita m\u00e1is antiga data de principios do s\u00e9culo XI, pero a s\u00faa composici\u00f3n se remonta ao per\u00edodo protohist\u00f3rico. \nUnha coalici\u00f3n dos reinos de Irlanda, liderada polos gobernantes de Connaught invade o reino do Ulster para a posesi\u00f3n do fabuloso touro, o Moreno de C\u00faailnge. Deber\u00e1n enfrontarse ao m\u00e1is terrible dos guerreiros, C\u00fachulainn .\nManuscritos e versi\u00f3ns.\nHai d\u00faas versi\u00f3ns principais da historia:\nEstes textos est\u00e1n escritos en irland\u00e9s antigo, lingua utilizada entre o s\u00e9culo VIII e o XI, e en irland\u00e9s medio, usado dende o s\u00e9culo XI ata o XV. A forma narrativa \u00e9 a prosa ag\u00e1s algunhas pasaxes versificadas, que subli\u00f1an a intensidade dram\u00e1tica. Estes traballos de recompilaci\u00f3n literaria foron realizados por cl\u00e9rigos, no marco dos mosteiros irlandeses. Sobre o substrato celta superponse un verniz cristi\u00e1n.\nPor outra banda, a dataci\u00f3n do material \u00e9 imposible. O escenario \u00e9 inconfundiblemente precristi\u00e1n e descr\u00edbenos unha sociedade guerreira da Idade do Ferro. A transmisi\u00f3n oral tivo lugar durante varios s\u00e9culos. Anecdoticamente, unha lenda fai do rei Conchobar un contempor\u00e1neo de Cristo.\nA epopea.\nO argumento da historia \u00e9 a guerra entre o Ulster e as outras catro provincias de Irlanda unidas contra el.\nA disputa real.\nOs soberanos de Connaught, a ra\u00ed\u00f1a Medb e o rei Ailill, est\u00e1n na s\u00faa residencia real de Cr\u00faachan. A ra\u00ed\u00f1a lembra a s\u00faa prestixiosa xenealox\u00eda, enumera os nobres pretendentes aos que rexeitou, especificando que o seu marido deb\u00eda ser un home sen avaricia, sen celos e sen medo, porque ela mesma \u00e9 xenerosa, ignora os celos e sabe facer proba de coraxe. a igualdade conv\u00e9n na s\u00faa parella.\nA conversa chega aos seus patrimonios e Medb afirma ter m\u00e1is bens, cousa coa que o seu marido discrepa. As\u00ed que se aportan todas as s\u00faas pertenzas e tesouros, c\u00f3ntanse xoias, vaixelas, ovellas, cabalos, porcos, vacas, pero os seus bens son iguais en n\u00famero e valor, a excepci\u00f3n dun becerro (o Cornudo Branco) que pertence ao Rei. Medb preg\u00fantalle a Mac Roth onde se pode conseguir un animal semellante e el responde que no Ulster, un home chamado D\u00e1re pos\u00fae un touro, chamado Moreno de Cooley.\nMac Roth \u00e9 enviado ao lugar para que D\u00e1re alugue o animal por un ano, contra pago de cincuenta becerras e moitas m\u00e1is se fose necesario (outro terreo equivalente ao seu, un carro que vale \"tres veces sete escravos\" e \"amizade da coxa de Medb\"). Nun primeiro momento, D\u00e1re acepta a proposta, pero dec\u00e1tase pola indiscreci\u00f3n dun mensaxeiro de que se o rexeitase o seu touro ser\u00eda arrebatado \u00e1 forza. Cambia de opini\u00f3n e n\u00e9gase a renunciar ao seu animal.\nA invasi\u00f3n do Ulster.\nMedb fai vir a Cr\u00faachan aos sete \"Mane\", os fillos de M\u00e1ga, xunto con Cormac Cond Longas e Fergus Mac Roeg, todos cos seus ex\u00e9rcitos. Quedan 15 d\u00edas a festexaren. Antes de lanzar a expedici\u00f3n, a ra\u00ed\u00f1a consultar\u00e1 co seu dru\u00edda. Despois \u00e9 unha multitude de reis, guerreiros e xente que se despraza cara ao Ulster. C\u00fachulainn e Sualtam descobren os ex\u00e9rcitos e van dar a alarma. Medb foi informada de que Conchobar e os Ulates, son incapaces de loitar pero no campamento irland\u00e9s un dru\u00edda advirte do poder dun guerreiro real.\nO primeiro enfrontamento ten lugar en Ath Gabla (o Vao da Forcada), C\u00fachulainn decapita aos dous fillos de Nera e os seus cocheiros, que constitu\u00edan a vangarda dos irlandeses, e devolve os seus cad\u00e1veres. Fergus informa a Ailill e Medb que esta matanza s\u00f3 pode ser obra por C\u00fachulainn, o guerreiro m\u00e1is temible e sedento de sangue. Despois c\u00f3ntalles sobre a infancia e as faza\u00f1as de Setanta.\nAo d\u00eda seguinte, C\u00fachulainn vai ante os ex\u00e9rcitos dos catro grandes reinos de Irlanda, corta a cabeza de Orl\u00e1m e os tres fillos de Arach, que acudiron a enfrontarse a el, corren a mesma sorte. Ao d\u00eda seguinte, cen guerreiros sucumben. Cando chega a noite, mentres el prepara as armas, son outros cen guerreiros que morren de medo. Cambio de estratexia, dec\u00eddese desagravialo e subornalo en varias ocasi\u00f3ns, pero o campi\u00f3n do Ulster n\u00e9gase e atopa m\u00e1is glorioso permanecer na corte de Conchobar. Ret\u00f3manse os masacres, cada vez perecen cen guerreiros. Ent\u00f3n ac\u00f3rdase que cada d\u00eda un guerreiro ha ir loitar contra C\u00fachulainn, o ex\u00e9rcito poder\u00e1 avanzar durante o tempo do combate, para despois deterse cando o guerreiro morre. Seguen moitos combates cun desenlace invariable.\nO Moreno de Cooley e as s\u00faas 50 vacas son capturados por Buide, fillo de Bain Blai. Quince d\u00edas despois x\u00fantanse os ex\u00e9rcitos dos catro reinos. C\u00fachulainn usa por primeira vez a \"gae bolga\" contra Redg, o satirista de Medb. Os combates contin\u00faan, pero non hai moitos homes dispostos a se enfrontaren co campi\u00f3n do Ulster; a ra\u00ed\u00f1a atr\u00e1eos con promesas, fainos beber e entr\u00e9gaos \u00e1s caricias de Findabair. Medb env\u00eda 100 guerreiros que son asasinados. Os ex\u00e9rcitos dos catro reinos inst\u00e1lanse na chaira de Murthemme e env\u00edan bot\u00edn e raba\u00f1os cara ao sur.\nA intervenci\u00f3n de Lug.\nUn guerreiro invisible para os inimigos dos Ulates chega ao campamento de C\u00fachulainn. \u00c9 Lug, o deus supremo, que tam\u00e9n \u00e9 o pai divino do heroe. Con plantas do Sidh, cura as feridas do seu fillo que dorme tres d\u00edas e tres noites porque non descansara entre Samain e Imbolc. Ao final deste descanso, fai preparar o seu carro de combate e lanza o ataque, este episodio co\u00f1\u00e9cese como \"masacre de Murthemme\u00bb: seis capas de cad\u00e1veres de guerreiros inimigos amont\u00f3anse no campo de batalla, cento cincuenta reis perden a vida e un terzo dos irlandeses resulta ferido.\nCon todos os loitadores sistematicamente decapitados, Medb chama ao guerreiro m\u00e1is valente, Ferdiad. Grazas \u00e1 maxia dos seus dru\u00eddas, \u00e1 intoxicaci\u00f3n et\u00edlica, \u00e1s promesas de tesouro e \u00e1 man de Findabair, ela obr\u00edgao a aceptar o duelo contra o seu amigo. O encontro ten lugar no vao e despois dunha longa discusi\u00f3n comeza o asalto. Dura tres d\u00edas, pola noite c\u00faranse e restabl\u00e9cense. O \u00faltimo d\u00eda o combate \u00e9 tan violento que o r\u00edo cambia de curso; C\u00fachulainn recibe un golpe de espada no peito, e ent\u00f3n mata a Ferdiad cun golpe de \"gae bolga\". Uns guerreiros ulates levan a C\u00fachulainn para lavalo e curalo, nun torrente onde os Tuatha D\u00e9 Danann depositaron herbas medicinais.\n\u00c9 ent\u00f3n cando interv\u00e9n Cethern Mac Fintan, este ataca e arrasa o campamento dos irlandeses, pero el mesmo resulta ferido. \u00c9 atendido por Fingen, o m\u00e9dico-dru\u00edda persoal do rei Conchobar Mac Nessa que, \u00e1 vista das feridas, pode dicir quen as causou. Chegada de Fintan con \"tres veces cincuenta\" guerreiros, libran tres batallas e matan tres veces o seu n\u00famero antes de sucumbir.\nRochad Mac Fathemain v\u00e9n botarlle unha man a C\u00fachulainn, Findabair \u00e9 animada pola s\u00faa nai a pasar a noite con el e conseguir unha tregua, antes da gran batalla de G\u00e1rech e Ilg\u00e1rech, anunciada polos dru\u00eddas. Os pr\u00edncipes de Munster aos que lles prometeran a man da princesa rev\u00f3lvense e Findabair morre de vergo\u00f1a.\nO espertar dos Ulates.\nSualtam, un dos pais terreais de C\u00fachulainn chega preto do seu fillo moribundo, que lle pide que busque axuda dos ulates. Chegado a Emain Macha, a s\u00faa arenga permanece sen resposta, porque ningu\u00e9n pode falar antes ca o rei, que el mesmo non pode falar antes ca os seus dru\u00eddas. Por ter arengado ao rei deste xeito, o dru\u00edda Cathbad provoca a morte do mensaxeiro, pero Conchobar decide reunir a todos os guerreiros do Ulster. Conchobar e Celtchar, \u00e1 fronte de \"tres mil comandantes de carros\u00bb e un gran n\u00famero de xinetes corren cara ao campamento irland\u00e9s; no primeiro ataque o rei mata oitocentos guerreiros.\nDespois de observar o campamento dos ulates, Mac Roth informa aos soberanos de Connaught e Fergus explica cales son os nobres que viu e cal \u00e9 o seu valor. Augura a derrota da coalici\u00f3n. \u00c9 ent\u00f3n cando Morrigan chega para entusiasmar os homes de ambos os bandos. C\u00fachulainn, ferido, non pode asistir \u00e1 batalla final, cuxo curso lle contou o seu cocheiro, L\u00f3eg. Os ulates vencen, os vencidos regresan a Cr\u00faachan.\nO Moreno de C\u00faailnge, pola s\u00faa banda, chegara a Connaught. Debe enfrontarse ao Cornudo Branco, o touro de Ailill, a loita fainos atravesar toda Irlanda. Despois de matar ao seu adversario, o Moreno volve a Cooley para morrer al\u00ed."}
{"id": "556240", "revid": "1888", "url": "https://gl.wikipedia.org/wiki?curid=556240", "title": "Daniel Caama\u00f1o Eiras", "text": "Daniel Caama\u00f1o Eiras, co\u00f1ecido como Filiado, nado en Padr\u00f3n e finado en San Xurxo de Vea (A Estrada) o 22 de outubro de 1936, foi un pol\u00edtico galego.\nTraxectoria.\nFillo de Jaime Caama\u00f1o Comparada. Ao producirse o golpe de Estado do 18 de xullo de 1936, formou parte do Comit\u00e9 da Frente Popular que intentou oporse ao golpe. Foi detido e internado na prisi\u00f3n de Padr\u00f3n. Foi xulgado en consello de guerra en Santiago de Compostela o 7 de setembro por rebeli\u00f3n militar, con Jos\u00e9 Pose Miguens, Faustino Liste Forj\u00e1n, Seraf\u00edn Mari\u00f1o Santos, Jos\u00e9 Tour\u00eds Castro e Luis Garc\u00eda Abella, acusados de ser os autores do asalto ao tren en Osebe nas datas do golpe de Estado. Jos\u00e9 Pose, Faustino Liste, Jos\u00e9 Tour\u00eds e Seraf\u00edn Mari\u00f1o foron condenados a pena de morte e executados en Compostela o 12 de setembro de 1936 e Luis e Daniel foron condenados a cadea perpetua. Foi sacado da prisi\u00f3n e paseado na Bali\u00f1a de San Xurxo de Vea o 22 de outubro de 1936, o seu cad\u00e1ver apareceu cun tiro na caluga.\nVida persoal.\nEstaba casado e ti\u00f1a tres fillos."}
{"id": "556241", "revid": "98629", "url": "https://gl.wikipedia.org/wiki?curid=556241", "title": "Blackburn Aircraft", "text": "Blackburn Aircraft Limited foi un construtor aeron\u00e1ustico brit\u00e1nico que se concentrou principalmente en avi\u00f3ns navais durante a primeirametade do s\u00e9culo XX.\nHistoria.\nBlackburn Aircraft foi fundada por Robert Blackburn e Jessy Blackburn, que constru\u00edron o seu primeiro avi\u00f3n en Leeds en 1908, coa apertura da f\u00e1brica Olympia en Roundhay en 1914. No ano 1916 a compa\u00f1\u00eda estableceu unha nova factor\u00eda en Brough, East Riding of Yorkshire in 1916. O irm\u00e1n de Robert, Norman Blackburn, converteuse posteriormente en director xeral.\nBlackburn mercou a compa\u00f1\u00eda Cirrus-Hermes Engineering en 1934, comezando a fabricar motores aeron\u00e1uticos. Por\u00e9n, estaba desenvolv\u00e9ndose unha nova gama de motores e Blackburn quer\u00eda agardar a que se establecese antes de darlle o seu nome, polo que Cirrus Hermes Engineering mant\u00edvose como unha compa\u00f1\u00eda separada durante un tempo. \nO nome da compa\u00f1\u00eda cambiouse a Blackburn Aircraft Limited en 1936.\nEn 1937, cos novos motores Cirrus ben establecidos, a fabricaci\u00f3n de motores pasou \u00e1 compa\u00f1\u00eda matriz xurdindo o nome de Blackburn Cirrus como divisi\u00f3n operativa da empresa.\nEn 1937 apresi\u00f3n por rearmarse estaba medrando e a factor\u00eda de Yorkshire estaba chegando ao seu m\u00e1ximo de capacidade. Unha fortu\u00edta amizade entre Maurice Denny, director xeral de Denny Bros., unha empresade construci\u00f3n naval de Dumbarton, e Robert Blackburn resultou na construci\u00f3n dunha nova f\u00e1brica de Blackburn en Barge Park, Dumbarton onde comezou a fabricaci\u00f3n do Blackburn Botha en 1939.\nBlackburn fusionouse con General Aircraft Limited en 1949 pasando a chamarse Blackburn and General Aircraft Limited, regresando \u00e1 anterior denominaci\u00f3n de Blackburn Aircraft Limited en 1958.\nComo parte da racionalizaci\u00f3n da industria aeron\u00e1ustica brit\u00e1nica, a s\u00faa produci\u00f3n de avi\u00f3ns e motores foron absorbidas por Hawker Siddeley e Bristol Siddeley respectivamente en 1960/1961. O nome Blackburn desapareceu completamente en 1963.\nUnha compa\u00f1\u00eda estadounidense, Blackburn Aircraft Corp., foi creada en Detroit o 20 de maio de 1929 para mercar dereitos de dese\u00f1os e patentes dos avi\u00f3ns de Blackburn Airplane &amp; Motor Co., Ltd. nos Estados Unidos. Era propiedade nun 90% de Detroit Aircraft Corp. e nun 10% de Blackburn Airplane &amp; Motor Co., Ltd. Os acordos cubr\u00edan eses dereitos en toda Am\u00e9rica, ag\u00e1s Brasil e parcialmente no Canad\u00e1, sempre que todas as ferramentas e patr\u00f3ns especiais fosen subministrados pola compa\u00f1\u00eda do Reino Unido."}
{"id": "556242", "revid": "5863", "url": "https://gl.wikipedia.org/wiki?curid=556242", "title": "\u039b\u03ad\u03b2\u03b9\u03b8\u03b1", "text": ""}
{"id": "556244", "revid": "5863", "url": "https://gl.wikipedia.org/wiki?curid=556244", "title": "Margarita Ucelay Maortua", "text": ""}
{"id": "556245", "revid": "5863", "url": "https://gl.wikipedia.org/wiki?curid=556245", "title": "Margarita Ucelay Ma\u00f3rtua", "text": ""}
{"id": "556246", "revid": "89787", "url": "https://gl.wikipedia.org/wiki?curid=556246", "title": "Dinast\u00eda Chou", "text": "A dinast\u00eda Zh\u014du ou Chou (chin\u00e9s cl\u00e1sico: \u5468, Wade-Giles: \"Chou\"1, pinyin: Zh\u014du) foi unha das primeiras dinast\u00edas chinesas. Est\u00edmase que o inicio desta dinast\u00eda tivo lugar coa ca\u00edda da dinast\u00eda Shang, a finais do s\u00e9culo X ou IX a.C., e o seu fin co ascenso da dinast\u00eda Chin ou Qin (non confundir coa dinast\u00eda Qing), no (ou ). A dinast\u00eda Chou foi a dinast\u00eda m\u00e1is longa de toda a historia chinesa, e a tecnolox\u00eda da Idade do Ferro foi introducida na China neste per\u00edodo.\nMandato do Ceo.\nNa tradici\u00f3n historiogr\u00e1fica chinesa, os l\u00edderes Chou disiparon \u00e1 familia Yin (Shang) e lexitimaron o seu goberno invocando o Mandato do Ceo, unha noci\u00f3n pola que o rei (o \"fillo do ceo\") gobernaba por dereito divino, pero a perda do trono indicar\u00eda que perdera ese dereito. O Mandato do Ceo estableceu que os Chou asumiron a ascendencia divina (Tian-Huang-Shangdi) sobre a ascendencia divina dos Shang (Shangdi). A doutrina explicou e xustificou o fin da dinast\u00eda Xia e da dinast\u00eda Shang, ao tempo que apoiaba a lexitimidade dos gobernantes actuais e futuros. A dinast\u00eda Chou foi fundada pola familia Ji e ti\u00f1a a s\u00faa capital na cidade de Hao (ou Haojing, preto da actual Xi'am). Posu\u00edndo a mesma lingua e cultura semellante aos Shang, os primeiros reis Chou, mediante a conquista e a colonizaci\u00f3n, estenderon gradualmente a cultura chinesa polas terras b\u00e1rbaras das chairas centrais.\nFengjian.\nNa historiograf\u00eda occidental, o per\u00edodo Chou \u00e9 xeralmente descrito como feudal, xa que o sistema descentralizado dos Chou semellaba ao sistema europeo medieval. Por\u00e9n, os historiadores debaten sobre o termo \"feudal\", que xurdiu para referirse a un contexto pura e especificamente europeo. Polo tanto, o termo m\u00e1is axeitado para clasificar o sistema pol\u00edtico de Chou ser\u00eda da propia lingua chinesa: sistema \"Fengjian\". A organizaci\u00f3n do territorio base\u00e1base en estados subordinados, gobernados por homes elixidos polo rei, xeralmente conselleiros e xenerais de confianza, e polos seus herdeiros. Os estados pagaban tributos \u00e1 capital, onde o Fillo do Ceo gobernaba como monarca absoluto. Tam\u00e9n deb\u00edan proporcionar soldados en tempo de guerra. Por\u00e9n, toda esta organizaci\u00f3n en realidade s\u00f3 existiu durante o Per\u00edodo Chou Occidental, tras o cal perdeu a s\u00faa relevancia co declive do poder real fronte aos estados ascendentes.\nChou Occidental e Oriental.\nInicialmente, a familia Ji puido controlar estreitamente o reino. No , despois de que o rei You substitu\u00edse \u00e1 s\u00faa ra\u00ed\u00f1a pola concubina Baosi, a capital foi saqueada polas forzas conxuntas do pai da ra\u00ed\u00f1a, que era o poderoso marqu\u00e9s de Shen, as\u00ed como as forzas do descontento estado de Zeng dos odiosos b\u00e1rbaros do oeste, o \"rong\". O fillo da ra\u00ed\u00f1a, Ji Yijiu, foi proclamado novo rei polos nobres dos estados sublevados. A capital foi trasladada ao leste no , a Wangcheng (na actual provincia de Henan), que era un lugar m\u00e1is modesto, pero afastado da fronteira cos b\u00e1rbaros e polo tanto m\u00e1is seguro ante pos\u00edbeis ataques.\nDebido a estas rupturas, os historiadores adoitan dividir a era Chou en Chou occidental (\u897f\u5468, pinyin X\u012b Zh\u014du), que vai desde a fundaci\u00f3n do reino por Ji Fa en 1046 at\u00e9 o golpe de estado de , e Chou oriental ( chin\u00e9s tradicional : \u6771\u5468Chin\u00e9s simplificado : \u4e1c\u5468, pinyin : D\u014dng Zh\u014du ), dende o 771 ata o , coa ca\u00edda de Chou, ou a\u00ednda , cando se consolidou o Imperio Qin. O ano exacto do inicio do Chou occidental a\u00ednda \u00e9 motivo de debate: algo entre 1122, 1027 e outros anos entre os s\u00e9culo XII e XI a.C. foron propostos. Os historiadores chineses mencionan habitualmente o ano 841 a. C. baseado nos \"Rexistros do Historiador\" de Sima Qian, pero outros apuntan ao ano 1046 a.C. como o m\u00e1is prob\u00e1bel. O Per\u00edodo Chou Oriental div\u00eddese en dous subper\u00edodos. O primeiro, comezou no 771 e rematou no , ch\u00e1mase Per\u00edodo Primavera e Outono, en referencia a unha famosa cr\u00f3nica hist\u00f3rica da s\u00faa \u00e9poca. O segundo subper\u00edodo ch\u00e1mase Per\u00edodo dos Estados Combatentes, cando o Fillo do Ceo perdeu o respecto que lle quedaba entre os estados, tras dous golpes de estado que derrocaron aos gobernantes dos dous estados m\u00e1is leais, Jim e Chi.\nDeclinio.\nA partir do ataque do , o poder da corte de Chou decaeu gradualmente, e a fragmentaci\u00f3n do reino levou a unha calamidade de guerras entre os estados. Desde a morte de You, os reis Chou s\u00f3 reinaron simbolicamente, e alg\u00fans nobres nin sequera puideron reco\u00f1ecer \u00e1 familia Ji como posuidores do Mandato Celestial, e mesmo se declararon reis dos seus respectivos territorios. Finalmente, a dinast\u00eda foi derrocada no , cando Wangcheng e Chengzhou, as \u00fanicas cidades a\u00ednda baixo o poder do rei, foron conquistadas polo Reino de Qin. O \u00faltimo pretendente ao trono de Chou, Hui de Chou, foi asasinado en Chi, o \u00faltimo estado combatente, foi conquistado no , de Qin Shihuang, que ent\u00f3n declarou a fundaci\u00f3n do Imperio Chin\u00e9s. Por iso, p\u00f3dense aceptar as tres datas para marcar o final da dinast\u00eda Chou.\nAgricultura.\nA agricultura na dinast\u00eda Chou era bastante intensiva e en moitos casos controlada polo propio goberno. Toda a terra cultivada estaba controlada por nobres, que as \"prestaban\" aos seus servos, de xeito similar ao feudalismo europeo. Por exemplo, un anaco de terra divid\u00edase en nove partes en forma de \"roda de auga\", \"jing\" (\u4e95), co gran na parte media \u00eda para o goberno, e os das partes circundantes para os agricultores. . Deste xeito, o goberno poder\u00eda almacenar alimentos e distribu\u00edlos en \u00e9pocas de mala colleita. Alg\u00fans sectores fabr\u00eds importantes da \u00e9poca inclu\u00edan a produci\u00f3n de bronce, que se utilizaba integramente na produci\u00f3n de armas e ferramentas agr\u00edcolas. De novo, estas industrias estaban controladas pola nobreza, que dirix\u00eda a produci\u00f3n destes materiais.\nFilosof\u00eda.\nDurante a dinast\u00eda Chou p\u00f3dense rastrexar as orixes da filosof\u00eda nativa chinesa, que desenvolveu as s\u00faas etapas iniciais a partir s\u00e9culo VI a. C. Os maiores fil\u00f3sofos chineses, os que tiveron un maior impacto nas xeraci\u00f3ns posteriores de chineses, foron Confucio, fundador do confucianismo, e Laozi, fundador do tao\u00edsmo. Outros fil\u00f3sofos, te\u00f3ricos e escolas de pensamento nesta \u00e9poca foron Mozi, fundador do mohismo ; Mencio, un famoso confuciano que ampliou o legado de Confucio; Shang Yang e Han Fei, responsables do desenvolvemento do legalismo (a filosof\u00eda central da futura dinast\u00eda Qin); e Xun Zi, que sen d\u00fabida foi o centro da antiga vida intelectual chinesa durante o seu tempo, a\u00ednda m\u00e1is que figuras intelectuais emblem\u00e1ticas como Mencio. \nLi.\nEstabelecido durante o per\u00edodo occidental, o sistema ritual \"Li\" chin\u00e9s tradicional: \u79ae; chin\u00e9s simplificado: \u793c; pinyin: l\u01d0 codificaba a comprensi\u00f3n dos costumes como expresi\u00f3n da xerarqu\u00eda social, a \u00e9tica e a regulaci\u00f3n relativa \u00e1 vida material; as pr\u00e1cticas sociais correspondentes idealiz\u00e1ronse dentro da ideolox\u00eda confuciana.\nO sistema foi canonizado nos Compendios do Libro dos Ritos, Chouli e Yili da dinast\u00eda Han (206 a. C.\u2013220 d. C.), convert\u00e9ndose as\u00ed no coraz\u00f3n da ideolox\u00eda imperial chinesa. A\u00ednda que o sistema foi inicialmente un corpo respectado de regulaci\u00f3ns concretas, a fragmentaci\u00f3n do per\u00edodo Chou occidental levou o ritual a avanzar cara \u00e1 moralizaci\u00f3n e a formalizaci\u00f3n en relaci\u00f3n con:"}
{"id": "556247", "revid": "5863", "url": "https://gl.wikipedia.org/wiki?curid=556247", "title": "Margarita Ucelay da Cal", "text": ""}
{"id": "556248", "revid": "5863", "url": "https://gl.wikipedia.org/wiki?curid=556248", "title": "Margarita Ucelay Dacal", "text": ""}
{"id": "556249", "revid": "5863", "url": "https://gl.wikipedia.org/wiki?curid=556249", "title": "Matilde Ucelay Ma\u00f3rtua", "text": ""}
{"id": "556250", "revid": "5863", "url": "https://gl.wikipedia.org/wiki?curid=556250", "title": "Dolores Membrives", "text": ""}
{"id": "556251", "revid": "5863", "url": "https://gl.wikipedia.org/wiki?curid=556251", "title": "Dolores Membrives Fern\u00e1ndez", "text": ""}
{"id": "556252", "revid": "1888", "url": "https://gl.wikipedia.org/wiki?curid=556252", "title": "Manuel Caama\u00f1o Eiras", "text": "Manuel Caama\u00f1o Eiras, nado en Padr\u00f3n cara a 1904, foi un chofer e pol\u00edtico galego.\nTraxectoria.\nFillo de Jaime Caama\u00f1o Comparada e irm\u00e1n de Daniel Caama\u00f1o Eiras. Chofer de Padr\u00f3n. Ao producirse o golpe de Estado do 18 de xullo de 1936 foi inculpado en Santiago de Compostela por agresi\u00f3n \u00e1 forza armada pero posto en liberdade por falta de probas. Foi multado en Santiago de Compostela en xu\u00f1o de 1937 por deixar un cami\u00f3n abandonado. En novembro de 1938 incitou aos soldados do rexemento de Infanter\u00eda Zamora de Pontevedra que viaxaban en tren a sublevarse e non obedecer as ordes dos superiores. Detido, foi xulgado o 27 de xu\u00f1o de 1939 e condenado a dous anos de prisi\u00f3n por un delito de sedici\u00f3n. Preso na Prisi\u00f3n de Pontevedra, sa\u00edu en liberdade provisional en abril de 1940. En febreiro de 1940 foille imposta a sanci\u00f3n de dez anos de inhabilitaci\u00f3n absoluta e outros dez de desterro a m\u00e1is de 200 quil\u00f3metros de Padr\u00f3n."}
{"id": "556254", "revid": "5863", "url": "https://gl.wikipedia.org/wiki?curid=556254", "title": "Samuel Bartram", "text": ""}
{"id": "556255", "revid": "5863", "url": "https://gl.wikipedia.org/wiki?curid=556255", "title": "Diego Ca\u00f1amero Valle", "text": ""}
{"id": "556256", "revid": "5863", "url": "https://gl.wikipedia.org/wiki?curid=556256", "title": "Carmen Climent Roca", "text": ""}
{"id": "556257", "revid": "5863", "url": "https://gl.wikipedia.org/wiki?curid=556257", "title": "Natalia Peluso", "text": ""}
{"id": "556258", "revid": "5863", "url": "https://gl.wikipedia.org/wiki?curid=556258", "title": "\u00c1lvaro Tauchert Soler", "text": ""}
{"id": "556259", "revid": "5863", "url": "https://gl.wikipedia.org/wiki?curid=556259", "title": "Brigada Abraham Lincoln", "text": ""}
{"id": "556260", "revid": "12452", "url": "https://gl.wikipedia.org/wiki?curid=556260", "title": "Dinast\u00eda Zhou", "text": ""}
{"id": "556261", "revid": "111586", "url": "https://gl.wikipedia.org/wiki?curid=556261", "title": "Dinast\u00eda Zh\u014du", "text": ""}
{"id": "556262", "revid": "25871", "url": "https://gl.wikipedia.org/wiki?curid=556262", "title": "Duque de Zhou", "text": "Duque de Zhou ou Gong de Zhou (chin\u00e9s tradicional: \u5468\u516c\u65e6, chin\u00e9s simplificado: \u5468\u516c\u65e6, pinyin: Zh\u014du G\u014dngd\u00e0n; Wade-Giles: Chou Kungdan) xogou un papel moi importante na consolidaci\u00f3n da recentemente fundada dinast\u00eda Zhou. Era irm\u00e1n do rei Wu de Zhou, o primeiro rei da dinast\u00eda Zhou da antiga China. Debido a que o seu feudo estaba arredor da capital de Zhou Chengzhou (m\u00e1is tarde Luoyang). O duque de Zhou tam\u00e9n era co\u00f1ecido como Zhou Gong (\u5468\u516c), Zhou Gong Dan (\u5468\u516c \u65e6), Shu Dan (\u53d4 \u65e6) ou Zhou Dan (\u5468\u65e6).\nS\u00f3 tres anos despois da derrota da dinast\u00eda Shang, o rei Wu fracasou e a realeza, seguindo o costume de Zhou, pasou ao seu fillo, o rei Cheng de Zhou."}
{"id": "556263", "revid": "111586", "url": "https://gl.wikipedia.org/wiki?curid=556263", "title": "Shi Jing", "text": "O Shi Jing (chin\u00e9s tradicional: \u8a69\u7d93 ; Chin\u00e9s simplificado: \u8bd7\u7ecf ; \"pinyin\": \"Shi Jing\", Wade-Giles: \"Shih Ching\"), traducido como Cl\u00e1sico da Poes\u00eda, Libro dos c\u00e1nticos, Libro das Odas e As Odes, \u00e9 a colecci\u00f3n m\u00e1is antiga de canci\u00f3ns e poemas chineses. Consta de 305 poemas e canci\u00f3ns, algunhas probabelmente escritas no ano 1000 a.C. \u00c9 un dos textos chineses que integran o conxunto co\u00f1ecido como Cinco Cl\u00e1sicos.\nT\u00f3picos.\nAs Odas foron co\u00f1ecidas como \"Jing\", ou \"cl\u00e1sicas\", no sentido can\u00f3nico, como parte da adopci\u00f3n oficial do confucianismo por parte da dinast\u00eda Han como principio reitor da sociedade chinesa ao longo do s\u00e9culo I d.C. A palabra \"\"shi\" \" \u00e9 a mesma palabra que m\u00e1is tarde se converteu no termo xen\u00e9rico de \"poes\u00eda\".\nO Cl\u00e1sico da Poes\u00eda \u00e9 unha antolox\u00eda recompilada a partir das obras de varios autores an\u00f3nimos. Os diversos traballos recollidos est\u00e1n xeralmente asociados a per\u00edodos cronol\u00f3xicos espec\u00edficos, como a dinast\u00eda Zhou, e/ou asociados aos estados espec\u00edficos dese per\u00edodo de tempo; non obstante, existen moitas incertezas, sobre todo en canto \u00e1s datas dos poemas m\u00e1is antigos.\nM\u00e1is da metade dos poemas probablemente fosen orixinalmente canci\u00f3ns populares. Contan problemas humanos b\u00e1sicos como o amor, o matrimonio, o traballo e a guerra. Outros incl\u00faen poemas da corte e contos lendarios que louvan aos fundadores da dinast\u00eda Zhou. Tam\u00e9n se incl\u00faen os himnos utilizados nos rituais de sacrificio, e as canci\u00f3ns utilizadas pola aristocracia nas s\u00faas cerimonias de sacrificio ou nos banquetes.\nEstilo.\nOs poemas de poes\u00eda cl\u00e1sica tenden a ter certos patr\u00f3ns t\u00edpicos de rima e ritmo, e a facer moito uso de imaxes, moitas veces derivadas da natureza. Os diversos versos individuais tam\u00e9n tenden a ser curtos: o estilo destas letras contribu\u00edu ao desenvolvemento dunha poes\u00eda chinesa m\u00e1is posterior (especialmente o estilo \"shi\" fronte aos estilos \"ci\" ou \"fu\").\nO Shi Jing foi un cl\u00e1sico confucianista venerado desde a dinast\u00eda Han, e foi estudado e memorizado durante s\u00e9culos por eruditos na China. As canci\u00f3ns populares v\u00edronse como unha forma de entender os problemas da xente com\u00fan, e adoitaban lerse como alegor\u00edas; por exemplo, as queixas contra os amantes eran vistas como agravios contra gobernantes infieis.\nA afirmaci\u00f3n de Confucio de que o Shi Jing forma parte dos Cinco Cl\u00e1sicos foi reco\u00f1ecido oficialmente durante a dinast\u00eda Han. Estes cinco libros, ou partes deles, foron comentados, compilados ou editados polo propio Confucio.\nAutor\u00eda.\nA\u00ednda que o Shi Jing non especifica os nomes dos autores en asociaci\u00f3n cos traballos enumerados, dous estudosos modernos hipotetizaron a autor\u00eda. O Cl\u00e1sico da Historia di que o poema \"Coruxa\" (chin\u00e9s: \u9e31\u9e2e) nas Odas de Bin foi escrito polo duque de Zhou. Moitas das canci\u00f3ns parecen ser canci\u00f3ns populares Ademais, moitas das canci\u00f3ns parecen estar escritas por mulleres, ou desde a perspectiva dunha muller."}
{"id": "556265", "revid": "89787", "url": "https://gl.wikipedia.org/wiki?curid=556265", "title": "Carl E. Walz", "text": "Carl Erwin Walz, nado en Cleveland, Ohio, o 6 de setembro de 1955, \u00e9 un astronauta estadounidense retirado que formou parte das misi\u00f3ns STS-51, STS-65, STS-108, STS-111 e STS-79 e foi membro da Expedici\u00f3n 4 \u00e1 Estaci\u00f3n Espacial Internacional.\nTraxectoria.\nWalz graduouse en f\u00edsica pola Universidade do Estado de Kent en 1977 e \u00e9 m\u00e1ster en f\u00edsica do estado s\u00f3lido pola Universidade John Carroll en 1979. Foi seleccionado como astronauta pola NASA en xaneiro de 1990. Participou nas misi\u00f3ns STS-51, STS-65, STS-108, STS-111 e STS-79 e foi membro da Expedici\u00f3n 4 \u00e1 Estaci\u00f3n Espacial Internacional. Pasou 230,54 d\u00edas no espazo."}
{"id": "556266", "revid": "98629", "url": "https://gl.wikipedia.org/wiki?curid=556266", "title": "Taylor Wang", "text": "Taylor Gun-Jin Wang, nado en Shanghai (China) o 16 de xu\u00f1o de 1940, \u00e9 un astronauta estadounidense retirado que formou parte da misi\u00f3n STS-51-B.\nTraxectoria.\nWang graduouse en f\u00edsica pola Universidade de California nos \u00c1nxeles en 1967 e \u00e9 m\u00e1ster en f\u00edsica cun doutoramente pola mesma universidade en 1968 e 1971 respectivamente. Participou na misi\u00f3n STS-51-B, pasando 7,01 d\u00edas no espazo."}
{"id": "556267", "revid": "27155", "url": "https://gl.wikipedia.org/wiki?curid=556267", "title": "Peptona", "text": ""}
{"id": "556268", "revid": "65337", "url": "https://gl.wikipedia.org/wiki?curid=556268", "title": "D\u00f3lar de ouro da Exposici\u00f3n da Compra de Luisiana", "text": "O d\u00f3lar de ouro da Exposici\u00f3n de Compra de Luisiana \u00e9 unha moeda de ouro estadounidense co valor facial dun d\u00f3lar emitida en 1903 pola Casa da Moeda de Filadelfia en conmemoraci\u00f3n da Exposici\u00f3n Universal de San Lu\u00eds de 1904, que celebraba o centenario da Compra de Luisiana. \nEste d\u00f3lar, dese\u00f1ado polo gravador xefe da Casa da Moeda dos Estados Unidos, Charles E. Barber, cu\u00f1ouse en d\u00faas variantes, unha co expresidente Thomas Jefferson no anverso e outra con William McKinley, ambas cun reverso com\u00fan\nOs promotores da Exposici\u00f3n da Compra da Luisiana (co\u00f1ecida informalmente como Exposici\u00f3n Universal de San Lu\u00eds), cuxa inauguraci\u00f3n estaba inicialmente prevista para 1903, idearon a creaci\u00f3n dunha moeda conmemorativa como medio para recadar fondos, do mesmo xeito que sucedera en ocasi\u00f3ns anteriores co medio d\u00f3lar colombino ou co d\u00f3lar Lafayette. O Congreso autorizou a emisi\u00f3n en 1902 e as autoridades da exposici\u00f3n, entre elas o numism\u00e1tico Farran Zerbe, propuxeron que se realizase con dous dese\u00f1os diferentes, para facilitar as s\u00faas vendas. No momento da s\u00faa distribuci\u00f3n, o prezo de cada unha destas variantes era de tres d\u00f3lares e p\u00faidose adquirir non s\u00f3 como simple moeda, sen\u00f3n tam\u00e9n montada nunha xoia ou nunha culler.\nContrariamente \u00e1s previsi\u00f3ns iniciais, as moedas non gozaron dunha boa aceptaci\u00f3n no mercado e moitas delas acab\u00e1ronse fundindo finalmente. Zerbe, encargado da s\u00faa comercializaci\u00f3n, quen asegurara que manter\u00eda o prezo destas moedas, acabou por non facelo, xa que o seu prezo baixou despois de conclu\u00edr a exposici\u00f3n. Este feito, no entanto, non danou a s\u00faa traxectoria como comerciante numism\u00e1tico, xa que seguiu a ser comisionado para a comercializaci\u00f3n doutras emisi\u00f3ns conmemorativas e chegou a presidir a Asociaci\u00f3n Numism\u00e1tica dos Estados Unidos.\nCo paso do tempo, os d\u00f3lares da Exposici\u00f3n de San Lu\u00eds foron mellorando a s\u00faa cotizaci\u00f3n e en 1915 recuperaron o prezo que tiveran no momento da s\u00faa emisi\u00f3n. No mercado actual estes d\u00f3lares val\u00f3ranse entre os centos e os miles de euros, en funci\u00f3n do seu estado de conservaci\u00f3n.\nAntecedentes.\nUnha gran parte da zona pr\u00f3xima ao r\u00edo Mississippi foi explorada polos franceses durante os s\u00e9culos XVII e XVIII. En 1682, Ren\u00e9 Robert Cavelier de La Salle reclamou para Francia toda a conca do r\u00edo, que nomeou Luisiana, na honra de Lu\u00eds XIV. A\u00ednda que Francia perdeu a maior parte do seu territorio americano na guerra contra os ind\u00edxenas (1756-1763), a conca do Mississippi non pasou \u00e1s mans dos vencedores \u2014fundamentalmente os brit\u00e1nicos\u2014, xa que fora transferida a Espa\u00f1a polo Tratado de Fontainebleau en 1762.\nAs ansias de Napole\u00f3n dun Imperio Franc\u00e9s, \u00e1 s\u00faa chegada ao poder en 1799, lograron que Espa\u00f1a devolvese estes territorios en 1800 polo terceiro Tratado de San Ildefonso e outros acordos. Estes pactos foron secretos, e o presidente dos Estados Unidos, Thomas Jefferson, co\u00f1eceunos en 1801. Temendo o pechamento do porto de Nova Orle\u00e1ns para a navegaci\u00f3n estadounidense, enviou a Francia o exsenador por Virxinia James Monroe para que axudase ao ministro estadounidense Robert Livingston a comprar o baixo Mississippi, para o cal o Congreso destinou dous mill\u00f3ns de d\u00f3lares.\nCando a delegaci\u00f3n estadounidense se reuniu con Napole\u00f3n comprobou que o emperador era partidario de vender todo o territorio, gran parte do cal estaba a\u00ednda sen cartografar e sen explorar polos occidentais. Logo das negociaci\u00f3ns, acordouse un prezo de 60 mill\u00f3ns de francos e outros 20 mill\u00f3ns m\u00e1is para aboar as reclamaci\u00f3ns dos cidad\u00e1ns desas zonas contra Francia. O tratado asinouse o 30 de abril de 1803 e, a\u00ednda que se cuestionou se se dispu\u00f1a da potestade constitucional para a adquisici\u00f3n, o Senado ratificouno o 20 de outubro dese mesmo ano. A toma de posesi\u00f3n formal do territorio por parte dos Estados Unidos tivo lugar dous meses despois.\nA compra de Luisiana duplicou o tama\u00f1o dos EEUU. Co desexo de honrar o centenario deste acontecemento, o Congreso aprobou un proxecto de lei para autorizar unha gran exposici\u00f3n universal, que foi convertido en lei pola sinatura do presidente McKinley o 3 de marzo de 1901. McKinley foi asasinado en setembro dese mesmo ano.\nPreparaci\u00f3n.\nA Exposici\u00f3n da Compra de Luisiana foi autorizada polo Congreso o 28 de xullo de 1902 e cando o presidente Theodore Roosevelt asinou unha lei de asignaci\u00f3ns que inclu\u00eda unha cl\u00e1usula de cinco mill\u00f3ns de d\u00f3lares para a s\u00faa subvenci\u00f3n. Esta norma autorizaba o pagamento de 250.000 moedas dun d\u00f3lar de ouro aos organizadores da exposici\u00f3n como parte da asignaci\u00f3n. A lei non especificaba, por\u00e9n, nin o texto nin o dese\u00f1o que deber\u00edan ter estas novas moedas, sen\u00f3n que este asunto ficaba \u00e1 discreci\u00f3n do secretario do Tesouro.\nOs investigadores Anthony Swiatek e Walter Breen, na s\u00faa enciclopedia sobre as emisi\u00f3ns conmemorativas estadounidenses, a posterior decisi\u00f3n de elaborar dous modelos diferentes deste novo d\u00f3lar de ouro produciuse \"mediante alg\u00fan tipo de acordo non rexistrado\". A lei era o suficientemente ambigua como para permitir esa interpretaci\u00f3n e, as\u00ed as cousas, o numism\u00e1tico Farran Zerbe instou a Casa da Moeda a cu\u00f1ar m\u00e1is dun tipo de moeda, argumentando que deste xeito aumentar\u00edan as s\u00faas vendas. Zerbe non era s\u00f3 un coleccionista de moedas sen\u00f3n que se convertera nun numism\u00e1tico moi reco\u00f1ecido por mor da s\u00faa exposici\u00f3n itinerante \"Money of the World\" (\"Di\u00f1eiro do mundo\"); el participou na comercializaci\u00f3n de varias moedas conmemorativas, desde o medio d\u00f3lar colombino de 1892 ata as moedas conmemorativas da Exposici\u00f3n Panam\u00f3-Pacifico de 1915, e no caso do d\u00f3lar de ouro da Exposici\u00f3n da Compra de Luisiana gozou en exclusividade da concesi\u00f3n da s\u00faa distribuci\u00f3n.\nO 12 de agosto de 1902, o secretario do Tesouro Leslie M. Shaw escribiulle ao exgobernador de Missouri David R. Francis, un dos promotores da exposici\u00f3n, para lle preguntar acerca do dese\u00f1o que querer\u00edan ver os encargados da exposici\u00f3n no reverso das moedas dun d\u00f3lar. Malia non se conservar a resposta de Francis, as autoridades da Casa da Moeda dos Estados Unidos decidiron xa nun principio colocar unha p\u00f3la de oliveira arredor do n\u00famero \"1\". Ao parecer, o director da \"US Mint\", George E. Roberts, non era partidario deste dese\u00f1o, xa que o 2 de outubro de 1902 o superintendente da Ceca de Filadelfia lle escribiu e achegou as impresi\u00f3ns en cartolina duns reversos orixinais e outros revisados; esta revisi\u00f3n do dese\u00f1o amosaba o valor da moeda en letras e a carta dic\u00eda que os cambios se fac\u00edan por requirimento de Roberts.\nO 13 de outubro, Barber desprazouse a Washington, onde estaba a sede da direcci\u00f3n da \"US Min\"t, para tratar con Roberts o asunto dos dese\u00f1os. Roberts considerou que a p\u00f3la de oliveira resultaba \"demasiado rechamante\" en comparaci\u00f3n co tama\u00f1o das letras e da propia moeda, e pediu que se reducise o seu tama\u00f1o. En setembro de 1902, os traballos dos cu\u00f1os para os anversos, que representaban os bustos de McKinley e de Jefferson, e nos que estaba a traballar o gravador xefe Charles E. Barber, estaban xa moi avanzados.\nDese\u00f1o.\nBarber tomou o dese\u00f1o do busto de Jefferson do anverso dunha medalla da paz cos pobos ind\u00edxenas que fora dese\u00f1ada e gravada en 1801 por John Reich, que pola s\u00faa vez tomara como modelo unha escultura do busto do expresidente creada por Jean-Antoine Houdon. No caso da moeda co busto de McKinley, o gravador xefe Barber partiu dun dese\u00f1o propio que el mesmo utilizara anteriormente para unha medalla presidencial que fora producida pola Casa da Moeda. Esta medalla de Barber fora modelada no seu d\u00eda a partir do modelo natural. \nO reverso, para ambas as moedas, conti\u00f1a o valor facial, unha lenda conmemorativa relativa \u00e1 exposici\u00f3n e unha p\u00f3la de oliveira sobre as datas do centenario da compra de Luisiana.\nValoraci\u00f3ns cr\u00edticas.\nO comerciante numism\u00e1tico B. Max Mehl considerou esta emisi\u00f3n como \"a m\u00e1is atractiva de todos os nosos d\u00f3lares de ouro conmemorativos\". Por\u00e9n, outros autores non estiveron de acordo; Swiatek e Breen criticaron estas moedas, afirmando que \"os trazos faciais de Jefferson, inexactamente representados por Barber, adquiriron unha semellanza con Napole\u00f3n Bonaparte, a outra parte da transacci\u00f3n de Luisiana\". Tam\u00e9n afirmaron que McKinley estaba irreco\u00f1ecible pola gravata de lazo e sinalaron, no relativo ao reverso, que \" a p\u00f3la de oliveira \u2014se esa \u00e9 a planta que se pretende\u2014 pode referirse \u00e1 adquisici\u00f3n deste territorio de 828.000 millas cadradas por medios pac\u00edficos. O historiador numism\u00e1tico Don Taxay criticou que se tomase como modelo a medalla de Reich, indicando que era \"pouco elegante, con Jefferson inclinado cara a adiante de xeito desagradable no c\u00edrculo, como se fose colocado al\u00ed por un Procrusto moderno\". Taxay indicou que a representaci\u00f3n de McKinley realizada por Barber ter\u00eda provocado a valoraci\u00f3n de \"mortal\" por parte do vello inimigo do gravador xefe, o escultor Augustus Saint-Gaudens.\nO historiador da arte Cornelius Vermeule criticou o dese\u00f1o do d\u00f3lar da Exposici\u00f3n da Compra de Luisiana, do mesmo xeito que outro d\u00f3lar de ouro emitido 1904 e 1905 en conmemoraci\u00f3n da Exposici\u00f3n de Lewis e Clark: \"a falta de chispa nestas moedas, como en tantos outros dese\u00f1os de Barber ou do gravador asistente George T. Morgan, d\u00e9bese a que os rostros, os cabelos e os panos son planos e as letras son pequenas, api\u00f1adas e uniformes\". Para Vermeule, os problemas non se deb\u00edan ao pequeno tama\u00f1o do d\u00f3lar; de feito, consideraba que o d\u00f3lar de ouro da Exposici\u00f3n Panam\u00e1-Pac\u00edfico, de id\u00e9ntico tama\u00f1o, era moito m\u00e1is fermoso. Vermeule sinalou que os relatos contempor\u00e1neos v\u00edan a emisi\u00f3n de 1903 como unha innovaci\u00f3n. Nun artigo de 1904 publicado no \"American Journal of Numismatics\" afirm\u00e1base que \"indican un dese\u00f1o popular dunha nova sa\u00edda dos tipos de liberdade un tanto mon\u00f3tonos que caracterizaron o noso di\u00f1eiro [...] Se esta tendencia se fixese sentir na moeda de circulaci\u00f3n regular, dar\u00edalles un novo entusiasmo aos coleccionistas\". A partir de 1909 co centavo de Lincoln, a Casa da Moeda dos Estados Unidos pasou a representar a unha persoa real nas moedas de circulaci\u00f3n normal, o cal se fixo m\u00e1is com\u00fan a partir do cuarto de d\u00f3lar de Washington de 1932.\nProduci\u00f3n.\nEn decembro de 1902, a Ceca de Filadelfia cu\u00f1ou os primeiros 75.080 esp\u00e9cimes do d\u00f3lar de ouro, a\u00ednda que aparecen datados en 1903, o cal supu\u00f1a unha transgresi\u00f3n da lei, que obrigaba a que as moedas amosasen a data da s\u00faa cu\u00f1axe. Un precedente desta anomal\u00eda foi o d\u00f3lar Lafayette, datado en 1900 pero comezado a producirse xa en decembro de 1899. En xaneiro de 1903 cu\u00f1\u00e1ronse outras 175.178 pezas; o exceso de 258 sobre a cantidade autorizada reservouse para a s\u00faa an\u00e1lise anual pola Comisi\u00f3n de Ensaios dos Estados Unidos. Non hai diferenza ningunha entre as moedas cu\u00f1adas en 1902 e en 1903. O 22 de decembro de 1902 envi\u00e1ronse 50.000 pezas \u00e1 subtesourar\u00eda de San Lu\u00eds, \u00e1 espera de que o comit\u00e9 organizador cumprise con outras partes da lei, moi probablemente relacionadas coa obriga de depositar unha fianza.\nOs primeiros 100 esp\u00e9cimes de cada un dos dous dese\u00f1os cu\u00f1\u00e1ronse cun acabamento especial (\"proof\") e mont\u00e1ronse nunha presentaci\u00f3n en cartolina cun certificado de presentaci\u00f3n, para llos entregar a diversas personalidades e a responsables da Casa da Moeda, mais non se puxeron ao dispor da poboaci\u00f3n xeral. Os certificados estaban asinados polo superintendente Landis e polo cu\u00f1ador xefe da Ceca de Filadelfia, Rhine R. Freed. Estas foron as primeiras moedas conmemorativas dos Estados Unidos cu\u00f1adas en ouro.\nDistribuci\u00f3n, acollemento e coleccionismo.\nA Exposici\u00f3n de San Lu\u00eds inaugurouse o 30 de abril de 1904, un ano despois do previsto inicialmente. Foi unha das exposici\u00f3ns universais m\u00e1is grandes canto \u00e1 s\u00faa superficie e ti\u00f1a 15 edificios principais e unha gran cantidade de exposici\u00f3ns pequenas. Asistiron arredor de 20 mill\u00f3ns de persoas.\nAs moedas vend\u00e9ronse ao prezo estipulado de tres d\u00f3lares por unidade e puid\u00e9ronse adquirir nun estoxo de presentaci\u00f3n ou montadas en culleres e en diversos tipos de xoias. Nalg\u00fans casos estaban montadas mediante soldaxe, o que fixo que minguase o seu valor numism\u00e1tico actual, en tanto que outras se presentaban de maneira que a moeda non resultase danada. Zerbe pensara nestes diversos xeitos de presentar a moeda e moitas das vendas producidas durante a exposici\u00f3n foron destas maneiras. Non se cargaba ningunha cantidade adicional por ningunha destas presentaci\u00f3ns especiais.\nFarran Zerbe tam\u00e9n promoveu a venda dos d\u00f3lares conmemorativos entre a comunidade numism\u00e1tica. Malia non ser moi elevado o prezo de tres d\u00f3lares por cada peza en comparaci\u00f3n con emisi\u00f3ns posteriores de \u00edndole similar, a moitos coleccionistas pareceulles un prezo excesivo e a venda non resultou o exitosa que se esperaba. Entre os esforzos de Zerbe na promoci\u00f3n destes d\u00f3lares estivo a proposta ao Goberno para que este emitise unha gran moeda de ouro con valor facial de 1.000 mill\u00f3ns de d\u00f3lares para a exhibir na Exposici\u00f3n de San Lu\u00eds; tam\u00e9n intentou coordinar a venda de r\u00e9plicas de escaso valor das primeiras pezas de ouro cu\u00f1adas de xeito privado en California na \u00e9poca dos pioneiros. Thomas L. Elder, un comerciante numism\u00e1tico que estaba a adquirir relevancia naquela \u00e9poca, manifestouse en contra da estratexia de Zerbe, a quen cualificou de charlat\u00e1n de feira e acusou de facer publicidade enganosa e de desacreditar o comercio numism\u00e1tico serio.\nOs organizadores, entre eles Zerbe, compromet\u00e9ronse a apoiar o prezo establecido de tres d\u00f3lares por moeda, ante a posibilidade de que os prezos baixasen no mercado secundario. Os prezos do medio d\u00f3lar colombino e do d\u00f3lar Lafayette caeran e naquel momento mant\u00ed\u00f1anse por baixo do prezo establecido no momento da s\u00faa emisi\u00f3n. En novembro de 1903 s\u00f3 se venderan 10,000 exemplares dos d\u00f3lares de ouro da Exposici\u00f3n da Compra de Luisiana, inclu\u00edndo as vendas aos promotores da feira e a outros interesados. Consonte o numism\u00e1tico Q. David Bowers, \u00e9 probable que as persoas asistentes \u00e1 exposici\u00f3n se fixesen con varios milleiros de pezas, mais o groso da s\u00faa distribuci\u00f3n foi entre comerciantes e coleccionistas de moedas, alleos \u00e1 feira. \nZerbe vendeu estes d\u00f3lares durante anos nas exposici\u00f3ns itinerantes que el mesmo organizaba; o comerciante numism\u00e1tico B. Max Mehl comproulle varios milleiros a un prezo s\u00f3 lixeiramente superior ao seu valor nominal, e posteriormente Mehl comercializounas nas s\u00faas vendas por correo durante a d\u00e9cada de 1920. Malia os esforzos de Zerbe, que Bowers considera \"entusiastas ou mesmo heroicos\", s\u00f3 se venderon ao p\u00fablico unhas 35.000 moedas; as 215.000 restantes foron devoltas \u00e1 Casa da Moeda dos Estados Unidos e fund\u00edronse cara a 1914.\nO numism\u00e1tico David M. Bullowa sinalou en 1938 que a \"US Mint\" non levaba ning\u00fan rexistro de cantas moedas de cada variante se fund\u00edan, pero estimaba que se vendera un 10 % m\u00e1is da versi\u00f3n co busto de McKinley no anverso. Bowers escribiu medio s\u00e9culo despois a s\u00faa opini\u00f3n contraria, xa que pola s\u00faa experiencia e \u00e1 vista dos informes do servizo de clasificaci\u00f3n de moedas, todo fac\u00eda pensar que a de Jefferson se vendera lixeiramente m\u00e1is. Swiatek, no seu traballo de 2012, publicou estat\u00edsticas que amosan o n\u00famero de pezas examinadas polos servizos de clasificaci\u00f3n numism\u00e1tica, que indican a venda de m\u00e1is d\u00f3lares de Jefferson que de McKinley.\nA pesar de que Zerbe se comprometera a manter o prezo inicial da emisi\u00f3n, non o cumpriu, e baixou o prezo dos d\u00f3lares de ouro da Exposici\u00f3n da Compra de Luisiana a dous d\u00f3lares a finais de 1905. O prezo de mercado volveu alcanzar os tres d\u00f3lares iniciais cara a 1915 e a partir de ent\u00f3n seguiu ascendendo. A edici\u00f3n de 2014 do cat\u00e1logo de R. S. Yeoman \"A Guide Book of United States Coins\" (co\u00f1ecido como o \"Red Book\") out\u00f3rgalle indistintamente \u00e1 variante de Jefferson como \u00e1 de McKinley prezos que van desde os 500 d\u00f3lares ata os 2.150, en funci\u00f3n do seu estado de conservaci\u00f3n.\nZerbe indicou en 1905 que foi \"o \u00fanico home que vendeu 50.000 d\u00f3lares a tres d\u00f3lares cada un\". En 1923, publicou nun artigo que os d\u00f3lares de ouro da Exposici\u00f3n da Compra de Luisiana sempre se venderan a tres d\u00f3lares ou m\u00e1is, \"pola raz\u00f3n particular de que o encargado da s\u00faa venda se sent\u00eda obrigado a protexer o prezo de cada comprador. No entanto, el non se identificou como ese \"encargado da s\u00faa venda\"."}
{"id": "556269", "revid": "1131", "url": "https://gl.wikipedia.org/wiki?curid=556269", "title": "Bel\u00e9n L\u00f3pez", "text": "O nome Bel\u00e9n L\u00f3pez pode referirse a:"}
{"id": "556270", "revid": "65337", "url": "https://gl.wikipedia.org/wiki?curid=556270", "title": "D\u00f3lar de ouro da Exposici\u00f3n Universal de San Lu\u00eds", "text": ""}
{"id": "556271", "revid": "65337", "url": "https://gl.wikipedia.org/wiki?curid=556271", "title": "D\u00f3lar de ouro da Exposici\u00f3n Universal de San Lu\u00eds de 1904", "text": ""}
{"id": "556272", "revid": "65337", "url": "https://gl.wikipedia.org/wiki?curid=556272", "title": "D\u00f3lar de ouro da Exposici\u00f3n Universal de 1904", "text": ""}
{"id": "556273", "revid": "5863", "url": "https://gl.wikipedia.org/wiki?curid=556273", "title": "Historia de Galicia (Vicetto)", "text": "Historia de Galicia \u00e9 unha colecci\u00f3n de libros en lingua castel\u00e1 (sete tomos) do historiador galego Benito Vicetto, publicada entre 1865 (Tomo I) e 1873 (Tomo VII), en Ferrol, no establecemento tipogr\u00e1fico de Nicasio Taxonera.\nDescrici\u00f3n.\nA obra narra a historia de Galicia cunha perspectiva propia do romanticismo da \u00e9poca, abranguendo un per\u00edodo temporal que vai da prehistoria at\u00e9 o reinado de Isabel II.\nReedici\u00f3ns.\nXa postumamente, reeditouse na imprenta de La Colonia Espa\u00f1ola de Montevideo, en dous volumes, en 1880 (v. 1) e 1882 (v. 2), o primeiro inclu\u00edndo os tomos I, II, III e IV e o segundo inclu\u00edndo os tomos V, VI e VII.\nEn 1979 foi editada en facs\u00edmile por Alvarellos Editora. Tam\u00e9n en 1979, foi editada, conxuntamente coa \"Historia de Galicia\" de Manuel Murgu\u00eda nun total de 14 volumes, pola editorial da \"Gran Enciclopedia Vasca\", co patrocinio da Real Academia Galega."}
{"id": "556274", "revid": "82922", "url": "https://gl.wikipedia.org/wiki?curid=556274", "title": "Leo de Matam\u00e1", "text": ""}
{"id": "556275", "revid": "17467", "url": "https://gl.wikipedia.org/wiki?curid=556275", "title": "Leo de matam\u00e1", "text": ""}
{"id": "556276", "revid": "25871", "url": "https://gl.wikipedia.org/wiki?curid=556276", "title": "Fantas\u00eda \u00e9pica", "text": "A alta fantas\u00eda, tam\u00e9n co\u00f1ecida como fantas\u00eda \u00e9pica, \u00e9 un subx\u00e9nero da fantas\u00eda definida pola natureza \u00e9pica da contorna na que se desenvolve polo status \u00e9pico das personaxes, tema ou argumento. O termo ingl\u00e9s \"high fantasy\" acu\u00f1ouno Lloyd Alexander no seu ensaio de 1971 titulado \"High Fantasy and Heroic Romance\", orixinalmente presentado en outubro de 1969 na \"New England Round Table of Children's Librarians\" (\"mesa redonda de bibliotecarios infant\u00eds de Nova Inglaterra\").\nCaracter\u00edsticas.\nA alta fantas\u00eda desenv\u00f3lvese nun mundo alternativo e ficticio (\"Secundario\"), e non no mundo \"real\" ou \"Primario\". Este mundo secundario adoita ser consistente internamente, mais as normas polas que se rexe difiren das do mundo primario. Pola contra, a baixa fantas\u00eda caracter\u00edzase por ter lugar na Terra, o mundo primario ou real ou un mundo ficticio que sexa racional e familiar e incl\u00faa elementos m\u00e1xicos.\nOs romances de William Morris, como \"The Well at the World's End\", que te\u00f1en lugar nun mundo medieval imaxinario, consid\u00e9ranse \u00e1s veces os primeiros exemplos de alta fantas\u00eda. As obras de J. R. R. Tolkien \u2013especialmente \"O Se\u00f1or dos Aneis\"\u2013 reco\u00f1\u00e9cense coma os arquetipos de alta fantas\u00eda. \"The Crhonicles of Thomas Covenant\" de Stephen R. Donaldson \u00e9 outro exemplo dunha saga de alta fantas\u00eda.\nMoitas historias de alta fantas\u00eda son contadas dende o punto de vista dun heroe. Normalmente, a meirande parte da trama ten lugar en torno \u00e1 s\u00faa herdanza ou natureza misteriosa \u00e1 vez que un problema que ameaza o seu mundo. En moitas novelas o heroe \u00e9 un orfo ou irm\u00e1n especial e adoita estar representado como algu\u00e9n cun talento extraordinario para a maxia ou o combate. Comeza a historia sendo novo, se non sendo un neno, ou pres\u00e9ntanse sendo d\u00e9biles ou in\u00fatiles.\nEn moitos casos, o heroe comeza como unha figura infantil que madura rapidamente e experimenta unha mellora considerable nas s\u00faas habilidades para a loita e resoluci\u00f3n de problemas a medida que avanza.\nA medida que a historia avanza, o personaxe descubrir\u00e1 a natureza das forzas desco\u00f1ecidas que est\u00e1n na s\u00faa contra, forzas que son poderosas e mal\u00e9volas. Os vil\u00e1ns neste tipo de historias son completamente malvados e fr\u00edos.\nO concepto de \"alta fantas\u00eda\" normalmente abrangue un n\u00famero de diferentes tipos de fantas\u00eda entre os cales se incl\u00fae a fantas\u00eda heroica, fantas\u00eda \u00e9pica, fantas\u00eda m\u00edtica, fantas\u00eda escura e wuxia. Normalmente non se considera dentro desta categor\u00eda o x\u00e9nero de espada e feitizar\u00eda.\nTradicionalmente, consid\u00e9rase que a alta fantas\u00eda evoca unha sensaci\u00f3n de abraio.\nTemas.\nA alta fantas\u00eda definiuse moitas veces polos seus temas e mensaxes. O ben contra o mal \u00e9 un dos temas m\u00e1is com\u00fans na alta fantas\u00eda e definir as caracter\u00edsticas do mal adoita ser un tema de alta importancia nas obras de alta fantas\u00eda, como \u00e9 n\"'O Se\u00f1or dos Aneis\". A importancia do concepto do ben contra o mal consid\u00e9rase a principal diferenza entre alta fantas\u00eda e a espada e feitizar\u00eda. En moitas obras de alta fantas\u00eda este conflito apunta a unha preocupaci\u00f3n por asuntos morais; noutras obras, este conflito \u00e9 unha loita polo poder atopando, por exemplo, magos comport\u00e1ndose de xeito irresponsable, independentemente de seren \"bos\" ou \"malos\".\nEscenarios de xogos.\nXogos de rol como \"Dungeons &amp; Dragons\" que incl\u00faen escenarios de campa\u00f1a como \"Dragonlance\" de Tracy Hickman e Margaret Weis e \"Forgotten Realms\" de Ed Greenwood son a base para moitos libros de fantas\u00eda, e moitos autores contin\u00faan aportando as s\u00faas contribuci\u00f3ns a estes escenarios."}
{"id": "556277", "revid": "6306458", "url": "https://gl.wikipedia.org/wiki?curid=556277", "title": "Jos\u00e9 Vilas\u00e1nchez Pazos", "text": "Jos\u00e9 Juan Vilas\u00e1nchez Pazos, nado en Redes (Ares) o 8 de abril de 1950, \u00e9 un pol\u00edtico e mestre galego do PSdeG-PSOE.\nTraxectoria.\nMestre de EXB especializado en filolox\u00eda hisp\u00e1nica, exerceu no colexio Conde de Fenosa de Ares. Foi presidente de Club de Tenis de Redes. Nas elecci\u00f3ns municipais de 1991 foi candidato do PSdeG-PSOE \u00e1 alcald\u00eda de Ares e foi elixido grazas \u00f3 apoio do BNG, gobernando en minor\u00eda. Nas municipais de 1995 foi reelixido alcalde mediante un pacto de goberno co BNG. Perdeu a alcald\u00eda nas municipais de 1999 en favor do PPdeG, que logrou a maior\u00eda absoluta, permanecendo como portavoz socialista ata a fin do mandato. Volveu \u00e1 pol\u00edtica como n\u00famero 3 do PSdeG nas municipais de 2007, nas cales os socialistas recuperaron o goberno de Ares e pasou a ser concelleiro de urbanismo. Por\u00e9n, presentou a s\u00faa dimisi\u00f3n en xu\u00f1o de 2008."}
{"id": "556306", "revid": "98629", "url": "https://gl.wikipedia.org/wiki?curid=556306", "title": "Boulton Paul", "text": "Boulton Paul Aircraft Limited foi un construtor aeron\u00e1utico brit\u00e1nico fundado no ano 1934, a\u00ednda que as s\u00faas orixes na fabricaci\u00f3n de avi\u00f3ns rem\u00f3ntanse a 1914. A compa\u00f1\u00eda principalmente fabricaba e modificaba avi\u00f3ns baixo contratos doutros fabricantes, a\u00ednda que tivo uns poucos dese\u00f1os propios destacables, como o caza Defiant fighter e o adestrador Balliol.\nAs orixes da compa\u00f1\u00eda at\u00f3panse nunha ferreter\u00eda fundada en 1797 en Norwich. A principios dos anos 1900 Boulton &amp; Paul Ltd era unha exitosa compa\u00f1\u00eda de fabricaci\u00f3n en xeral cunha divisi\u00f3n de enxe\u00f1er\u00eda. Comezou a fabricar aeronaves por contrato durante a primeira guerra mundial antes de comezar a dese\u00f1ar e constru\u00edr os seus propios avi\u00f3ns.\nO negocio de construci\u00f3n de aeronaves vendeuse en 1934, nun momento baixo do mercado da aviaci\u00f3n, e posteriormente moveuse a Wolverhampton baixo o seu novo nome Boulton Paul Aircraft Ltd en 1936 para aproveitarse da man de obra local cualificada e dos incentivos do goberno local.\nEn 1961 Boulton Paul Aircraft fabricaba equipamento para avi\u00f3ns en vez de aeronaves e fusionouse co Dowty Group.\nHistoria.\nBoulton &amp; Paul creou a s\u00faa divisi\u00f3n de enxe\u00f1er\u00eda da construci\u00f3n no ano 1905.\nEn 1915, Boulton &amp; Paul comezou a constru\u00edr aeronaves por contrato, inclu\u00eddos 550 dos Royal Aircraft Factory FE.2b. Durante a guerra a compa\u00f1\u00eda fabricou m\u00e1is Sopwith Camel que calquera outra compa\u00f1\u00eda. O \u00e9xito como construtor de aeronaves fixo que a compa\u00f1\u00eda crease un departamento de dese\u00f1o pero ning\u00fan dos seus avi\u00f3ns tivo un impacto significativo mentres durou a guerra. O xefe de dese\u00f1o de avi\u00f3ns de Boulton Paul era John Dudley North (1893-1968), que se uniu \u00e1 compa\u00f1\u00eda dende o Austin Motor Company Aircraft Department.\nTras a primeira guerra mundial, Boulton &amp; Paul deixou a s\u00faa pegada coa introduci\u00f3n de torretas defensivas para bombardeiros pechadas e motorizadas. O seu bombardeiro biplano bimotor Sidestrand, que pod\u00eda voar a 225 km/h, ti\u00f1a unha torreta exposta que era claramente pouco axeitada. O posterior bombardeiro Overstrand contaba coa primeira torreta pechada motorizada do mundo, montando un \u00fanico can\u00f3n Lewis e propulsada por aire comprimido. A compa\u00f1\u00eda licenciou un dese\u00f1o franc\u00e9s dunha torreta electrohidr\u00e1ulica de catro can\u00f3ns que se converteu nunha importante caracter\u00edstica na s\u00faa futura produci\u00f3n. Ademais de instalar torretas nos bombardeiros, Boulton Paul comezou a instalalas en cazas.\nDurante este per\u00edodo Boulton &amp; Paul continuou operando f\u00f3ra da industria aon\u00e1utica. Fabricaba equipamento como ferramentas e motores estacionarios. Estes \u00faltimos tam\u00e9n estaban dispo\u00f1ibles acoplados a unha d\u00ednamo para alimentar circu\u00edtos el\u00e9ctricos de iluminaci\u00f3n, e vend\u00edanse coa marca Electolite.\nEn 1934, Boulton &amp; Paul vendeu o seu \"Departamento de Avi\u00f3ns\" que se converteu en Boulton Paul Aircraft Ltd. Durante os segintes dous anos constru\u00eduse unha nova factor\u00eda en Wolverhampton. Isto deu acceso a unha gran cantidade de man de obra cualificada ademais dos 600 empregados que se mudaron de Norwich a Wolverhampton. A\u00ednda as\u00ed, Boulton Paul establecer\u00eda posteriormente un centro de capacitaci\u00f3n no centro de Escocia para conseguir m\u00e1is traballadores. O primeiro caza con torreta en ser contru\u00eddo foi o Hawker Demon. A este seguiulle o avi\u00f3n m\u00e1is famoso de Boulton Paul, o Defiant, que foi un concepto revolucionario pero con defectos na especificaci\u00f3n do Ministerio do Aire (un caza r\u00e1pido sen armamento fixo cara a adiante pero unha potente torreta dorsal con catro can\u00f3ns). Agard\u00e1base que os cazas con torreta fosen capaces de atacar bombardeiros inimigos dende calquera punto. O mesmo concepto foi usado polo equivalente naval do Defiant, o Blackburn Roc, que a\u00ednda que era un dese\u00f1o de Blackburn o dese\u00f1o dos detalles e a fabricaci\u00f3n foi realizada por Boulton Paul.\nBoulton Paul tam\u00e9n fabricou o Fairey Barracuda e realizou conversi\u00f3ns do Vickers Wellington. O \u00faniico dese\u00f1o da posguerra foi o adestrador avanzado Balliol, do cal constru\u00edronse 229 unidades, inclu\u00eddas 30 do adestrador naval Sea Balliol.\nNa era dos reactores Boulton Paul traballou no English Electric Canberra e no de Havilland Vampire. Dese\u00f1ou e fabricou un par de avi\u00f3ns a reacci\u00f3n con \u00e1 en delta para traballos de investigaci\u00f3n en continuou enviando dese\u00f1os para requirimentos oficiais. En 1961 a compa\u00f1\u00eda foi mercada polo Dowty Group e pasou a chamarse Dowty Boulton Paul Ltd primeiro e Dowty Aerospace posteriormente.\nTras a adquisici\u00f3n de Dowty Aerospace polo TI Group en 1992, e a posterior fusi\u00f3n de Smiths Industries e o grupo TI en 2000 para formar Smiths Group, a f\u00e1brica de Wolverhampton vendeuse novamente en maio de 2007 a GE Aviation Systems. En agosto de 2009 vendeuse outra vez a Moog Inc. pero tivo que moverse ao pr\u00f3ximo parque empresarial I54. A fabrica tam\u00e9n ti\u00f1a o Boulton Paul Museum dedicado a avi\u00f3ns de Boulton Paul e aos m\u00e9todos tradicionais usados para fabricar aeronaves. Ag\u00e1rdase que a importante colecci\u00f3n trasl\u00e1dese ao Museo da Royal Air Force en Cosford."}
{"id": "556321", "revid": "88215", "url": "https://gl.wikipedia.org/wiki?curid=556321", "title": "Angelo Domenghini", "text": "Angelo Domenghini, nado en Lallio, B\u00e9rgamo, o 25 de agosto de 1941, \u00e9 un exfutbolista e exadestrador de italiano, que xogaba como dianteiro. Destacou especialmente no Inter de Mil\u00e1n de Helenio Herrera, co que ga\u00f1ou dous t\u00edtulos da Serie A, unha Copa de Europa e d\u00faas Copas Intercontinentais. Foi internacional coa selecci\u00f3n italiana, coa que conquistou a Eurocopa de 1968 e acadou a final do Mundial de 1970.\nTraxectoria.\nComo futbolista.\nFormouse como futbolista na canteira da , debutando co primeiro equipo na Serie A o 4 de xu\u00f1o de 1961, nunha derrota ante o Udinese. Militou durante os seguintes tres anos no equipo, tendo unha das s\u00faas mellores actuaci\u00f3ns na final da Copa de Italia de 1963, cando marcou un triplete contra o Torino, cuxa porter\u00eda defend\u00eda o gardameta internacional Lido Vieri, d\u00e1ndolle as\u00ed ao club o seu primeiro e \u00fanico t\u00edtulo. Foi o primeiro futbolista en marcar un triplete nunha final da Copa de Italia, e un dos \u00fanicos dous que o lograron, xunto a Giuseppe Giannini en 1993.\nEn 1964 fichou polo Inter de Mil\u00e1n de Helenio Herrera, que vi\u00f1a de ga\u00f1ar a Copa de Europa. Al\u00ed xogou a mi\u00fado de dianteiro centro, no canto do seu posto habitual na banda dereita, posici\u00f3n que no Inter ocupaba Jair. Con 54 goles en 164 partidos contribu\u00edu \u00e1 conquista de dous t\u00edtulos de liga, da Copa de Europa de 1965 e de d\u00faas Copas Intercontinentais.\nEn 1969 fichou polo , como parte do acordo que levou a Roberto Boninsegna ao Inter. No equipo sardo coincidiu con xogadores como Gigi Riva ou Sergio Gori e proclamouse na s\u00faa primeira tempada campi\u00f3n de liga, no que foi o primeiro e \u00fanico t\u00edtulo da historia do club.\nEn 1973 fichou pola Roma, por petici\u00f3n do que fora o seu adestrador no Cagliari, Manlio Scopigno. Co conxunto lacial xogou s\u00f3 unha tempada, na que marcou 4 goles en 30 partidos, quedando f\u00f3ra dos plans do equipo trala chegada ao banco de Nils Liedholm.\nTrala s\u00faa experiencia na capital xogou no Verona, no Foggia e no Olbia, antes de pechar a s\u00faa carreira como futbolista no Trento en 1979.\nSelecci\u00f3n italiana.\nFoi 33 veces internacional coa selecci\u00f3n italiana, coa que marcou 7 goles. Debutou o 10 de novembro de 1963 ante a Uni\u00f3n Sovi\u00e9tica no Estadio Ol\u00edmpico de Roma, nun partido correspondente \u00e1 clasificaci\u00f3n para a Eurocopa de 1964. Os sovi\u00e9ticos deixaron f\u00f3ra a Italia daquela Eurocopa, pero a \"azzurra\" conseguiu clasificarse para a de 1968, disputada no seu propio pa\u00eds.\nDomenghini foi titular no partido inaugural da Eurocopa de 1968 ante a URSS, que se decidiu por lanzamento de moeda, ao rematar sen goles; e tam\u00e9n na final contra Iugoslavia, onde marcou de falta o gol que igualou o partido tralo tanto inicial de Dragan D\u017eaji\u0107, forzando un partido de desempate no que a vitoria acabou sendo para os italianos. Foi elixido no once ideal do torneo. Disputou tam\u00e9n o Mundial de 1970, sendo titular en todos os encontros e marcando o gol da vitoria (1-0) no primeiro partido contra Suecia. Xogou a final contra o Brasil de Pel\u00e9 no Estadio Azteca, perdendo por 4-1.\nComo adestrador.\nTrala s\u00faa retirada como futbolista foi adestrador de varios equipos, entre eles o Sambenedettese, da Serie B."}
{"id": "556340", "revid": "5863", "url": "https://gl.wikipedia.org/wiki?curid=556340", "title": "Ambliop\u00eda", "text": "Ambliop\u00eda, ollo vago ou ollo preguiceiro \u00e9 unha disfunci\u00f3n oft\u00e1lmica caracterizada por unha diminuci\u00f3n da agudeza visual de forma unilateral ou bilateral, sen que o ollo afectado presente anomal\u00eda estrutural. \u00c9 a causa m\u00e1is com\u00fan de discapacidade visual en nenos e adultos novos e de mediana idade. Foi descrita por primeira vez en 1600. \nDefinici\u00f3n.\nA ambliop\u00eda ent\u00e9ndese como a deterioraci\u00f3n do desenvolvemento normal do sistema visual (v\u00e9xase sistema visual) dun ollo (ou m\u00e1is raramente os dous) durante o per\u00edodo de maduraci\u00f3n do sistema nervioso central (especificamente para o sistema visual, a maduraci\u00f3n do SNC est\u00e9ndese at\u00e9 os 6-7 anos de idade), sen que exista ningunha lesi\u00f3n org\u00e1nica ou con lesi\u00f3n org\u00e1nica desproporcionada \u00e1 intensidade da diminuci\u00f3n da agudeza visual.\nA baixa agudeza visual atopada na ambliop\u00eda d\u00e9bese ao desenvolvemento incompleto da visi\u00f3n foveal (ver f\u00f3vea), coa visi\u00f3n perif\u00e9rica preservada e o campo visual (v. campimetr\u00eda ) e agudeza visual escot\u00f3pica normal.\nCausas e prevalencia.\nA ambliop\u00eda pode ser causada por calquera condici\u00f3n que interfira co foco dos ollos durante a primeira infancia. Isto pode ocorrer debido \u00e1 mala ali\u00f1aci\u00f3n dos ollos, astigmatismo, miop\u00eda, nistagmo, hipermetrop\u00eda ou opacidade do cristalino. A\u00ednda que se corrixa a causa subxacente, o foco non se restaura inmediatamente xa que o cerebro tam\u00e9n est\u00e1 implicado neste mecanismo. Debido a que \u00e9 unha condici\u00f3n dif\u00edcil de detectar, recom\u00e9ndase a realizaci\u00f3n de probas de visi\u00f3n para todos os nenos de entre 4 e 5 anos.\nNos nenos, manif\u00e9stase ao redor dos cinco anos. Est\u00edmase que entre o 1 e o 5% da poboaci\u00f3n adulta presenta este trastorno. A\u00ednda que o tratamento mellora o foco, o ollo afectado non se pode corrixir completamente. \nTipos.\nBasicamente, establ\u00e9cense os seguintes tipos de ambliop\u00eda, dependendo da causa responsable da deterioraci\u00f3n da visi\u00f3n:\n\u2022 Ambliop\u00eda por estrabismo : cando hai desharmon\u00eda entre os dous eixos visuais paralelos e este cambio \u00e9 perenne. O estrabismo intermitente non leva a unha discapacidade grave. A visi\u00f3n foveal do ollo desviado ser\u00e1 inferior \u00e1 do ollo normalmente fixo a trav\u00e9s da m\u00e1cula.\n\u2022 Ambliop\u00eda por ametrop\u00eda: erros de refracci\u00f3n significativos e non corrixidos en ambos ollos impiden a formaci\u00f3n dunha imaxe n\u00edtida, dificultando o pleno desenvolvemento da agudeza visual.\n\u2022 Ambliop\u00eda por anisometrop\u00eda: diferenzas superiores a 2,0 dioptr\u00edas entre os dous ollos, xa sexa por miop\u00eda, hipermetrop\u00eda ou astigmatismo, poden favorecer unha interacci\u00f3n binocular anormal, provocando o fen\u00f3meno de supresi\u00f3n na visi\u00f3n do ollo m\u00e1is ametr\u00f3pico e a s\u00faa consecuente ambliop\u00eda.\n\u2022 Ambliop\u00eda de privaci\u00f3n (ou \u201cex-anopsia\u201d): prod\u00facese pola existencia dunha barreira para a chegada da luz \u00e1 retina en toda a s\u00faa intensidade, impedindo a formaci\u00f3n dunha imaxe ben definida. As causas poden ser: leucoma corneal, catarata conx\u00e9nita uni ou bilateral, ptose palpebral, opacidades v\u00edtreas, hifema, entre outras.\nTratamento.\nA detecci\u00f3n precoz axuda a un tratamento exitoso. Nalg\u00fans casos, o uso de lentes \u00e9 suficiente para corrixir a ambliop\u00eda. Por\u00e9n, moitas veces \u00e9 necesario un tratamento que obriga ao neno a usar s\u00f3 o ollo afectado. Isto faise usando un parche ocular adhesivo ou instilando atropina no ollo m\u00e1is forte. Sen tratamento, a ambliop\u00eda adoita persistir na idade adulta, cando os tratamentos xa non son eficaces."}
{"id": "556346", "revid": "98629", "url": "https://gl.wikipedia.org/wiki?curid=556346", "title": "Nistagmo", "text": "O nistagmo ou nistaxe \u00e9 unha afecci\u00f3n ocular que provoca un movemento incontrolado, r\u00e1pido e brusco dos ollos, xeralmente dun lado a outro, pero \u00e1s veces cara a arriba e abaixo ou nun movemento circular. A maior\u00eda das persoas con nistagmo te\u00f1en mala visi\u00f3n. Provoca problemas na educaci\u00f3n, no emprego e en moitas situaci\u00f3ns sociais. O nistagmo non se pode arranxar con lentes ou lentes de contacto, a\u00ednda que moitas persoas con nistagmo usan lentes ou lentes de contacto para corrixir outros problemas oculares.\nCausas do nistagmo.\nO nistagmo pode ser de nacemento ou adquirido. O primeiro \u00e9 a S\u00edndrome de Nistagmo Infantil (SNI) que algunhas persoas te\u00f1en ao nacer; \nO segundo tipo co\u00f1\u00e9cese como nistagmo adquirido que ten varias causas, inclu\u00edndo: \nTratamentos e investigaci\u00f3n.\nActualmente non hai cura para todos os tipos de nistagmo, pero hai asociaci\u00f3ns que promoven a investigaci\u00f3n sobre esta condici\u00f3n complexa (por exemplo a UK Nystagmus Network en Inglaterra e Gales). Como resultado, hai diversas investigaci\u00f3ns en curso en varias universidades. \nA cirurx\u00eda util\u00edzase tanto para reducir a intensidade do nistagmo como para mellorar a percepci\u00f3n visual, as\u00ed como para mellorar a posici\u00f3n an\u00f3mala da cabeza no caso de que isto se produza.\nA terapia de ximnasia ocular de forma complementaria ten mostrado ser de utilidade. \nParte da rehabilitaci\u00f3n consiste en reducir a ambliop\u00eda que xera a enfermidade. O diagn\u00f3stico e o tratamento pode ser feito oportunamente mediante un equipo multidisciplinar: optometrista, oftalm\u00f3logo ou oftalm\u00f3logo pediatra, estrab\u00f3logo, ortoptista e terapeuta visual.\nEn Galiza.\nA Conseller\u00eda de Educaci\u00f3n e Ordenaci\u00f3n Universitaria reflicte o nistagmo como \"patolox\u00eda frecuente\" no manual de orientaci\u00f3n para o alumnado con discapacidade visual.\nA data de 2022 non hab\u00eda ningunha asociaci\u00f3n de doentes de nistagmo rexistrada no Servizo Galego de Sa\u00fade.\nTerminolox\u00eda.\nUnha nistagmograf\u00eda \u00e9 unha t\u00e9cnica para rexistra-los movementos nist\u00e1gmicos, un nistagm\u00f3grafo \u00e9 un instrumento que se emprega para rexistrar e medi-la amplitude dos movementos do globo do ollo no nistagmo, e un nistagmograma o trazado ou rexistro gr\u00e1fico dos movementos oculares no nistagmo.\nEtimolox\u00eda.\nDo grego \u03c5\u03c3\u03c4\u03b1\u03b3\u03bc\u03bf\u03c2 (\"nystagmos\"), acci\u00f3n de adurmi\u00f1ar ou resistir o sono.\nDocumentado en 1655 co sentido de somnolencia e en 1772 referido \u00e1 visi\u00f3n. Rexistrado en descrici\u00f3ns m\u00e9dicas no s\u00e9culo XIX: en 1814 (Nysten); 1822 (Plenk); 1855 (Larrey, \"Congenital double nystagmus\" de \"Arch. d'ophtalmologie\") e en 1869 cun significado xa similar ao actual."}
{"id": "556351", "revid": "124656", "url": "https://gl.wikipedia.org/wiki?curid=556351", "title": "Manuel Villarnovo Mart\u00ednez", "text": "Manuel Villarnovo Mart\u00ednez, nado en Valdovi\u00f1o en 1941 e finado en Loira (Valdovi\u00f1o) o 1 de agosto de 2018, foi un pol\u00edtico galego.\nTraxectoria.\nFoi candidato \u00e1 alcald\u00eda de Valdovi\u00f1o pola Candidatura Independente de Valdovi\u00f1o nas elecci\u00f3ns municipais de 1979 empatando a 5 concelleiros coa UCD e sendo elixido alcalde co apoio do PSdeG. Non se presentou \u00e1 reelecci\u00f3n en 1983, e non volveu a participar en pol\u00edtica ata as municipais de 1999, cando foi o n\u00famero 2 de Uni\u00f3n de Independentes de Valdovi\u00f1o. Esta formaci\u00f3n logrou 3 concelleiros e logrou a alcald\u00eda para o seu candidato, Jos\u00e9 Antonio Rodr\u00edguez Fern\u00e1ndez, tralo apoio dos 5 ed\u00eds do PPdeG e a previa integraci\u00f3n dos independentes nesta formaci\u00f3n pol\u00edtica. Desta forma, foi segundo tenente de alcalde e concelleiro da \u00e1rea de Servizos, por\u00e9n, debido a discrepancias co grupo de goberno renunciou \u00e1s s\u00faas respondabilidades en xullo de 2001 e pasou \u00f3 grupo mixto, retir\u00e1ndose definitivamente da pol\u00edtica \u00e1 fin do mandato.\nVida persoal.\nCasou e tivo 2 fillos. Finou en Loira o 1 de agosto de 2018"}
{"id": "556354", "revid": "98629", "url": "https://gl.wikipedia.org/wiki?curid=556354", "title": "Eduardo Rodr\u00edguez Osorio", "text": "Eduardo Rodr\u00edguez Osorio, tam\u00e9n co\u00f1ecido como Eduardo R. Osorio, nado en Esmeriz-Chantada o 5 de marzo de 1920 e finado en Madrid o 25 de febreiro de 1995, foi un escultor galego.\nTraxectoria.\nNacido na parroquia chantadina de Esmeriz, foi o pen\u00faltimo de 11 fillos. Os seus irm\u00e1ns, carpinteiros e ebanistas, ensin\u00e1ronlle o oficio no obradoiro familiar, e vendo o seu interese pola escultura, envi\u00e1rono \u00e1 Escola de Artes e Oficios de Santiago de Compostela. Al\u00ed co\u00f1eceu a escultores como Francisco Asorey e tivo como mestre a Manuel Beiras.\nEn 1943, e co apoio da Deputaci\u00f3n de Lugo, iniciou os estudos de Belas Artes en Madrid, na Escola Superior de Belas Artes de San Fernando, onde fixo amizade co artista Manuel Castro Gil. A continuaci\u00f3n trasladouse a Sevilla para ampliar os seus estudos na Real Academia de Belas Artes de Santa Isabel de Hungr\u00eda. De novo en Madrid, no curso 1950-51 estudou co pontevedr\u00e9s Alfonso Quinteiro e o vigu\u00e9s Jes\u00fas Valverde, a eles tres cham\u00f3uselles o \"triunvirato galego\" nos c\u00edrculos art\u00edsticos e intelectuais madrile\u00f1os.\nEn 1952 a Deputaci\u00f3n de Lugo concedeulle unha subvenci\u00f3n extraordinaria para ampliar os seus estudos na Escola Superior de Belas Artes de Par\u00eds onde aprendeu de mestres coma Auguste Rodin ou Antoine Bourdelle.\nEscultor figurativo e realista, destacou no x\u00e9nero do retrato, realizando bustos e figuras de m\u00e1is dun cento de persoeiros, como Celso Emilio Ferreiro, Dionisio Gamallo, Ram\u00f3n Men\u00e9ndez Pidal, Camilo Jos\u00e9 Cela, Arsenio Iglesias, Jos\u00e9 Ram\u00f3n \u00d3nega, Jos\u00e9 Mar\u00eda Rodero, Antonio Bonet Correa, Robert Redfor, Emilio Castelar, Pedro Barri\u00e9 de la Maza, Manuel Fraga, Filgueira Valverde, Borob\u00f3, Manuel Castro Gil, as\u00ed como pezas relacionadas coa cultura e tradici\u00f3n galegas. Compaxinou os seus traballos como escultor coa docencia, dando clases en institutos de ensino medio de Ribadeo, Betanzos, \u00c1vila e Madrid.. Foi catedr\u00e1tico de Debuxo no Instituto Cardenal Cisneros de Madrid, no que se xubilou e logo seguiu traballando no seu estudio.\nAs\u00ed se definiu el: \u201cA mi\u00f1a preocupaci\u00f3n \u00e9 o traballo e a superaci\u00f3n persoal. Dedico todas as mi\u00f1as obras \u00e1 arte e creo que \u00e9 necesario deixar pegada nesta vida...\u201d, \u201ca escultura \u00e9 a mi\u00f1a vida e o artista adoita crecer ante as dificultades. Cada obra mi\u00f1a \u00e9 unha experiencia, as mi\u00f1as obras son un anaco do cami\u00f1o que percorro\u201d.\nCaracter\u00edsticas.\nA s\u00faa escultura principalmente trata a figura humana. Son figuras reconcentradas, de redondeados contornos, con formas sinuosas e sensuais que contrastan coa sobriedade do conxunto. As s\u00faas primeiras obras enlazan coa escultura tradicional galega en materiais, formas e temas, e posteriormente a s\u00faa escultura enriqu\u00e9cese ao adoptar unhas formas m\u00e1is simples e novas. \nNas s\u00faas maternidades, as composici\u00f3ns que m\u00e1is se repiten na s\u00faa obra, repres\u00e9ntase \u00e1 muller como muller-nai-terra. A muller ten moita importancia na s\u00faa obra, o concepto da muller como nai, creadora de vida, preservadora e acolledora en comu\u00f1\u00f3n coa terra, tam\u00e9n feminina. \nOutra etapa posterior \u00e9 aquela que desenvolve despois da realizaci\u00f3n do busto a F\u00e9lix Rodr\u00edguez de la Fuente na que os animais son os protagonistas, tratados dun modo realista, con certa abstracci\u00f3n e simplicidade. Nos seus retratos reproduce o que \u00e9, pero extraendo o profundo psicol\u00f3xico. Realizou m\u00e1is de douscentos retratos, sendo un dos grandes e poucos art\u00edfices do que fose o denominado \u201cRenacemento da escultura espa\u00f1ola do s\u00e9culo XX\u201d, o seu interese art\u00edstico tam\u00e9n enaltece o esencial, sen que este af\u00e1n sexa nunca sinonimia de simplismo. Val\u00e9ndose das armas pl\u00e1sticas do Impresionismo e o Expresionismo, deixa sentir, tanto en cada peza como no conxunto de toda a s\u00faa produci\u00f3n, o car\u00e1cter do ib\u00e9rico e a alma galega.\nObra p\u00fablica.\nEntre outros:"}
{"id": "556355", "revid": "54334", "url": "https://gl.wikipedia.org/wiki?curid=556355", "title": "Santiago Carro Garc\u00eda", "text": "Santiago Carro Garc\u00eda, nado en Santiago de Compostela en 1889 e finado en Madrid o 24 de novembro de 1966, foi un m\u00e9dico galego.\nTraxectoria.\nEstudou bacharelato no Instituto de Santiago, gradu\u00e1ndose en 1905, e despois fixo Medicina na Universidade de Santiago de Compostela, licenci\u00e1ndose en 1912 con premio extraordinario. Na s\u00faa \u00e9poca de estudante colaborou na revista \"Galicia\", con artigos sobre a repoboaci\u00f3n forestal, a pesca en Galicia, a Exposici\u00f3n Rexional de 1909 ou as festas do Ap\u00f3stolo Santiago. Ademais, pertenceu ao Grupo Esperantista de Santiago, formando parte da xunta directiva xa en 1906, meses despois foi nomeado \"c\u00f3nsul esperantista\" na cidade e en 1908 publicou \"El idioma internacional y el esperanto\" (El Eco de Santiago).\nExerceu de axudante de Fisiolox\u00eda e Hixiene na s\u00faa facultade. Despois Especializouse en gastroenterolox\u00eda no Instituto Rubio, onde foi profesor da Consulta de V\u00edas Dixestivas, e doutorouse na Universidade de Madrid en 1914 coa tese \"Contribuci\u00f3n al estudio de la aton\u00eda y dilataci\u00f3n at\u00f3nica del est\u00f3mago\". Especializouse nos cancros g\u00e1stricos e intestinais, as hernias diafragm\u00e1ticas e na alimentaci\u00f3n humana en xeral.\nEn 1917 publicou \"Reg\u00edmenes alimenticios de las enfermedades del aparato digestivo y de la nutrici\u00f3n\", obra premiada pola Real Academia Nacional de Medicina. En 1934 ingresou en dita academia, coa lectura do discurso \"El dolor g\u00e1strico en las enfermedades extrag\u00e1stricas\". En 1929 participou nas I Xornadas M\u00e9dicas Galegas, celebradas na Coru\u00f1a, onde presentou o traballo \u201cLa \u00falcera duodenal latente\u201d e a comunicaci\u00f3n \u201cPtosis intestinal\u201d. Foi socio do Seminario de Estudos Galegos.\nColaborou na \"Revista Ibero-Americana de Ciencias M\u00e9dicas\", en \"Espa\u00f1a M\u00e9dica\" e na \"Revista M\u00e9dica Gallega\", publicaci\u00f3n da cal pertenceu \u00e1 direcci\u00f3n cient\u00edfica. Foi fundador e codirector da \"Revista de Higiene y Sanidad P\u00fablica\", membro do comit\u00e9 directivo da \"Gaceta M\u00e9dica Espa\u00f1ola\" e da \"Revista Espa\u00f1ola de Enfermedades del Aparato Digestivo y de la Nutrici\u00f3n\", e redactor da revista Medicina.\nFoi secretario xeral do Colegio Oficial de M\u00e9dicos de Madrid e mais da Academia M\u00e9dico-Quir\u00fargica Espa\u00f1ola, e presidiu a Sociedad Espa\u00f1ola de Patolog\u00eda Digestiva y de la Nutrici\u00f3n dende 1940. En 1945 ingresou na Orde Civil de Afonso X, e en 1952 foi nomeado procurador en Cortes polas Reais Academias."}
{"id": "556356", "revid": "15490", "url": "https://gl.wikipedia.org/wiki?curid=556356", "title": "Flavio Valerio Le\u00f3n", "text": ""}
{"id": "556358", "revid": "15490", "url": "https://gl.wikipedia.org/wiki?curid=556358", "title": "Tarasis Kodisas Rusombladadiotes", "text": ""}
{"id": "556360", "revid": "124656", "url": "https://gl.wikipedia.org/wiki?curid=556360", "title": "Miguel \u00c1ngel P\u00e9rez Quintela", "text": "Miguel \u00c1ngel P\u00e9rez Quintela, nado en Vilalba en 1938 e finado na Coru\u00f1a o 20 de agosto de 2013, foi un pol\u00edtico galego.\nTraxectoria.\nSendo moi pequeno traladouse a Valdovi\u00f1o, onde seu pai fora destinado como mestre. Foi corredor de comercio no ramo da alimentaci\u00f3n. Foi elixido concelleiro en Valdovi\u00f1o como n\u00famero 2 de Alianza Popular nas elecci\u00f3ns municipais de 1983, sendo a segunda forza pol\u00edtica tralo PSdeG-PSOE, que logrou a alcald\u00eda. Nas municipais de 1987 encabezou a candidatura de AP e foi elixido alcalde como cabeza da lista m\u00e1is votada, gobernando en minor\u00eda. Volveu a selo candidato do PPdeG nas municipais de 1991 pero perdeu a alcald\u00eda en favor do socialista Delf\u00edn Fidalgo Fern\u00e1ndez, o cal se veu apoiado polos restantes grupos da corporaci\u00f3n. Ante o fracaso do pacto entre Fidalgo e os demais grupos, en agosto de 1993 alcanzou con este un acordo de goberno, sendo primeiro tenente de alcalde e concelleiro de cultura, non sen discrepancias internas no grupo municipal popular. Nas municipais de 1995 foi o n\u00famero 2 do PPdeG, pero non conseguiu recupera-lo goberno dado o pacto entre PSdeG, independentes (escisi\u00f3n popular) e o BNG. Abandonou o PPdeG en desacordo coa designaci\u00f3n de Fernando Bouza Mes\u00eda como candidato nas municipais de 1999, e encabezou a Unidade Veci\u00f1al Democr\u00e1tica Valdovi\u00f1esa logrando 1 concelleiro e situ\u00e1ndose na oposici\u00f3n. \u00c1 fin do mandato retirouse da vida pol\u00edtica.\nVida persoal.\nCasou e tivo 9 fillos. Foi transplantado dun pulm\u00f3n en 2002. Faleceu na Coru\u00f1a o 20 de agosto de 2013."}
{"id": "556363", "revid": "85894", "url": "https://gl.wikipedia.org/wiki?curid=556363", "title": "Delf\u00edn Fidalgo Fern\u00e1ndez", "text": "Delf\u00edn Fidalgo Fern\u00e1ndez, nado en Ourense en 1944, \u00e9 un empresario e pol\u00edtico galego.\nTraxectoria.\nAfincado en Ferrol. Foi presidente da Asociaci\u00f3n Galega de Campings. Nas elecci\u00f3ns municipais de 1987 foi o n\u00famero 2 da CPG en Ferrol, se ben esta formaci\u00f3n non obtivo representaci\u00f3n. Nas municipais de 1991 encabezou como independente a candidatura do PSdeG-PSOE en Valdovi\u00f1o, empatando a 5 concelleiros co PPdeG e logrando a alcald\u00eda co apoio do BNG, CDS e Esquerda Unida, cos cales estableceu unha coalici\u00f3n de goberno. En abril de 1992 rompeu o pacto co CDS e Esquerda Unida, e trala dimisi\u00f3n do \u00fanico edil nacionalista en maio de 1993, estableceu un acordo de goberno co popular Miguel \u00c1ngel P\u00e9rez Quintela. Ao longo do mandato foise producindo un progresivo afastamento co grupo socialista, chegando incluso a plantex\u00e1rselle a posibilidade de encabezala candidatura do PPdeG en 1995, pero finalmente optou por retirarse da pol\u00edtica \u00e1 fin do mandato.\nPosteriormente, volveu centrarse na s\u00faa actividade profesional, chegando a ser conselleiro de Turgalicia e coordinador da Fundaci\u00f3n Vicente Risco.\nVida persoal.\nCasou e tivo 3 fillos."}
{"id": "556364", "revid": "15490", "url": "https://gl.wikipedia.org/wiki?curid=556364", "title": "Publius Septimius Geta", "text": ""}
{"id": "556365", "revid": "111586", "url": "https://gl.wikipedia.org/wiki?curid=556365", "title": "Adriaen Brouwer", "text": "Adriaen Brouwer nado en Oudenaarde arredor de 1605 e finado en xaneiro de 1638, en Antuerpen, foi un pintor flamengo activo en Flandres e nas Rep\u00fablica das Provincias Unidas na primeira metade do s\u00e9culo XVII. Brouwer foi un importante innovador da pintura de x\u00e9nero a trav\u00e9s das s\u00faas v\u00edvidas representaci\u00f3ns de campesi\u00f1os, soldados e outros individuos de \"clase baixa\" que se dedicaban a beber, fumar, xogar \u00e1s cartas ou aos dados, pelexar, facer m\u00fasica, etc. en tabernas ou ambientes rurais. Brouwer contribu\u00edu ao desenvolvemento do x\u00e9nero de \"tronies\", \u00e9 dicir, os estudos de cabeza ou faciais, que investigan as variedades de expresi\u00f3n. No seu \u00faltimo ano produciu unhas cantas paisaxes dunha intensidade tr\u00e1xica. O traballo de Brouwer tivo unha importante influencia na seguinte xeraci\u00f3n de pintores de x\u00e9nero flamengos e holandeses.\nTraxectoria.\nA\u00ednda hai cuesti\u00f3ns sen resolver sobre os primeiros anos da vida e carreira de Brouwer. O seu primeiro bi\u00f3grafo holand\u00e9s Arnold Houbraken inclu\u00edu m\u00faltiples declaraci\u00f3ns err\u00f3neas e historias fantasiosas sobre Brouwer no seu \"The Great Theatre of Dutch Painters\" de 1718-19. Os erros m\u00e1is evidentes de Houbraken foron situar o lugar de nacemento de Brouwer en Haarlem e identificar a Frans Hals como o seu mestre.\nAgora \u00e9 xeralmente aceptado que Brouwer naceu en Oudenaarde en Flandres no ano 1605 ou 1606. O seu pai, que tam\u00e9n se chamaba Adriaen, traballaba como dese\u00f1ador de tapices en Oudenaarde, daquela un importante centro de produci\u00f3n en Flandres. O pai morreu na pobreza cando Adriaen fillo ti\u00f1a s\u00f3 15 ou 16 anos. Brouwer xa abandonara a casa paterna.\nBrouwer traballou en Antuerpe en 1622 e en marzo de 1625 en \u00c1msterdam, onde resid\u00eda na pousada do pintor Barend van Someren. Estivo activo na C\u00e1mara de Ret\u00f3rica 'De Wijngaertranken' en Haarlem. O lema deste c\u00edrculo literario afeccionado era: \"\"Namorado por riba de todo\".\"\nEn 1631 regresou a Flandres, onde foi rexistrado como mestre no Gremio de San Lucas de Antuerpe. Brower continuou vivindo e traballando al\u00ed at\u00e9 a s\u00faa prematura morte. \nEn 1633 Brouwer foi encarcerado na Cidadela de Antuerpen. O motivo non est\u00e1 claro; posibelmente por evasi\u00f3n fiscal ou, alternativamente, por motivos pol\u00edticos porque as autoridades locais puideron considerar que era un esp\u00eda das Provincias Unidas. \nEn abril de 1634 Adriaen Brouwer aloxouse na casa do destacado gravador Paulus Pontius xa que os dous homes se fixeran amigos \u00edntimos. Suxeriuse que a pintura de Brouwer chamada \"Luxuria\" (Mauritshuis), que posibelmente representa ese pecado mortal, \u00e9 ao mesmo tempo un retrato de Paulus Pontius.\nOs primeiros bi\u00f3grafos describen como Adriaen Brouwer e os seus amigos artistas pasaban gran parte do seu tempo de festa nas tabernas locais, a mi\u00fado acompa\u00f1ados por outros artistas. Brouwer pintou unha escena de taberna chamada \"Os fumadores\", que inclu\u00eda un autorretrato xunto a Jan Cossiers, Jan Lievens, Joos van Craesbeeck e Jan Davidsz. de Heem (c. 1636, Metropolitan Museum of Art, Nova York). Brouwer \u00e9 a figura do medio que mira ao espectador. Este tipo de retrato de grupo representaba un dos cinco sentidos (neste caso o sentido do gusto). \nA pesar do seu estilo de vida disoluto e da s\u00faa preferencia polos temas de baixa vida, Brouwer era moi respectado polos seus colegas, como demostra o feito de que Rubens posu\u00eda 17 obras de Brouwer no momento da s\u00faa morte, das cales polo menos unha fora adquirida antes de Rubens fose a co\u00f1ecelo persoalmente. Rembrandt tam\u00e9n ti\u00f1a pinturas de Brouwer na s\u00faa colecci\u00f3n. \nEn 1635 Brouwer tomou a Jan-Baptist Dandoy (activo entre 1631 e 1638) como o seu \u00fanico alumno oficial. En xaneiro de 1638 Adriaen Brouwer morreu en Antuerpe. Alg\u00fans primeiros bi\u00f3grafos asociaron a s\u00faa morte prematura co seu estilo de vida de festa e o abuso de alcohol. Houbraken, por\u00e9n, atrib\u00fae a s\u00faa morte \u00e1 peste. A proba deste \u00faltimo \u00e9 que orixinalmente os seus restos foron enterrados nunha fosa com\u00fan. Un mes despois da s\u00faa morte o 1 de febreiro de 1638, o seu corpo foi enterrado de novo na Igrexa Carmelita de Antuerpe tras unha cerimonia solemne e por iniciativa e expensas e en presenza dos seus amigos artistas.\nObra.\nXeral.\nBrouwer deixou unha obra que ascende a uns 60 traballos. S\u00f3 algunhas das s\u00faas pinturas est\u00e1n asinadas e ningunha est\u00e1 datada. Como Brouwer foi amplamente copiado, imitado e seguido no seu tempo, as atribuci\u00f3ns de obras a Brouwer son \u00e1s veces incertas ou impugnadas. Por exemplo, \"O fumador\" (Louvre) que mostra a un home exhalando fume mentres sosti\u00f1a unha botella de licor foi atribu\u00eddo durante moito tempo a Brouwer, pero agora atrib\u00faese ao seguidor e posibelmente alumno seu Joos van Craesbeeck. \nAs composici\u00f3ns de Brouwer son case todas executadas en pequeno formato.\nBrouwer foi influenciado por Dirck Hals, un pintor de x\u00e9nero activo en Haarlem. O desenvolvemento estil\u00edstico de Brouwer non se pode rastrexar con certeza. Crese que as imaxes en cores naturais brillantes foron pintadas na d\u00e9cada de 1620. Ao redor de 1630, a paleta de Brouwer comezou a mostrar unha forte preferencia polos marr\u00f3ns, grises e verdes.\nEscenas de x\u00e9nero.\nNas s\u00faas escenas de x\u00e9nero Brouwer representaba a campesi\u00f1os, soldados e outros individuos de \"clase baixa\" que participaban en diversas formas de vicios, como beber, fumar, xogar \u00e1s cartas ou aos dados, pelexas, etc., moitas veces ambientadas en tabernas ou ambientes rurais.\nA\u00ednda se discute se pretend\u00eda transmitir algunha mensaxe moral. Aos poucos parece que se concentrou m\u00e1is nas expresi\u00f3ns dos seus s\u00fabditos pasando polas emoci\u00f3ns de dor, rabia, noxo e alegr\u00eda. Isto queda especialmente claro nas s\u00faas moitas pinturas de pelexas de taberna, como \"Brawl Between Peasants\" e \"Brawling Card Players\" (ambas na Alte Pinakothek, M\u00fanic). Estas composici\u00f3ns representan como a rabia nas s\u00faas diferentes etapas e graos se reflicte nas expresi\u00f3ns faciais das persoas que discuten. Brouwer non parece denunciar estes brotes de ira como un pecado cristi\u00e1n sen\u00f3n como unha expresi\u00f3n dunha falta de autocontrol. Este punto de vista puido proceder de ideas \u00e9ticas de S\u00e9neca o Mozo, formuladas como neoestoicismo por Justus Lipsius.\nRetratos e tronies.\nAdriaen Brouwer \u00e9 considerado un importante innovador da pintura de retratos, un x\u00e9nero destacado na arte holandesa.\nO seu retrato de grupo m\u00e1is famoso est\u00e1 ambientado nunha taberna e co\u00f1\u00e9cese como \"The Smokers\" (, Museo Metropolitano de Arte, en Nova York), onde se incl\u00fae o seu autorretrato. Retratos de amizade similares que incl\u00faen un autorretrato xa foran creados anteriormente por Rubens no seu \"Autorretrato nun c\u00edrculo de amigos de Mantua\" e por Simon de Vos no retrato de grupo de si mesmo con Johan Geerlof e Jan Cossiers, co\u00f1ecido como \"Encontro de fumadores e bebedores\". A\u00ednda que os dous \u00faltimos retratos de amizade eran bastante convencionais, Brouwer innovou o tipo en \"The Smokers\" ampliando os retratos a corpo enteiro, ambientando nunha taberna, a expresividade dos rostros e o desenfado e a vestimenta dos asistentes. O dinamismo da composici\u00f3n achega o retrato de grupo \u00e1s escenas de taberna de Brouwer que aos retratos contempor\u00e1neos. Estes retratos enfatizaban o car\u00e1cter disoluto dos artistas creando asociaci\u00f3ns con temas morais tradicionais como os \"Cinco Sentidos\", os \"Sete Pecados Capitais\" e O \"Fillo Pr\u00f3digo na Taberna\".\nBrouwer xogou un papel importante no desenvolvemento do x\u00e9nero \"tronie\". O termo ref\u00edrese normalmente a estudos de figuras non destinados a representar unha persoa determinada, sen\u00f3n a investigar variedades de expresi\u00f3n. Son unha forma de pintura de x\u00e9nero en formato retrato. Adriaen Brouwer ti\u00f1a un talento especial para a expresividade. O seu traballo deu un rostro \u00e1s figuras de clase baixa ao infundir nas s\u00faas imaxes emoci\u00f3ns humanas expresadas de xeito vivo: rabia, alegr\u00eda, dor e pracer, etc.\nPaisaxes.\nBrouwer pintou algunhas paisaxes tard\u00edas ademais das s\u00faas escenas rurais. Son atmosf\u00e9ricas e pintadas cun trazo solto. Estas pinturas influ\u00edron noutros paisaxistas como Lodewijk de Vadder, cuxa \"Extensa paisaxe de dunas con viaxeiros e un can nun cami\u00f1o ao car\u00f3n dunha enseada\" claramente insp\u00edrase na \"Paisaxe de dunas \u00e1 luz da l\u00faa\" de Brouwer (Gem\u00e4ldegalerie, Berl\u00edn).\nInfluencia.\nBrouwer influ\u00edu nun gran n\u00famero de pintores flamengos e holandeses, inclu\u00edndo Cornelis Saftleven, David Teniers o Mozo, Mattheus van Helmont, Hendrik Martenszoon Sorgh, Horatius Bollongier, Giacomo Francesco Cipper, Dani\u00ebl Boone e Joseph Danhauser."}
{"id": "556366", "revid": "98629", "url": "https://gl.wikipedia.org/wiki?curid=556366", "title": "Concepci\u00f3n Sanesteban Raposo", "text": "Concepci\u00f3n Sanesteban Raposo, nada en 1964, \u00e9 unha pol\u00edtica galega.\nTraxectoria.\nLicenciada en Filolox\u00eda Hisp\u00e1nica e Galego-Portuguesa, \u00e9 ama de casa. Nas elecci\u00f3ns municipais de 2003 foi candidata \u00e1 alcald\u00eda de Valdovi\u00f1o pola formaci\u00f3n Centristas de Valdovi\u00f1o, impulsada por exmilitantes do PPdeG e que conta con anteriores integrantes socialistas. Nos comicios foi a segunda forza m\u00e1is votada (3 concelleiros) por detr\u00e1s do PPdeG (5) e foi elixida alcaldesa co apoio do PSdeG e o BNG, gobernando en coalici\u00f3n cos socialistas. Volveu encabezala candidatura de Centristas nas municipais de 2007, pero baixou a 2 concelleiros e pasou a sela cuarta forza, perdendo a alcald\u00eda en favor da candidata de Terra Galega, permanecendo como portavoz na oposici\u00f3n. Volveu ser candidata nas municipais de 2011 mant\u00e9ndose en 2 concelleiros. Apoiou a investidura do candidato do PPdeG Jos\u00e9 Antonio Vigo Lago, se ben finalmente non chegou a un acordo de goberno e permaneceu na oposici\u00f3n ata a fin do mandato, cando se retirou da pol\u00edtica. \nEn xullo de 2014 foi imputada, xunto co seu marido, por un presunto delito de suborno tido lugar durante o seu mandato como alcaldesa en 2005, dit\u00e1ndose xu\u00edzo en febreiro de 2021."}
{"id": "556369", "revid": "5863", "url": "https://gl.wikipedia.org/wiki?curid=556369", "title": "Gosto adquirido", "text": "Un gosto adquirido, gusto adquirido ou sabor adquirido \u00e9 unha apreciaci\u00f3n agrad\u00e1bel dun alimento ou bebida, que dificilmente ser\u00eda apreciado por algu\u00e9n non familiarizado con tal sabor ou cheiro, \u00e9 dicir, que non te\u00f1a sido exposto repetidamente a eles. O gosto adquirido tam\u00e9n se pode referir ao gosto est\u00e9tico, como o gosto musical.\nOs alimentos e bebidas chamados de gostos adquiridos poden chegar a ser considerados como repugnantes pola xente non habituada a ese sabor, ben sexa pola materia prima, a textura, a forma, a preparaci\u00f3n, o cheiro ou a aparencia. \nOs gostos adquiridos son fortemente influenciados por factores sociais como a cultura e identidade nacional, e inducidos por exposici\u00f3n aos h\u00e1bitos da contorna social no que o individuo se desenvolve, a\u00ednda que tam\u00e9n se poden adquirir gostos alimenticios de forma tard\u00eda, por exposici\u00f3n voluntaria ou h\u00e1bito, finalizando cando a persoa sente pracer ao consumir o alimento ou bebida. Na maior\u00eda dos casos as \"delicias\" particulares de cada pa\u00eds ou cultura son consideradas como gostos adquiridos.\n\u00c9 com\u00fan que os alimentos de gosto adquirido o sexan polo feito de conter o que son tab\u00fas alimenticios para certas culturas. Exemplo disto son os insectos, considerados como repugnantes en moitos pa\u00edses occidentais. O sangue, as v\u00edsceras, o leite e a carne fermentadas ou descompostas (ou simplemente a carne, por exemplo para os xainistas e outras culturas vexetarianas) son outros exemplos com\u00fans de alimentos tab\u00fa nalgunhas culturas.\nExemplos de gosto adquirido.\nAlg\u00fans alimentos que se consideran desagrad\u00e1beis polos que non se afixeron ao seu gosto te\u00f1en aceptaci\u00f3n en certas rexi\u00f3ns ou etnias debido a que adquiriron o gosto co tempo. Entre eles at\u00f3panse estes exemplos:"}
{"id": "556370", "revid": "5863", "url": "https://gl.wikipedia.org/wiki?curid=556370", "title": "Concepci\u00f3n Gamarra Ruiz-Clavijo", "text": ""}
{"id": "556371", "revid": "1131", "url": "https://gl.wikipedia.org/wiki?curid=556371", "title": "Exidio Cu\u00ed\u00f1as", "text": "Xaqu\u00edn Exidio Cu\u00ed\u00f1as, nado en Cambados en 1966, \u00e9 un economista e escritor galego.\nTraxectoria.\nEconomista vinculado a proxectos empresariais sobre patrimonio mar\u00edtimo e turismo n\u00e1utico. En 2009 publicou \"Salgadoiro de queixo e mozzarella\". En 2021 apareceu \"As gotas de mercurio\".\nFoi membro fundador do Clube Mari\u00f1o Saln\u00e9s no ano 1998, as\u00ed como o primeiro presidente. Na actualidade segue ligado a esta asociaci\u00f3n como coordinador da escola de vela tradicional. Formou parte da comisi\u00f3n xestora para refundar a Federaci\u00f3n Galega pola Cultura Mar\u00edtima e Fluvial no ano 1999, ocupando posteriormente o cargo de secretario (2000-2003) e presidente (2003 a 2005). Durante o tempo que ocupou a presidencia, inaugurouse a Escola de Navegaci\u00f3n Tradicional da ACD Cultura Dorna, se celebraron as edici\u00f3ns do Encontro de Embarcaci\u00f3ns Tradicionais de Galicia 2003 na Illa de Arousa e no 2005 en Cambados, as\u00ed como tam\u00e9n se editou o primeiro n\u00famero da revista \"Ardent\u00eda\" de cultura mar\u00edtima publicada por esta entidade.\nParticipou en proxectos empresariais de cultura mar\u00edtima como Intramar, onde dirixiu o proxecto divulgativo escolar Cambados \u00e1 beira do Mar en colaboraci\u00f3n coa Confrar\u00eda de Pescadores de Cambados e a Conseller\u00eda do Mar, sendo o director e guionista do documental que leva o mesmo nome. Tam\u00e9n participou no proxecto Natura 42 SL, relacionado co medio ambiente e o Parque Nacional das Illas Atl\u00e1nticas."}
{"id": "556372", "revid": "1888", "url": "https://gl.wikipedia.org/wiki?curid=556372", "title": "Xaqu\u00edn Exidio Cu\u00ed\u00f1as", "text": ""}
{"id": "556373", "revid": "5863", "url": "https://gl.wikipedia.org/wiki?curid=556373", "title": "Selo de correos", "text": ""}
{"id": "556374", "revid": "5863", "url": "https://gl.wikipedia.org/wiki?curid=556374", "title": "Mar\u00eda Concepci\u00f3n Arenal Ponte", "text": ""}
{"id": "556377", "revid": "98629", "url": "https://gl.wikipedia.org/wiki?curid=556377", "title": "Sabor amargo", "text": " \nO sabor amargo \u00e9 un dos cinco sabores b\u00e1sicos. \u00c9 o m\u00e1is necesitado do h\u00e1bito para ser gusto adquirido. Ad\u00f3itase crer que devandito sabor se detecta mediante as papilas gustativas situadas na parte posterior da lingua, con todo, tr\u00e1tase dun mito. Os investigadores da biolox\u00eda evolutiva te\u00f1en suxerido que este sabor \u00e9 interpretado como desagrad\u00e1bel en moitas culturas debido a un mecanismo para evitar os envelenamentos, xa que a maior\u00eda dos velenos son amargos. Descubriuse a comezos do s\u00e9culo XXI que os receptores da sensaci\u00f3n de amargo son uns sensores denominados T2R.\nQu\u00edmica do amargo.\nO mecanismo qu\u00edmico que afecta \u00e1 percepci\u00f3n do amargo \u00e9 moi complexo, s\u00e1bese que nun gran n\u00famero de casos, as substancias que proporcionan amargor son sales inorg\u00e1nicos de peso molecular alto. Investigadores da Howard Hughes Medical Institute (HHMI) na Universidade de California, San Diego e os seus colegas da National Institute of Dental and Craniofacial Research (NIDCR) identificaron en marzo de 2000 unha nova familia de xenes que codifican prote\u00ednas que te\u00f1en funci\u00f3ns de recepci\u00f3n de sabores amargos. \nA maior\u00eda dos medicamentos pos\u00faen un sabor amargo: un exemplo claro \u00e9 a aspirina e a maior\u00eda dos antibi\u00f3ticos.\nAlg\u00fans sales inorg\u00e1nicos poden ter tam\u00e9n sabor amargo, caso dos sales de magnesio, cobre, tungsteno, etc.\nNivel de amargor.\nA quinina \u00e9 empregada como profil\u00e1ctico para a loita contra a malaria, al\u00e9n de ser o compo\u00f1ente das augas t\u00f3nicas; A quinina \u00e9 ademais un dos produtos de amargor m\u00e1is intensos, polo que se compara o teito de est\u00edmulo doutras substancias con compo\u00f1entes alcaloides en relaci\u00f3n a ela, \u00e1 que se lle asignou un valor de 1. Por\u00e9n, a substancia m\u00e1is amarga co\u00f1ecida \u00e9 o denatonio qu\u00edmico sint\u00e9tico, cun \u00edndice de 1.000. Ademais da determinaci\u00f3n en laboratorio, outra maneira de establecer o amargor \u00e9 a trav\u00e9s de paneis de degustaci\u00f3n.\nExemplos de substancias amargas.\nAlimentos e bebidas amargos son por exemplo o caf\u00e9 puro sen adozar, o chocolate non edulcorado, o mel\u00f3n amargo ou cabaza amarga, a cervexa (debido ao seu contido de l\u00fapulo), as olivas sen curar, a pel dos c\u00edtricos, moitas plantas da familia das brassicaceae, o mexac\u00e1n, algunhas leitugas e a escarola, a berenxena (p\u00f3dese mitigar salg\u00e1ndoa), o zume de lim\u00f3n (cando estes est\u00e1n moi maduros ou en descomposici\u00f3n) e de pomelo. \nNalgunhas verduras demostrouse que o sabor amargo \u00e9 unha reacci\u00f3n contra o envelenamento, desta forma o receptor de gusto amargo denominado TAS2R38 pode detectar glucosinolatos (como o \"kohlrabi\", os nabos, etc.). As patacas tam\u00e9n poden resultar amargas cando te\u00f1en cor verdosa; nese caso poden resultar t\u00f3xicas polo seu contido en solanina. Pola s\u00faa banda, as cenorias poden tomar sabor amargo cando se almacenan xunto con maz\u00e1s, xa que estas \u00faltimas emiten etileno, que provoca este efecto. A melaza de remolacha azucreira, a diferenza da de cana, pos\u00fae un sabor intensamente amargo, mentres que na \u00faltima o amargo \u00e9 tan s\u00f3 un pequeno resaibo.\nNalg\u00fans casos o sabor amargo empr\u00e9gase de forma deliberada para facer bebidas, como no caso dos c\u00f3cteles para os que adoitan empregarse preparados con sabor amargo, como o amargo de Angostura. Algunhas bebidas son famosas grazas a ese sabor amargo. Da mesma forma o sabor amargo empr\u00e9gase nalgunhas sobremesas e refrescos, para realzar o sabor doce dos mesmos: \u00e9 o caso do licor amaretto (lixeiramente amargo de sabor) que \u00e9 vertido sobre os xeados."}
{"id": "556384", "revid": "111586", "url": "https://gl.wikipedia.org/wiki?curid=556384", "title": "Yue fu", "text": "Os yue fu ( literalmente \"oficio musical\", \"canto musical\" ou \"canto arcaico\") son poemas cantados da literatura chinesa, desenvolvidos no per\u00edodo Han. \nHistoria.\nO seu nome rem\u00f3ntase ao oficio de m\u00fasica, que foi establecido no 114 a.C. baixo Han Wudi. A tarefa do gabinete de m\u00fasica era recoller cantigas para usos sagrados e cortes\u00e1ns, xunto coas que tam\u00e9n se recolleron as cantigas e baladas do pobo sinxelo. As melod\u00edas do \"yue fu\" hoxe xa non se poden reconstru\u00edr e s\u00f3 alg\u00fans textos permaneceron intactos. Os poemas cantados recollidos conte\u00f1en tanto canci\u00f3ns para cerimonias de sacrificio e \u00e1rbores xeneal\u00f3xicas, como canci\u00f3ns para banquetes imperiais.\nA maior colecci\u00f3n de \"yue fu\" \u00e9 a \"Yue fu shiji\" ('Colecci\u00f3n de canci\u00f3ns musicais'), composta no s\u00e9culo XII por Guo Maoqian.\nTipos.\nOs sin\u00f3logos occidentais distinguen no contexto do \"yue fu\" entre himnos sagrados, fr\u00edos e formais, e canci\u00f3ns mundanas, m\u00e1is inmediatas e espont\u00e1neas, que falan das necesidades e preocupaci\u00f3ns da \u00e9poca.\nRecollida.\nInicialmente os \"yue fu\" foron recollidos de forma an\u00f3nima, non obstante aparecen entre 190 e 266 poetas co\u00f1ecidos, que dan ao \"yue fu\" unha nota individual. Como textos, os \"yue fu\" adquiriron a s\u00faa propia autonom\u00eda cara ao final do per\u00edodo Han.\nTem\u00e1tica.\nA diferenza do \"fu\" do per\u00edodo Han, o tema de moitos \"yue fu\" xa non \u00e9 a glorificaci\u00f3n do poder do emperador, sen\u00f3n as preocupaci\u00f3ns e necesidades dos individuos. O tao\u00edsmo relixioso tam\u00e9n exerceu unha influencia, xa que os \"yue fu\" adoitan facerse sobre a cuesti\u00f3n da mortalidade e da vida eterna dos homes.\nAs canci\u00f3ns transmitidas como \"yue fu\" conte\u00f1en m\u00faltiples tradici\u00f3ns locais e son pouco ortodoxas desde o punto de vista confuciano, testemu\u00f1ando, en comparaci\u00f3n con per\u00edodos posteriores, a atmosfera m\u00e1is aberta da primeira Idade Media chinesa.\nM\u00e9trica.\nA m\u00e9trica do \"yue fu\" tam\u00e9n difire do \"fu\" do Han. Constan de tres a sete caracteres por li\u00f1a de forma non homox\u00e9nea e moitos \"yue fu\" te\u00f1en trazos caracter\u00edsticos das baladas. As baladas representan unha forma mixta de elementos \u00e9picos, l\u00edricos e dram\u00e1ticos e usan moitas frases formais. A balada m\u00e1is co\u00f1ecida en Occidente \u00e9 \"Mulan Shi\" (\u6728\u862d\u8a69). M\u00e1is tarde, durante a era Han occidental, os \"yue fu\" foron escritos en verso de cinco caracteres.\nInfluencia.\nOs \"yue fu\" te\u00f1en grande importancia para o desenvolvemento da poes\u00eda posterior na China, xa que os poemas shi est\u00e1n baseados formal e tematicamente neles. O \"yue fu\" impregnaba a cultura das clases constitu\u00eddas e os poetas \"yue fu\", nos que estes expresaban alg\u00fans pensamentos, estados de \u00e1nimo e sentimentos, distingu\u00edanse posteriormente do an\u00f3nimo \"yue fu\" do gabinete de m\u00fasica."}
{"id": "556385", "revid": "111586", "url": "https://gl.wikipedia.org/wiki?curid=556385", "title": "Han Wudi", "text": "Han Wudi nado o 156 a. C. e finado o 29 de marzo de 87 a. C., foi o sexto emperador da dinast\u00eda Han de China. \nNomes.\nHan Wudi literalmente significa \"emperador Wu -\"guerreiro\"- dos Han\", en chin\u00e9s tradicional \u6f22\u6b66\u5e1d, chin\u00e9s simplificado \u6c49\u6b66\u5e1d, \"H\u00e0nw\u01d4d\u00ec\", Wu Ti); tam\u00e9n era chamado Wu de Han, nado como Liu Che (\u5289\u5fb9). \nO uso de \"Han\" (\u6f22) como parte do nome \u00e9 unha referencia \u00e1 dinast\u00eda Han da que foi parte.\nPoes\u00eda yuefu.\nHan Wudi foi un mecenas da literatura e hai varios poemas atribu\u00eddos a el. Facilitou un renacemento do \"Chu ci\", a poes\u00eda no estilo do antigo reino de Chu na primeira metade do seu reinado, en parte debido ao seu parente Liu An. Empregou poetas e m\u00fasicos para escribir letras e compo\u00f1er melod\u00edas e patrocinou core\u00f3grafos e xam\u00e1ns para organizar movementos de danza e coordinar o espiritual e o mundano. As actuaci\u00f3ns resultantes eran rituais de luxo, alg\u00fans nocturnos onde cantantes, m\u00fasicos e bailar\u00edns actuaban coa iluminaci\u00f3n proporcionada por miles de fachos. \nUnha das principais contribuci\u00f3ns do emperador foi a trav\u00e9s da Oficina de M\u00fasica Imperial (\"yuefu\"), creada ou ampliada por el. As s\u00faas tarefas eran recoller canci\u00f3ns populares, adaptalas e orquestrarlas, as\u00ed como elaborar material novo. A instituci\u00f3n non s\u00f3 recolleu canci\u00f3ns e baladas chinesas, sen\u00f3n tam\u00e9n canci\u00f3ns baseadas en melod\u00edas de Asia Central, con letras novas. Desenvolveuse a transmisi\u00f3n dun estilo particular de poes\u00eda, que pasou a ser co\u00f1ecido como yuefu.\nGoberno.\nGobernou entre o 141 e o 87\u00a0a.\u00a0C. \u00c9 lembrado principalmente pola grande expansi\u00f3n territorial que tivo lugar baixo o seu reinado, as\u00ed como polo potente e centralizado Estado confuciano que organizou. \u00c9 citado na historia chinesa como un dos m\u00e1is grandes emperadores xunto co emperador Taizong da Dinast\u00eda Tang e o emperador Kangxi da Dinast\u00eda Qing."}
{"id": "556386", "revid": "98629", "url": "https://gl.wikipedia.org/wiki?curid=556386", "title": "Ekai Lersundi", "text": "Ekai Lersundi Mart\u00ednez, nado en Ondarroa (Biscaia) o 13 de outubro de 2001 e finado na mesma vila o 15 de febreiro de 2018, foi un mozo trans, activista e referente do movemento LGTBI espa\u00f1ol. Suicidouse aos 16 anos, mentres se atopaba \u00e1 espera de que se lle autorizase a terapia hormonal.\nDatos biogr\u00e1ficos.\nDende os 3 anos, a familia comezou a recibir informes escolares sobre unha suposta inmaturidade e dificultades de aprendizaxe, posteriormente identificadas como dislexia e discalculia. Os informes tam\u00e9n sinalaban que, con todo, pu\u00f1a gran empe\u00f1o no estudo. Na educaci\u00f3n secundaria as dificultades aumentaron e comezou a desenvolver un car\u00e1cter retra\u00eddo.\nMalia terlles mencionado aos pais algunha vez que \"querer\u00eda ser un neno\", non lle deron maior importancia. Por\u00e9n, ao comprar roupa ou cortar o pelo, a tendencia era m\u00e1is acusada. En 2017, Lersundi declarou ante os pais que era un mozo. Estes ofrec\u00e9ronlle o seu apoio e contactaron con Chrysallis, unha asociaci\u00f3n de familias de menores trans. Nese momento, con axuda da s\u00faa nai, Ekai escolleu o nome da s\u00faa nova identidade. Tam\u00e9n llelo notificou \u00e1s s\u00faas amizades e co\u00f1ecidos, entre quen obtivo grande apoio. O pr\u00f3ximo paso era notificar a situaci\u00f3n no seu instituto e no sistema sanitario. Isto resultou m\u00e1is dificultoso, ao non teren experiencia en casos similares.\nAfeccionado \u00e1 escritura, proxectaba realizar o bacharelato de Artes en Durango (Biscaia) e cursar Comunicaci\u00f3n Audiovisual na universidade. Tam\u00e9n mostraba interese pola fotograf\u00eda e a cultura xaponesa.\nActivismo.\nDesde o primeiro momento contou co apoio da s\u00faa familia e reivindicou a s\u00faa identidade de x\u00e9nero. De feito, chegou a expor o seu caso ante diversos medios de comunicaci\u00f3n. Ekai tam\u00e9n impulsou sesi\u00f3ns formativas para o profesorado e alumnado do seu instituto. Ditas sesi\u00f3ns recibiron o visto e prace do Goberno Vasco en febreiro de 2017, a\u00ednda que Lersundi non chegou a velas. \nSuperando o seu car\u00e1cter t\u00edmido, conseguiu que os seus compa\u00f1eiros e profesores deixasen de usar o seu nome de nacemento e adoptasen o de Ekai.\nMalia ter a opci\u00f3n de realizar o seu tratamento hormonal en Barcelona, Lersundi, a xeito de reivindicaci\u00f3n, optou por solicitalo no Hospital Universitario de Cruces-Gurutzetako Unibertsitate Ospitalea, en Barakaldo (Biscaia). Daquela, a lei permit\u00eda este tipo de tratamento a partir dos 16 anos. Por\u00e9n, a autorizaci\u00f3n demorouse e Ekai comezou a desenvolver caracteres sexuais secundarios femininos. O mozo atopouse nunha situaci\u00f3n cr\u00edtica que os seus pais tentaron resolver cunha queixa ante o organismo competente. No entanto, as circunstancias super\u00e1rono e o 15 de febreiro de 2018 a s\u00faa nai atopouno morto na casa.\nReferente.\nO suicidio de Lersundi visibilizou moitos casos de menores trans na mesma situaci\u00f3n. Isto evidenciou a necesidade de actualizar a atenci\u00f3n que se presta a estas persoas. Entre outras cuesti\u00f3ns, reivind\u00edcase:\nA asociaci\u00f3n Chrysallis, o Concello de Ondarroa, Save the Children e asociaci\u00f3ns do \u00e1mbito da psicolox\u00eda, a sexolox\u00eda e o colectivo LGTBI ofrec\u00e9ronlle o seu apoio \u00e1 familia. O caso de Ekai Lersundi favoreceu a difusi\u00f3n dun amplo movemento para o reco\u00f1ecemento das persoas trans e o desenvolvemento de recursos en todos os \u00e1mbitos para a s\u00faa protecci\u00f3n.\nDesde outubro de 2018 existe un mon\u00f3lito en recordo a Ekai no paseo Itsas Aurre de Ondarroa.\nDocumental.\nEn 2020 estreouse un documental breve sobre a vida de Ekai Lersundi, \"Mi peque\u00f1o gran samurai\", dirixido pola ondarrutarra Arantza Ibarra Bas\u00e1\u00f1ez. Estreouse a nivel mundial no festival Zinegoak de Bilbao na secci\u00f3n oficial e obtivo o premio do p\u00fablico. Ten sido proxectado noutros festivais, mesmo a nivel internacional, coma o estadounidense Silicon Valley Queer Film Festival."}
{"id": "556388", "revid": "865", "url": "https://gl.wikipedia.org/wiki?curid=556388", "title": "Boulton Paul Aircraft", "text": ""}
{"id": "556389", "revid": "65337", "url": "https://gl.wikipedia.org/wiki?curid=556389", "title": "D\u00f3lar de ouro conmemorativo do lugar de nacemento de McKinley", "text": "O d\u00f3lar de ouro conmemorativo do lugar de nacemento de McKinley \u00e9 unha moeda conmemorativa cu\u00f1ada en 1916 e en 1917 pola Casa da Moeda dos Estados Unidos, coa imaxe do vix\u00e9simo quinto presidente do pa\u00eds, William McKinley, no seu anverso, e o monumento memorial do lugar do seu nacemento en Niles, Ohio, no seu reverso.\nO dese\u00f1o do anverso d\u00e9beselle ao daquela gravador xefe da \"US Mint\", Charles E. Barber, e o reverso ao seu gravador asistente, George T. Morgan. \nEste novo d\u00f3lar de ouro creouse coa intenci\u00f3n de vendelo cunha prima sobre o seu valor facial para financiar a construci\u00f3n do monumento nacional ao nacemento de McKinley en Niles, Ohio, e foi comercializada pola entidade que levou a cabo a construci\u00f3n. Inicinialmente concib\u00edrase como unha emisi\u00f3n en prata, mais cambiouse de opini\u00f3n ao considerar que non ser\u00eda axeitado honrar cunha peza deste metal a un presidente quen se caracterizara por apoiar o padr\u00f3n ouro.\nA promoci\u00f3n destas moedas foi deficiente e non se comercializaron co \u00e9xito que se prev\u00eda. Malia a tiraxe autorizada de 100.000 moedas, finalmente s\u00f3 se cu\u00f1aron arredor de 30.000; delas vend\u00e9ronselle unhas 20.000, moitas delas a prezo reducido ao comerciante numism\u00e1tico de Texas B. Max Mehl, e as 10.000 restantes foron devoltas \u00e1 Ceca de Filadelfia para a s\u00faa fundici\u00f3n.\nAntecedentes.\nWilliam McKinley naceu en Niles, Ohio, en 1843. Deixou a universidade para traballar como profesor e alistouse no Ex\u00e9rcito da Uni\u00f3n cando estoupou a guerra civil estadounidense en 1861, na que acabou co grao de comandante. Posteriormente cursou estudos de Dereito e ingresou no Colexio de Avogados. Estableceuse en Canton, Ohio, e logo de exercer al\u00ed a s\u00faa profesi\u00f3n foi elixido para o Congreso en 1876 e como gobernador dese Estado en 1891.\nEn 1896 conseguiu ser candidato republicano \u00e1 presidencia, en medio dunha fonda depresi\u00f3n econ\u00f3mica, e derrotou o seu rival dem\u00f3crata, William J. Bryan, nunha campa\u00f1a na que avogou por unha \"moeda s\u00f3lida\", baseada no padr\u00f3n ouro, a non ser que este se modificase por un acordo internacional, o cal contrastaba co lema de \"prata libre\" defendido por Bryan na s\u00faa campa\u00f1a.\nMcKinley foi o presidente do pa\u00eds durante a guerra entre os EEUU e Espa\u00f1a de 1898, na que acadou unha r\u00e1pida vitoria. Como parte do acordo de paz, Espa\u00f1a entregou aos EEUU as s\u00faas derradeiras colonias de ultramar de Porto Rico, Guam e as Filipinas. Coa naci\u00f3n pr\u00f3spera, McKinley derrotou novamente a Bryan nas elecci\u00f3ns presidenciais de 1900, e en setembro de 1901 foi asasinado polo anarquista Leon Czolgosz, e foi sucedido polo vicepresidente Theodore Roosevelt.\nNos anos posteriores ao seu falecemento constru\u00edronse varios monumentos na s\u00faa honra, entre eles unha grande estrutura que alberga os seus restos mortais en Canton. Tam\u00e9n se erixiu outro monumento no seu lugar de nacemento, en Niles, baixo os auspicios da \"National McKinley Birthplace Memorial Association\" (Asociaci\u00f3n Nacional do Memorial do Lugar de Nacemento de McKinley). O monumento foi dese\u00f1ado pola compa\u00f1\u00eda \"McKim, Mead, and White\", nun estilo grego cl\u00e1sico, con m\u00e1rmore de Xeorxia, e foi culminado en 1917; alberga un museo nacional, unha biblioteca e un auditorio, e est\u00e1 aberto ao p\u00fablico de maneira gratu\u00edta.\nInicio e preparaci\u00f3n.\nA proposta de emisi\u00f3n dunha moeda dun d\u00f3lar conmemorativa do lugar de nacemento de McKinley persegu\u00eda a recadaci\u00f3n de fondos para a construci\u00f3n do memorial en Niles, Ohio. En febreiro de 1915, o director da asociaci\u00f3n promotora do memorial, Joseph G. Butler, reuniuse co congresista por Ohio William A. Ashbrook, presidente da Comisi\u00f3n de Moeda, Pesos e Medidas da C\u00e1mara de Representantes, para lle propor a creaci\u00f3n dun d\u00f3lar de prata con ese fin. Ashbrook amosouse receptivo e ambos reun\u00edronse co secretario do Tesouro, William G. McAdoo, e co director en funci\u00f3ns da Casa da Moeda dos Estados Unidos, Frederic Dewey, que non viron dificultades para executar o proxecto. Xa que logo, Ashbrook presentou un proxecto de lei nos derradeiros d\u00edas do 63\u00ba Congreso, que non chegou a tomar medida ningunha ao respecto. Cando se abriu o 64\u00ba Congreso en decembro de 1915, Ashbrook presentou novamente o seu proxecto de lei.\nO 13 de xaneiro celebrouse unha sesi\u00f3n ante o comit\u00e9 de Ashbrook. Inicialmente, o proxecto de lei prev\u00eda a cu\u00f1axe de 100.000 d\u00f3lares de prata en conmemoraci\u00f3n de McKinley pero na sesi\u00f3n Butler solicitou que se cu\u00f1asen en ouro, alegando: \"se lembran o feito, McKinley foi elixido en 1896 principalmente pola cuesti\u00f3n do padr\u00f3n ouro\". O d\u00f3lar de ouro non se cu\u00f1ara como moeda ordinaria na circulaci\u00f3n desde 1889. En proposta ao congresista de Nova York James W. Husted sobre se un d\u00f3lar de ouro resultar\u00eda demasiado pequeno para unha emisi\u00f3n conmemorativa, Butler respondeu: \"Non; non o creo; en cambio creo que o d\u00f3lar de prata poder\u00eda ser demasiado grande. Creo que podemos dispor dos d\u00f3lares de ouro con moita m\u00e1is facilidade, se\u00f1or Husted, e vostede sabe que os d\u00f3lares de ouro son bastante escasos neste momento\". Ashbrook estivo de acordo e declarou:\nO senador por Ohio Warren G. Harding estivo presente na reuni\u00f3n do comit\u00e9 da C\u00e1mara de Representantes e pronunciouse a favor do proxecto de lei, argumentando que \"esta axuda por parte do Goberno Federal non custar\u00e1 m\u00e1is que a fabricaci\u00f3n dos cu\u00f1os\". Cando foi informado de que os cu\u00f1os, consonte a lexislaci\u00f3n, correr\u00edan a cargo da Asociaci\u00f3n, Harding contestou: \"non me decatara diso; daquela... ao Goberno non lle custa nada render esta homenaxe\". \nO 18 de xaneiro, o comit\u00e9 informou favorablemente acerca do proxecto de lei e modificouno para permitir que os 100.000 d\u00f3lares de ouro fosen comprados pola Asociaci\u00f3n ao seu valor nominal e vendidos cunha prima para financiar a construci\u00f3n do monumento. O informe indicaba que os membros do comit\u00e9 \"cren que \u00e9 merecido testemu\u00f1o da val\u00eda e do servizo dun gran home que perdeu a s\u00faa vida mentres serv\u00eda a nosa naci\u00f3n como xefe do executivo\". O proxecto de lei foi aprobado pola C\u00e1mara de Representantes o 7 de febreiro de 1916 e polo Senado o 15 de febreiro, e foi promulgado como lei logo da sinatura polo presidente Woodrow Wilson o 23 de febreiro de 1916.\nA lei establec\u00eda que non se cu\u00f1asen m\u00e1is de 100.000 pezas e que o ouro necesario para a s\u00faa produci\u00f3n se adquirise no mercado libre. A Asociaci\u00f3n poder\u00eda comprar os d\u00f3lares ao seu valor facial. Ao mesmo tempo, esix\u00eda que as moedas se cu\u00f1asen na Casa da Moeda de Filadelfia e que os cu\u00f1os se destru\u00edsen logo da cu\u00f1axe, algo que os numism\u00e1ticos Anthony Swiatek e Walter Breen cuestionaron, por supor unha duplicidade das disposici\u00f3ns da Lei da Moeda de 1873.\nDese\u00f1o.\nOs dese\u00f1os foron preparados na Casa da Moeda de Filadelfia polo seu gravador xefe, Charles E. Barber, que se encargou do anverso da moeda, e polo seu axudante, George T. Morgan, que se ocupou do reverso. Cando se presentaron \u00e1 Comisi\u00f3n de Belas Artes os dese\u00f1os do d\u00f3lar de McKinley o 31 de marzo de 1916, esta recomendou alg\u00fans cambios, a\u00ednda que se desco\u00f1ece cales foron; en calquera caso, non se fixo alteraci\u00f3n ningunha e os dese\u00f1os foron aprobados.\nO anverso est\u00e1 caracterizado polo busto de McKinley carente de calquera tipo de adob\u00edo, ollando cara \u00e1 esquerda, co nome do pa\u00eds por riba, , e a expresi\u00f3n por baixo. McKinley aparecera xa nunha das d\u00faas versi\u00f3ns do d\u00f3lar de ouro da Exposici\u00f3n da Compra de Luisiana, emitido en 1903, e converteuse deste xeito na primeira persoa en aparecer d\u00faas veces en senllas emisi\u00f3ns diferentes de moeda estadounidense. Aquel d\u00f3lar tam\u00e9n fora dese\u00f1ado por Barber e as novas moedas, segundo Q. D. Bowers, \"presentan unha imaxe tan diferente que o observador mal informado non saber\u00eda se est\u00e1 representando o mesmo home\". Bowers suxeriu que Barber poder\u00eda estar tratando de crear \"unha nova versi\u00f3n distintiva\". Don Taxay amosouse conforme con esta opini\u00f3n e engadiu que \"a principal preocupaci\u00f3n de Barber parece que foi facer o retrato de McKinley o m\u00e1is diferente posible do dos d\u00f3lares da compra de Luisiana\".\nO reverso, dese\u00f1ado por Morgan, \u00e9 unha vista frontal do monumento memorial ao lugar de nacemento de McKinley en Niles, e para Swiatek e Breen \"a opini\u00f3n m\u00e1is caritativa debe cualificalo de inexacto e incompetente\". Por riba do edificio inscr\u00edbese a lenda .\nO historiador da arte Cornelius Vermeule, no seu traballo sobre a moeda estadounidense, tampouco se amosa satisfeito polos d\u00f3lares do memorial de McKinley: \"cando Barber e Morgan colaboraban, os resultados eran case sempre opresivos. Os d\u00f3lares conmemorativos de McKinley de 1916 e de 1917 dan testemu\u00f1o destes xu\u00edzos estil\u00edsticos; o busto sen roupa do anverso semella insipidamente romano, e o cl\u00e1sico edificio memorial con columnas colocado nun seu reverso est\u00e1 a\u00ednda m\u00e1is constrinxido por unha letra demasiado grande\".\nDistribuci\u00f3n e coleccionismo.\nA Casa da Moeda de Filadelfia cu\u00f1ou 20.000 d\u00f3lares entre agosto e outubro de 1916, e outros 26 exemplares a maiores reservados para a s\u00faa inspecci\u00f3n pola Comisi\u00f3n de Ensaios dos Estados Unidos na s\u00faa reuni\u00f3n de 1917. En febreiro de 1917 cu\u00f1\u00e1ronse outras 10.000 moedas (mais outras 14 para inspecci\u00f3n), tam\u00e9n en Filadelfia. A Asociaci\u00f3n p\u00faxoas \u00e1 venda ao p\u00fablico por tres euros cada exemplar, o mesmo ao que se venderan tam\u00e9n os d\u00f3lares de ouro da Exposici\u00f3n da Compra de Luisiana. A promoci\u00f3n dos d\u00f3lares do memorial de McKinley foi defectuosa e as s\u00faas vendas non foron as desexadas. O comerciante numism\u00e1tico de Texas B. Max Mehl adquiriu 10.000 pezas a un prezo reducido desco\u00f1ecido e estivo vend\u00e9ndoas durante varios anos a dous d\u00f3lares e medio cada unha.\n\"The Washington Post\" informou o 30 de xullo de 1916 da sa\u00edda \u00e1 venda dos d\u00f3lares de ouro de McKinley e dici\u00eda que estaban a ser \"devorados\" como recordos\". No entanto, segundo B. Max Mehl no seu traballo de 1937 acerca das moedas conmemorativas estadounidenses:\nPor outra banda, 10.023 pezas foron reenviadas \u00e1 Casa da Moeda de Filadelfia para seren fundidas. Non se sabe con certeza cantas moedas de cada ano se fundiron, xa que a Casa da Moeda non levou un rexistro. Mehl estima que se venderon arredor de 15.000 da moeda de 1916 e unhas 5.000 da de 1917, inclu\u00edndo as adquiridas por el mesmo, o que implicar\u00eda que se fundiron uns 5.000 exemplares de cada data. Bowers outorgoulles credibilidade a estes c\u00e1lculos de Mehl, tendo en conta as estreitas relaci\u00f3ns deste co comit\u00e9 que comercializaba as moedas. Bowers calcula que se venderon unhas 8.000 pezas de 1916 a coleccionistas e ao p\u00fablico en xeral, mais outras 7.000 a Mehl, as\u00ed como arredor de 2.000 datadas en 1917 a prezo completo, mais outras 3.000 a Mehl a prezo reducido. Swiatek, no seu traballo de 2012 sobre a moeda conmemorativa do seu pa\u00eds, estimou que entre un terzo e a metade das pezas fundidas estaban datadas en 1917.\nConsonte R. S. Yeoman na edici\u00f3n de 2015 de \"A Guide Book of United States Coins\", o prezo no mercado numism\u00e1tico do d\u00f3lar do memorial de McKinley de 1916 var\u00eda entre os 500 e os 1.850 d\u00f3lares en funci\u00f3n do seu estado de conservaci\u00f3n, en tanto que a datada en 1917 oscila entre os 550 e os 3.250. Por\u00e9n en casos de exemplares cunha presenza e un estado extraordinarios, os prezos poden chegar a ser moi superiores; un destes esp\u00e9cimes, datado en 1916, foi vendido por \"Heritage Auctions\" en 2009 por 16.100 d\u00f3lares."}
{"id": "556401", "revid": "23204", "url": "https://gl.wikipedia.org/wiki?curid=556401", "title": "Sound of Metal", "text": "Sound of Metal \u00e9 un filme estadounidense de 2019 dirixido e co-escrito por Darius Marder. Est\u00e1 protagonizado por Riz Ahmed no papel dun bater\u00eda de que perde o sentido do o\u00eddo, e tam\u00e9n conta coas actuaci\u00f3ns de Olivia Cooke, Paul Raci, Lauren Ridloff e Mathieu Amalric.\n\"Sound of Metal\" estreouse internacionalmente no programa Platform Prize do Festival de Toronto o 6 de setembro de 2019. Amazon Studios estreou o filme en cinemas o 20 de novembro de 2020, e en Amazon Prime Video o 4 de decembro. O filme foi aclamado pola cr\u00edtica, en especial as actuaci\u00f3ns de Ahmed e Raci, o dese\u00f1o de son, a edici\u00f3n, a direcci\u00f3n de Marder e o gui\u00f3n. Na 93\u00aa edici\u00f3n dos \u00d3scar, foi nomeado \u00f3 mellor filme, mellor gui\u00f3n orixinal, mellor actor (Ahmed) e mellor actor secundario (Raci), ga\u00f1ando finalmente nas categor\u00edas de mellor son e mellor montaxe."}
{"id": "556406", "revid": "88215", "url": "https://gl.wikipedia.org/wiki?curid=556406", "title": "Dimitar Penev", "text": "Dimitar Dushkov Penev (en ), nado en Mirovyane, Bulgaria, o 12 de xullo de 1945, \u00e9 un exfutbolista e exadestrador b\u00falgaro. Considerado como un dos mellores defensas b\u00falgaros da historia, militou durante case toda a s\u00faa carreira no CSKA Sofia, co que acadou numerosos t\u00edtulos. Foi 90 veces internacional coa selecci\u00f3n de Bulgaria, coa que disputou tres Copas do Mundo (1966, 1970 e 1974). Recibiu d\u00faas veces o premio ao futbolista b\u00falgaro do ano, en 1967 e 1971.\nComo adestrador dirixiu en varias ocasi\u00f3ns o CSKA Sofia, ga\u00f1ando 12 t\u00edtulos, e tam\u00e9n en varias etapas \u00e1 selecci\u00f3n b\u00falgara, coa que alcanzou as semifinais do Mundial de 1994.\n\u00c9 t\u00edo do exfutbolista e adestrador Lyuboslav Penev.\nTraxectoria.\nDebutou como futbolista no Lokomotiv Sofia, onde militou durante d\u00faas tempadas entre 1962 e 1964, ga\u00f1ando na \u00faltima delas a liga b\u00falgara. A continuaci\u00f3n fichou polo CSKA Sofia, club no que militou durante o resto da s\u00faa carreira, ata 1977, acumulando 411 partidos e 30 goles. Ga\u00f1ou sete t\u00edtulos de liga e cinco Copas de Bulgaria co club durante ese per\u00edodo, no que ademais alcanzou as semifinais da Copa de Europa na edici\u00f3n de 1966/67, caendo contra o Inter de Mil\u00e1n de Helenio Herrera. Foi elixido Futbolista B\u00falgaro do Ano en 1967 e 1971. \nTras colgar as botas comezou a s\u00faa carreira como t\u00e9cnico no Dimitrovgrad. En 1985 comezou un per\u00edodo de cinco anos \u00e1 fronte do CSKA Sofia, no que ga\u00f1ou tres ligas, tres Copas de Bulgaria e tres Copas do Ex\u00e9rcito Sovi\u00e9tico, ademais da primeira edici\u00f3n da Supecopa de Bulgaria. Os seus logros co club val\u00e9ronlle o nomeamento como adestrador da selecci\u00f3n de Bulgaria, cargo que ocupou brevemente en 1989 e m\u00e1is tarde dende 1991 ata 1996, clasificando o equipo para a Mundial de 1994. O equipo b\u00falgaro realizou o mellor Mundial da s\u00faa historia, alcanzando as semifinais, onde foi eliminado pola Italia de Arrigo Sacchi. \nPosteriormente pasou polos bancos do Al Nassr de Arabia Saudita, o Spartak Varna, de novo o CSKA e o Liaoning chin\u00e9s. En 2007 foi nomeado seleccionador de Bulgaria por segunda vez. O seu balance total como seleccionador b\u00falgaro foi de 55 partidos, con 25 vitorias, 15 empates e 15 derrotas. M\u00e1is tarde adestrou durante d\u00faas etapas m\u00e1is o CSKA, ata 2012.\nComo adestrador destacou pola s\u00faa confianza nos futbolistas novos, facendo debutar nos seus equipos a numerosos talentos, entre eles Hristo Stoichkov, Emil Kostadinov, Lyuboslav Penev, Martin Petrov, Stiliyan Petrov ou Dimitar Berbatov.\n\u00c9 presidente de honra do CSKA Sofia e do modesto Nottingham United FC."}
{"id": "556414", "revid": "23204", "url": "https://gl.wikipedia.org/wiki?curid=556414", "title": "Boi\u00fana", "text": "A boi\u00fana \u00e9 un mito de orixe amerindia, procedente da selva amaz\u00f3nica . A mi\u00fado descr\u00edbese como unha serpe escura xigante, capaz de afundir barcos. Tam\u00e9n pode imitar a aparencia destes, atraendo naufraxios ao fondo do r\u00edo. Nalgunhas rexi\u00f3ns \u00fasase a boi\u00fana para nomear un ser maligno, que naceu dun ovo abandonado, ascendeu ao firmamento e se converteu nunha estrela, na constelaci\u00f3n da Serpe. O nome prov\u00e9n da lingua tup\u00ed, e consta das palabras \"mbo\u00eea\" (cobra ) e \"un\" (escuro)."}
{"id": "556421", "revid": "98629", "url": "https://gl.wikipedia.org/wiki?curid=556421", "title": "Windfall (filme de 2022)", "text": "Windfall \u00e9 un filme estadounidense de 2022 dirixido por Charlie McDowell a partir dun gui\u00f3n de Andrew Kevin Walker e Justin Lader. Est\u00e1 protagonizado por Jason Segel como un ladr\u00f3n que entra na casa dunha rica parella (Lily Collins e Jesse Plemons) aos cales mant\u00e9n retidos ao chegaren antes \u00e1 casa. Estreouse o 18 de marzo de 2022 a trav\u00e9s de Netflix."}
{"id": "556428", "revid": "88215", "url": "https://gl.wikipedia.org/wiki?curid=556428", "title": "Dimitar Dushkov Penev", "text": ""}
{"id": "556437", "revid": "6265079", "url": "https://gl.wikipedia.org/wiki?curid=556437", "title": "Jes\u00fas Gonz\u00e1lez Tutor", "text": "Jes\u00fas Gonz\u00e1lez Tutor, nado en Madrid en 1943 e finado en Valdovi\u00f1o o 31 de xaneiro de 2008, foi un m\u00e9dico e pol\u00edtico galego e madrile\u00f1o do PSdeG-PSOE.\nTraxectoria.\nLicenliado en Medicina e especializado en Cardiolox\u00eda. En 1980 trasladouse a Valdovi\u00f1o coa s\u00faa familia, ocupando unha praza na unidade de coidades intensivos do Hospital Arquitecto Marcide de Ferrol. Nas elecci\u00f3ns municipais de 1983 foi candidato do PSdeG-PSOE \u00e1 alcald\u00eda de Valdovi\u00f1o logrando a vitoria cun 48% dos votos, \u00f3 bordo da maior\u00eda absoluta, e sendo elixido como cabeza da lista m\u00e1is votada. Durante o seu mandato compaxinou a alcald\u00eda co seu traballo no hospital, logrando numerosos avances en materia de infraestruturas e demais equipamentos, coma o centro de sa\u00fade. Non se presentou \u00e1 reelecci\u00f3n nas municipais de 1987, concorrendo no und\u00e9cimo posto da candidatura socialista e retir\u00e1ndose da pol\u00edtica, centr\u00e1ndose dende ent\u00f3n no seu traballo como m\u00e9dico no hospital.\nVida persoal.\nEstaba casado e ti\u00f1a dous fillos, despois de divorciarse casou de novo e tivo d\u00faas fillas. Gran amante da costa galega, adoitaba veranear na zona de Estaca de Bares, ata que descubreu Valdovi\u00f1o e decideu establecerse al\u00ed en 1980 tras solicitar unha praza no hospital ferrol\u00e1n Arquitecto Marcide. Finou o 31 de xaneiro de 2008."}
{"id": "556444", "revid": "98629", "url": "https://gl.wikipedia.org/wiki?curid=556444", "title": "Elisa Garrido Cantarero", "text": "Mar\u00eda Elisa Garrido Cantarero, nada en Madrid en 1957, \u00e9 unha avogada e pol\u00edtica galega e madrile\u00f1a do PSdeG-PSOE.\nTraxectoria.\nAvogada. En 1984 estableceuse coa s\u00faa familia en Valdovi\u00f1o, onde chegou a ser presidenta da APA. Nas elecci\u00f3ns municipais de 1995 encabezou a candidatura do PSdeG-PSOE en Valdovi\u00f1o e foi elixida alcaldesa co apoio de Independentes por Valdovi\u00f1o e o BNG, gobernando en coalici\u00f3n cos independentes e dende febreiro de 1997 tam\u00e9n co BNG. Durante este mandato logrou un notable investimento no municipio duns 2 mil mill\u00f3ns de pesetas, ademais de promocionalo turismo e a consolidaci\u00f3n de eventos coma o Pant\u00edn Classic. Por\u00e9n, e pese \u00e1 insistencia de veci\u00f1os e do seu propio partido, optou por non presentarse \u00e1 reelecci\u00f3n nas elecci\u00f3ns municipais de 1999 e retirarse da primeira li\u00f1a pol\u00edtica. Dende ent\u00f3n pasou a centrarse na s\u00faa profesi\u00f3n de avogada e concorreu en postos honor\u00edficos nas sucesivas candidaturas socialistas de Valdovi\u00f1o.\nVida persoal.\nCasou co pediatra de orixe liabn\u00e9s Kamel Saadeddine, co cal tivo 3 fillos. En 1984 a familia decidiu trasladar a s\u00faa residencia a Valdovi\u00f1o debido \u00f3 seu gusto pola zona."}
{"id": "556447", "revid": "124656", "url": "https://gl.wikipedia.org/wiki?curid=556447", "title": "Mar\u00eda Elisa Garrido Cantarero", "text": ""}
{"id": "556451", "revid": "5863", "url": "https://gl.wikipedia.org/wiki?curid=556451", "title": "Rachel Karen Green", "text": ""}
{"id": "556456", "revid": "5863", "url": "https://gl.wikipedia.org/wiki?curid=556456", "title": "Matthew Steven LeBlanc", "text": ""}
{"id": "556457", "revid": "5863", "url": "https://gl.wikipedia.org/wiki?curid=556457", "title": "Matthew LeBlanc", "text": ""}
{"id": "556465", "revid": "23204", "url": "https://gl.wikipedia.org/wiki?curid=556465", "title": "Carmen Sandiego (serie de televisi\u00f3n)", "text": "Carmen Sandiego \u00e9 unha serie de televisi\u00f3n estadounidense-canadense de animaci\u00f3n con elementos educativos. Est\u00e1 baseada na franqu\u00eda hom\u00ednima creada por Broderbund. A serie foi producida por Houghton Mifflin Harcourt con WildBrain compa\u00f1\u00eda produtora, e cont\u00e9n \"mirada m\u00e1is seria \u00e1 historia de fondo de Carmen que se conta dende a s\u00faa perspectiva\". \u00c9 a cuarta serie de televisi\u00f3n baseada no personaxe de \"Carmen Sandiego\" logo de \"Where in the World is Carmen Sandiego?\", \"Where in Time is Carmen Sandiego?\" e \"Where on Earth is Carmen Sandiego?\"."}
{"id": "556475", "revid": "839", "url": "https://gl.wikipedia.org/wiki?curid=556475", "title": "Volodymyr Zelensky", "text": ""}
{"id": "556483", "revid": "25871", "url": "https://gl.wikipedia.org/wiki?curid=556483", "title": "Santo Andr\u00e9, Santo Andr\u00e9 de Paradela, Sarria", "text": ""}
{"id": "556486", "revid": "23204", "url": "https://gl.wikipedia.org/wiki?curid=556486", "title": "Sviatlana Cichano\u016dskaja", "text": "Sviatlana Hieorhije\u016dna Cichano\u016dskaja (de apelido de solteira Pilip\u010duk; en ), nada o 11 de setembro de 1982 en Mika\u0161evi\u010dy (rexi\u00f3n de Brest, RSS de Belar\u00fas) \u00e9 unha pol\u00edtica e activista de dereitos humanos belarusa, que acadou sona coas elecci\u00f3ns presidenciais de Belar\u00fas de 2020 como a principal candidata da oposici\u00f3n; proclamouse vencedora das elecci\u00f3ns consideradas fraudulentas, e exiliouse en Lituania.\nTraxectoria.\nCichano\u016dskaja \u00e9 esposa do tam\u00e9n activista Siarhiej Cichano\u016dski, quen \u00eda ser candidato naquelas elecci\u00f3ns, mais foi apresado polas forzas de seguridade do goberno o 29 de maio de 2020, o que motivou que Cichano\u016dskaja asumira o seu lugar. Por mor de diversas ameazas recibidas, tivo que enviar aos seus fillos ao exterior. \nO ent\u00f3n presidente Aliaksandr Luka\u0161enka se declarou vitorioso nas elecci\u00f3ns, mais foi acusado de fraude electoral, manipulaci\u00f3n e censura. Subseguintemente, Cichano\u016dskaja reivindicou a vitoria nas elecci\u00f3ns, afirmando ter recibido entre o 60% e o 70% dos votos e pediu o reco\u00f1ecemento da comunidade internacional.\nLogo das elecci\u00f3ns do 9 de agosto de 2020, a oposici\u00f3n ao r\u00e9xime de Luka\u0161enka realizou protestas case diarias pedindo a renuncia do presidente. As forzas de seguridade responderon aos manifestantes con violencia, detenci\u00f3ns arbitrarias e tortura. Cichano\u016dskaja pediu que as protestas non parasen, mais condenou a violencia, pedindo tam\u00e9n \u00e1s forzas de seguridade que desertaran do r\u00e9xime. Poucos d\u00edas despois das elecci\u00f3ns, tivo que sa\u00edr do pa\u00eds, refuxi\u00e1ndose en Lituania. O 17 de agosto, Cichano\u016dskaja anunciou que estaba a formar un goberno de transici\u00f3n para rivalizar con Luka\u0161enka e manter a s\u00faa reivindicaci\u00f3n da presidencia.\nDesde ent\u00f3n, a oposici\u00f3n a Luka\u0161enka pide apoio internacional e reivindica que outros pa\u00edses reco\u00f1ezan a Cichano\u016dskaja como presidente de Belar\u00fas. Dende ent\u00f3n, as autoridades da Uni\u00f3n Europea te\u00f1en reco\u00f1ecido a Cichano\u016dskaja de forma similar a un xefe de estado no exilio, como na s\u00faa alocuci\u00f3n ao Consello de Europa ou o reco\u00f1ecemento do Parlamento Europeo ao Consello Coordinador dirixido por ela como a \"representaci\u00f3n provisional do pobo de Belar\u00fas\".\nEn decembro de 2020, Cichano\u016dskaja recibiu o Premio Sakharov, o principal premio da Uni\u00f3n Europea. Foille entregado por David Sassoli, presidente do Parlamento Europeo, quen prestou homenaxe a ela e a toda a oposici\u00f3n belarusa."}
{"id": "556487", "revid": "23204", "url": "https://gl.wikipedia.org/wiki?curid=556487", "title": "Cor\u00e9gono de Artedi", "text": "O cor\u00e9gono de Artedi (\"Coregonus artedi\") \u00e9 unha especie de peixe oste\u00edctio da orde dos salmoniformes, familia dos salm\u00f3nidos, subfamilia dos coregoninos e x\u00e9nero \"Coregonus\". propio de Norteam\u00e9rica.\nTaxonom\u00eda.\nDescrici\u00f3n.\nA especie foi descrita en 1818 polo naturalista franc\u00e9s Charles Alexandre Lesueur.\nEtimolox\u00edas.\nPara a do x\u00e9nero, ver \"Coregonus\".\nO ep\u00edteto espec\u00edfico, \"artedi\", foi unha homenaxe que Lesueur lle fixo a Peter Artedi (1705-1735), icti\u00f3logo sueco, co\u00f1ecido como o \"pai da ictiolox\u00eda\". \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nH\u00e1bitat e distribuci\u00f3n.\nH\u00e1bitat.\n\"Coregonus artedi\" \u00e9 un peixe que habita en augas mari\u00f1as, doces e salobres. \n\u00c9 unha especia pel\u00e1xica-ner\u00edtica, an\u00e1droma, que vive nun rango de profundidade entre os 0 e os 64 m, en augas cunha temperatura comprendida entre os 0\u00a0\u00b0C e os 26\u00a0\u00b0C.\nDistribuci\u00f3n.\nA s\u00faa \u00e1rea de distribuci\u00f3n est\u00e9ndese desde os 71\u00b0 N e os 38\u00b0 N, e desde os 136\u00b0 O e os 69\u00b0 O, encontr\u00e1ndose en Am\u00e9rica do Norte, nas concas atl\u00e1nticas e \u00e1rticas desde o Quebec at\u00e9 os Territorios do Noroeste, no Canad\u00e1 e polo sur at\u00e9 o r\u00edo San Lourenzo, os Grandes Lagos e a conca superior do r\u00edo Mississippi no norte de Ohio, Illinois e Minnesota, nos Estados Unidos. Foi introducido noutros lugares.\nCaracter\u00edsticas.\nPode alcanzar unha lonxitude m\u00e1xima de 57,0 cm, pero a lonxitude media dos esp\u00e9cimes \u00e9 de 29,3 cm. O m\u00e1ximo peso rexitrado foi de 3,4 kg.\nBiolox\u00eda.\nHabita en augas abertas de lagos e grandes r\u00edos, e tam\u00e9n nas augas costeiras da ba\u00eda de Hudson, \n\u00c9 unha especie nerito-pel\u00e1xica que se alimenta de plancto e de grandes crust\u00e1ceos. \nLonxevidade.\nA m\u00e1xima idade rexistrada foi de 11 anos.\nRelaci\u00f3ns cos humanos.\nCons\u00f3mese fresco, afumado e conxelado. P\u00f3dese cocer ao vapor, fritir e asar. \nPesca.\nPesca comercial.\nA pesca comercial desta especie no lago Superior e na Canle Norte do lago Huron \u00e9 unha fonte econ\u00f3mica moi importante para as comunidades da rexi\u00f3n dos Grandes Lagos. A s\u00faa pesca comercial comezou no ano 1800. Inicialmente, no lago Ontario, foron elimibaos porque se consideraban unha molestia. Por\u00e9n, hai evidencias dun cambio na s\u00faa percepci\u00f3n en 1833, cando foi un obxectivo e se consideraba bo para comer. En Ontario, o rendemento da s\u00faa pesca foi de 328 toneladas en 2018. Este n\u00famero \u00e9 substancialmente inferior ao de anos anteriores que se remontan a 2012, todos os cales superaron as 350 toneladas. Este descenso debeuse a unha reduci\u00f3n das cotas para a pesca comercial coa esperanza de combater un pos\u00edbel descenso da poboaci\u00f3n.\nA\u00ednda que a\u00ednda xoga un papel importante na dieta de moitas persoas, a s\u00faa utilidade principal son as s\u00faas ovas. O seu caviar f\u00edxose popular na cultura escandinava, e \u00e9 a principal causa de demanda desta especie nas \u00faltimas d\u00e9cadas. Os esp\u00e9cimes m\u00e1is pequenos tam\u00e9n se poden enmallar e vender como cebo para usar na pesca recreativa.\nPesca recreativa.\nA especie \u00e9 obxecto da pesca deportiva en moitas partes dos Estados Unidos e do Canad\u00e1. \u00c9 popular para capturalo, especialmente mentres se pesca no xeo cando \u00e9 m\u00e1is prob\u00e1bel que se atopen nas partes m\u00e1is baixas dos Grandes Lagos. A pesca recreativa non est\u00e1 restrinxida aos Grandes Lagos. Hai unha popularidade \u00fanica para a s\u00faa pesca no xeo no lago Simcoe, onde a pesqueira reabriuse en 2015 tras unha rehabilitaci\u00f3n exitosa da s\u00faa poboaci\u00f3n."}
{"id": "556488", "revid": "4817", "url": "https://gl.wikipedia.org/wiki?curid=556488", "title": "Mary Ellen Weber", "text": "Mary Ellen Weber, nada en Cleveland, Ohio, o 24 de agosto de 1962, \u00e9 unha astronauta estadounidense retirada que formou parte das misi\u00f3ns STS-70 e STS-101.\nTraxectoria.\nWeber graduouse en enxe\u00f1ar\u00eda qu\u00edmica pola Universidade Purdue en 1984 e ten un doutoramente en qu\u00edmica f\u00edsica pola Universidade de California en Berkeley en 1988. Ten un m\u00e1ster en administraci\u00f3n de empresas pola Universidade Metodista do Sur en 2002. Foi seleccionada como astronauta pola NASA en 1992, participando nas misi\u00f3ns STS-70 e STS-101, pasando 18,77 d\u00edas no espazo."}
{"id": "556489", "revid": "85894", "url": "https://gl.wikipedia.org/wiki?curid=556489", "title": "Paul J. Weitz", "text": "Paul Joseph Weitz, nado en Erie, Pensilvania, o 25 de xullo de 1932 e finado o 23 de outubro de 2017, foi un astronauta estadounidense que formou parte das misi\u00f3ns Skylab 2 e STS-6.\nTraxectoria.\nWeitz graduouse en enxe\u00f1ar\u00eda aeron\u00e1utica pola Universidade do Estado de Pensilvania en 1954 e foi m\u00e1ster na mesma materia pola Escola Naval de Posgraduados dos Estados Unidos en 1964. Foi seleccionada como astronauta pola NASA en abril de 1966, participando nas misi\u00f3ns Skylab 2 (como piloto) e STS-6 (como comandante), pasando 33,05 d\u00edas no espazo."}
{"id": "556490", "revid": "4817", "url": "https://gl.wikipedia.org/wiki?curid=556490", "title": "Paul Joseph Weitz", "text": ""}
{"id": "556493", "revid": "35560", "url": "https://gl.wikipedia.org/wiki?curid=556493", "title": "Centro de Lanzamento de Sat\u00e9lites de Wenchang", "text": "O Centro de Lanzamento de Sat\u00e9lites de Wenchang \u00e9 o centro de lanzamento de foguetes de China localizado m\u00e1is ao sur. Desde el l\u00e1nzanse entre eles os foguetes CZ-5 e CZ-7.\nCaracter\u00edsticas.\nO centro est\u00e1 localizado ao leste da illa de Hainan, na costa, ao contrario que os tres outros centros de lanzamento da China, situados no interior. A s\u00faa localizaci\u00f3n na costa reduce o risco de ca\u00edda de etapas de foguetes en zonas poboadas e ampl\u00eda o rango de acimut no que se poden facer lanzamentos, ademais de permitir a chegada ao centro de lanzamento de etapas de maior tama\u00f1o por barco, eliminando a restricci\u00f3n de tama\u00f1o imposta polos transportes por estrada ou ferrocarril. A s\u00faa localizaci\u00f3n cara o sur permite po\u00f1er en \u00f3rbita maiores cargas usando os mesmos foguetes."}
{"id": "556494", "revid": "4817", "url": "https://gl.wikipedia.org/wiki?curid=556494", "title": "Centro de lanzamento de Wenchang", "text": ""}
{"id": "556495", "revid": "88215", "url": "https://gl.wikipedia.org/wiki?curid=556495", "title": "Pedro Manfredini", "text": "Pedro Waldemar Manfredini, nado en Russell, Maip\u00fa, Mendoza, o 7 de setembro de 1935 e finado en Roma o 21 de xaneiro de 2019, foi un futbolista arxentino que xogaba como dianteiro.\nTraxectoria.\nComezou a s\u00faa carreira futbol\u00edstica no Deportivo Maip\u00fa da s\u00faa localidade natal, onde tivo como adestrador a Raimundo Orsi. Despois de anotar 36 goles no torneo de 1956 da Liga Mendocina, fichou polo Racing Club de Avellaneda en 1957, proclam\u00e1ndose campi\u00f3n da Primeira Divisi\u00f3n da Arxentina ao ano seguinte, 1958, no que rematou como o cuarto m\u00e1ximo goleador da liga, con 19 goles, s\u00f3 superado por Jos\u00e9 Sanfilippo, Alfredo Rojas e Eugenio Call\u00e1.\nDespois de d\u00faas tempadas na m\u00e1xima categor\u00eda da Arxentina, cruzou o Oc\u00e9ano Atl\u00e1ntico en 1959 para fichar pola Roma, da Serie A italiana. Militou no club romano durante sete tempadas, ga\u00f1ando a Copa de Feiras en 1961, torneo do que rematou como m\u00e1ximo goleador con 12 goles, 4 deles anotados nun mesmo partido correspondente \u00e1 volta das semifinais contra o Hibernian escoc\u00e9s. Xa marcara outros dous na ida e anotou dous m\u00e1is no partido de ida da final contra o Birmingham.\nNa tempada 1962/63 foi o m\u00e1ximo goleador tanto da Serie A, empatado con Harald Nielsen a 19 goles, como da Copa de Feiras, onde marcou 6 tantos, os mesmos que o seu compa\u00f1eiro e compatriota Francisco Lojacono. Na primeira rolda do torneo volveu marcar catro goles nun partido, desta vez fronte o Altay turco. A Roma chegou \u00e1s semifinais, onde caeu ante o Valencia de Scopelli. \nNa seguinte tempada conquistou a Copa de Italia, xa co Toto Lorenzo como adestrador. Disputou un total de 164 partidos coa Roma, marcando 101 goles, sendo no seu d\u00eda o terceiro m\u00e1ximo goleador hist\u00f3rico do club, s\u00f3 por detr\u00e1s de Amedeo Amadei e Rodolfo Volk.\nPosteriormente fichou polo Inter de Mil\u00e1n, que o cedeu primeiro ao Brescia e logo ao Venezia, antes de retirarse en 1969 nas filas do Deportes La Serena de Chile.\nSelecci\u00f3n arxentina.\nDisputou tres partidos coa selecci\u00f3n arxentina, todos eles durante a Copa Am\u00e9rica de 1959. Marcou dous goles no partido inaugural do torneo, un 6-1 contra Chile, e acabou proclam\u00e1ndose campi\u00f3n."}
{"id": "556496", "revid": "85894", "url": "https://gl.wikipedia.org/wiki?curid=556496", "title": "Jim Wetherbee", "text": "James Donald \"Wxb\" Wetherbee, nado en Flushing, Nova York, o 27 de novembro de 1952, \u00e9 un astronauta estadounidense retirado que formou parte das misi\u00f3ns STS-32, STS-52, STS-63, STS-86, STS-102 e STS-113.\nTraxectoria.\nWetherbee graduouse en enxe\u00f1ar\u00eda aeroespacial pola Universidade de Notre Dame en 1974. Foi seleccionado como astronauta pola NASA en maio de 1984, participando nas misi\u00f3ns STS-32, STS-52, STS-63, STS-86, STS-102 e STS-113 e pasando 66,43 d\u00edas no espazo."}
{"id": "556497", "revid": "4817", "url": "https://gl.wikipedia.org/wiki?curid=556497", "title": "James D. Wetherbee", "text": ""}
{"id": "556498", "revid": "4817", "url": "https://gl.wikipedia.org/wiki?curid=556498", "title": "James Wetherbee", "text": ""}
{"id": "556499", "revid": "85894", "url": "https://gl.wikipedia.org/wiki?curid=556499", "title": "Douglas H. Wheelock", "text": "Douglas Harry \"Wheels\" Wheelock, nado en Binghamton, Nova York, o 5 de maio de 1960, \u00e9 un astronauta estadounidense retirado que formou parte das misi\u00f3ns STS-120 e Soiuz TMA-19, sendo membro das expedici\u00f3ns 24 e 25 \u00e1 Estaci\u00f3n Espacial Internacional.\nTraxectoria.\nWheelock graduouse en ciencia aplicada e enxe\u00f1ar\u00eda pola Academia Militar dos Estados Unidos en West Point en 1983 e \u00e9 m\u00e1ster en enxe\u00f1ar\u00eda aeroespacial polo Instituto de Tecnolox\u00eda de Xeorxia en 1992. Foi seleccionado como astronauta pola NASA en agosto de 1998, participando nas misi\u00f3ns STS-120 e Soiuz TMA-19 e sendo membro das expedici\u00f3ns 24 e 25 \u00e1 Estaci\u00f3n Espacial Internacional. Pasou 178,40 d\u00edas no espazo."}
{"id": "556500", "revid": "4817", "url": "https://gl.wikipedia.org/wiki?curid=556500", "title": "Douglas Wheelock", "text": ""}
{"id": "556503", "revid": "85894", "url": "https://gl.wikipedia.org/wiki?curid=556503", "title": "Ed White", "text": "Edward Higgins White II, nado en San Antonio, Texas, o 14 de novembro de 1930 e finado o 27 de xaneiro de 1967, foi un astronauta estadounidense que formou parte da misi\u00f3n Gemini 4 e faleceu durante as probas da Apollo 1.\nTraxectoria.\nWhite graduouse en ciencias pola Academia Militar dos Estados Unidos en West Point en 1952 e en enxe\u00f1ar\u00eda aeron\u00e1utica pola Universidade de M\u00edchigan en 1959. Foi seleccionado como astronauta pola NASA en setembro de 1962, participando na misi\u00f3n Gemini 4 e finando durante o incendio producido nas probas da misi\u00f3n Apollo 1, o 27 de xaneiro de 1967."}
{"id": "556504", "revid": "4817", "url": "https://gl.wikipedia.org/wiki?curid=556504", "title": "Edward H. White", "text": ""}
{"id": "556505", "revid": "4817", "url": "https://gl.wikipedia.org/wiki?curid=556505", "title": "Terrence W. Wilcutt", "text": "Terrence Wade Wilcutt, nado en Russellville, Kentucky, o 31 de outubro de 1949, \u00e9 un astronauta estadounidense que formou parte das misi\u00f3ns STS-68, STS-79, STS-89 e STS-106.\nTraxectoria.\nWilcutt graduouse en matem\u00e1ticas pola Universidad do Oeste de Kentucky en 1974 e na Escola Naval de Pilotos de Proba dos Estados Unidos en 1986. Foi seleccionado como astronauta pola NASA en xaneiro de 1990, adestrando ata xullo de 1991 e participando nas misi\u00f3ns STS-68, STS-79, STS-89 e STS-106. Pasou 42,00 d\u00edas no espazo."}
{"id": "556508", "revid": "4817", "url": "https://gl.wikipedia.org/wiki?curid=556508", "title": "Dafydd Williams", "text": "Dafydd Rhys Williams, nado en Saskatoon, Saskatchewan, o 16 de maio de 1954, \u00e9 un astronauta canadense que formou parte das misi\u00f3ns STS-90 e STS-118.\nTraxectoria.\nWilliams graduouse en biolox\u00eda pola Universidade McGill en 1967, \u00e9 m\u00e1ster en fisiolox\u00eda e cirurx\u00eda e ten un doutoramento en medicina pola mesma universidade en 1983. Foi seleccionado como astronauta pola Axencia Espacial Canadense en xu\u00f1o de 1992, participando nas misi\u00f3ns STS-90 e STS-118. Pasou 28,66 d\u00edas no espazo."}
{"id": "556509", "revid": "4817", "url": "https://gl.wikipedia.org/wiki?curid=556509", "title": "Dafydd Rhys Williams", "text": ""}
{"id": "556510", "revid": "4817", "url": "https://gl.wikipedia.org/wiki?curid=556510", "title": "Donald E. Williams", "text": "Donald Edward Williams, nado en Lafayette, Indiana, o 13 de febreiro de 1942 e finado o 23 de febreiro de 2016, foi un astronauta estadounidense que formou parte das misi\u00f3ns STS-51-D e STS-34.\nTraxectoria.\nWilliams graduouse en enxe\u00f1ar\u00eda mec\u00e1nica pola Universidade Purdue en 1964. Foi seleccionado como astronauta pola NASA en xaneiro de 1978, adestrando ata agosto de 1979 e participando nas misi\u00f3ns STS-51-D e STS-34. Pasou 11,98 d\u00edas no espazo."}
{"id": "556511", "revid": "89787", "url": "https://gl.wikipedia.org/wiki?curid=556511", "title": "Jeffrey Williams", "text": "Jeffrey Nels Williams, nado en Superior, Wisconsin, o 18 de xaneiro de 1958, \u00e9 un astronauta estadounidense retirado que formou parte das misi\u00f3ns STS-101, Soiuz TMA-8, Soiuz TMA-16 e Soiuz TMA-20M, sendo membro das expedici\u00f3ns 13, 21, 22, 47 e 48 \u00e1 Estaci\u00f3n Espacial Internacional.\nTraxectoria.\nWilliams graduouse en ciencia aplicada e enxe\u00f1ar\u00eda pola Academia Militar dos Estados Unidos en West Point en 1980 e \u00e9 m\u00e1ster en enxe\u00f1ar\u00eda aeron\u00e1utica pola Escola Naval de Posgraduados dos Estados Unidos en 1987. Foi seleccionado como astronauta pola NASA en 1996, participando nas misi\u00f3ns STS-101, Soiuz TMA-8, Soiuz TMA-16 e Soiuz TMA-20M, sendo membro das expedici\u00f3ns 13, 21, 22, 47 e 48 \u00e1 Estaci\u00f3n Espacial Internacional. Pasou 534,12 d\u00edas no espazo."}
{"id": "556512", "revid": "4817", "url": "https://gl.wikipedia.org/wiki?curid=556512", "title": "Jeffrey N. Williams", "text": ""}
{"id": "556513", "revid": "4817", "url": "https://gl.wikipedia.org/wiki?curid=556513", "title": "Barry E. Wilmore", "text": "Barry Eugene \"Butch\" Wilmore, nado en Murfreesboro, Tennessee, o 29 de decembro de 1962, \u00e9 un astronauta estadounidense que formou parte das misi\u00f3ns STS-129 e Soiuz TMA-14M, sendo membro das expedici\u00f3ns 42 e 42 \u00e1 Estaci\u00f3n Espacial Internacional.\nTraxectoria.\nWilmore graduouse en enxe\u00f1ar\u00eda el\u00e9ctrica pola Universidade de Tecnolox\u00eda de Tennessee, sendo m\u00e1ster na mesma materia. Foi seleccionado como astronauta pola NASA en xullo de 2000, participando nas misi\u00f3ns STS-129 e Soiuz TMA-14M e sendo membro das expedici\u00f3ns 41 e 42 \u00e1 Estaci\u00f3n Espacial Internacional. Pasou 178,04 d\u00edas no espazo."}
{"id": "556514", "revid": "4817", "url": "https://gl.wikipedia.org/wiki?curid=556514", "title": "Barry Wilmore", "text": ""}
{"id": "556515", "revid": "5863", "url": "https://gl.wikipedia.org/wiki?curid=556515", "title": "Lago Simcoe", "text": "O lago Simcoe \u00e9 un lago de auga doce, o cuarto m\u00e1is grande da provincia canadense de Ontario, detr\u00e1s dos lagos Nipigon, Seul e Nipissing.\nXeograf\u00eda.\nO lago ten unha superficie de 725 km. \nA s\u00faa lonxitude \u00e9 de 30 km, a s\u00faa anchura \u00e9 de 25 km, e est\u00e1 situado a unha altitude de 219 m.\nA s\u00faa profundidade m\u00e1xima \u00e9 de 41 m, e a media de 15 m.\nO seu volume \u00e9 de 11,6 km\nEst\u00e1 alimentado polos r\u00edos Talbot e Beaver, e o seu emisario \u00e9 o r\u00edo Severn.\nNo seu interior enc\u00f3ntranse as illas Georgina, Thorah, Strawberry, Snake, Fox e Grape."}
{"id": "556516", "revid": "4817", "url": "https://gl.wikipedia.org/wiki?curid=556516", "title": "Gregory R. Wiseman", "text": "Gregory Reid \"Tonto\" Wiseman, nado en Baltimore, Maryland, o 11 de novembro de 1975, \u00e9 un astronauta estadounidense que formou parte da misi\u00f3n Soiuz TMA-13M e foi membro das expedici\u00f3ns 40 e 41 \u00e1 Estaci\u00f3n Espacial Internacional.\nTraxectoria.\nWiseman graduouse en computaci\u00f3n e enxe\u00f1ar\u00eda de sistemas polo Instituto Polit\u00e9cnico Rensselaer de Troy, en Nova York, en 1997, e \u00e9 m\u00e1ster en enxe\u00f1ar\u00eda de sistemas pola Universidade Johns Hopkins en 2006. Foi seleccionado como astronauta pola NASA en xu\u00f1o de 2009, completando o seu adestramento en maio de 2011 e participando na misi\u00f3n Soiuz TMA-13M, sendo membro das expedici\u00f3ns 40 e 41 \u00e1 Estaci\u00f3n Espacial Internacional. Pasou 165,33 d\u00edas no espazo."}
{"id": "556517", "revid": "4817", "url": "https://gl.wikipedia.org/wiki?curid=556517", "title": "Gregory Wiseman", "text": ""}
{"id": "556518", "revid": "4817", "url": "https://gl.wikipedia.org/wiki?curid=556518", "title": "Peter Wisoff", "text": "Peter Jeffrey Kelsay Wisoff, nado en Norfolk, Virxinia, o 16 de agosto de 1958, \u00e9 un astronauta estadounidense retirado que formou parte das misi\u00f3ns STS-57, STS-68, STS-92 e STS-97.\nTraxectoria.\nWisoff graduouse en f\u00edsica pola Universidade de Virxinia en 1980 e \u00e9 m\u00e1ster e doutor en f\u00edsica aplicada pola Universidade Stanford en 1982 e 1986 respectivamente. Foi seleccionado como astronauta pola NASA en xaneiro de 1990, completando o seu adestramento en xullo de 1991 e participando nas misi\u00f3ns STS-57, STS-68, STS-92 e STS-97. Pasou 44,34 d\u00edas no espazo."}
{"id": "556520", "revid": "4817", "url": "https://gl.wikipedia.org/wiki?curid=556520", "title": "Peter J. Wisoff", "text": ""}
{"id": "556521", "revid": "4817", "url": "https://gl.wikipedia.org/wiki?curid=556521", "title": "Peter J. K. Wisoff", "text": ""}
{"id": "556523", "revid": "4817", "url": "https://gl.wikipedia.org/wiki?curid=556523", "title": "David Wolf", "text": "David Alexander Wolf, nado en Indianapolis, Indiana, o 23 de agosto de 1956, \u00e9 un astronauta estadounidense retirado que formou parte das misi\u00f3ns STS-112, STS-58, STS-89, STS-127 e STS-86.\nTraxectoria.\nWolf graduouse en enxe\u00f1ar\u00eda el\u00e9ctrica pola Universidade Purdue en 1978 e \u00e9 doutor en medicina pola Universidade de Indiana en 1982. Foi seleccionado como astronauta pola NASA en xaneiro de 1990, completando o seu adestramento en xullo de 1991 e participando nas misi\u00f3ns STS-112, STS-58, STS-89, STS-127 e STS-86. Pasou 168,37 d\u00edas no espazo."}
{"id": "556525", "revid": "4817", "url": "https://gl.wikipedia.org/wiki?curid=556525", "title": "David A. Wolf", "text": ""}
{"id": "556532", "revid": "89787", "url": "https://gl.wikipedia.org/wiki?curid=556532", "title": "Fala escandida", "text": "Fala escandida (do lat\u00edn \"scand\u0115re\") consiste en pronunciar involuntariamente as palabras por s\u00edlabas separadas. \u00c9 unha forma de falar alterada, que se caracteriza por ser lenta e interrompida, como a saltos. Tam\u00e9n se chama escansi\u00f3n (para a acepci\u00f3n de m\u00e9trica en literatura, v\u00e9xase \"escansi\u00f3n\").\n\u00c9 un tipo de trastorno da fala no que as s\u00edlabas das palabras est\u00e1n separadas por pausas. Corresponde a unha alteraci\u00f3n na articulaci\u00f3n das palabras caracter\u00edstica da disartria, que sofren os pacientes con esclerose m\u00faltiple. Non \u00e9 un trastorno da linguaxe, sen\u00f3n da forma de falar, \u00e9 dicir, da maneira de pronunciar as palabras.\nEtiolox\u00eda.\nPor lesi\u00f3ns no cerebelo t\u00edpicas da esclerose m\u00faltiple. Constit\u00fae un dos tres signos neurol\u00f3xicos da tr\u00edada de Charcot: nistagmo, tremor intencional e fala escandida.\nCadro cl\u00ednico.\nA fala escandida pode ir acompa\u00f1ada doutros signos que tam\u00e9n indican dano no cerebelo, como ataxia ao andar, no tronco ou nas extremidades, tremor intencional, adiadococinesia, as\u00ed como n\u00e1useas e v\u00f3mitos bruscos. A escritura deste tipo de pacientes tam\u00e9n pode ser anormalmente grande."}
{"id": "556534", "revid": "15490", "url": "https://gl.wikipedia.org/wiki?curid=556534", "title": "Hideo Nakata", "text": "Hideo Nakata (en , Nakata Hideo), nado en Okayama o 19 de xullo de 1961, \u00e9 un cineasta xapon\u00e9s.\nTraxectoria.\nNakata naceu en Okayama e \u00e9 co\u00f1ecido internacionalmente polo seu traballo en filmes de terror xaponeses como \"Ringu\" (1998), \"O sinal 2\" (1999) e \"Dark Water\" (2002), dos que mesmo se fixeron os remakes en ingl\u00e9s \"The Ring\" (2002), \"Dark Water\" (2005) e \"The Ring Two\".\nNakata \u00eda debutar no cinema en ingl\u00e9s con \"True Believers\", mais foi apartado do proxecto. Posteriormente DreamWorks ofreceulle dirixir \"The Ring Two\" (2005), que aceptou, co que debutou en ingl\u00e9s cunha secuela dun remake do seu propio filme.\nNakata destacou inicialmente no cinema con \"Joy\u00fb-rei\", co\u00f1ecida como \"Ghost Actress\" e \"Don't Look Up\" (1996). A\u00ednda que non tivo demasiado \u00e9xito levouno a dirixir \"Ringu\".\nO seu filme \"Chatroom\", participou na secci\u00f3n Un Certain Regard no Festival de Cannes de 2010."}
{"id": "556535", "revid": "1131", "url": "https://gl.wikipedia.org/wiki?curid=556535", "title": "Accidente do SNCASE Languedoc de Aviaco de 1958", "text": "O accidente do SNCASE Languedoc de Aviaco de 1958 ocorreu o d\u00eda 4 de decembro de 1958 cando un SNCASE Languedoc de Aviaco esnafrouse na monta\u00f1a La Rodilla de la Mujer Muerta, na Serra de Guadarrama, morrendo as 21 persoas que \u00edan a bordo. O avi\u00f3n estaba operando un voo dom\u00e9stico regular entre o aeroporto de Vigo e o aeroporto de Madrid-Barajas.\nAvi\u00f3n.\nO aparello accidentado trat\u00e1base dun catrimotor franc\u00e9s SNCASE Languedoc con n\u00famero de serie 28 e rexistro EC-ANR.\nAccidente.\nO avi\u00f3n engalou do aeroporto de Vigo \u00e1s 15:40 do 4 de decembro de 1958 con destino Madrid. \u00c1s 17:15 instru\u00eduselle aos pilotos que contactasen coa torre de control de Barajas e continuase no nivel de voo 95. Nos seguintes cinco minutos o avi\u00f3n esnafrouse contra a monta\u00f1a de 1999 metros La Rodilla de la Mujer Muerta, na Serra de Guadarrama. Os cinco tripulantes e 16 pasaxeiros a bordo morreron. A busca do avi\u00f3n viuse obstaculizada pola severa climatolox\u00eda, con br\u00e9tema, neve, fortes ventos e chuvia torrencial.\nA causa do accidente foi que o piloto voaba demasiado baixo mentre intentaba descender para sa\u00edr de condici\u00f3ns de formaci\u00f3n de xeo. Un erro de navegaci\u00f3n puido contribu\u00edr a que se producise o sinistro.\nUn dos falecidos foi o exfutbolista Ramiro Paredes Ramos."}
{"id": "556536", "revid": "23204", "url": "https://gl.wikipedia.org/wiki?curid=556536", "title": "Viaxantas Podcast", "text": "Viaxantas \u00e9 un podcast en galego de viaxes e experiencias dirixido pola xornalista Cristina Terceiro. \nPubl\u00edcase mensualmente e est\u00e1 dispo\u00f1ible de xeito gratu\u00edto en plataformas como Ivoox, Spotify, Anchor, Google Podcast, Apple Podcast e Podgalego."}
{"id": "556537", "revid": "1410", "url": "https://gl.wikipedia.org/wiki?curid=556537", "title": "Boucher de Perthes", "text": "Jacques Boucher de Cr\u00e8vec\u0153ur de Perthes ( ), nado en Rethel, as Ardenas, o 10 de setembro de 1788 e finado o 5 de agosto de 1868, tam\u00e9n chamado s\u00f3 Boucher de Perthes, foi un arque\u00f3logo e anticuario franc\u00e9s destacado polo seu descubrimento, cara a 1830, de ferramentas de s\u00edlex nas gravas do val do r\u00edo Somme.\nTraxectoria.\nNacido en Rethel, nas Ardenas, era o fillo m\u00e1is vello de Jules Armand Guillaume Boucher de Cr\u00e8vec\u0153ur, bot\u00e1nico e aduaneiro, e de Etienne-Jeanne-Marie de Perthes. En 1802 ingresou como oficial de alf\u00e1ndegas. As s\u00faas funci\u00f3ns mant\u00edvose durante seis anos en Italia, pero ao seu regreso en 1811 atopou un r\u00e1pido ascenso e foi nomeado, en marzo de 1825, para suceder ao seu pai como director da \"douane\" (oficina de aduanas) en Abbeville, onde permaneceu o resto da s\u00faa vida.\nBoucher de Perthes como arque\u00f3logo.\nO seu tempo de lecer dedic\u00e1base principalmente ao estudo do que despois se chamou a Idade de Pedra e do home \"antediluviano\", como el expresaba. Ao redor do ano 1830 atopara, nas gravas do val do Somme, pedernais que, na s\u00faa opini\u00f3n, deixaban constancia da obra humana; pero non at\u00e9 moitos anos despois, en 1846, fixo p\u00fablico o importante descubrimento dun apeiro de s\u00edlex traballado con restos de elefante e rinoceronte nas gravas de Menchecourt.\nEn 1847, comezou a publicar a s\u00faa monumental obra en tres volumes, \"\", obra na que foi o primeiro en establecer a existencia do home no Plistoceno ou primeiro Cuaternario. As s\u00faas opini\u00f3ns recibiron pouca aprobaci\u00f3n, en parte porque xa propuxera teor\u00edas sobre a antig\u00fcidade do home sen feitos que as apoiasen, en parte porque as figuras do seu libro estaban mal executadas e inclu\u00edan debuxos de s\u00edlex que non mostraban ning\u00fan signo claro de fabricaci\u00f3n.\nEn 1855, o doutor Marcel J\u00e9r\u00f4me Rigollot, de Amiens, defendeu firmemente a autenticidade das ferramentas de s\u00edlex; pero non foi at\u00e9 1858 cando Hugh Falconer viu a colecci\u00f3n en Abbeville e induciu a Sir Joseph Prestwich no ano seguinte a visitar a localidade. Prestwich aceptou ent\u00f3n definitivamente que os apeiros de s\u00edlex eran obra do home e que se produc\u00edan en terreos non perturbados en asociaci\u00f3n con restos de mam\u00edferos extintos.\nCharles Lyell non s\u00f3 confirmou os enormes per\u00edodos de tempo xeol\u00f3xicos das estratificaci\u00f3ns, sen\u00f3n que indicou que a meseta calcaria de Picard\u00eda, Francia, estivo conectada algunha vez coas terras de Kent, Inglaterra, e que o estreito de Dover ou Pas de Calais foi o resultado recente de forzas de erosi\u00f3n complexas a moi longo prazo.\nEn 1863, o seu descubrimento dunha mand\u00edbula humana, xunto con s\u00edlex traballados, nunha grava de Moulin-Quignon, preto de Abbeville, parec\u00eda reivindicar por completo a Boucher de Perthes; pero dubidaban sobre a antig\u00fcidade dos restos humanos (debido \u00e1 posibilidade de ter sido enterrados), a\u00ednda que non sobre a boa fe do descubridor, que o mesmo ano foi nomeado oficial da L\u00e9gion d'honneur. Non obstante, a \"mand\u00edbula de Moulin-Quigon\" foi un engano, plantado por un dos traballadores de Boucher de Perthes en resposta a unha oferta de recompensa de 200 francos polos achados de restos humanos.\nA\u00ednda que Boucher de Perthes foi o primeiro en establecer que Europa fora poboada polo home primitivo, non foi capaz de precisar o per\u00edodo preciso, porque o marco cient\u00edfico de referencia non exist\u00eda ent\u00f3n. Hoxe en d\u00eda os machados do distrito do r\u00edo Somme son amplamente aceptados por ter polo menos 500.000 anos de antig\u00fcidade e, polo tanto, produto de poboaci\u00f3ns de neandertais, mentres que algunhas autoridades pensan que poden ter unha antig\u00fcidade de at\u00e9 un mill\u00f3n de anos e, polo tanto, asociados co \"Homo erectus\".\nOutros traballos.\nBoucher de Perthes mostrou actividade noutras direcci\u00f3ns. Durante m\u00e1is de trinta anos ocupou a c\u00e1tedra presidencial da Soci\u00e9t\u00e9 d'Emulation en Abbeville, \u00e1s publicaci\u00f3ns das que colaborou con artigos sobre unha ampla gama de temas. Foi autor de varias traxedias, dous libros de ficci\u00f3n, varias obras de viaxes e unha serie de libros sobre cuesti\u00f3ns econ\u00f3micas e filantr\u00f3picas.\nLegado.\nEn 1954 abriuse en Abbeville o Museo Boucher de Perthes, con colecci\u00f3ns que abarcan unha gran variedade de materiais e \u00e9pocas.\nNa s\u00faa novela \"Viaxe ao centro da Terra\" (1864), Jules Verne fai referencia a Boucher de Perthes despois de que o profesor Lindenbrock, Axel e Hans descubran cabezas humanas \"antediluvianas\" nunha praia preto do centro da terra."}
{"id": "556538", "revid": "12452", "url": "https://gl.wikipedia.org/wiki?curid=556538", "title": "Jacques Boucher de Cr\u00e8vec\u0153ur de Perthes", "text": ""}
{"id": "556539", "revid": "111586", "url": "https://gl.wikipedia.org/wiki?curid=556539", "title": "Jacques Boucher de Perthes", "text": ""}
{"id": "556541", "revid": "98629", "url": "https://gl.wikipedia.org/wiki?curid=556541", "title": "R\u00edo Somme", "text": "O r\u00edo Somme \u00e9 un r\u00edo do norte de Francia que d\u00e1 o seu nome ao departamento hom\u00f3nimo. Cunha lonxitude de 245 km, desemboca no canal da Mancha.\nHidr\u00f3nimo e top\u00f3nimos.\nO seu nome procede da palabra celta \"Somme\", que significa \"tranquilidade\". O r\u00edo deu nome ao departamento do Somme, e a doce comunas: Fonsomme, Sommette-Eaucourt, B\u00e9thencourt-sur-Somme, Cl\u00e9ry-sur-Somme, Bray-sur-Somme, Vaux-sur-Somme, Ailly-sur-Somme, Belloy-sur-Somme, Hangest-sur-Somme, Fontaine-sur-Somme, Eaucourt-sur-Somme e Saint-Valery-sur-Somme."}
{"id": "556543", "revid": "75439", "url": "https://gl.wikipedia.org/wiki?curid=556543", "title": "Diplodus puntazzo", "text": "Diplodus puntazzo, co\u00f1ecido en galego como sargo bicudo, \u00e9 unha especie de peixe actinopterixio da orde dos perciformes e familia dos esp\u00e1ridos, unha das 23 integradas actualmente (2022) no x\u00e9nero \"Diplodus\". \nTaxonom\u00eda.\nDescrici\u00f3n.\nA especie foi descrita en 1792 polo m\u00e9dico, naturalista e tax\u00f3nomo alem\u00e1n Johann Julius Walbaum, baixo o nome de \"Sparus puntazzo\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nEtimolox\u00edas.\nPara a do x\u00e9nero, ver \"Diplodus\".\nO ep\u00edteto espec\u00edfico, \"puntazzo\", \u00e9 unha voz da lingua l\u00edgur, que pasou ao lat\u00edn cient\u00edfico, probabelmente derivada de \"punta\" (extremo agudo dunha cousa), debido ao foci\u00f1o acabado en punta da especie \"Puntazzo puntazzo\" [hoxe \"Diplodus puntazzo\"], tam\u00e9n chamado en l\u00edgur e en italiano \"puntazzo\" ou \"sarago pizzuto\".\nH\u00e1bitat e distribuci\u00f3n.\nH\u00e1bitat.\n\"Diplodus puntazzo\" \u00e9 un peixe que habita en augas mari\u00f1as e salobres, subtropicais, bentopel\u00e1xico e ocean\u00f3dromo, a un rango de profundidades en entre os 0 e os 140 m, usualmente entre os 0 e os 60 m. \nDistribuci\u00f3n.\nA s\u00faa \u00e1rea de distribuci\u00f3n est\u00e9ndese entre os 42\u00b0 N e os 28\u00b0 S, e entre os 26\u00b0 O e os 42\u00b0 L, encontr\u00e1ndose nas costas do Atl\u00e1ntico oriental, desde o golfo de Biscaia (onde \u00e9 raro) at\u00e9 Serra Leoa, as illas de Cabo Verde e as Canarias, e nos mares Mediterr\u00e1neo e Negro. E tam\u00e9n en Sur\u00e1frica.\nUnha nova especie galega.\nMoi poucas veces chega \u00e1s lonxas galegas (e do resto do noroeste espa\u00f1ol) un esp\u00e9cime fresco de sargo bicudo (\"Diplodus puntazzo\"). Pero en agosto de 2022 chegou \u00e1 de Burela un, que foi identificado como o sargo com\u00fan (\"Diplodus sargus\") a\u00ednda que, por suposto, se sab\u00eda que non o era e que, m\u00e1is tarde, confirmou un bi\u00f3logo especializado en especies mari\u00f1as raras \u00e1 empresa comercializadora que o comprou. Supo\u00f1en os que o estudaron que chegou tan ao norte debido ao quecemento global, que eleva a temopreatura do mar; polo seu tama\u00f1o e porque pesaba 1,5 kg deduciron que deb\u00eda levar xa tempo na Mari\u00f1a lucense, obnde foi pescado o 22 de agosto deste ano. O comprador doouno para a investigaci\u00f3n.\nCaracter\u00edsticas.\nA forma do corpo \u00e9 ovalada e aplanada polos lados, co foci\u00f1o longo e puntiagudo. \nA s\u00faa coloraci\u00f3n \u00e9 gris prateada, con de 7 a 11 li\u00f1as negras transversais e unha gran mancha negra no eixe da cola.\nOs machos poden chegar a alcanzar os 60 cm de lonxitude total.\nBiolox\u00eda.\n\"Diplodus puntazzo\" \u00e9 unha especie mari\u00f1a bentopel\u00e1xica, como quedou dito. Especie gregaria que vive en augas costeiras en fondos rochosos ou areosos, at\u00e9 os 150 m (s\u00f3 ocasionalmente a m\u00e1is de 50 m). Os individuos m\u00e1is novos tam\u00e9n se poden atopar en augas salobres e poden vivir en lagoas litorais (\u00e1s veces en augas salobres), os adultos adoitan encontrarse en augas m\u00e1is profundas. Alim\u00e9ntase de algas, vermes, moluscos e camar\u00f3ns.\n\u00c9 moi com\u00fan no Mediterr\u00e1neo. No Atl\u00e1ntico enc\u00f3ntrase desde o estreito de Xibraltar at\u00e9 as costas de Serra Leoa, inclu\u00edndo as costas das Illas Canarias e do Cabo Verde. At\u00f3pase con menos frecuencia nas costas atl\u00e1nticas ib\u00e9ricas e no golfo de Biscaia. Escasea no mar Negro. \u00c9 unha especie hermafrodita permanente con alg\u00fans episodios prot\u00e1ndricos (comport\u00e1ndose como macho despois da s\u00faa primeira madurez sexual para converterse en femia posteriormente). A reproduci\u00f3n ocorre a finais do ver\u00e1n e no outono. O tama\u00f1o do ovo \u00e9 de 0,85 mm, e a lonxitude da larva na eclosi\u00f3n de 1,7 mm.\nAmeazas.\nOs pos\u00edbeis descensos localizados derivados da pesca e da modificaci\u00f3n do h\u00e1bitat nas r\u00edas poden supo\u00f1er unha ameaza para esta especie.\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais (UICN), a nivel globl, \"Diplodus puntazzo\" \u00e9 unha especie moi estendida que \u00e9 localmente abundante, sen que haxa evidencias de diminuci\u00f3ns das s\u00faas poboaci\u00f3ns, polo que est\u00e1 avaliada como \"LC\" (pouco preocupante). A especie est\u00e1 moi estendida en augas europeas, e non hai evidencias de diminuci\u00f3n da poboaci\u00f3n, polo que tam\u00e9n se cualifica o seu status nesta \u00e1rea como \"LC\"."}
{"id": "556544", "revid": "22795", "url": "https://gl.wikipedia.org/wiki?curid=556544", "title": "Hemigaleidae", "text": ""}
{"id": "556545", "revid": "4817", "url": "https://gl.wikipedia.org/wiki?curid=556545", "title": "Alfred Worden", "text": ""}
{"id": "556546", "revid": "4817", "url": "https://gl.wikipedia.org/wiki?curid=556546", "title": "XMM", "text": ""}
{"id": "556548", "revid": "15490", "url": "https://gl.wikipedia.org/wiki?curid=556548", "title": "Gato de Kellas", "text": "O gato de Kellas ou gato Kellas \u00e9 un pequeno felino negro atopado en Escocia. \u00c9 un h\u00edbrido entre o gato bravo escoc\u00e9s (\"Felis silvestris silvestris\" syn. \"Felis silvestris grampia\") e o gato dom\u00e9stico (\"Felis catus\").\nDescrici\u00f3n.\nO gato de Kellas descr\u00edbese como de vinte e catro a trinta e seis polgadas (61 a 91 cm) de longo, con patas traseiras longas e poderosas e unha cola que pode chegar a medir ao redor de doce polgadas (30 cm) de longo; o seu peso var\u00eda de cinco a quince libras (2.3 a 6.8 kg). O animal atrapado en 1984 med\u00eda quince polgadas (38 cm) \u00e1 altura do ombreiro e corenta e tres polgadas (110 cm) de lonxitude. Un esp\u00e9cime g\u00e1rdase nun museo en Elgin. O Museo de Zoolox\u00eda da Universidade de Aberdeen tam\u00e9n ten un esp\u00e9cime montado que foi atopado durante 2002 na \u00e1rea de Insch de Aberdeenshire. \nUn investigador do Museo Nacional de Escocia examinou oito esp\u00e9cimes de gatos Kellas. Un cad\u00e1ver xa estaba na colecci\u00f3n do Museo; os sete restantes foron proporcionados por Dei Francis, a quen Thomas describe como un \"escritor, investigador e naturalista pr\u00e1ctico\". Identificou a un dos animais como un gato mont\u00e9s melan\u00edstico; este macho xuvenil foi o primeiro gato mont\u00e9s documentado como melan\u00edstico en Escocia. Conclu\u00eduse que a maior\u00eda dos outros esp\u00e9cimes examinados eran h\u00edbridos pero estaban m\u00e1is estreitamente ali\u00f1ados co gato mont\u00e9s escoc\u00e9s; s\u00f3 un h\u00edbrido inclinouse m\u00e1is cara a un gato dom\u00e9stico.\nRelaci\u00f3n coa mitolox\u00eda.\n\u00c1s veces pensouse que o gato de Kellas era un gato salvaxe mitol\u00f3xico e os poucos avistamentos foron tomados como farsas. \nUn esp\u00e9cime foi morto dun disparo en 1984 por un garda de coto chamado Ronnie Douglas e descubriuse que era un h\u00edbrido dun gato salvaxe e un dom\u00e9stico. Non \u00e9 unha raza formal de gato, sen\u00f3n unha variedade de felinos h\u00edbridos. O esp\u00e9cime foi nomeado polo criptozo\u00f3logo Karl Shuker levando o nome de Kellas, Moray, onde foi avistado por primeira vez. Shuker suxeriu que o \"gato sidhe\" da lenda celta est\u00e1 baseada no folclore dos gatos de Kellas."}
{"id": "556550", "revid": "6", "url": "https://gl.wikipedia.org/wiki?curid=556550", "title": "Estaci\u00f3n Concordia", "text": ""}
{"id": "556551", "revid": "88215", "url": "https://gl.wikipedia.org/wiki?curid=556551", "title": "Ricardo Iv\u00e1n Rodr\u00edguez Araya", "text": ""}
{"id": "556552", "revid": "5863", "url": "https://gl.wikipedia.org/wiki?curid=556552", "title": "Anna Helene Paquin", "text": ""}
{"id": "556555", "revid": "5863", "url": "https://gl.wikipedia.org/wiki?curid=556555", "title": "Michael John Gambon", "text": ""}
{"id": "556557", "revid": "98629", "url": "https://gl.wikipedia.org/wiki?curid=556557", "title": "Esther Vilar", "text": "Esther Margareta Katzen, nada en Buenos Aires o 16 de setembro de 1935, \u00e9 unha escritora, soci\u00f3loga, psic\u00f3loga e m\u00e9dica arxentina co\u00f1ecida como Esther Vilar. Vilar apoia o que ela chamou \"feminismo feminino\", onde non se reproduce o concepto de que o home domina \u00e9 a muller \u00e9 v\u00edtima. Desde a s\u00faa tese busca inspirar a muller para que non dependa, logre posicionamento e liderado laboral e sexa sexualmente libre.\nTraxectoria.\nOs pais de Vilar eran emigrantes xudeus alem\u00e1s, que se separaron cando ela ti\u00f1a tres anos.\nEstudou medicina na Universidade de Buenos Aires e en 1960 recibiu unha bolsa para continuar na Rep\u00fablica Federal Alem\u00e1 os seus estudos de mestrado en psicolox\u00eda e sociolox\u00eda. Traballou como m\u00e9dica nun hospital b\u00e1varo durante un ano e ademais traballou como tradutora, vendedora, traballadora nunha li\u00f1a de montaxe nunha f\u00e1brica de term\u00f3metros, modelo de zapatos e secretaria.\nEsther casou co autor alem\u00e1n Klaus Wagn en 1961. Tiveron un fillo, Martin, nado en 1964. O matrimonio rematou en divorcio. Con respecto ao divorcio, Esther dixo:\nAbandonou a medicina para dedicarse a escribir. O fundamento da s\u00faa postura \"feminista feminina\" estableceuse na trilox\u00eda inicial que Vilar escribiu baixo o estilo de panfletos: \"El var\u00f3n domado\" (1971), \"El var\u00f3n pol\u00edgamo\" (1974) e \"Modelo para un nuevo machismo\" (1977). Unha das ideas principais do seu libro \"El var\u00f3n domado\" \u00e9 que a muller non est\u00e1 oprimida polo var\u00f3n sen\u00f3n que \u00e9 a muller a que controla o var\u00f3n para que sexa o seu escravo de benestar e isto \u00e9 algo do que o home moitas veces non \u00e9 consciente. Para iso, a muller compromete o home empregando estratexias de seduci\u00f3n, as\u00ed como gabanzas, administrados coidadosamente. \"El var\u00f3n domado\" foi bastante popular no momento da s\u00faa publicaci\u00f3n, en parte debido \u00e1 considerable cobertura da prensa que recibiu. Vilar aperece en \"The Tonight Show\" o 21 de febreiro de 1973 para discutir sobre o libro. En 1975 foi convidada a un debate televisivo por WDR con Alice Schwarzer, que despois se fixo c\u00e9lebre como representante do movemento das mulleres nesa \u00e9poca. O debate foi controvertido, e Schwarzer afirmou que Vilar era \"non s\u00f3 sexista, sen\u00f3n fascista\", comparando o seu libro co xornal nazi \"Der St\u00fcrmer\".\nNos anos posteriores dedicouse sobre todo ao teatro, con pezas como \"La sonrisa de la barracuda\", \"Speer\" (sobre o arquitecto Albert Speer, posta en escena en Berl\u00edn e Londres, dirixida e protagonizada por Klaus Maria Brandauer), \"Horario de una venganza\" ou \"El discurso inaugural de la papisa americana\" e escribiu o suspense er\u00f3tico \"Hablar y callar en Palermo\" en 2008.\nVilar viviu nos Estados Unidos, Alema\u00f1a, Su\u00edza, Italia, Francia, Espa\u00f1a e Irlanda, antes de instalarse definitivamente no Reino Unido."}
{"id": "556562", "revid": "25871", "url": "https://gl.wikipedia.org/wiki?curid=556562", "title": "Lu\u00eds L\u00f3pez M\u00e9ndez", "text": "Lu\u00eds Ceferino L\u00f3pez M\u00e9ndez N\u00fa\u00f1ez y Mesa de Aguilar, nado en Caracas en 1758 e finado en Casablanca, Chile, en 1841 foi un avogado e diplom\u00e1tico venezolano.\nCarreira.\nDocente e pol\u00edtico.\nExercera como profesor de filosof\u00eda da Universidade de Caracas en 1777 e en 1797 foi elixido alcalde ordinario de Caracas.\nDiplom\u00e1tico.\nMisi\u00f3n diplom\u00e1tica da Junta Suprema de Caracas.\nPor mor dos sucesos do 19 de abril de 1810, \u00e9 enviado como representante da Junta de Caracas \u00e1 cidade de Londres xunto con Sim\u00f3n Bol\u00edvar e Andr\u00e9s Bello aos fins de obter o reco\u00f1ecemento do goberno brit\u00e1nico que para ese ent\u00f3n ti\u00f1a como prioridade a derrota militar de Napole\u00f3n Bonaparte. Londres, \u00e1 mantenta do ataque de Bonaparte a pa\u00edses aliados de Gran Breta\u00f1a, buscaba sumar aliados \u00e1 coalici\u00f3n antifrancesa, que at\u00e9 fac\u00eda pouco oscilaran entre un e outro bando, casos de Espa\u00f1a no suroeste, e Rusia no nordeste europeo. O grupo sa\u00edu o 4 de xu\u00f1o de 1810 da Guaira a bordo da corveta \"Wellington\", cedida polo goberno brit\u00e1nico, e chegou ao porto ingl\u00e9s de Portsmouth o 29 de xu\u00f1o.\nCoa chegada da delegaci\u00f3n o 30 de xu\u00f1o a Londres, o goberno brit\u00e1nico, que apoiaba a Portugal e Espa\u00f1a -en guerra con Francia desde as guerras napole\u00f3nicas e a guerra peninsular, ponderaba d\u00faas circunstancias: dunha parte garantir a continuidade da postura antifrancesa dos peninsulares; e da outra meter presi\u00f3n ao Consejo de Regencia establecido en C\u00e1diz, mediante certo reco\u00f1ecemento formal aos representantes americanos, para que Espa\u00f1a abrise ao comercio brit\u00e1nico as colonias do Novo Mundo, ao cal se manifestara adversa at\u00e9 ent\u00f3n.\nLogo da primeira reuni\u00f3n do 16 de xullo de 1810 co Secretario de Estado de Asuntos Exteriores, o marqu\u00e9s Richard Wellesley, houbo seis encontros m\u00e1is; o \u00faltimo, o 9 de setembro. Xa o 21 de xullo, Bol\u00edvar entrega unha Nota Verbal protestando a esixencia do embaixador espa\u00f1ol o Duque de Albuquerque, de que se fracasaba a mediaci\u00f3n do Reino Unido, este pa\u00eds apoiase a Espa\u00f1a no sometemento dos rebeldes venezolanos. \nEsta actitude de compracencia do goberno brit\u00e1nico [en canto a recibir a representantes de Venezuela], levou ao embaixador de Espa\u00f1a a protestar pola maneira ins\u00f3lita como se atend\u00eda aos \u2018facciosos venezolanos\u2019 como os chamaba. Wellesley, desexoso de conservar para o Reino Unido a s\u00faa posici\u00f3n de mediadora, convidou o embaixador espa\u00f1ol e aos deputados venezolanos a unha reuni\u00f3n informal para considerar as diferenzas e chegar a un acordo que permitise unir os esforzos do Novo Mundo \u00e1 guerra contra o inimigo com\u00fan: Bonaparte. A esta reuni\u00f3n negouse a concorrer a \u00faltima hora o embaixador espa\u00f1ol, quen se dirixiu a Wellesley, inform\u00e1ndolle que aceptaba a proposta de mediaci\u00f3n coa expresa condici\u00f3n de que se non se chegaba a un acordo definitivo, o Reino Unido unir\u00eda os seus esforzos diplom\u00e1ticos e militares aos do Goberno espa\u00f1ol para debelar a rebeli\u00f3n en Venezuela. Tal intransixencia levou a Bol\u00edvar a manifestar ao ministro brit\u00e1nico que Venezuela aceptaba a mediaci\u00f3n se ela non entra\u00f1aba o reco\u00f1ecemento do Consejo de Regencia, sobre cuxa lexitimidade os venezolanos ti\u00f1an serias obxecci\u00f3ns. \nOs comisionados venezolanos xunto ao xeneral Francisco de Miranda e Jos\u00e9 de Antepara asistiron \u00e1 recepci\u00f3n de estado que lles brindou no Foreign Office o Ministro Richard Wellesley a nome do goberno da s\u00faa Maxestade brit\u00e1nica Xurxo III. Esta comisi\u00f3n foi aclamada pola prensa brit\u00e1nica e obtivo o ofrecemento dun respaldo da frota brit\u00e1nica no caso de que Francia atacase \u00e1s costas de Venezuela, en apoio ao r\u00e9xime espa\u00f1ol das Cortes de C\u00e1diz, cuxo embaixador en Londres volveu protestar polo tratamento altamente honroso dado a \"\"los insurgentes\".\" \nAxente de Colombia e comisionado especial de Venezuela en Londres.\nA misi\u00f3n venezolana en Londres, abriu unha primeira \u2018fenda\u2019 na opini\u00f3n p\u00fablica europea, recibindo atenci\u00f3n de xornais como \u201cThe Times\u201d que lle dedicou varios artigos co t\u00edtulo de \"embaixadores da Am\u00e9rica do Sur\". S\u00f3 isto constitu\u00eda en si logro significativo, por canto ent\u00f3n en Europa ningu\u00e9n co\u00f1ec\u00eda dos acontecementos da Am\u00e9rica hispana. O primeiro ministro Wellesley e os venezolanos acordaron \u201cdeixar en Londres un delegado que \u2018sacudise a opini\u00f3n\u2019. Tal rol tomar\u00edao Lu\u00eds L\u00f3pez M\u00e9ndez, mentres que Wellesley facilitou a Bol\u00edvar a corveta \"Shaphire\" para o seu regreso a Venezuela.\nL\u00f3pez M\u00e9ndez e Bello permaneceron en Londres xestionando todo tipo de apoio institucional ademais da subministraci\u00f3n de insumos e material de guerra para a independencia de Venezuela e a Nova Granada. L\u00f3pez M\u00e9ndez foi o respons\u00e1bel de espertar entusiasmo, buscar voluntarios e contratar a mercenarios europeos na s\u00faa maior\u00eda brit\u00e1nicos e alem\u00e1ns veteranos das guerras napole\u00f3nicas (entre eles o doutor Siegert). Polo seu labor Bol\u00edvar chamouno \u201co verdadeiro libertador de Colombia\u201d. Esa tarefa levouna a cabo entre grandes dificultades: o Estado nacente de Venezuela non lle daba apoio econ\u00f3mico nin informaci\u00f3n necesaria para levar a cabo a s\u00faa misi\u00f3n, e o goberno brit\u00e1nico non o terminaba de reco\u00f1ecer como embaixador pola s\u00faa alianza con Espa\u00f1a e mesmo tivo que padecer prisi\u00f3n polas d\u00e9bedas que adquiriu.\nEn 1821 a Rep\u00fablica de Colombia revogoulle os poderes conferidos e ordenoulle regresar para dar conta da s\u00faa misi\u00f3n. Ese episodio constitu\u00edu unha fenda que ser\u00eda fundamental na ruptura da Gran Colombia so\u00f1ada por Bol\u00edvar.\nDiplom\u00e1tico en Centroeuropa e conspiraci\u00f3n en Bolivia.\nCon todo, en 1822 foi nomeado axente diplom\u00e1tico ante as cortes de Francia, Pa\u00edses Baixos e Cidades da Liga Hanse\u00e1ticas, con orde de tomar o car\u00e1cter de enviado extraordinario e ministro plenipotenciario, chegado o caso do recono\u00f1ecemento da Gran Colombia ou da Rep\u00fablica de Colombia por aqueles gobernos.\nViaxou a Lima en 1826 e, ao ano seguinte, L\u00f3pez M\u00e9ndez sumouse \u00e1 conspiraci\u00f3n do coronel Jos\u00e9 Mar\u00eda Bustamante, oposto ao proxecto bolivariano de creaci\u00f3n de Bolivia. En compa\u00f1\u00eda de Bustamante e outros conspiradores chegou a Guayaquil e de al\u00ed pasou a Cuenca, en Ecuador, onde o oficial Jos\u00e9 Ram\u00f3n Bravo, \u00e1 fronte do batall\u00f3n Rifles (conformado na s\u00faa maior\u00eda por mercenarios irlandeses que o mesmo contratara en Londres), reduciu a prisi\u00f3n a Bustamante e a corenta dos seus oficiais. L\u00f3pez M\u00e9ndez, director da imprenta dos conxurados, foi enviado prisioneiro a Bogot\u00e1. \nAnos finais.\nAo pouco tempo foi liberado e dirixiuse a Chile, onde morreu na poboaci\u00f3n de Casablanca (Provincia de Valpara\u00edso) en 1841. Os seus restos non puideron ser localizados. Na Praza Maior de Casablanca, colocouse en 1970 un monumento na s\u00faa honra."}
{"id": "556564", "revid": "98629", "url": "https://gl.wikipedia.org/wiki?curid=556564", "title": "Bristol Aeroplane Company", "text": "Bristol Aeroplane Company, orixinalmente British and Colonial Aeroplane Company, foi unha das primeiras e m\u00e1is importantes compa\u00f1\u00edas de aviaci\u00f3n brit\u00e1nicas, dese\u00f1ando e fabricando tanto avi\u00f3ns como motores de aviaci\u00f3n. Entre os avi\u00f3ns fabricaron pola compa\u00f1\u00eda destacaron o 'Boxkite', the Bristol Fighter, o Bulldog, o Blenheim, o Beaufighter, e o Britannia, e gran parte do traballo preliminar que levou ao Concorde foi realizado pola compa\u00f1\u00eda. En 1956 as s\u00faas principais operaci\u00f3ns divid\u00edronse entre Bristol Aircraft e Bristol Aero Engines. En 1959 Bristol Aircraft fusionouse con varias grandes compa\u00f1\u00edas brit\u00e1nicas para formar British Aircraft Corporation (BAC) e Bristol Aero Engines fusionouse con Armstrong Siddeley para formar Bristol Siddeley.\nBAC converteuse nun dos fundadores da nacionalizada British Aerospace, agora BAE Systems. Bristol Siddeley foi mercada por Rolls-Royce en 1966, que continuou desenvolvendo e comercializando motores dese\u00f1ados por Bristol. As instalaci\u00f3ns de BAC estaban en Filton, a uns 6 km ao norte do centro da cidade de Bristol. BAE Systems, Airbus, Rolls Royce, MBDA e GKN a\u00ednda te\u00f1en presenza en Filton, antiga sede de Bristol Aeroplane Company.\nHistoria.\nFundaci\u00f3n.\nBritish and Colonial Aeroplane Company, Ltd foi fundada en febreiro de 1910 por Sir George White, presidente de Bristol Tramways and Carriage Company, xunto co seu fillo Stanley e o seu irm\u00e1n Samuel, para explotar comercialmente o sector da aviaci\u00f3n en r\u00e1pido crecemento. Sir George inspirouse para embarcarse nesa aventura tras un encontro casual co pioneiro estadounidense Wilbur Wright en Francia no ano 1909, despois do cal reco\u00f1eceu que a aviaci\u00f3n ti\u00f1a un potencial comercial significativo.\nA diferenza da meirande parte das compa\u00f1\u00edas de aviaci\u00f3n da \u00e9poca, que normalmente eran creadas por entusiastas con pouco apoio financeiro ou habilidades para os negocios, British and Colonial estivo dende o principio ben financiada e era dirixida por un experimentado home de negocios. Sir George decidira establecer o negocio como unha compa\u00f1\u00eda separada da Bristol Tramway Company, considerando que unha aventura dese tipo ser\u00eda vista como moi arriscada por moitos accionistas, e o capital de traballo da nova empresa de 25 000 libras foi suscrito na s\u00faa totalidade por Sir George, o seu irm\u00e1n e o seu fillo. Os negocios das d\u00faas compa\u00f1\u00edas estaban estreitamente conectados, e as primeiras instalaci\u00f3ns da compa\u00f1\u00eda foron un par de antigos cobertizos de tranv\u00edas adaptados para a fabricaci\u00f3n de avi\u00f3ns en Filton, alugados \u00e1 Bristol Tramway Company. Ademais, persoal clave para o novo negocio foi recrutado entre os empregados da Tramway Company, como George Challenger, que foi o enxe\u00f1eiro xefe e xerente de traballos da compa\u00f1\u00eda.\nMoitas escolas de voo establec\u00e9ronse en Brooklands, Surrey, que nese momento era o centro de actividade da aviaci\u00f3n brit\u00e1nica, onde Bristol alugou un hangar; e en Larkhill en Salisbury Plain onde, en xu\u00f1o de 1910, estableceuse unha escola nun terreo de 9,10 km2 arrendado \u00e1 Oficina de Guerra. Esas escolas de voo chegaron a ser consideradas entre as mellores do mundo, e en 1914, 308 dos 664 certificados do Royal Aero Club emitidos obtiv\u00e9ranse nas escolas da compa\u00f1\u00eda.\nO Bristol Boxkite.\nA primeira empresa da compa\u00f1\u00eda \u00eda ser unha versi\u00f3n licenciada e mellorada dun avi\u00f3n fabricado en Francia por Zodiac, un biplano dese\u00f1ado por Gabriel Voisin. Este avi\u00f3n fora exhibido no Sal\u00f3n A\u00e9reo de Par\u00eds en 1909 e impresionara a Sir George coa calidade da s\u00faa construci\u00f3n. Un exemplar foi mercado e enviado a Inglaterra para ser mostrado no Aero Show de Olympia en marzo de 1910, e comezouse a fabricaci\u00f3n de cinco avi\u00f3ns m\u00e1is nas instalaci\u00f3ns da compa\u00f1\u00eda en Filton. Posteriormente o avi\u00f3n foi levado a Brooklands para realizar probas de voo, onde inmediatamente f\u00edxose evidente que o tipo ti\u00f1a unha secci\u00f3n de \u00e1 pouco axeitada e carec\u00eda de potencia suficiente; a pesar das altas expectativas e de que Bristol equipou ao avi\u00f3n cunhas novas \u00e1s, este s\u00f3 puido realizar un breve salto o 28 de maio de 1910, tras o cal o traballo no proxecto quedou abandonado. Como a m\u00e1quina fora vendida cunha garant\u00eda de que voar\u00eda, Sir George conseguiu 15 000 francos de compensaci\u00f3n de Zodiac.\n\u00c1 luz deste fallo, a compa\u00f1\u00eda decidiu embarcarse no dese\u00f1o do seu propio avi\u00f3n que servise como sucesor. George Challenger preparou planos para un avi\u00f3n baseado nun exitoso dese\u00f1o de Henri Farman cuxas dimensi\u00f3ns foran publicadas na prensa aeron\u00e1utica. Eses planos realiz\u00e1ronse en pouco m\u00e1is dunha semana, e Sir George autorizou a construci\u00f3n de 20 exemplares. O primeiro avi\u00f3n completado levouse a Larkhill para realizar probas de voo, onde realizou o seu voo de estrea o 20 de xullo de 1910 pilotado por Maurice Edmonds. A aeronave demostrou ser totalmente satisfactoria durante as probas de voo.\nO primeiro lote equipou \u00e1s d\u00faas escolas de voo, ademais de servir como aparellos de demostraci\u00f3n; o avi\u00f3n, que recibiu o alcume de Boxkite, foi un \u00e9xito comercial, constru\u00edndose un total de 76 unidades. Moitos serviron nas escolas da compa\u00f1\u00eda e alg\u00fans exemplos vend\u00e9ronse \u00e1 Oficina de Guerra e a gobernos estranxeiros.\n1911 - 1914.\nA\u00ednda que satisfactorio para os est\u00e1ndares da \u00e9poca, o Boxkite non era capaz dun maior desenvolvemento e ao pouco tempo a compa\u00f1\u00eda iniciou os traballos de dous novos dese\u00f1os, un pequeno biplano con configuaci\u00f3n por tracci\u00f3n e un monoplano. Os dous dese\u00f1os mostr\u00e1ronse no Aero Show de 1911 en Olympia, pero ning\u00fan deles voou con \u00e9xito. Nesa \u00e9poca Challenger e Low deixaron a compa\u00f1\u00eda para unirse \u00e1 nova divisi\u00f3n de aeronaves da firma de armamento Vickers. O seu lugar foi ocupado por Pierre Prier, o antigo instrutor xefe da escola de voo Bl\u00e9riot en Hendon, e posteriormente un\u00eduselle Gordon England. En xaneiro de 1912 o enxe\u00f1eiro aeron\u00e1utico roman\u00e9s Henri Coand\u0103 foi nomeado dese\u00f1ador xefe da compa\u00f1\u00eda.\nA principios de 1912 creouse unha oficina de dese\u00f1o separada altamente segreda, co\u00f1ecida como \"X-Department\", para traballar nas ideas de Dennistoun Burney para avi\u00f3ns navais. Frank Barnwell foi contratado como enxe\u00f1eiro de dese\u00f1o para este proxecto, e f\u00edxose co posto de dese\u00f1ador xefe de Bristol cando Coand\u0103 deixou acompa\u00f1\u00eda en outubro de 1914. Barnwell converter\u00edase nun dos enxe\u00f1eiros aeron\u00e1uticos m\u00e1is destacados do mundo, e traballou para a compa\u00f1\u00eda ata a s\u00faa morte en 1938.\nA compa\u00f1\u00eda medrou rapidamente, creando unha segunda factor\u00eda nas instalaci\u00f3ns de tranv\u00edas de Brislington. A firma empregaba a unha 200 persoas cando estoupou a primeira guerra mundial.\nPrimeira guerra mundial.\nAo inicio da guerra en agosto de 1914 as forzas militares brit\u00e1nicas ti\u00f1an pouco m\u00e1is dun cento de avi\u00f3ns e o Royal Flying Corps (RFC) estaba formado tan s\u00f3 por sete escuadr\u00f3ns equipados cunha mestura de tipos de avi\u00f3ns, ning\u00fan dos cales estaba armado. A pol\u00edtica oficial da Oficina de Guerra era a de mercar s\u00f3 avi\u00f3ns dese\u00f1ados pola Royal Aircraft Establishment (RAE), e Bristol xa constru\u00edra varios dos seus avi\u00f3ns de reco\u00f1ecemento biprazas B.E.2. Por\u00e9n, a presi\u00f3n dos pilotos da RFC e o Royal Naval Air Service (RNAS) fixo que se pedise un novo avi\u00f3n fabricado por Bristol, co\u00f1ecido como Scout.\nEn 1915 Barnwell regresou de Franc\u00eda xa que as s\u00faas habilidades como piloto consider\u00e1ronse menos valiosas que as s\u00faas habilidades como dese\u00f1ador. Nesa \u00e9poca Leslie Frise, que acababa de graduarse no departamento de enxe\u00f1er\u00eda da Universidade de Bristol, foi recrutado por Barnwell. En 1916 morreu Sir George, o fundador da compa\u00f1\u00eda, que foi substitu\u00eddo na direcci\u00f3n polo seu fillo Stanley.\nO primeiro proxecto no que traballou Barnwell tras o seu regreso, o Bristol T.T.A., dese\u00f1ouse en resposta a un requisito da Oficina de Guerra para un caza bipraza destinado a realizar oferaci\u00f3ns de defensa contra ataques de cepel\u00edns. Este modelo non tivo \u00e9xito pero, en 1916, comezou a traballar no Bristol F.2A, que se conveteu no exitoso F.2B Fighter, un dos avi\u00f3ns m\u00e1is destacados da primeira guerra mundial e un piar da RAF durante os anos 20. Fabric\u00e1ronse m\u00e1is de 5 300 unidades do tipo e o Fighter estivo en servizo ata 1931.\nOutro avi\u00f3n dese\u00f1ado nesa \u00e9poca foi o Bristol Monoplane Scout. A\u00ednda que popular entre os pilotos, o \u00e9xito deste avi\u00f3n quedou limitado polo prexu\u00edzo da Oficina de Guerra con respecto aos monoplanos, e constru\u00edronse tan s\u00f3 130 unidades. Considerouse que a s\u00faa velocidade de aterraxe relativamente alta de 50 mph fac\u00edao pouco axeitado para as condici\u00f3ns dos aer\u00f3dromos da fronte occidental, quedando as s\u00faas actividas limitadas ao leste.\nPer\u00edodo de entreguerras.\nCando rematou a guerra a compa\u00f1\u00eda empregaba a m\u00e1is de 3 000 persoas nas s\u00faas instalaci\u00f3ns, que estaban distribu\u00eddas entre Filton e Brislington. Aos seus produtos sempre se lles chamara polo nome de 'Bristol' e isto formalizouse en 1920, cando British and Colonial foi liquidada e os seus activos transfer\u00edronse a Bristol Aeroplane Company, Ltd. Durante ese tempo a compa\u00f1\u00eda, actuando baixo presi\u00f3n do Ministerio do Aire, mercou a divisi\u00f3n de motores de avi\u00f3n da quebrada Cosmos Engineering Company, baseada no suburbio de Bristol de Fishponds, para formar o n\u00facleo dunha nova divisi\u00f3n de motores de aviaci\u00f3n.\nXa hab\u00eda unha boa relaci\u00f3n de traballo entre Bristol Aircraft e Cosmos; o motor Cosmos Jupiter voara por vez primeiro nun prototipo do Bristol Badger en maio de 1919. Bristol f\u00edxose co equipo de dese\u00f1o de Cosmos, liderado por Roy Fedden, por 15 000 libras, xunto cun pequeno n\u00famero de motores rematados e ferramentas. A\u00ednda que pasar\u00edan varios anos antes de que a divisi\u00f3n de motores de Bristol obtivese beneficios, o motor Jupiter finalmente tivo un grande \u00e9xito; de feito, durante o per\u00edodo de entreguerras a divisi\u00f3n de motores tivo m\u00e1is \u00e9xito que a compa\u00f1\u00eda nai e Bristol dominou o mercado de motores radiais refrixerados por aire. Ademais de proporcionar motores a case todos os dese\u00f1os de avi\u00f3ns de Bristol, o Jupiter e os seus sucesores equiparon a unha gran cantidade de avi\u00f3ns fabricados por outras compa\u00f1\u00edas.\nO avi\u00f3n m\u00e1is exitoso de Bristol durante este per\u00edodo foi o caza Bristol Bulldog, que foi o principal avi\u00f3n de caza da Royal Air Force (RAF) entre 1930 e 1937, cando foi retirado da primeira li\u00f1a de servizo. Dado que o Bulldog nacera como unha iniciativa privada en vez de como un prototipo esponsorizado polo Ministerio do Aire puido venderse a outros pa\u00edses, e o avi\u00f3n exportouse, entre outros, a Dinamarca, Estonia, Finlandia e Australia.\nDurante esta \u00e9poca, Bristol destacou pola s\u00faa preferencia por fuselaxes de aceiro, usando membros fabricados por tiras laminadas de aceiro de alta resistencia en lugar de aliaxes lixeiras normalmente usadas na construci\u00f3n de avi\u00f3ns. O 15 de xu\u00f1o de 1935 a Bristol Aeroplane Company converteuse nunha sociedade an\u00f3nima. Nese tempo a compa\u00f1\u00eda ti\u00f1a 4 200 empregados, a meirande parte deles na f\u00e1brica de motores, e estaba ben posicionada para aproveitarse do enorme rearme ordenado polo goberno brit\u00e1nico en maio dese ano. A contribuci\u00f3n m\u00e1is importante de Bristol na expansi\u00f3n da RAF a mediados dos 30 foi o bombardeiro lixeiro Blenheim.\nEn agosto de 1938 Frank Barnwell morreu voando un avi\u00f3n lixeiro dese\u00f1ado por el, e foi sucedido como dese\u00f1ador xefe de Bristol por Leslie Frise. Cando estoupou a segunda guerra mundial en 1939, as instalaci\u00f3ns de Bristol en Filton eran as m\u00e1is grandes de fabricaci\u00f3n de avi\u00f3ns do mundo, cunha \u00e1rea de case 25 hect\u00e1reas.\nSegunda guerra mundial.\nDurante a segunda guerra mundial o avi\u00f3n m\u00e1is importante de Bristol foi o avi\u00f3n multirrol pesado Beaufighter, un caza, caza nocturno, avi\u00f3n de ataque e torpoedeiro bipraza de longo alcance. O tipo foi amplamente utilizado pola RAF, por outras forzas a\u00e9reas da Commonwealth e pola USAAF. O Beaufighter derivaba do torpedeiro Beaufort, que \u00e1 s\u00faa vez derivaba do Blenheim.\nEn 1940 establec\u00e9ronse factor\u00edas na sombra en Weston-super-Mare para a fabricaci\u00f3n de Beaufighters, e baixo terra en Hawthorn, preto de Corsham, Wiltshire, para a produci\u00f3n de motores. A construci\u00f3n na antiga canteira de Hawthorn levou m\u00e1is tempo do agardado e polo tanto pouca cousa chegou a fabricarse al\u00ed antes de que as instalaci\u00f3ns pechasen en 1945. As seda da compa\u00f1\u00eda en tempo de guerra estaba situada na Royal West of England Academy en Clifton, Bristol.\nPosguerra.\nCando rematou a guerra Bristol estableceu unha divisi\u00f3n de helic\u00f3pteros separada na factor\u00eda de Weston-super-Mare, baixo o mando do pioneiro Raoul Hafner. Estas instalaci\u00f3ns foron adquiridas por Westland en 1960.\nOutro proxecto tras a guerra foi Bristol Cars, que usou dese\u00f1os anteriores \u00e1 guerra de BMW como base para o Bristol 400. A fabricaci\u00f3n de veh\u00edculos realizouse en Patchway, Bristol.\nO motor desenvolvido para o Bristol 400 foi utilizado en moitos exitosos coches fabricados por outras compa\u00f1\u00edas, como Cooper, Frazer Nash e AC Cars e, en 1954 e 1955, equipou ao prototipo de carreiras Bristol 450 para obter vitorias de clase nas 24 Horas de Le Mans. En 1953, S.H. Arnolt, un concesionario estadounidense que vend\u00eda coches deportivos brit\u00e1nicos, encargou \u00e1 Bristol Car Division que constru\u00edse un coche deportivo para o mercado dos Estados Unidos, chamado o Arnolt-Bristol. Est\u00edmase que chegaron a fabricarse 177 unidades antes de que a produci\u00f3n rematase en 1958.\nEn 1960 Sir George White foi fundamental para evitar que a divisi\u00f3n de autom\u00f3biles desaparecese durante a fusi\u00f3n da compa\u00f1\u00eda con BAC. En consecuencia formouse Bristol Cars Limited que permaneceu no complexo de Filton. Sir George retirouse en 1973 e Tony Crook mercou a s\u00faa participaci\u00f3n convert\u00e9ndose no \u00fanico propietario e director xeral. Os edificios prefabricados, as embarcaci\u00f3ns e os materiais pl\u00e1sticos e compostos tam\u00e9n se atopaban entre as primeiras actividades da empresa na posguerra; estas empresas secundarias vend\u00e9ronse de forma independente.\nBristol estivo implicada no renacemento dos avi\u00f3ns civ\u00eds brit\u00e1nicos durante a posguerra, inspidado en gran parte polo informe do Comit\u00e9 Brabazon de 1943-5. En 1949 o prototipo do avi\u00f3n de pasaxeiros Brabazon, na \u00e9poca un dos avi\u00f3ns m\u00e1is grandes do mundo, voou por vez primeira. Este proxecto foi considerado un paso na direcci\u00f3n equivocada, ga\u00f1ando pouco interese de operadores militares e civ\u00eds e facendo que finalmente o Brabazon fose cancelado en 1953. Ao mesmo tempo da s\u00faa finalizaci\u00f3n, Bristol decidiu centrarse no desenvolvemento dun grande avi\u00f3n de pasaxeiros impulsado por turboh\u00e9lices, co\u00f1ecido como o Britannia. Capaz de realizar rutas transatl\u00e1nticas, demostrou ser un \u00e9ito comercial. Tanto o Britannia como o Bristol Freighter foron producidos durante os anos 50. Por\u00e9n, as vendas do Britannia foron pobres e tan s\u00f3 se fabricaron 82 exemplares, principalmente debido ao seu desenvolvemento prolongado. Tras ser pedido por BOAC o 28 de xullo de 1949 e de voar por vez primeira o 16 de agosto de 1952, non entrar\u00eda en servizo ata o 1 de febreiro de 1957. Bristol tam\u00e9n implicouse no desenvolvemento de helic\u00f3pteros, producindo os Belvedere e Sycamore en serie.\nOutra actividade de posguerra foi o desenvolvemento de m\u00edsiles, culminando na produci\u00f3n do m\u00edsil terra-aire Bloodhound. Tras a s\u00faa introduci\u00f3n, o Bloodhound foi o \u00fanico m\u00edsil terra-aire de longo alcance transportable da RAF. Bristol Aero Engines fabricou distintos motores de foguetes e estratorreactores para propulsi\u00f3n de m\u00edsiles. A divisi\u00f3n de armas guiadas finalmente converteuse en parte de Matra BAe Dynamics Alenia (MBDA).\nA finais dos anos 50 a compa\u00f1\u00eda realizou estudos dun proxecto de transporte supers\u00f3nico (SST), o Type 223, que posteriormente axudar\u00eda a desenvolver o Concorde. Un avi\u00f3n de investigaci\u00f3n, o Type 188, foi constru\u00eddo nos anos 50 para probar a viabilidade do aceiro inoxidable como un material para unha c\u00e9lula que voase a Mach 2.0. Cando o avi\u00f3n voou en 1962 a compa\u00f1\u00eda xa era parte de BAC.\nEn paralelo aos seus estudos supers\u00f3nicos, nese per\u00edodo ide\u00e1ronse varios dese\u00f1os subs\u00f3nicos, como o Type 200 (un competidor do Hawker Siddeley Trident) e os seus derivados, o Type 201 e o Type 205. Ning\u00fan deses dese\u00f1os chegar\u00eda a voar.\nFusi\u00f3n en BAC.\nEn 1959 Bristol foi forzada polas pol\u00edticas do goberno a fusionar a s\u00faa divisi\u00f3n de avi\u00f3ns con English Electric, Hunting Aircraft, e Vickers-Armstrongs para formar British Aircraft Corporation (BAC). Bristol formou unha sociedade que mantivo o 20% das acci\u00f3ns de BAC, mentres que English Electric e Vickers mantiveron un 40% cada unha.\nEn 1966 Bristol, que manti\u00f1a o 20% de BAC e o 50% dos motores Bristol Siddeley foi mercada por Rolls-Royce. Bristol tam\u00e9n ti\u00f1a participaci\u00f3ns e compa\u00f1\u00eda filiais nesa \u00e9poca: Bristol Aerojet (50%), Bristol Aeroplane Co Australia, Bristol DE Mexico SA (78%), Motores Bristol De Cuba SA, Bristol Aeroplane Co of Canada, Bristol Aero Industries Ltd, Bristol Aeroplane Co USA, Spartan Air Services Ltd (46,5%), Bristol Aeroplane Co New Zealand, Bristol Aircraft Services Ltd, Bristol Aeroplane Plastics Ltd, SECA (30%), Short Bros &amp; Harland (15,25%), SVENSK-ENGELSK Aero Service AB, TABSA (25%), e Westland Aircraft Ltd (10%).\nBristol Aeroplane Company of Canada.\nO grupo de compa\u00f1\u00edas canadenses de Bristol foi a m\u00e1is grande das s\u00faas filiais no estranxeiro. O grupo realizaba mantemento de avi\u00f3ns no aeroporto de Dorval, en Montreal. O aeroporto de Vancouver era a base de Bristol Aero Engines (Western), Ltd., unha das catro subsidiarias operativas da compa\u00f1\u00eda canadense. Os traballos en Vancouver inclu\u00edan a revisi\u00f3n de motores Pratt and Whitney e Wright para a Real Forza A\u00e9rea do Canad\u00e1 e operadores comerciais. Bristol Aircraft (Western), Ltd (Stevenson Field, Winnipeg) era anteriormente MacDonald Brothers Aircraft, e era a m\u00e1is grande das filiais e a \u00fanica planta de fuselaxes do grupo. Bristol de Mexico, S.A. de CV. (aeroporto de Cidade de M\u00e9xico), revisaba motores de pist\u00f3ns para operadores de Am\u00e9rica do Sur. Bristol de Mexico S.A. obtivo unha licenza para fabricar m\u00e1quinas de Alfred Herbert Ltd en 1963 e comezou a montar os seus tornos centrais ese mesmo ano. Tam\u00e9n comezou a fabricar o propio dese\u00f1o de pequenos tornos de motor para o goberno mexicano, que ser\u00edan instalados en escolas de formaci\u00f3n de todo o pa\u00eds. Malcolm Roebuck foi contratado de from Alfred Herbert Ltd xunto con William Walford Webb Woodward para supervisar este proxecto. \nNacionalizaci\u00f3n.\nEn 1977 BAC foi nacionalizada, xunto con Scottish Aviation e Hawker Siddeley, para formar British Aerospace (BAe), que posteriormente ser\u00eda parte da agora privatizada BAE Systems. A unidade canadense foi mercada por Rolls-Royce Holdings e vendida en 1997 ao seu actual dono, Magellan Aerospace."}
{"id": "556565", "revid": "89787", "url": "https://gl.wikipedia.org/wiki?curid=556565", "title": "Johann Gottlieb Benjamin Siegert", "text": "Johann Gottlieb Benjamin Siegert nado o 22 de novembro de 1796 en Gro\u00df Walditz, preto de L\u00f6wenberg, Silesia, e finado o 13 de setembro de 1870 en Cidade Bol\u00edvar, foi un m\u00e9dico cirurxi\u00e1n que exerceu en Europa e Venezuela, e o inventor do licor amargo de Angostura.\nBiograf\u00eda.\nPrimeiros anos.\nFillo de Johann Christoph Siegert e Ann Regina Richter. Graduado en Medicina na Universidade de Berl\u00edn, \u00e9 nomeado cirurxi\u00e1n no Real Hospital Prusiano Provincial de Magdeburgo (1815). Como m\u00e9dico traumat\u00f3logo do batall\u00f3n de Cazadores de Magdeburgo, participa na campa\u00f1a contra Napole\u00f3n Bonaparte que culmina coa batalla de Waterloo (18 de xu\u00f1o de 1815). Desmovilizado, retorna ao exercicio da s\u00faa profesi\u00f3n. \nM\u00e9dico en Am\u00e9rica.\nContratado por Lu\u00eds L\u00f3pez M\u00e9ndez, axente venezolano en Londres, Siegert chega a Angostura o 1 de agosto de 1819 co nomeamento de cirurxi\u00e1n de rexemento no Ex\u00e9rcito venezolano. Siegert uniuse \u00e1s tropas independentistas de Sim\u00f3n Bol\u00edvar e converteuse no seu cirurxi\u00e1n xeral. Dos probabelmente 6.000 lexionarios europeos, uns 300 eran alem\u00e1ns. En 1821 Bol\u00edvar deixou Angostura e dirixiuse cara a C\u00facuta, no oeste , mentres Siegert quedou na cidade. M\u00e9dico maior e traumat\u00f3logo do Hospital Militar de Angostura (1820), asume a direcci\u00f3n m\u00e9dico-cir\u00farxica dos hospitais militares de Guaiana (1820-1846). \nAs s\u00faas investigaci\u00f3ns no campo das herbas arom\u00e1ticas l\u00e9vano a crear, en 1824, o chamado \u00abamargo de Angostura\u00bb, preparaci\u00f3n a base de xanz\u00e1 combinada con diferentes especias vexetais, cuxa finalidade orixinal era a de curar o mareo. En 1827 contraeu matrimonio con Mar\u00eda do Pilar Araujo. Enviuda e en 1830 contrae novamente matrimonio con Bonifacia G\u00f3mez. Fundador da Farmacia Municipal de Angostura (1828), as\u00ed como da Medicatura e Hospital Civil desa localidade, Siegert revalida o seu t\u00edtulo m\u00e9dico na Universidade Central de Venezuela (3 de maio de 1838) e \u00e9 designado m\u00e9dico cirurxi\u00e1n dos Ex\u00e9rcitos da Rep\u00fablica co grao de coronel polo presidente Jos\u00e9 Tadeo Monagas (1848). Retirado do exercicio profesional (1858), ded\u00edcase xunto cos seus fillos, a trav\u00e9s da firma J.G.B. Siegert &amp; Sons, \u00e1 fabricaci\u00f3n e comercializaci\u00f3n do seu \u00abamargo de Angostura\u00bb, o cal pronto alcanza notoriedade mundial. Hoxe, os restos do seu creador, o inspirado doutor Siegert, repousan en Cidade Bol\u00edvar, nome que se lle deu \u00e1 antiga cidade de Angostura en 1846.\nAmargo de Angostura.\nEn Angostura Siegert comezou a buscar herbas tropicais. Despois de catro anos, a s\u00faa f\u00f3rmula dun t\u00f3nico de herbas xa estaba madura e aplicouna aos seus pacientes que padec\u00edan enfermidades tropicais. Chamouno \"Amargo arom\u00e1tico do Dr. Siegert\" ou \"Arom\u00e1tico amargo\".\nMari\u00f1eiros e mercenarios mesturaban esta t\u00f3nica con xenebra e a f\u00f3rmula era co\u00f1ecida en todo o mundo. Con isto Siegert deulle outro nome \"Arom\u00e1tico Amargo Arom\u00e1tico\".\nEn 1875 os seus fillos emigraron a Trinidad e al\u00ed reiniciou o negocio e desde ent\u00f3n ten a s\u00faa sede en Porto de Espa\u00f1a.\nV\u00e9xase tam\u00e9n.\nLigaz\u00f3ns externas.\nNados en 1796\nNados en Silesia\nFinados en 1870\nFinados en Ciudad Bol\u00edvar\nFinados en Cidade Bol\u00edvar"}
{"id": "556566", "revid": "111586", "url": "https://gl.wikipedia.org/wiki?curid=556566", "title": "Luis L\u00f3pez M\u00e9ndez", "text": ""}
{"id": "556567", "revid": "23204", "url": "https://gl.wikipedia.org/wiki?curid=556567", "title": "Blackburn Botha", "text": "O Blackburn Botha era un avi\u00f3n cuatrimotor brit\u00e1nico de reco\u00f1ecemento e torpedeiro. Foi fabricado por Blackburn Aircraft nas s\u00faas factor\u00edas en Brough e Dumbarton, sendo un competidor do Bristol Beaufort e entrando en servizo coa Royal Air Force en 1939. O dese\u00f1o estaba falto de potencia e retirouse rapidamente das operaci\u00f3ns.\nDesenvolvemento e dese\u00f1o.\nEn setembro de 1935 o Ministerio do Aire brit\u00e1nico publicou a especificaci\u00f3n M.15/35 para un avi\u00f3n de reco\u00f1ecemento/torpedeiro de tres asentos bimotor. Acept\u00e1ronse dous env\u00edos que cumpr\u00edan os requisitos, o Blackburn Botha e o Type 152 (despois co\u00f1ecido como Beaufort) de Bristol. \u00c1mbolos dous estaban destinados a utilizar o motor Bristol Perseus de intended to use the 850 hp (634 kW) Bristol Perseus engine. O Ministerio do Aire revisou posteriormente a especificaci\u00f3n \u00e1 M.10/36, que requir\u00eda unha tripulaci\u00f3n de catro. O incremento de peso significaba que os dous dese\u00f1os precisaban m\u00e1is potencia. O Taurus de 1 130 cabalos foi proporcionado ao Beaufort, pero o Botha recibiu s\u00f3 o Perseus X de 880 cabalos.\nO Ministerio do Aire pediu 442 Bothas en 1936, ao mesmo tempo que realizu pedidos polo Beaufort. O primeiro voo tivo lugar o 28 de decembro de 1938. O avi\u00f3n fabricouse na factor\u00eda de Blackburn en Brough e nunha nova f\u00e1brica en Dumbarton, Escocia. En Brough constru\u00edronse 380 avi\u00f3ns e en Dumbarton 200, facendo un total de 580."}
{"id": "556568", "revid": "98629", "url": "https://gl.wikipedia.org/wiki?curid=556568", "title": "Boulton Paul Defiant", "text": "O Boulton Paul Defiant era un interceptor brit\u00e1nico que operou coa Royal Air Force (RAF) durante a segunda guerra mundial. O Defiant foi dese\u00f1ado e fabricado por Boulton Paul Aircraft como un \"caza de torreta\", sen ning\u00fan can\u00f3n fixo que disparase cara a adiante, unha configuraci\u00f3n que tam\u00e9n usaba o Blackburn Roc da Royal Navy.\nEn combate o Defiant foi efectivo destru\u00edndo bombardeiros, o rol para o que fora dese\u00f1ado, pero era vulnerabe ao m\u00e1is manobrable caza Messerschmitt Bf 109 da \"Luftwaffe\". O Defiant dese\u00f1\u00e1rase para destru\u00edr bombardeiros sen escolta a trav\u00e9s de ataques ventrais e polo tanto carec\u00eda de armamento que disparase cara a adiante, o que demostrou ser unha gran debilidade en combates di\u00farnos contra cazas. Por\u00e9n, tivo \u00e9xito cando se converteu nun caza nocturno. Finalmete equipou a trece escuadr\u00f3ns nese rol, en comparaci\u00f3n con s\u00f3 dous escuadr\u00f3ns como caza di\u00farno, a\u00ednda que en parte isto debeuse \u00e1 lenta produci\u00f3n inicial. A mediados de 1942 foi substitu\u00eddo por mellores cazas nocturnos, o Bristol Beaufighter e o de Havilland Mosquito.\nO Defiant continuou operando como adestrador de artilleiros, remolcador de brancos, contramendidas electr\u00f3nicas, e rescate no mar. Entre os pilotos da RAF era alcumado \"Daffy\"."}
{"id": "556569", "revid": "23204", "url": "https://gl.wikipedia.org/wiki?curid=556569", "title": "Amargo de Angostura", "text": "O amargo de Angostura, \u00e9 un ingrediente moi apreciado na elaboraci\u00f3n como b\u00edter (amargo) en c\u00f3cteles, e tam\u00e9n como condimento de sopas e salsas. De sabor amargo con contido alcoh\u00f3lico do 44,7\u00a0% en volume, \u00fasase en pequenas cantidades para dar un toque a distintas mesturas. Foi creado en Venezuela con prop\u00f3sitos medicinais polo m\u00e9dico alem\u00e1n Johann Gottlieb Benjamin Siegert, d\u00e1ndolle o nome da cidade de orixe.\nHistoria.\nA historia aprox\u00edmase ao ano de 1822 cando unha epidemia de c\u00f3lera azoutaba a poboaci\u00f3n chamada Santo Tom\u00e1s de Nova Guayana da Angostura do Orinoco, e cuxo nome fora cambiado a Angostura (actual Cidade Bol\u00edvar, en Venezuela) por asentarse na parte m\u00e1is estreita (angosta) do r\u00edo Orinoco. Despois de dedicarse con entusiasmo \u00e1 investigaci\u00f3n das propiedades das plantas suramericanas, o mozo galeno prusiano Johann Gottlieb Benjamin Siegert, buscando un remedio para o mareo, creou un medicamento de sabor infrecuente pero eficaz dixestivo para os seus pacientes. \nA ap\u00f3cema estaba composta a base de xenciana combinada con m\u00e1is de 25 produtos bot\u00e1nicos da abundante reserva natural das terras tropicais, que inclu\u00eda froitas, ra\u00edces, sementes arom\u00e1ticas, cortizas e unha boa cantidade de ingredientes cuxo nome e proporci\u00f3n se mante\u00f1en, a\u00ednda hoxe en d\u00eda, no m\u00e1is estrito segredo. Ao contrario do que se cre popularmente, non cont\u00e9n cortiza de Angostura (\"Galipea cusparia\" ou \"Angostura trifoliata\"), cuxa importaci\u00f3n est\u00e1 restrinxida en pa\u00edses como os Estados Unidos. Con todo, sabemos que entre os ingredientes figuran a quina (\"Cinchona officinalis\") e a sarrapia (\"Diphysa punctata\"). En 1830 instala unha destiler\u00eda e non tardou moito en facerse famosa en Am\u00e9rica e Europa, e a preparaci\u00f3n do doutor Siegert ga\u00f1a a medalla de ouro na Exposici\u00f3n Universal de Viena de 1873. \nDespois do falecemento de Siegert en 1870, a familia mudouse en 1875 a Porto de Espa\u00f1a (Trinidad e Tobago) onde seguiu \u2015e segue\u2015 fabricando o Amargo de Angostura, preservando o seu nome da orixe venezolana da maior\u00eda dos seus insumos at\u00e9 a data, as\u00ed como a peculiar etiqueta en catro idiomas e a sinatura do seu inventor.\nA f\u00f3rmula estivo escrita na parede do soto da casa do Dr. Siegert (que logo pertenceu a outra familia de apelido Contasti) en Angostura, at\u00e9 principios do s\u00e9culo XX, e desapareceu ao ser pintada dita parede.\nO Amargo seguiuse fabricando durante alg\u00fan tempo en Cidade Bol\u00edvar baixo a denominaci\u00f3n de Amargo Siegert e tam\u00e9n de maneira artesanal fabricouse na Poboaci\u00f3n de Guasipati no Estado Bol\u00edvar por Pedro Unshelm Siegert e os seus fillos, donos da destiler\u00eda de augardente Los Bucares. O Grupo Angostura ou Casa de Angostura, con sede en Morvant (Trinidad e Tobago) \u00e9 o sucesor legal da empresa fundada por Siegert na d\u00e9cada de 1850.\nUsos.\nO seu uso inicial foi para aliviar algunhas doenzas estomacais. En 1904, o Goberno de Venezuela outorgoulle a Carlos Mar\u00eda Gonz\u00e1lez Bona a patente de industria\npara o exercicio dunha preparaci\u00f3n denominada \u00abamargo estomacal arom\u00e1tico e t\u00f3nico con base de cortiza de Angostura\u00bb. Pero as bondades adicionais que alg\u00fans descubriron posteriormente \u00e9 que aromatizaba e fortalec\u00eda o sabor de determinadas bebidas e preparaci\u00f3ns culinarias, o que fixo que co tempo desaparecese das boticas de primeiros auxilios dos fogares e hospitais para converterse en ingrediente com\u00fan en bares e coci\u00f1as de todo o mundo. Ademais de usarse como b\u00edter en c\u00f3cteles, tam\u00e9n \u00e9 utilizado como sazonador de sopas e salsas.\nAd\u00f3itase usar unhas pingas en c\u00f3cteles como mojito, Cuba libre, Pisco sour, Manhattan, Champagne Cocktail, etc. e refrescos como Lemon Lime &amp; Bitters, Rock Shandy ou The Chapman.\nPresentaci\u00f3n.\nA ap\u00f3cema comercial\u00edzase en pequenas botellas, sendo a marca m\u00e1is famosa e popular \"Amargo de Angostura\"."}
{"id": "556570", "revid": "5863", "url": "https://gl.wikipedia.org/wiki?curid=556570", "title": "In\u00e9s de Ben", "text": "In\u00e9s de Ben foi unha muller que destacou na defensa da Coru\u00f1a durante o asedio das tropas de Francis Drake en 1589.\nTraxectoria.\nA vida de In\u00e9s de Ben \u00e9 pouco co\u00f1ecida. Estaba casada con Sebasti\u00e1n Fern\u00e1ndez e ti\u00f1a unha mercer\u00eda na Pescar\u00eda.\nDurante o asedio de Francis Drake participou na defensa da Coru\u00f1a, quedou vi\u00fava e foi ferida na cabeza e nunha perna.\nMoi pobre e case cega, houbo un xu\u00edzo en 1593 para que se lle devolvese o que achegara durante a loita (por valor de 800 ducados), mais anos despois segu\u00eda vivindo na indixencia. Foi soterrada nunha fosa com\u00fan.\nLegado.\nO concello da Coru\u00f1a nomeou unha r\u00faa co seu nome no lugar de Curramontes."}
{"id": "556571", "revid": "98629", "url": "https://gl.wikipedia.org/wiki?curid=556571", "title": "Txoria txori", "text": "Txoria txori (\u00abO paxaro paxaro \u00e9\u00bb) \u00e9 un poema en \u00e9uscaro escrito por Joxean Artze en 1957. En 1968 Mikel Laboa musicouno e publicou a canci\u00f3n no \u00e1lbum \"Bat-Hiru\" (1974), coa que obtivo grande \u00e9xito.\nA canci\u00f3n tam\u00e9n \u00e9 co\u00f1ecida como \u00abHegoak\u00bb (\u00abLes ailes\u00bb en franc\u00e9s ou \u00abAs \u00e1s\u00bb en galego), trala versi\u00f3n de Anne Etxegoien. En 2014 a cantante vascofrancesa conseguiu un Disco de Ouro en Francia, con m\u00e1is de 60.000 copias, e estivo no top 10 dos m\u00e1is vendidos no pa\u00eds galo.\nA letra.\nO poema que Artze escribiu con 25 anos trata sobre a liberdade e a posesi\u00f3n, o dominio e o respecto entre as persoas e animais. Deste xeito, exp\u00f3n o dilema que se presenta cando se quere a unha persoa ou un animal. \nPor unha banda, p\u00f3dese atar a persoa e posu\u00edla coma unha ave nunha gaiola, co que deixa de ser a persoa (a ave) que nos fascina. Por outra banda, existe a opci\u00f3n de amar esa persoa na s\u00faa forma de ser natural e respectala, de forma que se quere marchar, poida facelo en calquera momento.\nA melod\u00eda.\nEn 1968, estando Mikel Laboa e a s\u00faa muller Marisol Bastida no restaurante Aurrera de Donostia, viron impresos os versos do poema de Artze nos panos de mesa. Mikel levou un deles \u00e1 casa e compuxo unha melod\u00eda para o poema. A canci\u00f3n pod\u00edase interpretar como \u00abun acto de resistencia contra o franquismo, que prohib\u00eda o \u00e9uscaro\u00bb e calquera lingua que non fose a castel\u00e1.\nVersi\u00f3ns.\nSobre as versi\u00f3ns, Artze declarou sentirse emocionado de \u00abver tantas persoas diferentes interpretalo de maneiras tan diversas\u00bb."}
{"id": "556572", "revid": "47401", "url": "https://gl.wikipedia.org/wiki?curid=556572", "title": "In\u00e9s Deb\u00e9n", "text": ""}
{"id": "556573", "revid": "1131", "url": "https://gl.wikipedia.org/wiki?curid=556573", "title": "P120C", "text": "O P120C \u00e9 un motor de foguetes, empregado nos Ariane 6 e Vega da ESA.\nCaracter\u00edsticas.\nDe propulsi\u00f3n s\u00f3lida, funcionar\u00e1 uns 130 s , consumindo unhas 142 toneladas de combustible para procurar unha forza ascensional de 4500 kN. Ten 13,5 m de longo e 3,4 m de di\u00e1metro, cunha carcasa de 25 cm de espesor de composto de carbono.\nFoi realizado por Europropulsion, propiedade de Avio e o ArianeGroup.\nEsp\u00e9rase unha versi\u00f3n m\u00e1is potente, P120C+."}
{"id": "556574", "revid": "23204", "url": "https://gl.wikipedia.org/wiki?curid=556574", "title": "Cait Sidhe", "text": "Os Cait Sith (ga\u00e9lico escoc\u00e9s: [k\u02b0aht\u032a \u02c8\u0283i\u02d0]) ou Cait S\u00eddhe (irland\u00e9s: [kat\u032a\u02e0 \u02c8\u0283i\u02d0]) son criaturas da mitolox\u00eda escocesa ou irlandesa. A palabra Cait significa gato. Por outra banda, os Sidhe son unha raza de seres sobrenaturais, equivalentes \u00e1s fadas. Literalmente Cait Sith ou Cait Sidhe significa \"gatos de fadas\".\nSon descritos como gatos grandes, do tama\u00f1o de cans, de pelame negra e manchas brancas no peito.\nA lenda di que estas criaturas cazan polas Highlands escocesas. O folclore popular tam\u00e9n suxire que os Cait S\u00ecth non son realmente fadas, sen\u00f3n bruxas transformadas. As lendas ao redor destas criaturas son m\u00e1is com\u00fans no folclore escoc\u00e9s, a\u00ednda que tam\u00e9n poden atoparse algunhas referencias no folclore irland\u00e9s.\nSegundo o proposto polo criptozo\u00f3logo brit\u00e1nico, Karl Shuker, no seu libro \"Mystery Cats of the World\" (1989), \u00e9 pos\u00edbel que as lendas dos Cait Sith se te\u00f1an inspirado nos gatos Kellas que son h\u00edbridos entre o gato mont\u00e9s europeo e o gato dom\u00e9stico. O gato mont\u00e9s ou gato bravo europeo at\u00f3pase en Escocia, e est\u00e1 ausente doutros lugares das Illas Brit\u00e1nicas. Os gatos de Kellas par\u00e9cense a grandes gatos monteses negros, pero con algunhas caracter\u00edsticas particulares dos gatos dom\u00e9sticos, e probabelmente estivo presente en Escocia desde hai s\u00e9culos.\nXeneralidades.\nAparencia.\nO gato sith \u00e9 todo negro coa excepci\u00f3n dunha mancha branca no peito. Descr\u00edbese como sendo tan grande como un can e m\u00f3strase coas costas arqueada e os pelos de punta.\nO rei dos gatos.\nNo conto popular brit\u00e1nico \"O rei dos gatos\", un home chega a casa para contarlle \u00e1 s\u00faa esposa e ao gato, o vello Tom, que viu nove gatos negros con manchas brancas no peito que levaban un cadaleito cunha coroa sobre el, e un dos gatos dille ao home: \"\"Dille a Tom Tildrum que Tim Toldrum est\u00e1 morto.\" O gato ent\u00f3n exclama: \"Que? O vello Tim morto?! Ent\u00f3n eu son o rei dos gatos!\".\" O vello Tom sobe ent\u00f3n pola cheminea e nunca m\u00e1is se lle volveu a ver.\nRoubo de almas.\nOs habitantes das terras altas de Escocia non confiaban no gato sith. Eles cr\u00edan que poder\u00eda roubar a alma dunha persoa antes de ser reclamada polos deuses se pasaba sobre o cad\u00e1ver antes do enterro; Por tanto, esperaban o que chamaban \"Feill Fadalach\" (o \u00faltimo espertar) orixe do velorio ritual mantido d\u00eda e noite para que os gatos sith se mantivesen lonxe do cad\u00e1ver antes do enterro. Os m\u00e9todos de \"distraci\u00f3n\", tales como xogos de salto e loita libre, herba gateira, adivi\u00f1as e m\u00fasica empreg\u00e1banse para manter aos gatos Sith f\u00f3ra da habitaci\u00f3n na que xac\u00eda o familiar morto. Ademais, non se fac\u00eda lume onde xac\u00eda o corpo, xa que a lenda dic\u00eda que os gatos sith sent\u00edan atra\u00eddos pola calor.\nA herba gateira esparex\u00edase por toda a casa excepto no cuarto onde estaba o corpo. A m\u00fasica chamada \"coronach\" (\"queixumes\") interpret\u00e1base debido a que ao Cait S\u00eddhe lle encantar\u00eda escoitala e bailala. Xog\u00e1base \u00e1s adivi\u00f1as, pero nunca respond\u00e9ndoas por completo, pois o Cait S\u00eddhe amar\u00eda ponderar todas as diferentes respostas propostas polos que trataban de adivi\u00f1ar.\nFestividades celtas.\nSamhain.\nEn Samhain ou Sama\u00edn, cr\u00edase que un gato sith abenzoar\u00eda calquera casa na que se lle deixase un prato de leite f\u00f3ra para que el bebese, pois as casas que non o deixasen ser\u00edan maldicidas e as s\u00faas vacas secar\u00edan.\nTaghairm.\nTaghairm foi unha pr\u00e1ctica m\u00e1is recente, observada en maio de 1824 segundo o rexistro da \"London Literary Gazette\". Cr\u00edase que un Cait Sidhe demon\u00edaco de orellas grandes aparecer\u00eda e conceder\u00eda calquera desexo aos que participasen na cerimonia. A cerimonia esix\u00eda que durante catro d\u00edas e catro noites, outros tantos gatos fosen queimados vivos sucesivamente. Rumore\u00e1base que Aleister Crowley o practicaba.\nAs bruxas e as nove vidas.\nAlg\u00fans cr\u00edan que a Cait S\u00eddhe pod\u00eda tomar a forma dunha bruxa que ti\u00f1a a capacidade de transformarse nun gato. As meigas con esta habilidade poder\u00edan cambiar de forma humana a forma de gato s\u00f3 oito veces segundo a lenda. Poder\u00edan optar por transformarse nun gato por novena vez, pero ent\u00f3n ter\u00edan que ser gatos durante o resto da s\u00faa vida. Esta lenda poder\u00eda ser a raz\u00f3n pola que se di na cultura anglosaxoa que os gatos te\u00f1en nove vidas."}
{"id": "556575", "revid": "88215", "url": "https://gl.wikipedia.org/wiki?curid=556575", "title": "Jozef \u0160tibr\u00e1nyi", "text": "Jozef \u0160tibr\u00e1nyi, nado en Vl\u010dkovce, Rep\u00fablica Eslovaca, o 11 de xaneiro de 1940, \u00e9 un exfutbolista eslovaco.\nTraxectoria.\nMilitou en varios equipos checoslovacos como o Spartak Trnava ou o Dukla Praha e foi internacional coa selecci\u00f3n de Checoslovaquia. Disputou o Mundial de 1962 en Chile, formando parte do combinado checoslovaco que alcanzou a final, perdendo contra o Brasil de Garrincha e Pel\u00e9. Marcou un gol durante o torneo, na vitoria por 1-0 contra Espa\u00f1a no estadio Sausalito de Vi\u00f1a del Mar, chegando s\u00f3 \u00e1 \u00e1rea e superando cun disparo bombeado ao porteiro vasco Carmelo Cedr\u00fan."}
{"id": "556576", "revid": "88215", "url": "https://gl.wikipedia.org/wiki?curid=556576", "title": "Mauro Bicicli", "text": "Mauro Bicicli, nado en Crema o 15 de xaneiro de 1935 e finado no mesmo lugar o 22 de agosto de 2001, foi un futbolista e adestrador italiano, que xogaba como dianteiro.\nTraxectoria.\nComo futbolista.\nTras comezar a s\u00faa carreira no Crema fichou polo Inter de Mil\u00e1n, co que debutou na Serie A o 17 de abril de 1955 fronte ao Genoa. Xogou no club lombardo de xeito intermitente durante a seguinte d\u00e9cada, con cesi\u00f3ns e pasos por outros equipos. Disputou un total de 182 partidos coa camiseta \"nerazzurra\" e marcou 27 goles. Ga\u00f1ou dous t\u00edtulos da Serie A e en 1967 foi ali\u00f1ado por Helenio Herrera como titular na final da Copa de Europa, en substituci\u00f3n do centrocampista galego Luis Su\u00e1rez, que estaba mancado. O equipo italiano acabou perdendo aquel partido por 2-1 contra o Celtic.\nComo adestrador.\nTrala s\u00faa retirada foi adestrador, comezando a s\u00faa carreira nos bancos como t\u00e9cnico do equipo xuvenil do Brescia. Adestrou ademais o primeiro equipo en d\u00faas ocasi\u00f3ns, a primeira delas en 1977, na Serie B, para substitu\u00edr a Antonio Angelillo, e a segunda en 1982, como substituto de Maurizio Bruno na Serie C1. Posteriormente pasou polos bancos do Ospitaletto, Fanfulla e Legnano. Faleceu dun cancro de f\u00edgado en 2001, aos 66 anos."}
{"id": "556579", "revid": "89787", "url": "https://gl.wikipedia.org/wiki?curid=556579", "title": "Shap Stone Avenue", "text": "A Shap Stone Avenue (Avenida das pedras de Shap, un nome non oficial) \u00e9 un complexo megal\u00edtico preto de Shap en Cumbria, Inglaterra, que comprende c\u00edrculos de pedra, unha avenida de d\u00faas millas (en realidade d\u00faas avenidas) de pedras e t\u00famulos funerarios. \nLocalizaci\u00f3n.\nA Shap Stone Avenue \u00e9 un dos tres grandes complexos de monumentos megal\u00edticos que se atopan no leste de Cumbria. Os c\u00edrculos de pedra, henges, cairns e outras pedras en p\u00e9 da zona a mi\u00fado agr\u00fapanse en n\u00f3s de v\u00edas de comunicaci\u00f3n: os monumentos arredor de Shap forman unha \"avenida\" que vai ao leste do r\u00edo Lowther ao longo dunha ruta principal cara ao norte; o complexo Long Meg discorre xunto ao r\u00edo Eden; Mayburgh Henge e os outros henges corren xunto ao r\u00edo Eamont preto da s\u00faa confluencia co r\u00edo Lowther.\nA referencia OSND do sitio de Shap Avenue p\u00f3dese dar como NY5614, pero os l\u00edmites reais do complexo seguen en d\u00fabida. Algunhas pedras perd\u00e9ronse, alg\u00fans err\u00e1ticos naturais poder\u00edan ser engadidos ao monumento en tempos hist\u00f3ricos, e os primeiros relatos do escenario de William Stukeley, Thomas Pennant, Lady Lonsdale e George Hall non son f\u00e1ciles de conciliar.\nNon obstante, a avenida pode verse no contexto do val no que se sit\u00faa. Clare sinalou que a vista cara ao leste \u00e9 restrinxida, que puido haber un tarn (lago) preto do lugar e que o extremo sur das li\u00f1as de pedras puido rematar nun regato. Tam\u00e9n puido haber unha fonte dentro do complexo. Todas estas caracter\u00edsticas son similares \u00e1s que se atopan nos complexos de Long Meg e Mayburgh. O complexo de Shap ten c\u00edrculos de pedra e cairns ao leste del, como o Hardendale Stone Cairn, Castle Howe, Seal Howe e Oddendale.\nAdemais, o foco norte dalgunhas das pedras da avenida Shap \"norte\" parece ser un t\u00famulo en Skellaw Hill, o foco sur dalgunhas das pedras da avenida Shap \"sur\" tam\u00e9n parece ser un t\u00famulo ou varios.\nA avenida.\nAs disposici\u00f3ns reais das pedras orixinais na(s) avenida(s) xa non se poden determinar (polo menos sen escavaci\u00f3n). Clare suxire que hab\u00eda d\u00faas v\u00edas; un que consta dunha \u00fanica fila, m\u00e1is espazada, ao oeste e noroeste de Skellaw Hill, e unha de d\u00faas filas, como suxire Burl, ou unha fila dobre, m\u00e1is pr\u00f3xima, como suxire Clare, que parte dunha pedra agora perdida. c\u00edrculo en Carl Lofts (preto do hotel Greyhound), at\u00e9 o c\u00edrculo sur en Kemp Howe. As d\u00faas avenidas forman un arco ao oeste da aldea de Shap que se move aproximadamente en direcci\u00f3n norte-noroeste a sur-sueste. Sinala que a composici\u00f3n xeol\u00f3xica (granito rosa) das principais pedras piramidais (Goggleby Stone, Thunder stone) difire da das outras pedras do complexo.\nOs rastros de oito pedras marcan a avenida que conduc\u00eda en direcci\u00f3n noroeste desde o c\u00edrculo de pedras de Kemp Howe. Catro das pedras da avenida a\u00ednda se poden ver en campos ao oeste de Shap: NY562147 , NY555153 , NY559150 (a pedra de Goggleby) e NY558152 (Campo de Asper).\nDe norte a sur p\u00f3dense observar as seguintes caracter\u00edsticas principais:\nA pedra do trono ou do raio (Thunder Stone).\nA primeira pedra importante da avenida \u00e9 a enorme Thunder Stone (NY551158) que se atopa 3\u00a0km ao noroeste do c\u00edrculo de pedras de Kemp Howe, e est\u00e1 xusto ao noroeste de Skellaw Hill. Esta pedra non foi colocada no chan, sen\u00f3n que est\u00e1 na superficie deixada polo xeo en retirada, polo que \"pode que non forme parte da avenida constru\u00edda\".\nT\u00famulo de Skellaw Hill.\nA avenida pasa polo t\u00famulo de Skellaw Hill, tam\u00e9n co\u00f1ecido como Outeiro dos Cr\u00e1nios ou Outeiro Skellow, (NY556155 ), un t\u00famulo funerario redondo. Est\u00e1 situado 2.4\u00a0km ao noroeste do c\u00edrculo de pedras de Kemp Howe. \nPedra do campo de Asper.\nA pedra do campo de Asper (Asper's Field Stone) \u00e9 unha pedra enorme en terreos privados, duns nove p\u00e9s de alto por cinco de ancho, que caeu de costado. Ten d\u00faas marcas de copa na parte superior, unha cun s\u00f3 anel arredor.\nPedra Goggleby.\nA Pedra Gobbleby (The Goggleby Stone, NY559150) \u00e9 a seguinte que se pode ver, xusto ao sur de Asper's Field. Est\u00e1 situado nun campo por unha estrada secundaria entre Keld e Shap. Ten uns 3'5m de alto e unha marca de copa na s\u00faa cara norte e unha depresi\u00f3n artificial pouco profunda por riba dela. A pedra de Goggleby caera, pero foi erixida de novo por Tom Clare, o arque\u00f3logo do condado, despois de escavala.\nCromlech de South Shap (Kemp Howe).\nOs restos do c\u00edrculo de pedras (NY567132) sit\u00faanse na estrada A6 fronte \u00e1 antiga gasolineira preto dun terrapl\u00e9n de ferrocarril. O c\u00edrculo de pedra est\u00e1 moi danado, os construtores de ferrocarr\u00eds vitorianos atravesaron o propio c\u00edrculo e s\u00f3 quedan seis pedras de granito rosa no seu lugar. Todas as pedras est\u00e1n ca\u00eddas. No seu d\u00eda formaron un c\u00edrculo cun di\u00e1metro duns 14 metros.\nData e finalidade.\nClare suxire que as avenidas datan do per\u00edodo neol\u00edtico tard\u00edo (aproximadamente 3.000-2.000 a. C.), base\u00e1ndose na evidencia proporcionada pola escavaci\u00f3n de Goggleby Stone mencionada anteriormente.\nTam\u00e9n sinala que o complexo de Shap \u00e9 importante pola falta dun henge ou un gran c\u00edrculo de pedras (como en Mayburgh ou Long Meg). O trazado, coas s\u00faas semellanzas cos outros dous complexos, m\u00e1is a elecci\u00f3n do granito rosa para as grandes pedras, suxire unha raz\u00f3n ritual similar detr\u00e1s do monumento, que quizais estendese ao longo de varias xeraci\u00f3ns."}
{"id": "556581", "revid": "127505", "url": "https://gl.wikipedia.org/wiki?curid=556581", "title": "Pedra de raio (folclore)", "text": "Pedra do raio \u00e9 o nome de varios tipos de pedra vinculadas a raios e lendas en varios lugares do mundo. \nDenominaci\u00f3ns.\nPedra do raio, pedra do l\u00f3strego, pedra do trono, pedra da pezo\u00f1a, pedra da cobra ou da serpe ou pedra do trono son alg\u00fans dos nomes que se lle d\u00e1 en Galiza a varios tipos de pedras de diversas orixes, entre elas aos instrumentos de pedra prehist\u00f3ricos, principalmente bifaces, s\u00edlex, cristais de rocha que adoitan atoparse nas ra\u00edces das \u00e1rbores, fulgurita, meteoritos etc. As \"pedras de raio\" poden ter diversas formas, poden ser redondas, alongadas, en forma de prisma etc. Tam\u00e9n se chama ceraunia, do lat\u00edn \"ceraunio\"; Solino, recolle as referencias de Plinio \u00e1s xoias ceraunias dos lusitanos que \"protexen contra a violencia do raio.\" \nTradici\u00f3n hist\u00f3rica, crenzas e usos.\nA \"pedra do raio\" era usada como amuleto para levar consigo ou coloc\u00e1base no tellado ou no interior da casa para protexerse, ou para sandar velenos. \nA crenza nas pedras do raio at\u00f3pase en toda Europa, Asia, Polinesia e moitos outros lugares do mundo.\nNo mundo cl\u00e1sico grecorromano e na Grecia e Italia modernas.\nOs gregos e romanos, polo menos desde o per\u00edodo helen\u00edstico en diante, utilizaron as cabezas de machado de pedra do Neol\u00edtico para a apotropaica protecci\u00f3n dos edificios. Zeus acostumaba ser representado cun raio na man, por\u00e9n \u00e1s veces leva un machado de pedra. Na \u00e9poca romana cos\u00edanse dentro de colares de cans xunto cun anaqui\u00f1o de coral para evitar que os cans se volvesen tolos. \nUnha pescuda de 1985 sobre o uso de machados prehist\u00f3ricos en contextos romano-brit\u00e1nicos atopou corenta exemplos, dos cales vinte e nove estaban asociados a edificios (inclu\u00edndo vilas, estruturas militares, templos e fornos). En Italia colg\u00e1banse ao pescozo dos nenos para protexelos de enfermidades e para afastar o mal de ollo e a\u00ednda hoxe algunhas casas en Grecia poden ter unha \"astropel\u00e9kia\" (\"machada de raio\") para protexer o fogar.\nIdade Media.\nDurante a Idade Media moitas destas pedras ben labradas eran veneradas como armas, que durante a \"guerra no ceo\" foran usadas para expulsar a Satan\u00e1s e os seus ex\u00e9rcitos. De a\u00ed que no s\u00e9culo XI o emperador bizantino enviou ao emperador do Sacro Imperio Romano Xerm\u00e1nico un \"machado do ceo\"; e no s\u00e9culo XII un bispo de Rennes afirmou o valor dos treb\u00f3ns como un medio divinamente designado para asegurar o \u00e9xito na batalla, a seguridade no mar, a seguridade contra o trono e a inmunidade contra os so\u00f1os desagrad\u00e1beis.\nEscandinavia.\nNa mitolox\u00eda escandinava as pedras do raio, tam\u00e9n chamadas pedras de Thor, eran frecuentemente adoradas como deidades dom\u00e9sticas que evitaban feitizos e bruxer\u00edas. Vot\u00e1baselles cervexa como ofrenda e \u00e1s veces unx\u00edanse con manteiga. En Suecia ofrecen protecci\u00f3n contra elfos.\nSu\u00edza.\nEn Su\u00edza o dono dunha pedra do raio d\u00e1lle voltas, no extremo dunha correa, tres veces arredor da s\u00faa cabeza, e l\u00e1nzaa \u00e1 porta da s\u00faa vivenda \u00e1 chegada dunha tormenta para evitar o impacto dos raios nas vivendas.\nFrancia.\nNos Alpes franceses protexen as ovellas, mentres que noutros lugares de Francia p\u00e9nsase que facilitan o parto. Casualmente foi en Francia onde se deu un maior debate cient\u00edfico sobre o tema. En 1723, o naturalista Antoine de Jussieu, nas memorias \u00e1 \"Acad\u00e9mie Royale des Sciences de Paris\", afirma que as ceraunias son ferramentas humanas, compar\u00e1ndoas coas herramientas atopadas no Caribe ou Canad\u00e1. En 1734, o anticuario Nicholas Mahudel, nas memorias \u00e1 \"Acad\u00e9mie Royale des Inscription et Belles-Lettres\", destaca a semellanza funcional entre as ceraunias e outras ferramentas. Boucher de Perthes, foi un arque\u00f3logo descubriu cara a 1830 ferramentas de s\u00edlex nas gravas do val do r\u00edo Somme e apuntou as s\u00faas teor\u00edas sobre o home antediluviano; foi o primeiro en establecer que Europa fora poboada polo home primitivo, sendo un precursor das teor\u00edas de Charles Darwin.\nPa\u00edses lus\u00f3fonos e Pen\u00ednsula Ib\u00e9rica.\nSegundo a crenza popular en Portugal, o raio \u00e9 unha pedra que cae e afunde sete paus ou brazas, cada ano sobe unha braza, e tarda sete anos en sa\u00edr \u00e1 superficie. Cando a pedra cae, salta moitas veces no chan, deixando a terra \"esgazada\".\nNo sur de Portugal, os dentes de quenlla fosilizados tam\u00e9n son \"considerados como pedras de raio\".\nNo Brasil os meteoritos tam\u00e9n se chaman pedras de raios e o s\u00edlex \u00fasase como pedra para adivi\u00f1ar onde hai ouro, tesouros e auga.\nEn Catalu\u00f1a ch\u00e1manse \"pedres de llamp\" ou \"cer\u00e0unies\" e po\u00f1\u00edanse como badal nos chocallos para protecci\u00f3n do gando. En Arag\u00f3n os talism\u00e1ns de s\u00edlex ch\u00e1manse \"piedras de rayo\" ou \"rellas\". En Euskal Herria son \"tximistarria\" ou \"ozpinarria\" os machados protectores de pedras de raio.\nNas Illas Brit\u00e1nicas.\nNos varios pa\u00edses das illas Brit\u00e1nicas hai varias denominaci\u00f3ns e crenzas relativas. En Inglaterra ch\u00e1manlle \"fairy dart\" (dardos de fada) e \"thunderstone\" (pedra do raio), en Cumbria, no complexo prehist\u00f3rico de Shap Stone Avenue unha das pedras megal\u00edticas ch\u00e1mase tam\u00e9n Thunder Stone. En Escocia \u00e9 co\u00f1ecida co nome de \"fairie hammers\" (martelos das fadas) e en gal\u00e9s \"ga\u00e9 s\u00eddhe\". En Irlanda \u00e9 o \"Silum Baling Go\" (u\u00f1a do dedo gordo do p\u00e9 de Baling Go).\nNa tradici\u00f3n b\u00e1ltica e eslava.\nNa clasificaci\u00f3n de Dum\u00e9zil, Perun era o deus da guerra e do poder militar e f\u00edsico, e como tal ti\u00f1a unha ampla gama de armas fant\u00e1sticas. Na mitolox\u00eda eslava os raios e as frechas eran pedras, segundo as crenzas, a fulgurita e a belemnita, as\u00ed como alg\u00fans restos de ferramentas prehist\u00f3ricas, son restos desas armas, chamadas \"pedras de Perun\", \"pedras de trono\" e \"frechas de Perun\"; outras denominaci\u00f3ns son \"dedos do demo\", \"dedos de Deus\" e \"dedos da Virxe\". En Lituania ch\u00e1manse \"dedos de Berkun\". Cr\u00edase que as pedras do trono volv\u00edan \u00e1s veces ao ceo despois de permanecer na terra sete anos. As pedras serv\u00edan de protecci\u00f3n contra a mala sorte, maxia negra, doenzas e, por suposto, contra os raios. Perun ten outra arma tan destrutiva como as frechas de pedra e raio: as maz\u00e1s douradas. Nas lendas eslavas as maz\u00e1s de ouro aparecen como o dispositivo definitivo de destruci\u00f3n. Un exemplo diso p\u00f3dese ver nesta canci\u00f3n popular bosn\u00edaca:\n\"... Te izvadi tri jabuke zlatne\"\n\"Eu baci ih nebu u visine...\"\n\"...Tri munje od neba pukose\"\n\"Jedna Gadja Dva Djevera Mlada,\"\n\"Druga gadja pashu na dorinu,\"\n\"Treca gadja svata sest stotina,\"\n\"Non tes que facer nada,\"\n\"Ni da kaze, kako pogibose.\"\n\"...Ent\u00f3n colleu as tres maz\u00e1s de ouro\nE botounas ao ceo...\n...Tres raios caeron do ceo,\nUn golpeou a dous cu\u00f1ados,\nOutro golpeou a Pasha e o seu cabalo,\nO terceiro deulle a seiscentos invitados \u00e1 voda,\nNon quedou un s\u00f3 ollo para presenciar\nSobra dicir como morreron\".\nP\u00e9nsase que esas m\u00edticas maz\u00e1s son s\u00edmbolos dunha descarga atmosf\u00e9rica moi conspicua pero a\u00ednda m\u00e1is rara, o raio esf\u00e9rico. O mesmo ocorrer\u00eda coas marcas de trono do folclore eslavo oriental.\nTam\u00e9n cr\u00edan que as pedras do raio curaban as verrugas dos homes e das bestas, e durante a Semana da Paix\u00f3n ti\u00f1an a propiedade de revelar un tesouro. No libro de Kormcz, publicado no s\u00e9culo VI polo patriarca Xo\u00e1n III de Constantinopla, adv\u00edrtese contra estas crenzas.\nTradici\u00f3n asi\u00e1tica.\nEn Birmania \u00fasanse como cura e prevenci\u00f3n da apendicite. No Xap\u00f3n curan for\u00fanculos e \u00falceras. Na India os ioguis ou faquires te\u00f1en unha pedra da cobra; Tvashtar o construtor divino e fabricante de ferramentas celestiais, deu a Indra a s\u00faa lanza \"vashra\" e a pedra do raio. En Malaisia \u200b\u200be Sumatra util\u00edzanse para afiar os kris, consid\u00e9ranse obxectos moi afortunados e atribu\u00edronse que son pedras de toque para o ouro. En Borneo g\u00e1rdanse xunto co gran para protexelo.\nEn Am\u00e9rica e \u00c1frica.\nOs descendentes do pobo yoruba \u00e1s pedras do raio ch\u00e1manlhe \"odduaras\". En Carolina do Norte e Alabama existe a crenza de que as pedras de s\u00edlex colocadas no lume evitar\u00e1n que os falc\u00f3ns molesten \u00e1s gali\u00f1as, unha crenza que probabelmente se deriva da idea europea de que as frechas dos elfos protexen aos animais dom\u00e9sticos. \nNo folclore nativo americano o s\u00edlex era un obxecto de veneraci\u00f3n pola maior\u00eda das tribos dos indios americanos. Segundo o mito da orixe Pawnee a Estrela da ma\u00f1\u00e1 deu ao home armas e apeiros de pedra. Entre os pobos k'iche' de Guatemala, hai un mito de que un pedernal caeu do ceo e rompeu en 1600 anacos, cada un dos cales se converteu nun deus. Tohil, o deus que lles deu lume, a\u00ednda se representa como s\u00edlex. Este mito proporciona un paralelo \u00e1 crenza case universal na pedra do trono, e lembra como se adoraba ao deus romano X\u00fapiter en forma de pedra de s\u00edlex. O xam\u00e1n cheroqui invoca un pedernal cando est\u00e1 a piques de escarificar a un paciente antes de aplicar o seu medicamento. Entre os indios Pueblo tam\u00e9n hai crenzas sobre o s\u00edlex relacionadas con feitizos, guerra ou medicina."}
{"id": "556582", "revid": "5863", "url": "https://gl.wikipedia.org/wiki?curid=556582", "title": "SNCASE Languedoc", "text": "O SNCASE SE.161 Languedoc foi un avi\u00f3n de pasexeiros catrimotor franc\u00e9s producido por SNCASE (Sud-Est). Desenvolvido a partir do Bloch MB.160 e co\u00f1ecido a finais dos anos 30 como o (SNCSO) Bloch MB.161, o SE.161 estivo en servizo con Air France e os militares franceses tras a segunda guerra mundial.\nHistoria.\nEn 1936 Air Afrique necesitaba un novo avi\u00f3n de pasaxeiros para os seus servizos africanos. Marcel Bloch propuxo un desenvolvemento do seu avi\u00f3n Bloch MB.160, o Bloch MB.161, que tras a segunda guerra mundial converteuse no SNCASE SE.161 Languedoc. Os traballos de dese\u00f1o do novo avi\u00f3n comezaron en 1937. O prototipo, F-ARTV, voou por vez primeira o 15 de decembro de 1939. Estaba impulsado por catro motores radiais Gnome-Rh\u00f4ne 14N de 1 020 cabalos cada un. O avi\u00f3n pasou por un lento programa de desenvolvemento e os voos de proba non estiveron completos ata xaneiro de 1942. O goberno da Francia de Vichy realizou un pedido por 20 unidades en decembro de 1941, pero ning\u00fan deles chegou a constru\u00edrse. O programa quedou finalmente abandonado tras o bombardeo aliado da factor\u00eda de Saint-Martin-du-Touch, Alta Garona en 1944.\nTras a liberaci\u00f3n de Francia o goberno provisional liderado polo xeneral De Gaulle autorizou a reanudaci\u00f3n da aproduci\u00f3n voando o primeiro exemplar da primeira serie de produci\u00f3n, designada SE.161 e co rexistro \"F-BATA\", o 25 de agosto ou o 17 de setembro de 1945. Un lote inicial de 40 exemplares de produci\u00f3n foi completado para Air France entre outubro de 1945 e abril de 1948.\nO Languedoc era un avi\u00f3n de pasaxeiros monoplano de \u00e1 baixa cantilever con catro motores e d\u00faas derivas de construci\u00f3n met\u00e1lica. Ti\u00f1a unha tripulaci\u00f3n de cinco persoas (piloto, copiloto/navegante, operador de radio, enxe\u00f1eiro de voo e asistente de cabina). A cabina est\u00e1ndar ti\u00f1a espazo para 33 pasaxeiros sentados en 11 filas de 3, d\u00faas a estribor e unha a babor. Un arranxo alternativo nunha primeira clase ti\u00f1a 24 asentos. Air France introduciu unha versi\u00f3n de alta densidade con 44 asentos en 1951.\nO Languedoc ti\u00f1a un tren de cola retractable coas rodas principais baixo as \u00e1s e estaba impulsado por catro motores radiais Gnome-Rh\u00f4ne 14N 44/45 ou 54/55 de 1 020 cabalos en g\u00f3ndolas nos bordos de ataque das \u00e1s, con convertibilidade parcial a pist\u00f3ns en li\u00f1a refrixerados por auga.\nConstru\u00edronse un total de 100 exemplares para Air France, a Forza A\u00e9rea de Francia e a Armada de Francia. Varios exemplares us\u00e1ronse como avi\u00f3ns de proba en Villacoublay. O \u00fanico cliente de exportaci\u00f3n de avi\u00f3n de nova produci\u00f3n foi a aeroli\u00f1a polaca LOT, que mercou cinco unidades, alg\u00fans deles equipados con motores radiais Pratt &amp; Whitney R-1830 Twin Wasp."}
{"id": "556584", "revid": "89787", "url": "https://gl.wikipedia.org/wiki?curid=556584", "title": "La escopeta nacional", "text": "La escopeta nacional \u00e9 un filme espa\u00f1ol de 1978 do director Luis Garc\u00eda Berlanga que mostra un acedo retrato da clase empresarial e pol\u00edtica dos \u00faltimos anos do franquismo, xa nos anos 70. Debido ao \u00e9xito do filme segu\u00edronlle dous filmes m\u00e1is que conformaron a trilox\u00eda da familia Leguineche: \"Patrimonio nacional\" (1981) e \"Nacional III\" (1982), ben acollidas pola cr\u00edtica e o p\u00fablico. Berlanga inspirouse nas cazar\u00edas de Franco para realizar o filme.\nSinopse.\nInverno de 1972. Jaume Canivell (Jos\u00e9 Sazatornil), un fabricante catal\u00e1n de porteiros electr\u00f3nicos para edificios, viaxa a Madrid coa s\u00faa secretaria (M\u00f3nica Randall), quen en realidade \u00e9 a s\u00faa amante. Van asistir a unha cazar\u00eda paga por el mesmo na leira \"Los Tejadillos\", propiedade dos Marqueses de Leguineche. Por\u00e9n, oficialmente \u00e9 o marqu\u00e9s quen paga a cazar\u00eda aos amigos. O obxectivo de Canivell \u00e9 relacionarse coa alta sociedade para mellorar o negocio e poder vender os porteiros nas urbanizaci\u00f3ns de nova construci\u00f3n. Na cazar\u00eda establece amizade con \u00c1lvaro (Antonio Ferrandis), Ministro de Industria do gabinete. \nPor\u00e9n, desde que chega \u00e1 leira todo son sobresaltos e aparici\u00f3ns de personaxes absurdos. Durante a s\u00faa estad\u00eda, Canivell e a s\u00faa parella son testemu\u00f1os da destruci\u00f3n dunha extravagante colecci\u00f3n do marqu\u00e9s de Leguineche (Lu\u00eds Escobar), do rapto dunha actriz masoquista (B\u00e1rbara Rey) polo fillo onanista do marqu\u00e9s (Jos\u00e9 Lu\u00eds L\u00f3pez V\u00e1zquez) ou do cambio de goberno que deixa ao seu contacto ministerial na r\u00faa. Isto obriga a Canivell a ga\u00f1arse agora a amizade do novo equipo de goberno, do Opus Dei, presente tam\u00e9n na cazar\u00eda. Entre outros disparates, o propio Canivell debe facerse pasar por un produtor de cine, axudar na misa na capela da leira, \"aceptar\" que a cazar\u00eda a paga o marqu\u00e9s ou devolver \"xenerosamente\" un premio dun bingo celebrado na leira.\nProduci\u00f3n.\nEntre as localizaci\u00f3ns da rodaxe at\u00f3pase a leira madrile\u00f1a de \"El Ric\u00f3n\". Est\u00e1 situada no municipio de Aldea del Fresno, no suroeste da Comunidade, a 53 km da capital.\nPremios.\n34.\u00aa edici\u00f3n das Medallas do C\u00edrculo de Escritores Cinematogr\u00e1ficos"}
{"id": "556586", "revid": "15490", "url": "https://gl.wikipedia.org/wiki?curid=556586", "title": "Comal", "text": "A palabra comal (do nahuatl \"comalli\") util\u00edzase en M\u00e9xico e Am\u00e9rica Central para nomear un utensilio da coci\u00f1a tradicional usado como prancha. \nO comal tradicional dos pobos de M\u00e9xico e Am\u00e9rica Central \u00e9 unha peza de olar\u00eda con forma de prato chan. Col\u00f3case sobre tres ou catro pedras chamadas \"tenamaxtles\", a xeito de soporte, para poder acender lume e brasas por debaixo. Tradicionalmente util\u00edzase para preparar varios tipos de pratos, en particular, tortillas de millo, tlayudas e totopos, entre outros.\nOs comales de cer\u00e1mica actuais adoitan recibir un tratamento superficial chamado \"curado\" ou \"curaci\u00f3n\". Consiste en fregar o comal a\u00ednda sen usar cunha mestura de auga e cal e despois deixalo secar. Desta maneira, o comal t\u00f3rnase antiadherente.\nCoa introduci\u00f3n de sistemas de manufactura e produci\u00f3n, os comales tam\u00e9n se fabrican en l\u00e1mina met\u00e1lica e adoitan ser m\u00e1is grandes c\u00f3s de cer\u00e1mica. Alg\u00fans te\u00f1en unha depresi\u00f3n circular na parte central que serve para conter aceite ou manteiga l\u00edquidos, utilizados cando se efect\u00faa a fritura de varios produtos alimenticios."}
{"id": "556587", "revid": "865", "url": "https://gl.wikipedia.org/wiki?curid=556587", "title": "Fairey Aviation Company", "text": "Fairey Aviation Company Limited foi un construtor aeron\u00e1utico brit\u00e1nico da primeira metade do s\u00e9culo XX baseado en Hayes, Heaton Chapel e RAF Ringway. Destacou polo dese\u00f1o de varios importantes avi\u00f3ns militares, como a familia Fairey III, o Swordfish, o Firefly, e o Gannet, tivo unha forte presenza na subministraci\u00f3n de avi\u00f3ns navais, e tam\u00e9n constru\u00edu bombardeiros para a Royal Air Force.\nTras a segunda guerra mundial a compa\u00f1\u00eda diversificou as s\u00faas actividades e dedicouse tam\u00e9n \u00e1 enxe\u00f1er\u00eda mec\u00e1nica e \u00e1 fabricaci\u00f3n de botes. A divisi\u00f3n de fabricaci\u00f3n de avi\u00f3ns pasou a mans de Westland Aircraft en 1960. Tras unha serie de fusi\u00f3ns e adquisici\u00f3ns, as principais empresas sucesoras da compa\u00f1\u00eda son agora FBM Babcock Marine Ltd, Spectris plc, e WFEL (anteriormente Williams Fairey Engineering Limited), fabricando esta \u00faltima pontes port\u00e1tiles."}
{"id": "556589", "revid": "23204", "url": "https://gl.wikipedia.org/wiki?curid=556589", "title": "Casabe de iuca", "text": "O casabe de iuca (ou simplemente casabe) \u00e9 un pan asmo (sen l\u00e9vedo), crocante, delgado e circular feito de fari\u00f1a de iuca. \u00c1sase nun budare, nun comal ou nunha prancha. A s\u00faa produci\u00f3n e consumo rem\u00f3ntase a tempos prehisp\u00e1nicos.\nA iuca ou mandioca era, xunto o millo, un dos principais cultivos da \u00e9poca precolombiana. Debido \u00e1s posibilidades de conservaci\u00f3n, o casabe era unha das fontes fundamentais de alimentaci\u00f3n dos pobos ind\u00edxenas do norte de Suram\u00e9rica. Formaba parte da dieta tradicional dos pobos ta\u00ednos, caribes e arahuacos, nativos do Caribe. No Brasil e no Per\u00fa denom\u00ednaselle tapioca \u00e1 masa de fari\u00f1a de iuca h\u00famida, tamizada e cocida a alta temperatura.\nCaracter\u00edsticas.\nO casabe foi orixinalmente producido polos pobos nativos americanos, arahuacos, ta\u00ednos e caribes. Era un alimento esencial na Rep\u00fablica Dominicana, Venezuela, as Antillas Menores, Bermudas, Colombia, Cuba, Hait\u00ed, Honduras, as Illas Caim\u00e1n, Xamaica e Porto Rico, onde estas ra\u00edces eran dunha planta moi com\u00fan nos bosques tropicais pluviosos.\nO casabe constit\u00fae o alimento ou pan principal de moitos grupos \u00e9tnicos ind\u00edxenas do Oriente de Venezuela. Os pobos como os yekuana, kari\u00f1a, yanomami, piaroa e warao mante\u00f1en estas tradici\u00f3ns.\nEn areas do oriente amaz\u00f3nico de Colombia, como no departamento de Guain\u00eda, o casabe de yuca \u00e9 parte da dieta diaria para as etnias wenaiwika, kurripako, puinave, sikuani, piaroa e yeral. Ademais, elaboran coa iuca amarga elaboran ma\u00f1oco (ou tapioca) ou katara (un tipo de prebe picante), que tam\u00e9n forman parte da s\u00faa dieta diaria e consomen con caldos (ajicero) ou bebidas (yucuta). Tam\u00e9n se utiliza para consumir en viaxes longas por non ser un produto perecedoiro, e mesmo a usan para facer pizza.\nOs pobos ind\u00edxenas arahuacos, tainos e caribes confeccionaban o casabe rascando a casca da iuca cun angazo de madeira dentado con coios afiados, achas de \u00f3so, espi\u00f1as de peixe grosas ou pezas similares, incrustadas e pegadas con resina. A polpa obtida introduc\u00edase no \"sebuc\u00e1n\", especie de coadoiro feito de follas de palma entretecidas. O sebuc\u00e1n pendur\u00e1base dunha \u00e1rbore e al\u00ed deb\u00eda soportar o peso de d\u00faas ou m\u00e1is persoas sentadas nel at\u00e9 espremeren ben todo o yare, un l\u00edquido venenoso. Despois a masa peneir\u00e1base cun cernidor para elaborar tortas delgadas e redondas de entre uns 60 cm e 1 m de di\u00e1metro. Estas coci\u00f1\u00e1banse nun fog\u00f3n sobre unha prancha chamada budare. \nEn Venezuela a elaboraci\u00f3n deste alimento tradicional incorpora hoxe certa tecnolox\u00eda, como prensas mecanizadas, m\u00e1quinas para o relado ou budares para un mellor aproveitamento da calor que permitan elaborar varias tortas \u00e1 vez. \nActualmente \u00e9 consumido en distintas zonas do pa\u00eds e existen varios tipos. Cara ao sur elab\u00f3rase unha variedade m\u00e1is grosa e dura (chamada vulgarmente \u00abcasabe burrero\u00bb) e cara aos Llanos unha variedade m\u00e1is fina chamada casabe \u00abgalleta\u00bb pola s\u00faa fraxilidade. Tam\u00e9n se elabora un doce cunha combinaci\u00f3n do casabe con panela e un tipo de queixo tradicional chamado \"queso de a\u00f1o\", ao que se lle d\u00e1 o nome de naiboa.\nEn Honduras co\u00f1\u00e9cese como a comida tradicional da poboaci\u00f3n afrodescendente, e util\u00edzana como acompa\u00f1ante nos seus pratos. O resto da poboaci\u00f3n cons\u00f3mea como aperitivo, coci\u00f1ado no forno e aderezado con moito allo. Na actualidade \u00e9 comercializado e exportado.\nTipos de ra\u00edces.\nHai d\u00faas clases de ra\u00edces de iuca. \nAcompa\u00f1amentos.\nO casabe c\u00f3mese con mojito, con aceite ou con carne asada de porco. No Oriente venezolano \u00fasase para acompa\u00f1ar o peixe. Tam\u00e9n se pode preparar con azucre, coco, carnes, almibre, torradas con sal, lasa\u00f1as, chulas, un tipo de pan e mesmo un pastel. \u00c9 tradicional a expresi\u00f3n \"A falta de pan, casabe!\".\nAs tortas delgadas e crocantes de casabe acot\u00edo p\u00e1rtense en anacos e c\u00f3mense como galletas. Pode comerse s\u00f3 ou como acompa\u00f1amento doutros pratos coma pan. A variedade m\u00e1is grosa adoita comerse lixeiramente h\u00famida cunhas poucas pingas de l\u00edquido, coma un pan moi suave e liso. A variedade grosa \u00e9 a que se acostuma utilizar como acompa\u00f1ante do sancocho."}
{"id": "556592", "revid": "85894", "url": "https://gl.wikipedia.org/wiki?curid=556592", "title": "Juan Garc\u00eda-Gallardo", "text": "Juan Manuel Garc\u00eda-Gallardo Frings, nado en Burgos o 18 de marzo de 1991, \u00e9 un xinete de equitaci\u00f3n, avogado e pol\u00edtico espa\u00f1ol. Foi o candidato \u00e1 Xunta de Castela e Le\u00f3n nas elecci\u00f3ns auton\u00f3micas de 2022 por Vox. Logo de chegar o seu partido a un acordo de goberno co Partido Popular est\u00e1 proposto para vicepresidente da Xunta de Castela e Le\u00f3n.\nTraxectoria.\nFillo e neto de avogados, licenciouse en dereito na Universidade Pontificia Comillas e realizou un mestrado dobre de acceso \u00e1 avogac\u00eda e dereito de empresa na Universidade de Deusto. Membro do Centro Ecuestre Miraflores, foi campi\u00f3n de Espa\u00f1a universitario de h\u00edpica en 2012e campi\u00f3n de Castela e Le\u00f3n de salto en 2020. Participou no campionato mundial universitario de debate en castel\u00e1n que se celebrou en Madrid en 2013. En decembro de 2016 entrou a traballar no bufete da s\u00faa familia.\nPol\u00edtica.\nEn xaneiro de 2022 anunciouse que Garc\u00eda-Gallardo \u00eda encabezar a lista de Vox \u00e1s elecci\u00f3ns anticipadas para as Cortes de Castela e Le\u00f3n, malia entrar no partido s\u00f3 en xu\u00f1o do ano anterior.Logo do seu seu nomeamento, eliminou ch\u00edos de twitter con comentarios sobre persoas LGBT, feministas, roman\u00eds e inmigrantes; en 2011 escribira \"Semella unha grande idea recuperar Ra\u00fal para a Eurocopa. Hai que heterosexualizar ese deporte cheo de maric\u00f3ns\". Este comentario en particular defendeuno como unha brincadeira de mocidade.\nDurante a campa\u00f1a, comprometeuse a pactar co gobernante Partido Popular para evitar un goberno dese partido en solitario, e considerouno un partido \"adicto ao poder\" mais tam\u00e9n afirmou que non \u00eda haber alianza se o PP non asum\u00eda as pol\u00edticas de Vox, como os incentivos econ\u00f3micos para aumentar a natalidade na comunidade aut\u00f3noma.\nLogo das elecci\u00f3ns, Vox pasou de ter un deputado a 13, co 17% do voto, e mudou no terceiro partido da c\u00e1mara. Nas negociaci\u00f3ns para formar goberno Garc\u00eda-Gallardo d\u00edxolle ao presidente en funci\u00f3ns Alfonso Fern\u00e1ndez Ma\u00f1ueco que s\u00f3 formar\u00eda unha coalici\u00f3n de se eliminar d\u00faas normas: unha lei de 2010 sobre violencia de x\u00e9nero que Vox considera politicamente motivada e que infravalora outras formas de violencia, e un decreto de 2018 que establec\u00eda un Consello Asesor para a Memoria Hist\u00f3rica\nO 10 de marzo de 2022, Ma\u00f1ueco anunciou a formaci\u00f3n dun goberno de coalici\u00f3n con Vox, no que este grupo ter\u00eda tres conselleiros dos dez do goberno e Garc\u00eda-Gallardo ser\u00eda o vicepresidente. Comprometeuse, tam\u00e9n, a substitu\u00edr a lei de violencia de x\u00e9nero por unha lei de violencia dom\u00e9stica con independencia do x\u00e9nero e por primeira volta un partido de ultradereita entraba nun goberno en Espa\u00f1a dende a transici\u00f3n \u00e1 democracia.. As\u00ed e todo, o presidente da Xunta de Castela e Le\u00f3n comprometeuse a que o seu goberno \u00eda ter pleno respecto \u00e1 orde constitucional e ao Estatuto de Autonom\u00eda de Castela e Le\u00f3n."}
{"id": "556598", "revid": "15490", "url": "https://gl.wikipedia.org/wiki?curid=556598", "title": "Solino", "text": "Caio Xulio Solino (en lat\u00edn: \"Gaius Julius Solinus\"), co\u00f1ecido como Solino, foi un gram\u00e1tico latino e compilador de diferentes obras, que viviu no s\u00e9culo III ou no s\u00e9culo IV.\nTraxectoria.\nFoi o autor de \"De mirabilibus mundi,\" que circulaba baixo o subt\u00edtulo \"Collectanea rerum memorabilium\" e de \"Polyhistor.\" Cont\u00e9n unha breve descrici\u00f3n do mundo antigo, con detalles que responden a cuesti\u00f3ns hist\u00f3ricas, sociais, relixiosas e naturais, na s\u00faa maior parte extra\u00eddas da \"Naturalis Historia\" de Plinio o Vello e da xeograf\u00eda de Pomponio Mela."}
{"id": "556599", "revid": "15490", "url": "https://gl.wikipedia.org/wiki?curid=556599", "title": "Gaius Julius Solinus", "text": ""}
{"id": "556600", "revid": "15490", "url": "https://gl.wikipedia.org/wiki?curid=556600", "title": "Caio Xulio Solino", "text": ""}
{"id": "556603", "revid": "25090", "url": "https://gl.wikipedia.org/wiki?curid=556603", "title": "Prohibici\u00f3n de prensa lituana", "text": "A prohibici\u00f3n de prensa lituana ( lituano : \u00abspaudos draudimas\u00bb ) foi a prohibici\u00f3n de todas as publicaci\u00f3ns en lituano impresas en alfabeto latino que estivo en vigor de 1865 a 1904 no Imperio Ruso, que controlaba Lituania na \u00e9poca. Pola contra, permit\u00edanse, e mesmo se incentivaba, aquelas publicaci\u00f3ns en lituano que usaban o cir\u00edlico.\nEsta pol\u00edtica de censura surxiu ap\u00f3s a insurecci\u00f3n fracasada de xaneiro de 1863, asumindo a forma dunha orde administrativa en 1864, e non foi levantada ate o 24 de abril de 1904. Os tribunais rusos reverteran d\u00faas condeas en procesos de prohibici\u00f3n de prensa en 1902 e 1903, pero os reveses da guerra ruso-xaponesa no inicio de 1904 trouxeron unha pol\u00edtica rusa m\u00e1is flex\u00edbel em relaci\u00f3n \u00e1s minor\u00edas.\nSobre prohibic\u00f3n, era ilegal imprimir, importar, distribuir ou posuir calquera publicaci\u00f3n no alfabeto latino. As autoridades zaristas esperaban que esta medida, parte de un plano maior de rusificaci\u00f3n , diminu\u00edse a influencia polaca sobre os lituanos e os devolvese ao que eran considerados seus antigos lazos hist\u00f3ricos ca Rusia. Entrementres, os lituanos organizaran a imprenta fora do Imperio, principalmente na Lituania Menor ( Pr\u00fasia Oriental ) e nos Estados Unidos.\nHistoria.\nO 22 de maio de 1864, o zar Alexandre II de Rusia aproba este programa. Uns d\u00edas m\u00e1is tarde, Muravyov emite unha orde administrativa que prohib\u00eda a impresi\u00f3n de libros de texto en lituano escritos en alfabeto latino. Esta orde foi desarrollada nunha prohibici\u00f3n total o 6 de setembro de 1865 por Konstantin Petrovich von Kaufman , sucesor de Muravyov. Kaufman emite esta orde a seis gobernanzas veci\u00f1as declarando a prohibici\u00f3n total de todas as publicaci\u00f3ns e esixindo que os comit\u00e9s de censura a apliquen sen dubidalo. Unha semana m\u00e1is tarde, Pyotr Valuev , ministro do Interior, extende a orde a todo o Imperio . En 1866, a prohibici\u00f3n ampl\u00edase a\u00ednda m\u00e1is para incluir todos os libros acad\u00e9micos.\nA pesar da s\u00faa aplicaci\u00f3n estricta e xeneralizada, ningunha das medidas de apoio \u00e1 prohibici\u00f3n foi codificada en lei. A prohibici\u00f3n aplicouse bas\u00e1ndose \u00fanicamente en ordes administrativas e na aprobaci\u00f3n do zar. Cando os poderes temporais especiais do Gobernador Xeral foron revocados en 1871, estas ordes administrativas perderon todo valor legal. A partir dese momento, a prohibici\u00f3n non tivo base legal, pero a\u00ednda se aplicaba estrictamente.\nA resistencia organizada \u00e1 prohibici\u00f3n, tanto legal como ilegal, foi iniciada en grande medida polo bispo Motiejus Valan\u010dius , quen solicitou ao goberno que eximira da prohibici\u00f3n aos libros de oraci\u00f3ns. Tralo que pasou a patrocinar o fluxo ilegal de libros desde f\u00f3ra de Lituania . O per\u00edodo desde a morte de Valan\u010dius en 1875 at\u00e9 1883 viu o estabelecemento do xornal en idioma lituano \u00abAuszra\u00bb (O amencer), e a resistencia neste momento est\u00e1 asociada co bispo Antanas Baranauskas . A resistencia intensificouse cara finais do s\u00e9culo XIX, posteriormente a que en 1889 se estabelecera outro importante xornal, \u00abVarpas\u00bb (A camp\u00e1), editado por Vincas Kudirka . Entre 1891 e 1893 confisc\u00e1ronse e destru\u00edronse 31.718 exemplares; entre 1900 e 1902 este n\u00famero aumentou a 56.182, o que indica o seu maior fluxo.\nO per\u00edodo comprendido entre 1890 e 1904 viu a publicaci\u00f3n duns 2.500 t\u00edtulos de libros no alfabeto latino lituano. A maior\u00eda destos se publicaron en Tilsit , cidade de Prusia Oriental , maila que algunhas publicaci\u00f3ns chegaron a Lituania desde Estados Unidos . A principios do s\u00e9culo XX l\u00f3grase unha versi\u00f3n escrita en grande medida estandarizada do idioma, basada en usos hist\u00f3ricos e da \u00abAuk\u0161taitijan\u00bb (terras altas); as letras -\u010d- e -\u0161- foron emprestamos da ortograf\u00eda checa . A gram\u00e1tica lituana ampliamente aceptada , de Jonas Jablonskis , aparece en 1901. \nA introduci\u00f3n clandestina destes libros foi pos\u00edbel grazas \u00e1 figura do knygne\u0161iai (portadores de libros), figura clave empregada no renacemento nacional, propio dos nacionalismos rom\u00e1nticos contempor\u00e1neos en Europa. Nestes contrabandos de material impreso introduc\u00edanse cada ano en Lituania entre trinta e corenta mil libros, un terzo dos cales eran decomisados polos aduaneiros rusos ou confiscados no interior do pa\u00eds. Durante este per\u00edodo s\u00f3 se imprimiron na Lituania, sometida ao Imperio ruso, cincuenta e cinco t\u00edtulos en lituano, todos eles utilizando o alfabeto cir\u00edlico.\nEn per\u00edodos m\u00e1is recentes da historia de Lituania, xa en 1973, a prohibici\u00f3n \u00e9 lembrada, e a historia da imprenta en lituano reinvindicada, na construci\u00f3n da escultura \"Vaclovas Krutinis\" , o cronista. Unha obra de arte mostrando a un hombre cun libro aberto nas mans diante da antiga imprenta \"Mamon\u010diai\" (1575-1624) nomeada imprenta real no seu tempo. A primeira imprenta do Pobo ruteno coincidindo co final do Gran Ducado de Lituania (1490 - 1541).\nA escultura foi o proxecto de graduaci\u00f3n dos estudantes de V. Krutinis, do Instituto de Artes hom\u00f3nimo. O traballo comezou nun patio interior privado sen permiso do Concello ou dos propietarios da terra. Ao d\u00eda seguinte a obra foi rematada mais as autoridades permitiron que non fose demolida en base aos argumentos de que pod\u00eda ser usada como parte das celebraci\u00f3ns do 630 aniversario de Vilnius. "}
{"id": "556604", "revid": "89787", "url": "https://gl.wikipedia.org/wiki?curid=556604", "title": "Guido Capello", "text": "Guido Capello, nado en Monsummano Terme, Pistoia, o 4 de febreiro de 1923 e finado en Lecco o 25 de outubro de 2001, foi un futbolista e adestrador italiano.\nTraxectoria.\nNacido na Toscana, creceu no Piemonte. Como futbolista militou nos equipos xuven\u00eds do Ardita e do Torino, xogando m\u00e1is tarde no Ivrea, Como, Lecco, Pro Sesto e Mariano Calcio.\nTras colgar as botas, comezou a adestrar aos equipos xuven\u00eds do Lecco, cos que en 1963 ga\u00f1ou o Campionato De Martino de Serie B. Na tempada 1967/68 pasou a adestrar o Maceratese, na Serie C, e posteriormente tivo un breve paso polo banco do Ascoli.\nAdestrou logo o Entella, antes de ser contratado pola Atalanta para a s\u00faa canteira, onde foi o primeiro adestrador en ali\u00f1ar como l\u00edbero a Gaetano Scirea, futbolista que pasar\u00eda a ser un dos mellores da historia nesa posici\u00f3n. Na tempada 1973/74 estivo \u00e1 fronte do Asti na Serie C, antes de ser chamado por Paolo Mazza para dirixir os equipos xuven\u00eds do SPAL, collendo ademais as rendas do primeiro equipo na Serie B en d\u00faas ocasi\u00f3ns.\nPosteriormente pasou polo Lecco, o Alessandria e o Biellese, antes de pechar a s\u00faa carreira na canteira do Ascoli."}
{"id": "556609", "revid": "98629", "url": "https://gl.wikipedia.org/wiki?curid=556609", "title": "Estados membros da OTAN", "text": "A OTAN (Organizaci\u00f3n do Tratado do Atl\u00e1ntico Norte) \u00e9 unha alianza internacional composta de 30\u00a0estados membros de Europa, Am\u00e9rica do Norte, e Asia. Estabeleceuse coa sinatura do Tratado do Atl\u00e1ntico Norte o 4 de abril de 1949. O Artigo Cinco do tratado exp\u00f3n que se un ataque armado acontece contra alg\u00fan dos estados membros, ser\u00e1 considerado un ataque contra todos eles, polo que os demais estados membros asistir\u00e1n ao membro atacado, con forzas armadas se \u00e9 preciso.\nDos 30 pa\u00edses membros, 27 at\u00f3panse principalmente en Europa, dous en Am\u00e9rica do Norte, e un en Asia. Entre 1994 e 1997, cre\u00e1ronse foros m\u00e1is amplos para a cooperaci\u00f3n rexional entre a OTAN e os seus veci\u00f1os, como a Asociaci\u00f3n para a Paz, a iniciativa do Di\u00e1logo mediterr\u00e1neo e o Consello de Asociaci\u00f3n Euro-Atl\u00e1ntico.\nTodos os membros te\u00f1en ex\u00e9rcitos, ag\u00e1s Islandia, que non pos\u00fae un ex\u00e9rcito t\u00edpico (mais ten unha garda costeira e unha pequena unidade de especialistas civ\u00eds para as operaci\u00f3ns da OTAN). Tres dos membros da OTAN son pa\u00edses con armamento nuclear: Francia, Reino Unido e Estados Unidos. A OTAN conta con 12\u00a0estados membros fundadores. Tres novos estados asoci\u00e1ronse entre 1952 e 1955, e un cuarto membro uniuse en 1982. Dende 1999 a 2020, despois da fin da Guerra Fr\u00eda, a OTAN engadiu 14\u00a0membros m\u00e1is.\nActualmente a OTAN reco\u00f1ece a Bosnia e Hercegovina, Xeorxia, e Ucra\u00edna como membros candidatos na s\u00faa pol\u00edtica de ampliaci\u00f3n de Portas Abertas.\nFundaci\u00f3n e cambios na afiliaci\u00f3n.\nDezaoito estados un\u00edronse \u00e1 OTAN dende a s\u00faa fundaci\u00f3n en 1949 por 12\u00a0pa\u00edses (B\u00e9lxica, Canad\u00e1, Dinamarca, Francia, Islandia, Italia, Luxemburgo, Pa\u00edses Baixos, Noruega, Portugal, Reino Unido e Estados Unidos). O maior aumento de membros produciuse en 2004 cando se uniron 7\u00a0pa\u00edses. Ata agora, ning\u00fan pa\u00eds sa\u00edu da alianza.\nAs adici\u00f3ns do s\u00e9culo XX incl\u00faen a Grecia e Turqu\u00eda en 1952, Alema\u00f1a do Oeste en 1955, e Espa\u00f1a en 1982. Tres pa\u00edses do antigo Pacto de Varsovia, Hungr\u00eda, Rep\u00fablica Checa e Polonia adher\u00edronse en 1999. Coa reunificaci\u00f3n alem\u00e1 en 1990 incorporouse o territorio da antiga Alema\u00f1a do Leste. En maio do 2000, 10 pa\u00edses do B\u00e1ltico e de Europa do Leste formaron o grupo Vilnius para cooperar para afiliaci\u00f3n na OTAN.\nAs adici\u00f3ns do s\u00e9culo XXI comezaron en 2004 cando se uniron sete estados do grupo Vilnius (Bulgaria, Estonia, Letonia, Lituania, Roman\u00eda, Eslovaquia, Eslovenia). Os tres restantes asoci\u00e1ronse posteriormente, Albania e Croacia en 2009 e Macedonia do Norte en 2020. Montenegro uniuse en 2017."}
{"id": "556613", "revid": "98629", "url": "https://gl.wikipedia.org/wiki?curid=556613", "title": "Carlos Poll\u00e1n", "text": "Carlos Poll\u00e1n Fern\u00e1ndez, nado en Le\u00f3n en 1966, \u00e9 un ex-xogador, exadestrador de balonm\u00e1n e pol\u00edtico espa\u00f1ol de Vox que \u00e9 o presidente das Cortes de Castela e Le\u00f3n dende o 10 de marzo de 2022 e anteriormente foi presidente do club de balonm\u00e1n CB Ademar (2009-2013).\nTraxectoria.\nFillo de familia mineira.. Graduado social diplomado pola Universidade de Le\u00f3n en 1994 e grao en dereito pola Universidade Camilo Jos\u00e9 Cela en 2020, traballou como asesor laboral mentres formaba parte do cadro do equipo de balonm\u00e1n Ademar de Le\u00f3n dende 1986. Xogou como porteiro durante oito anos e adestrou os seus equipos xuven\u00eds antes de se converter no presidente do club en 2009. A s\u00faa presidencia acabou nun concurso de acredores por mor dunha d\u00e9beda impagada de m\u00e1is de 500 000 \u20ac.\nPol\u00edtica.\nEn 2019, Poll\u00e1n presentouse como candidato \u00e1 alcald\u00eda de Sariegos nas elecci\u00f3ns locais sen lograr acta de concelleiro. Figurou no quinto lugar da lista de Vox \u00e1s Cortes de Castela e Le\u00f3n nas elecci\u00f3ns auton\u00f3micas. En 2019 asumiu a presidencia de Vox na provincia de Le\u00f3n no medio dunha crise ao non entrar o seu partido na deputaci\u00f3n provincial . Poll\u00e1n encabezou a lista de Vox en Le\u00f3n nas elecci\u00f3ns auton\u00f3micas de 2022 O 10 de marzo anunciouse un acordo para a formaci\u00f3n dun goberno de coalici\u00f3n entre o PP e Vox e Poll\u00e1n converteuse en presidente das Cortes.\nPoll\u00e1n, dentro da li\u00f1a do seu partido, oponse \u00e1 divisi\u00f3n de Espa\u00f1a en comunidades aut\u00f3nomas, e argumenta que as comunidades aut\u00f3nomas viraron entes centralizados e marxinaron provincias perif\u00e9ricas, como no caso do seu Le\u00f3n natal."}
{"id": "556615", "revid": "55340", "url": "https://gl.wikipedia.org/wiki?curid=556615", "title": "Juan Manuel Garc\u00eda-Gallardo Frings", "text": ""}
{"id": "556616", "revid": "55340", "url": "https://gl.wikipedia.org/wiki?curid=556616", "title": "Juan Garc\u00eda-Gallardo Frings", "text": ""}
{"id": "556617", "revid": "55340", "url": "https://gl.wikipedia.org/wiki?curid=556617", "title": "Juan Manuel Garc\u00eda-Gallardo", "text": ""}
{"id": "556618", "revid": "55340", "url": "https://gl.wikipedia.org/wiki?curid=556618", "title": "Carlos Poll\u00e1n Fern\u00e1ndez", "text": ""}
{"id": "556619", "revid": "15490", "url": "https://gl.wikipedia.org/wiki?curid=556619", "title": "Lisa McGee", "text": "Lisa McGee, nada en 1979/1980 \u00e9 unha dramaturga e guionista de Irlanda do Norte. McGee \u00e9 a creadora e guionista de \"Derry Girls\", unha serie de comedia que comezou a emitirse en Channel 4 no Reino Unido en xaneiro de 2018. En 2018, foi catalogada como unha das 100 mulleres da BBC.\nTraxectoria.\nMcGee naceu en Derry, Irlanda do Norte, e estudou teatro na Universidade Queen's de Belfast. Foi escritora vinculada ao Royal National Theatre de Londres en 2006. As s\u00faas obras incl\u00faen \"Jump\", \"The Heights\", \"Nineteen Ninety Two\" e \"Girls and Dolls\", polas que ga\u00f1ou a Stewart Parker Trust New Playwright Bursary 2007.\nOs cr\u00e9ditos televisivos de McGee incl\u00faen \"The Things I Haven't Told You\" para BBC Three, a serie de televisi\u00f3n irlandesa \"Raw\" que ela creou para RT\u00c9, como guionista de tres series de \"Being Human\" para a BBC foi nomeada aos BAFTA, a comedia de situaci\u00f3n de Channel 4 \"London Irish\", que ela creou, e escribindo para a serie dram\u00e1tica \"The White Queen\" da BBC 1 foi nomeada ao Globo de Ouro, \"Indian Summers\" para Channel 4 e \"The Deceived\" para Channel 5 coescrita co seu marido Tobias Beer. A s\u00faa obra teatral \"Jump\" foi adaptada \u00e1 pantalla grande.\nVida persoal.\nEst\u00e1 casada co actor Tobias Beer."}
{"id": "556620", "revid": "98629", "url": "https://gl.wikipedia.org/wiki?curid=556620", "title": "Derry Girls", "text": "Derry Girls \u00e9 unha serie de televisi\u00f3n brit\u00e1nica, creada e escrita por Lisa McGee e estreada o 4 de xaneiro de 2018 a trav\u00e9s de Channel 4. \u00c9 a comedia m\u00e1is exitosa da canle dende \"Father Ted\", e est\u00e1 inspirada nas propias experiencias de McGee crecendo en Derry na d\u00e9cada de 1990, durante os anos finais do conflito de Irlanda do Norte. Est\u00e1 protagonizada por Saoirse-Monica Jackson, Louisa Harland, Nicola Coughlan, Jamie-Lee O'Donnell e Dylan Llewellyn, no papel de cinco adolescentes que viven no Derry de mediados de 1990 e asisten ao Instituto Our Lady Immaculate, un instituto de secundaria ficticio baseado no real Thornhill College, onde estudou McGee. Foi producida pola compa\u00f1\u00eda brit\u00e1nica Hat Trick Productions, e foi rodada en Irlanda do Norte, sendo rodadas a maior\u00eda das escenas en Derry e algunhas en Belfast.\nSinopse.\n\"Derry Girls\" est\u00e1 ambientada na vida de catro adolescentes de Derry, Irlanda do Norte, e un de Londres na d\u00e9cada de 1990 que estudan nun colexio feminino de monxas cat\u00f3licas. A protagonista \u00e9 Erin Quinn, unha moza ambiciosa e sarc\u00e1stica, e o resto do grupo est\u00e1 formado pola s\u00faa curm\u00e1 Orla, as s\u00faas amigas Claire e Michelle, e o primo ingl\u00e9s desta \u00faltima, James. Erin vive na mesma casa cos seus pais, o seu av\u00f3 materno, a s\u00faa t\u00eda e a s\u00faa curm\u00e1.\nA historia desenv\u00f3lvese nos anos 90 e est\u00e1 marcada polo final do conflito de Irlanda do Norte, que tivo en Derry a un dos seus m\u00e1is tristes protagonistas: a cidade estivo tradicionalmente dividida entre barrios cat\u00f3licos \u2014quen a chaman \"Derry\u2014\" e protestantes \u2014Londonderry\u2014, e foi foco de conflitos como a batalla do Bogside (1969) ou o Domingo Sanguento (1972). A pesar diso, a maior\u00eda das historias est\u00e1n relacionadas coa adolescencia e a transici\u00f3n cara \u00e1 madurez. A propia autora, Lisa McGee, \u00e9 norteirlandesa e baseouse na s\u00faa infancia para perfilar a maior\u00eda das historias.\nO elenco protagonista est\u00e1 formado por xente que xa interpretara alg\u00fans papeis en series brit\u00e1nicas e irlandesas, mentres que os secundarios son defendidos por xente con experiencia. Entre eles cabe destacar a Ian McElhinney (\"Game of Thrones\"), Tommy Tiernan (The Tommy Tiernan Show), Tara Lynne O'Neill (\"EastEnders\") e Ardal O'Hanlon (\"Father Ted\").\nRecepci\u00f3n.\n\"Derry Girls\" converteuse na serie de televisi\u00f3n m\u00e1is vista en Irlanda do Norte desde que se te\u00f1en rexistros, cun 54% de cota de pantalla en termos xerais e un 64% entre o p\u00fablico obxectivo de 16 a 34 anos. A ra\u00edz do \u00e9xito de audiencia do primeiro episodio, Channel 4 confirmou a segunda tempada e vendeu os dereitos de emisi\u00f3n internacional a Netflix.\nAs valoraci\u00f3ns da cr\u00edtica especializada foron positivas en termos xerais. O diario \"The Guardian\" valorou a s\u00faa autenticidade, a s\u00faa visi\u00f3n da adolescencia, e a s\u00faa capacidade para explicar o d\u00eda a d\u00eda da sociedade norteirlandesa, cos mesmos so\u00f1os e preocupaci\u00f3ns que o resto do pa\u00eds.\nA serie foi galardoada como \u00abmellor comedia\u00bb nos Premios da Televisi\u00f3n Irlandesa de 2018 e nos da Royal Television Society de 2019."}
{"id": "556621", "revid": "111586", "url": "https://gl.wikipedia.org/wiki?curid=556621", "title": "O rei dos gatos", "text": "The King of the Cats (O rei dos gatos) \u00e9 un conto popular das illas brit\u00e1nicas. O exemplo m\u00e1is antigo co\u00f1ecido at\u00f3pase en \"Beware the Cat\", escrito por William Baldwin en 1553, a\u00ednda que est\u00e1 relacionado coa historia do s\u00e9culo I de \"A morte de Pan\". Outras versi\u00f3ns relevantes incl\u00faen unha carta escrita por Thomas Lyttelton, publicada por primeira vez en 1782, MG Lewis contou a historia a Percy Bysshe Shelley en 1816, e unha versi\u00f3n foi adaptada por Joseph Jacobs de varias fontes, inclu\u00edndo unha recollida por Charlotte S. Burne. Walter Scott informou de que era un conto infantil moi co\u00f1ecido nas Highlands de Escocia no s\u00e9culo XVIII. P\u00f3dese clasificar como un conto da \"morte dun elfo (ou gato)\": Aarne\u2013Thompson\u2013Uther tipo 113A ou lenda migratoria Christiansen tipo 6070B.\nResumo.\nUn home que viaxa s\u00f3 ve un gato (ou escoita unha voz), que lle fala dicindo que lle diga a algu\u00e9n (a mi\u00fado un nome estra\u00f1o, presuntamente desco\u00f1ecido para o personaxe) que morreu outra persoa (normalmente un nome estra\u00f1o) versi\u00f3ns simplemente fan que o viaxeiro vexa un grupo de gatos celebrando un funeral real. Chega ao seu destino e conta o que pasou, cando de s\u00fapeto o gato da casa chora algo as\u00ed como \"Ent\u00f3n eu son o rei dos gatos!\", corre pola cheminea ou sae da porta, e nunca m\u00e1is se volve ver.\nTradici\u00f3n popular.\n\"Beware the Cat\", escrito en 1553 e publicado por primeira vez en 1561, co\u00f1ecido como o primeiro texto de ficci\u00f3n de terror m\u00e1is longo que un conto e posibelmente a primeira novela publicada en ingl\u00e9s, cont\u00e9n dous contos tradicionais sobre gatos, que aparecen en similares formas antes e despois da s\u00faa publicaci\u00f3n; do que \"O rei dos gatos\" \u00e9 un exemplo not\u00e1bel.\nNa obra \"Romeo e Xulieta\" de William Shakespeare, Mercutio chama a Tebalto \"Pr\u00edncipe dos gatos\", e a\u00ednda que isto \u00e9 m\u00e1is probabelmente en referencia a Tibert/Tybalt o \"Pr\u00edncipe dos gatos\" en \"Reynard the Fox\", demostra a existencia da frase desde polo menos o s\u00e9culo XVI en Inglaterra.\nUn rei ou se\u00f1or dos gatos aparece en polo menos dous contos tradicionais irlandeses. O m\u00e1is chamativo \u00e9 que algunhas versi\u00f3ns do \"Imtheacht na Tromdhaimhe\" ( \"As Actas da Gran Instituci\u00f3n\" Barda) incl\u00faen unha disputa entre o bardo Sench\u00e1n Torp\u00e9ist e o rei Guaire Aidne mac Colm\u00e1in de Connacht, que levou ao bardo a maldicir primeiro a todos os ratos, matando unha ducia deles de vergo\u00f1a, seguidos dos gatos que deber\u00edan ter controlado os ratos; en represalia, o rei dos gatos, Irusan, fillo de Arusan, caza a Sench\u00e1n coa intenci\u00f3n de matalo, pero \u00e1 s\u00faa vez \u00e9 asasinado por St Kieran. Este conto foi reelaborado por Lady Jane Wilde como \"Seanchan the Bard and the King of the Cats\", publicado no seu libro de 1866 \"Ancient Legends of Ireland\", e inclu\u00eddo no libro \"Irish Fairy Tales\" de WB Yeats de 1892. O segundo foi contado como \"When the King of the Cats Came to King Connal 's Dominion\" no libro de 1916 de Padraic Colum \"The King of Ireland's Son\".\nOs gatos est\u00e1n conectados en moitas tradici\u00f3ns folcl\u00f3ricas con seres sobrenaturais e sobrenaturais como os elfos e as fadas."}
{"id": "556622", "revid": "111586", "url": "https://gl.wikipedia.org/wiki?curid=556622", "title": "The King of the Cats", "text": ""}
{"id": "556623", "revid": "5863", "url": "https://gl.wikipedia.org/wiki?curid=556623", "title": "Euphaedra", "text": "Euphaedra \u00e9 un x\u00e9nero de Lepidoptera da familia Nymphalidae, subfamilia Limenitidinae, tribo Adoliadini, conta con 8 subx\u00e9neros, 215 especies e 150 subespecies reco\u00f1ecidas cientificamente.\nLocalizaci\u00f3n.\nEste x\u00e9nero de Lepidoptera e as especies dos subx\u00e9neros que a compo\u00f1en, at\u00f3panse distribu\u00eddas en todo o continente africano (\u00c1frica)."}
{"id": "556624", "revid": "23204", "url": "https://gl.wikipedia.org/wiki?curid=556624", "title": "Paul Galdone", "text": "Paul Galdone nado o 2 de xu\u00f1o de 1907 e finado o 7 de novembro de 1986, foi un ilustrador e escritor m\u00e1is co\u00f1ecido polos libros ilustrados para nenos.\nBiograf\u00eda.\nPrimeiros anos.\nNaceu en Budapest no Imperio Austroh\u00fangaro e emigrou aos Estados Unidos en 1921. Estudou arte na Art Student's League e na NY School for Industrial Design de Nova York. Serviu no ex\u00e9rcito estadounidense durante a segunda guerra mundial.\nCarreira e honras.\nIlustrou case todos os libros de Eve Titus, inclu\u00edndo a serie \"Basil of Baker Street\" que foi levada ao cinema na pel\u00edcula de animaci\u00f3n de Disney, \"The Great Mouse Detective\". Galdone e Titus foron nomeados para as Medallas Caldecott por \"Anatole\" (1957) e \"Anatole and the Cat\" (1958). Os t\u00edtulos foron m\u00e1is tarde chamados Caldecott Honor books en 1971. Recibiu postumamente o Premio Kerlan de 1996 pola s\u00faa contribuci\u00f3n \u00e1 literatura infantil. Os seus relatos de contos cl\u00e1sicos como \"A gali\u00f1a vermella\" ou \"Three Billy Goats Gruff\" convert\u00e9ronse en cl\u00e1sicos.\nMorte.\nO 7 de novembro de 1986 aos 79 anos morreu dun ataque card\u00edaco en Nyack, Nova York ."}
{"id": "556626", "revid": "23204", "url": "https://gl.wikipedia.org/wiki?curid=556626", "title": "Bristol Boxkite", "text": "O Bristol Boxkite (aficialmente Bristol Biplane) foi o primeiro avi\u00f3n producido por British and Colonial Aeroplane Company (despois co\u00f1ecida como Bristol Aeroplane Company). Trat\u00e1base dun biplano de impulsi\u00f3n baseado no exitoso Farman III e foi dos primeiros modelos de avi\u00f3ns en ser constru\u00eddos en cantidade. Como o tipo foi usado por Bristol para prop\u00f3sitos de instruci\u00f3n nas s\u00faas escolas de voo en Larkhill e Brooklands, moitos dos primeiros aviadores brit\u00e1nicos aprenderon a voar nun Boxkite. En 1911 catro unidades foron mercadas pola Oficina de Guerra e vend\u00e9ronse varios a Rusia e Australia. O avi\u00f3n continuou sendo usado como adestrador ata o inicio da Primeira guerra mundial.\nHistoria.\nA intenci\u00f3n orixinal de Sir George White, o fundador e presidente de Bristol Aircraft, era a de constru\u00edr copias licenciadas do biplano de Zodiac, dese\u00f1ado por Gabriel Voisin. Un exemplo dese dese\u00f1o foi importado de Francia e exposto por Bristol nunha mostra a\u00e9rea en Londres en marzo de 1910, e posteriormente levouse a Brooklands para realizar probas de voo. Os intentos iniciais de facelo voar foron un completo fracaso. Isto debeuse principalmente debido \u00e1 s\u00faa secci\u00f3n da \u00e1 pouco axeitada, pero o avi\u00f3n tam\u00e9n estaba falto de potencia polo seu peso, e unhas novas \u00e1s pouco poder\u00edan facer para mellorar o seu rendemento. Consegu\u00eduse un \u00fanico voo moi breve o 28 de maio aos mandos de Maurice Edmond, pero tras un accidente que danou o seu tren de aterraxe o 10 de xu\u00f1o o proxecto foi abandonado. \nA Sir George recomend\u00e1ronlle facerse cos dereitos para constru\u00edr copias do exitoso biplano de Farman. Isto foi imposible porque George Holt Thomas, fundador de Airco, estaba negociando os dereitos coa compa\u00f1\u00eda Farman, pero George Challenger, o enxe\u00f1eiro xefe da f\u00e1brica de Bristol en Filton, creu que poder\u00eda fabricar unha copia xa que os detalles completos do avi\u00f3n de Farman foran publicados na revista \"Flight\". Sir George autorizou isto, e Challenger comezou a traballar nos planos dun novo avi\u00f3n. O primeiro exemplar constru\u00eduse en semanas, usando alg\u00fans dos compo\u00f1entes das copias abandonadas do modelo de Zodiac, e foi entregado \u00e1 escola de voo da compa\u00f1\u00eda en Larkhill, Salisbury Plain, onde voou por vez primeira o 30 de xullo de 1910 pilotado por Maurice Edmond. Farman demandou a Bristol por infracci\u00f3n de patente, pero os avogados da compa\u00f1\u00eda reclamaron melloras substanciais de dese\u00f1o en cuesti\u00f3ns de detalles construtivos, e finalmente desestimouse a demanda."}
{"id": "556627", "revid": "15490", "url": "https://gl.wikipedia.org/wiki?curid=556627", "title": "Miguel Su\u00e1rez Arca", "text": "Miguel Su\u00e1rez Arca, nado en Mieres en xaneiro de 1993, \u00e9 un pol\u00edtico berciano que \u00e9 procurador nas Cortes de Castela e Le\u00f3n por Vox. \nTraxectoria.\nFormaci\u00f3n e carreira profesional.\nEstudou xesti\u00f3n de hostaler\u00eda tur\u00edstica na Universidade de Ciencias Aplicadas Haaga-Helia e direcci\u00f3n hoteleira e tur\u00edstica na Escola Universitaria de Hoteler\u00eda e Turismo de Sant Pol de Mar. Traballou como coci\u00f1eiro e xefe de \u00e1rea en diferentes cadeas hoteleira e como director comercial na empresa familiar, un laboratorio de an\u00e1lise xen\u00e9tica. \nCarreira pol\u00edtica.\nResidente en Ponferrada \u00e9 coordinador de Vox no Bierzo. Nas elecci\u00f3ns \u00e1s Cortes de Castela e Le\u00f3n de 2022, foi o n\u00famero dous do seu partido pola provincia de Le\u00f3n e resultou elixido procurador nas Cortes."}
{"id": "556628", "revid": "25871", "url": "https://gl.wikipedia.org/wiki?curid=556628", "title": "Ponte de Salime", "text": "A ponte de Salime foi unha ponte sobre o r\u00edo Navia que estaba situada nas proximidades da vila de Salime (156 habitantes a mediados do s\u00e9culo XIX), no concello de Grandas de Salime da Terra Eo-Navia de Asturias. Foi unha c\u00e9lebre construci\u00f3n, polo impresionante escenario no que se situaba e por ser, durante m\u00e1is de tres s\u00e9culos, a \u00fanica ponte que cruzaba o Navia nos \u00faltimos setenta quil\u00f3metros do seu percorrido.\nA ponte databa da primeira metade do s\u00e9culo XVI e malia derrumbarse en 1936 reconstru\u00eduse dous anos despois para finalmente desaparecer en 1953 asolagada polo encoro de Salime, que igualmente alagou a propia aldea de Salime, ag\u00e1s unha casa, a\u00ednda en p\u00e9 no s\u00e9culo XXI, situada uns metros por riba da cota m\u00e1xima do encoro.\nMarco xeogr\u00e1fico.\nO r\u00edo Navia discorre de sur a norte, e case todo o seu curso transcorre por monta\u00f1as, ata o punto de carecer de veigas dignas de tal nome. Isto fai que atravesar o seu val xere problemas para calquera v\u00eda de comunicaci\u00f3n.\nAo atravesar o concello de Grandas de Salime acent\u00faase esta caracter\u00edstica, o r\u00edo discorre a unha altitude de entre 200 e 110 metros, encaixado entre os cumes de Buspol (1.121 m) polo leste e m\u00e1is o Bornela (749 m) polo oeste, e nas s\u00faas abas sit\u00faanse respectivamente Verducedo a 900 m, e Grandas a 570 m. \u00c9 precisamente entre Verducedo e Grandas onde se estreitaba ao m\u00e1ximo o leito do Navia, pechado entre os muros da ozca co\u00f1ecida como El Carpio, sobre o que se atopaba a vila de Salime.\nDesco\u00f1\u00e9cese en que punto cruzaba dous mil anos atr\u00e1s o val do Navia a v\u00eda romana que un\u00eda Lucus Augusti con Lucus Asturum, no centro da actual Asturias; as\u00ed e todo, suponse que a calzada medieval considerada como o Cami\u00f1o de Santiago Primitivo segu\u00eda o mesmo trazado que, en canto \u00e1 traves\u00eda do Navia, as investigaci\u00f3ns de Pisa Men\u00e9ndez localizan no lugar de Leirado, uns tres quil\u00f3metros augas arriba de Salime, onde hab\u00eda unha primitiva ponte que, segundo novas do s\u00e9culo XVIII, desapareceu a finais da Idade Media, co que ao principiar a Idade Moderna non exist\u00eda unha ponte \u00fatil pola que cruzar.\nConstruci\u00f3n.\nNo ano 1548 constru\u00eduse unha ponte nas inmediaci\u00f3ns de Salime nunha cota algo m\u00e1is baixa que a vila, ponte que atravesaba a m\u00e1is de 40 metros sobre o leito do r\u00edo, a ozca de El Carpio. A s\u00faa construci\u00f3n supuxo abandonar o antigo cami\u00f1o por Leirado, de xeito que dende Verducedo abeir\u00e1base polo sur o pico de Buspol e logo hab\u00eda que realizar unha vertixinosa baixada ata Salime, e ao pasar a ponte emprend\u00edase unha esforzada subida, co\u00f1ecida como \"A costa de Grandas\", ata esta vila.\nDurante m\u00e1is de trescentos anos, ata a construci\u00f3n nos \u00faltimos anos do s\u00e9culo XIX da ponte de Salcedo e da ponte de Navia-Coa\u00f1a, na estrada de Oviedo \u00e1 Coru\u00f1a pola costa (actual N-634), a ponte de Salime foi, fundamental nas comunicaci\u00f3ns entre Asturias e Galicia. A partir de ent\u00f3n a s\u00faa importancia foi s\u00f3 comarcal, a\u00ednda que imprescindible para os veci\u00f1os de Salime.\nCaracter\u00edsticas.\nA ponte estaba formada por un \u00fanico arco de medio punto de pedra con 16 metros de luz, unha altura de case 50 metros sobre o r\u00edo e o largo dunha congostra. En outubro de 1936, un desprendemento na beira dereita do r\u00edo provocou o derrube da ponte e a morte de d\u00faas persoas que se atopaban nela nese momento. A situaci\u00f3n de guerra civil en Espa\u00f1a atrasou dous anos a s\u00faa reconstruci\u00f3n, que rematou a finais de 1938.\nA nova ponte base\u00e1base en catro semib\u00f3vedas de formig\u00f3n armado articuladas e armadas con ferros redondos de r\u00f3tulas de chumbo, cada semib\u00f3veda pesaba case seis toneladas. Alz\u00e1base mediante cables que se un\u00edan a p\u00f3rticos de madeira colocados provisionalmente sobre os estribos laterais. Ti\u00f1a unha luz entre centros de r\u00f3tulas de 20 metros, frecha de 5 metros e un largo de cuberta de 3,60 con calzada de 2,50; e mant\u00edvose ata que en 1953 quedou asolagada polas augas do encoro."}
{"id": "556630", "revid": "15490", "url": "https://gl.wikipedia.org/wiki?curid=556630", "title": "Mar\u00eda Graciela del Carmen Iturbide Guerra", "text": ""}
{"id": "556631", "revid": "15490", "url": "https://gl.wikipedia.org/wiki?curid=556631", "title": "Mar\u00eda Graciela del Carmen Iturbide", "text": ""}
{"id": "556634", "revid": "5863", "url": "https://gl.wikipedia.org/wiki?curid=556634", "title": "Papilionoidea", "text": "Papilionoidea \u00e9 unha superfamilia monofil\u00e9tica de lepid\u00f3pteros ditrisios que incl\u00fae todas as familias de bolboretas di\u00farnas. A s\u00faa circunscrici\u00f3n actual coincide coa delimitaci\u00f3n tradicional do clado Rhopalocera, e suxire que as superfamilias Hesperioidea e Hedyloidea non son v\u00e1lidas.\nNomenclatura.\nDurante moitos anos, os ropal\u00f3ceros tiveron o rango taxon\u00f3mico de suborde no que se inclu\u00edan as bolboretas di\u00farnas, en contraposici\u00f3n da suborde Heterocera, ou bolboretas nocturnas (trazas, falenas e outras, ou \"moths\" para os angl\u00f3fonos). Esta antiga divisi\u00f3n dos lepid\u00f3pteros en d\u00faas subordes quedou superada pola clad\u00edstica moderna que demostrou que se trataba dunha clasificaci\u00f3n artificial e, na actualidade, os lepid\u00f3pteros se subdividen nas subordes Aglossata, Glossata, Heterobathmiina e Zeugloptera. O termo ropal\u00f3cero \u00e9 frecuentemente utilizado, pero inapropiado segundo as regras de nomenclatura e o co\u00f1ecemento actual sobre o grupo. Demostrouse que o clado conformado polas seis familias de bolboretas di\u00farnas forman un grupo monofil\u00e9tico xunto coa familia Hedylidae, a este grupo asign\u00f3uselle o rango de superfamilia e o nome correcto \u00e9 Papilionoidea.\nA caracter\u00edstica que se usaba para separar os ropal\u00f3ceros dos heter\u00f3ceros era a forma das antenas; na maior\u00eda dos ropal\u00f3ceros as antenas son longas, delgadas e acaban un engrosamento ou maza, mentres que nos heter\u00f3ceros, as antenas te\u00f1en formas moi diversas e variadas segundo as familias.\nFamilias de Papilionoidea.\nSegundo a clasificaci\u00f3n tradicional, Papilionoidea inclu\u00eda cinco familias:\nPero a circunscrici\u00f3n actual, agrega \u00e1s familias Hesperiidae e Hedylidae, anteriormente consideradas como superfamilias independentes (Hesperioidea e Hedyloidea respectivamente).\nEvoluci\u00f3n e Bioxeograf\u00eda.\nAs an\u00e1lises filoxen\u00e9ticas recentes suxiren que todas as sete familias forman un clado monofil\u00e9tico, cos Papilionidae como grupo irm\u00e1n do resto das familias de Lepidoptera: \nSeis das sete familias de Papilionoidea est\u00e1n distribu\u00eddas por todo o mundo. Hedylidae \u00e9 a \u00fanica familia restrinxida \u00e1 rexi\u00f3n Neotropical, e polo menos tres das outras familias (Nymphalidae, Hesperiidae e Riodinidae) te\u00f1en maior riqueza nesta rexi\u00f3n. Lycaenidae ten unha maior riqueza na rexi\u00f3n Afrotropical, mentres que Papilionidae e Pieridae son m\u00e1is ricas na rexi\u00f3n Oriental.\nInteracci\u00f3ns bi\u00f3ticas.\nAs larvas das bolboretas da superfamilia Papilionoidea report\u00e1ronse comendo en m\u00e1is de 6000 especies de plantas de polo menos de 2200 x\u00e9neros e 212 familias, inclu\u00edndo 204 familias de plantas anxiospermas. Soamente 260 especies foron reportadas en plantas non anxiospermas ou utilizando recursos alternativos. Dentro das anxiospermas, todas as sete familias, e polo menos 36 das 41 subfamilias de papilionoidea foron reportadas comendo no grupo de ordes das r\u00f3sidas (f\u00e1bidas e m\u00e1lvidas segundo o APG III), dentro deste grupo a familia Fabaceae \u00e9 a que se reportou m\u00e1is frecuentemente. A familia Poaceae, dentro das plantas monocotiled\u00f3neas, \u00e9 a segunda familia m\u00e1is frecuentemente reportada como planta hospedera para as bolboretas de tres subfamilias de Hesperiidae e a subfamilia Satyrinae (Nymphalidae)."}
{"id": "556635", "revid": "65337", "url": "https://gl.wikipedia.org/wiki?curid=556635", "title": "D\u00f3lar de ouro da Exposici\u00f3n de Lewis e Clark", "text": "O d\u00f3lar de ouro da Exposici\u00f3n de Lewis e Clark \u00e9 unha moeda conmemorativa emitida en 1904 e en 1905 pola Casa da Moeda dos Estados Unidos como parte da participaci\u00f3n do Goberno dese pa\u00eds na exposici\u00f3n sobre o centenario da expedici\u00f3n de Lewis e Clark, celebrada en Portland, Oreg\u00f3n en 1905.\nEsta moeda, dese\u00f1ada polo gravador xefe da \"US Mint\", Charles E. Barber, e cu\u00f1ada na Ceca de Filadelfia, caracter\u00edzase pola figura de Meriwether Lewis como motivo central do seu anverso e a de William Clark no seu reverso.\nPersegu\u00edase con esta emisi\u00f3n a recadaci\u00f3n de fondos para a organizaci\u00f3n da Exposici\u00f3n de Lewis e Clark en Oreg\u00f3n, mediante a venda das moedas aos coleccionistas e visitantes cunha prima sobre o seu valor facial. Da s\u00faa comercializaci\u00f3n encargouse o promotor numism\u00e1tico Farran Zerbe, que xa exercera o mesmo labor co d\u00f3lar de ouro da Exposici\u00f3n da Compra de Luisiana en 1903. Ao non poder venderse toda a emisi\u00f3n, m\u00e1is da metade da s\u00faa tiraxe acabou sendo refundida na Casa da Moeda de Filadelfia.\nA moeda dun d\u00f3lar de ouro da Exposici\u00f3n de Lewis e Clark ten a particularidade de ser a \u00fanica moeda estadounidense que amosa o retrato dunha persoa real tanto no seu anverso como no seu reverso.\nAntecedentes.\nA compra da Luisiana en 1803 duplicou a superficie dos Estados Unidos de Am\u00e9rica. Para co\u00f1ecer os novos territorios adquiridos, o presidente Thomas Jefferson acadou unha asignaci\u00f3n econ\u00f3mica do Congreso para levar a cabo unha expedici\u00f3n exploratoria e nomeou o seu secretario privado, Meriwether Lewis, para a encabezar. Lewis, capit\u00e1n do ex\u00e9rcito dos Estados Unidos, escolleu para comandar a expedici\u00f3n a William Clark, que fora tenente do ex\u00e9rcito e era irm\u00e1n m\u00e1is novo do heroe da guerra de independencia George Rogers Clark. Lewis e Clark, que xa serviran xuntos anteriormente, recrutaron unha trintena de homes para que os acompa\u00f1asen e a expedici\u00f3n partiu das proximidades de San Lu\u00eds o 14 de maio de 1804.\nNa s\u00faa viaxe ao longo do r\u00edo Missouri, Lewis e Clark co\u00f1eceron a Sacagawea, unha muller da tribo Shoshone, irm\u00e1 dun xefe indio e casada cun trampeiro franco-canadense, que non s\u00f3 serviu como tradutora da expedici\u00f3n, sen\u00f3n que foi fundamental para convencer as tribos host\u00eds de que a expedici\u00f3n de Lewis e Clark non ti\u00f1a unha finalidade guerreira, o que facilitou a colaboraci\u00f3n destes pobos.\nA exitosa expedici\u00f3n retornou a San Lu\u00eds en setembro de 1806 e no seu transcurso s\u00f3 morreu un dos seus membros. Ademais do co\u00f1ecemento dos territorios adquiridos polos Estados Unidos, establec\u00e9ronse relaci\u00f3ns de amizade con alg\u00fans dos pobos nativos e fixeron aumentar o interese p\u00fablico polo Oeste, a partir das publicaci\u00f3ns nos xornais sobre a expedici\u00f3n. \nComo mostra de gratitude polos servizos prestados \u00e1 naci\u00f3n, o Congreso outorgoulles a Lewis e Clark concesi\u00f3ns sobre terras e nomeounos para diversos cargos gobernamentais no Oeste.\nInicio.\nXa a partir de 1895, diversos persoeiros de Oreg\u00f3n comezaron a propor honrar o centenario da expedici\u00f3n de Lewis e Clark cunha feira ou unha grande exposici\u00f3n, que se deb\u00eda celebrar en Portland, unha cidade situada dentro da ruta seguida na expedici\u00f3n. En 1900, un comit\u00e9 constitu\u00eddo por empresarios de Portland comezou a planificar o evento e lanzouse unha existosa emisi\u00f3n de acci\u00f3ns a finais dese mesmo ano, para conseguir parte dos fondos necesarios. As primeiras construci\u00f3ns da Exposici\u00f3n comezaron en 1903, ao tempo que se iniciaba unha intensa campa\u00f1a para acadar o apoio federal, que culminou cando o presidente Theodore Roosevelt asinou, o 13 de abril de 1904, unha lei pola que se asignaban 500.000 d\u00f3lares para a organizaci\u00f3n da exposici\u00f3n. \nEsta lei autorizaba, tam\u00e9n, a emisi\u00f3n dunha moeda conmemorativa de ouro, cuxo dese\u00f1o e texto se deixaba \u00e1 discreci\u00f3n do secretario do Tesouro. O comit\u00e9 organizador era o \u00fanico autorizado para a adquisici\u00f3n destas moedas, ao seu valor facial, para logo as vender cunha prima e as\u00ed recadar fondos para a exposici\u00f3n. A cantidade autorizada pola lei fix\u00e1base nun m\u00e1ximo de 250.000 exemplares.\nO numism\u00e1tico Farran Zerbe fora un dos promotores desta emisi\u00f3n. Zerbe non s\u00f3 era un coleccionista de moedas, sen\u00f3n que promov\u00eda a afecci\u00f3n pola numism\u00e1tica polo pa\u00eds a trav\u00e9s da s\u00faa exposici\u00f3n itinerante \"Money of the World\" (\"Moedas do Mundo\"), e chegou a presidir a \"American Numismatic Association\". As autoridades encargadas da Exposici\u00f3n encarg\u00e1ronlle a Zerbe a comercializaci\u00f3n dos d\u00f3lares de ouro, co\u00f1ecedores de que xa levara a cabo este labor en diversas ocasi\u00f3ns, a partir do medio d\u00f3lar conmemorativo a Exposici\u00f3n Colombina de 1892.\nOs detalles da preparaci\u00f3n do d\u00f3lar conmemorativo da exposici\u00f3n de Lewis e Clark perd\u00e9ronse debido, en parte, a que a Casa da Moeda de Filadelfia destru\u00edu moitos dos seus rexistros na d\u00e9cada de 1960. O gravador xefe da Casa da Moeda, Charles E. Barber, foi o responsable do seu dese\u00f1o.\nDese\u00f1o.\nOs historiadores numism\u00e1ticos Don Taxay e Q. David Bowers suxiren que \u00e9 probable que Barber se basease nos retratos de Lewis e de Clark realizados polo pintor estadounidense Charles Willson Peale, que se atopan no \"Independence Hall\" de Filadelfia.\nO historiador da arte Cornelius Vermeule, no seu traballo dedicado \u00e1 moeda estadounidense, admitiu que a moitas persoas lles gustaba o d\u00f3lar de ouro da exposici\u00f3n de Lewis e Clark, por representar figuras hist\u00f3ricas salientables no curso da historia estadounidense, en lugar dunha representaci\u00f3n personificada da Liberdade, como noutras ocasi\u00f3ns. No entanto, Vermeule desaprobou o dese\u00f1o da moeda, do mesmo xeito que o anterior d\u00f3lar de ouro conmemorativo emitido pola \"US Mint\", dedicado \u00e1 Exposici\u00f3n da Compra de Luisiana. En palabras do propio Vermeule: \"a falta de chispa destas d\u00faas moedas, do mesmo xeito que noutros dese\u00f1os de Barber ou do seu gravador axudante Morgan, d\u00e9bese a que as caras, o pelo e os panos son planos, e as letras son pequenas, api\u00f1adas e uniformes\". Para el, cando estes dous gravadores colaboraban nun dese\u00f1o, como foi o caso do d\u00f3lar de ouro conmemorativo do lugar de nacemento de McKinley en 1916, \"os resultados eran case opresivos\".\nProduci\u00f3n.\nEn setembro de 1904, a Casa da Moeda de Filadelfia cu\u00f1ou 25.000 exemplares do d\u00f3lar de ouro conmemorativo da Exposici\u00f3n de Lewis e Clark, mais outras 28 pezas que estaban destinadas \u00e1 s\u00faa inspecci\u00f3n pola Comisi\u00f3n de Ensaios dos Estados Unidos, na s\u00faa reuni\u00f3n de 1905. Estas moedas levan gravada a data de 1904. En marzo de 1905, Zerbe solicitou a cu\u00f1axe de 10.000 exemplares m\u00e1is, que deber\u00edan amosar a data da s\u00faa cu\u00f1axe, \u00e9 dicir, 1905. En maio e en xu\u00f1o nese ano, a Ceca de Filadelfia levou a cabo a cu\u00f1axe de 35.000 novas pezas, datadas ese ano, por se Zerbe decid\u00eda adquirir m\u00e1is das solicitadas, adiant\u00e1ndose polo feito de que a ceca pechaba no ver\u00e1n; mais, como esta petici\u00f3n extraordinaria non chegou a producirse, as 25.000 sobrantes acabaron sendo refundidas e convertidas en lingotes na Casa da Moeda.\nO d\u00f3lar da Exposici\u00f3n de Lewis e Clark, foi a primeira moeda de ouro conmemorativa estadounidense que se cu\u00f1ou e se datou en m\u00e1is dun ano. Cu\u00f1ouse un total de 60.069 pezas \u2014inclu\u00eddas as destinadas ao ensaio\u2014 nos dous anos de emisi\u00f3n, das que posteriormente se refundiron 40.003. \nPara os numism\u00e1ticos Jim Hunt e Jim Wells, no seu artigo de 2004 sobre esta moeda, \"o escaso acollemento que tivo esta moeda no momento da s\u00faa emisi\u00f3n na pr\u00e1ctica supuxo unha garant\u00eda da s\u00faa rareza para as xeraci\u00f3ns futuras\".\nDistribuci\u00f3n e coleccionismo.\nO 1 de xu\u00f1o de 1905 inaugurouse en Portland a Exposici\u00f3n do Centenario da Expedici\u00f3n de Lewis e Clark, que non acadou a consideraci\u00f3n de \"exposici\u00f3n universal\", o que lle restou publicidade e co\u00f1ecemento, mesmo dentro dos propios Estados Unidos, a\u00ednda que 16 pa\u00edses aceptaron a invitaci\u00f3n a participar montando os seus propios pavill\u00f3ns. Con todo, visitaron a feira arredor de dous mill\u00f3ns e medio de persoas, desde o d\u00eda da s\u00faa inauguraci\u00f3n ata a s\u00faa clausura o 14 de outubro do mesmo ano. P\u00f3dese considerar que a s\u00faa celebraci\u00f3n supuxo un \u00e9xito, xa que foi unha das poucas do seu tipo que xerou beneficios, ademais de contribu\u00edr \u00e1 consolidaci\u00f3n dun aumento da poboaci\u00f3n e da econom\u00eda de Portland entre 1905 e 1912.\nOs fondos acadados coa venda do d\u00f3lar de ouro conmemorativo foron destinados \u00e1 erecci\u00f3n dunha estatua na honra de Sacagawea nun parque de Portland. \nNa prensa numism\u00e1tica do momento, a moeda dun d\u00f3lar conmemorativo da Exposici\u00f3n non gozou de moita repercusi\u00f3n. Q. David Bowers suxire que George F. Heath, o editor do xornal \"The Numismatist\", da Asociaci\u00f3n Numism\u00e1tica dos Estados Unidos, que se opu\u00f1a a este tipo de emisi\u00f3ns conmemorativas, se negou a publicar calquera comunicado ou artigo de Zerbe relacionado co d\u00f3lar. Non obstante, no n\u00famero de agosto de 1905 apareceu un artigo que promocionaba a exposici\u00f3n e tam\u00e9n a moeda, laudatorio do labor de Zerbe e atribu\u00eddo a el, malia figurar como an\u00f3nimo. \nZerbe concentrou os seus esforzos nas vendas por xunto a outros comerciantes numism\u00e1ticos, ademais das que se realizaban na propia Exposici\u00f3n aos visitantes por un prezo de dous d\u00f3lares. Tam\u00e9n hab\u00eda alg\u00fans bancos e outros negocios que vend\u00edan as moedas directamente ao p\u00fablico. Zerbe Contratou o comerciante de Portland \"D.M. Averill &amp; Company\" para que se encargase das vendas por correo polo mi\u00fado. Averill publicou anuncios na prensa numism\u00e1tica e, a principios de 1905, subiu os prezos das pezas datadas en 1904, advertindo falsamente que estaban xa case esgotadas. A realidade era ben distinta: os d\u00f3lares de 1904 vend\u00e9ranse tan mal que finalmente se devolveron para seren refundidas na Ceca de San Francisco 10.000 pezas non vendidas. Zerbe fixo que Averill vendese a emisi\u00f3n de 1905 a un prezo reducido de 10 d\u00f3lares o conxunto de seis pezas. Igual que fixo co d\u00f3lar de ouro da Exposici\u00f3n da Compra de Luisiana, Zorbe puxo ao dispor do p\u00fablico as pezas montadas en culleres e en diferentes xoias, para favorecer a s\u00faa venda.\nOs d\u00f3lares de Lewis e Clark non gozaron de popularidade entre os coleccionistas, que estaban a comprobar, ademais, que os conmemorativos da compra de Luisiana estaban a perder valor desde o seu lanzamento. As\u00ed e todo, os d\u00f3lares de Lewis e Clark non chegaron a baixar con respecto ao seu prezo de emisi\u00f3n, sen\u00f3n que tiveron un ascenso progresivo. Malia ser lixeiramente superior a tiraxe rexistrada da cu\u00f1axe de 1905, os seus prezos no mercado numism\u00e1tico comezaron a ser m\u00e1is elevados que os de 1904 a partir da d\u00e9cada de 1960. A edici\u00f3n de 2014 do cat\u00e1logo de Richard S. Yeoman \"A Guide Book of United States Coins\" (co\u00f1ecido como o \"Red Book\") achega un prezo para os exemplares de 1904 de entre 900 e 10.000 d\u00f3lares, en funci\u00f3n do seu estado de conservaci\u00f3n, e para os de 1905 de entre 1.200 e 15.000 d\u00f3lares. Un esp\u00e9cime de 1904 cun acabamento perfecto e un estado de conservaci\u00f3n inmellorable vendeuse nunha poxa p\u00fablica en 2006 por 57.500 d\u00f3lares.\nMalia o relativo fracaso da emisi\u00f3n do d\u00f3lar de ouro da Exposici\u00f3n de Lewis e Clark, a venda das moedas serviu para o financiamento da erecci\u00f3n unha estatua de Sacalawea nun parte de Portland. En 2000, Sacagawea uniuse a Lewis e Clark para aparecer unha nova moeda de ouro, de car\u00e1cter circulante, da serie do d\u00f3lar Sacagawea, na que ela se representa xunto co seu fillo."}
{"id": "556636", "revid": "89787", "url": "https://gl.wikipedia.org/wiki?curid=556636", "title": "Javier Imbroda", "text": "Francisco Javier Imbroda Ortiz, nado en Melilla, 8 de xaneiro de 1961 e finado en M\u00e1laga o 2 de abril de 2022, foi un adestrador de baloncesto e pol\u00edtico espa\u00f1ol. Estivo durante dezasete tempadas na liga ACB. Tam\u00e9n foi, entre 2001 e 2002, seleccionador espa\u00f1ol e axudante da selecci\u00f3n de Lituania. Con 605 partidos na ACB, \u00e9 o sexto adestrador con m\u00e1is partidos dirixidos na ACB. Vai precedido na lista por Aito Garc\u00eda Reneses (1077), Pedro Mart\u00ednez (activo) Manel Comas (745) e Luis Casimiro e Salva Maldonado. \nO 13 de xullo de 2018 fixo p\u00fablica a s\u00faa decisi\u00f3n de presentarse ao partido pol\u00edtico Ciudadanos por Andaluc\u00eda, e dende as elecci\u00f3ns auton\u00f3micas do 2 de decembro de 2018 foi deputado no Parlamento andaluz pola provincia de M\u00e1laga. Froito do pacto de goberno entre o Partido Popular e Ciudadanos polo que Juan Manuel Moreno Bonilla foi investido presidente da Xunta de Andaluc\u00eda, foi nomeado conselleiro de Educaci\u00f3n e Deportes da Xunta de Andaluc\u00eda. Era irm\u00e1n de Juan Jos\u00e9 Imbroda, presidente da cidade aut\u00f3noma de Melilla de 2000 a 2019. \nTraxectoria deportiva.\nLiga ACB.\nTi\u00f1a un doutoramento en Investigaci\u00f3n e Innovaci\u00f3n Educativa pola Universidade de M\u00e1laga e un mestrado en Alta Direcci\u00f3n de Empresas polo Instituto Internacional San Telmo. \nComezou a s\u00faa carreira profesional co Maristas M\u00e1laga en Primeira B, equipo ao que ascendeu \u00e1 ACB, e que seguiu dirixindo cando se fusionou co Caja de Ronda, pasando a ser o actual Unicaja de M\u00e1laga. Foi subcampi\u00f3n da Liga ACB co Unicaja M\u00e1laga na tempada 94-95. Despois de 10 anos na entidade, fichou en 1998 polo Caja San Fernando de Sevilla, onde permaneceu ata 2001, liderando o equipo ao Subcampionato da Liga ACB e \u00e1 Copa do Rei na tempada 98-99. \nEn 2001 f\u00edxose cargo da Selecci\u00f3n Espa\u00f1ola de Baloncesto, en substituci\u00f3n de Lolo S\u00e1inz, sendo este \u00faltimo adestrador asistente desde 1995. No seu primeiro ano como t\u00e9cnico conseguiu a Medalla de Bronce no Campionato de Europa de Turqu\u00eda`01. No Mundial de Indian\u00e1polis de 2002, dirixindo a selecci\u00f3n, conseguiu vencer \u00e1 selecci\u00f3n estadounidense con Espa\u00f1a en competici\u00f3n oficial, un fito hist\u00f3rico para a selecci\u00f3n que a d\u00eda de hoxe non foi igualado. Tam\u00e9n foi adestrador axudante da Selecci\u00f3n Lituana que participou na JJ. OO. de Barcelona 92, obtendo a Medalla de Bronce. \nNa tempada 2002-03 fichou polo Real Madrid. Na tempada 2003-2004 toma un descanso como adestrador e a Televisi\u00f3n Espa\u00f1ola fichouno como comentarista da liga ACB e do Eurobasket Belgrado 2005. Regresa ao banco na tempada 2006-07, fac\u00e9ndose cargo do Grupo Capitol, un equipo que salva do descenso na devandita tempada e que acabar\u00eda descendendo na seguinte. \nEn febreiro de 2009 foi contratado para dirixir o ViveMenorca para tentar salvar o equipo, obxectivo que non conseguiu, deixando ao equipo no posto 16 da clasificaci\u00f3n nunha estra\u00f1a tempada na ACB con 17 equipos, tras o caso Obradoiro, onde o A selecci\u00f3n galega tivo que acceder \u00e1 ACB tras unha decisi\u00f3n xudicial. Dirixiu 605 partidos da ACB, cun total de 315 vitorias. Elixido pola Asociaci\u00f3n Espa\u00f1ola de Adestradores de Baloncesto (AEEB) como o mellor adestrador da liga ACB para as tempadas 94-95 e 98-99. \nSeleccionador nacional.\nFormou parte da Selecci\u00f3n Lituana como adestrador asistente nos Xogos Ol\u00edmpicos de Barcelona 92, onde ga\u00f1ou a medalla de bronce nun equipo no que xogaban Arvydas Sabonis e \u0160ar\u016bnas Mar\u010diulionis. Foi adestrador axudante de Lolo S\u00e1inz na selecci\u00f3ns espa\u00f1ola dende 1995. No Eurobasket de 1999 conseguiu a medalla de prata. Foi adestrador absoluto de Espa\u00f1a entre 2001 e 2002. No seu primeiro ano como adestrador ga\u00f1ou a medalla de bronce no Campionato de Europa de 2001 en Turqu\u00eda. No Mundial de baloncesto de 2002, en Indian\u00e1polis, dirixu a selecci\u00f3n nacional e conseguira vencer a selecci\u00f3n estadounidense en competici\u00f3n oficial; foi un fito hist\u00f3rico para a selecci\u00f3n que ata hoxe en d\u00eda non se igualou. Esta vitoria valeulles o quinto posto na Copa do Mundo. \nTraxectoria pol\u00edtica.\nO 13 de xullo de 2018, Javier Imbroda fixo p\u00fablica a s\u00faa decisi\u00f3n de presentarse ao partido pol\u00edtico Ciudadanos por Andaluc\u00eda, e dende as elecci\u00f3ns auton\u00f3micas do 2 de decembro de 2018 foi deputado no Parlamento andaluz pola provincia de M\u00e1laga. Como consecuencia do pacto de goberno entre o Partido Popular e Ciudadanos polo que Juan Manuel Moreno Bonilla \u00e9 investido como presidente da Junta de Andaluc\u00eda, Javier Imbroda pasa a ser conselleiro de Educaci\u00f3n e Deportes da Junta de Andaluc\u00eda.[9]\nVida persoal.\nEn 2017, anunciou que padec\u00eda un cancro."}
{"id": "556638", "revid": "65337", "url": "https://gl.wikipedia.org/wiki?curid=556638", "title": "D\u00f3lar da Exposici\u00f3n de Lewis e Clark", "text": ""}
{"id": "556639", "revid": "65337", "url": "https://gl.wikipedia.org/wiki?curid=556639", "title": "D\u00f3lar de ouro de Lewis e Clark", "text": ""}
{"id": "556640", "revid": "65337", "url": "https://gl.wikipedia.org/wiki?curid=556640", "title": "D\u00f3lar de Lewis e Clark", "text": ""}
{"id": "556641", "revid": "1131", "url": "https://gl.wikipedia.org/wiki?curid=556641", "title": "Caja San Fernando", "text": "Caja de Ahorros Provincial San Fernando de Sevilla y Jerez, m\u00e1is co\u00f1ecida como Caja San Fernando, foi unha caixa de aforros con sede social en Sevilla, creada en 1993 e desaparecida en 2007.\nHistoria.\nFoi creada en 1993 tras a fusi\u00f3n da Caja de Ahorros Provincial San Fernando de Sevilla e a Caja de Ahorros de Jerez. A primeira fora fundada en 1834 polo Conde de Villacreces en Jerez de la Frontera (C\u00e1diz), e consid\u00e9rase a m\u00e1is antiga de Espa\u00f1a. A Caja de Ahorros Provincial San Fernando de Sevilla foi fundada pola Deputaci\u00f3n de Sevilla o 19 de abril de 1930.\nO18 de maio de 2007 Caja San Fernando fusionouse con El Monte de Piedad, formando Cajasol, que en 2012 foi absorbida por CaixaBank.\nPosu\u00eda m\u00e1is de 360 sucursais e 2000 persoas empregadas, especialmente nas provincias occidentais de Andaluc\u00eda, se ben ti\u00f1a sucursais en todas as capitais de provincia da rexi\u00f3n e mais en Madrid.\nPatrocinios.\nEra patrocinadora do equipo de baloncesto CB Sevilla, tras o apoio econ\u00f3mico ao club da Deputaci\u00f3n de Sevilla."}
{"id": "556642", "revid": "98629", "url": "https://gl.wikipedia.org/wiki?curid=556642", "title": "Khan (t\u00edtulo)", "text": "Nas linguas turca e mongol, Khan ou Kan significa \"gobernante\" ou \"comandante\". A orixe do termo pode ser dunha lingua altaica, probabelmente unha lingua mongol. Actualmente, os khans existen principalmente no sur de Asia, Asia central e Ir\u00e1n. Unha muller khan ch\u00e1mase Khatun ou Khanum.\nDiferenza entre Khagan e Khan.\nKhagan significa \"Khan dos Khans\" ou \"Gran Khan\" pero moitas veces \u00e9 (incorrectamente) acurtado a Khan. Isto \u00e9 semellante a como o persa \"Shahanshah \"\"Rei de Reis\", adoita chamarse simplemente Shah. Xenxis Khan tam\u00e9n foi chamado o \"Gran Khan\" como o otom\u00e1n Padishah foi chamado o \"Gran Sult\u00e1n\". Os Khans gobernan sobre os Khanatos. Os khagans gobernan sobre os khaganatos.\nNome.\nKhan do t\u00farquico \"kh\u0101n\", \u00e1s veces transcrito \"k\u00e4n\" . Khan \u00e9 un apelido popular do sur de Asia (p. ex Salman Khan). Hoxe en d\u00eda ten moitos significados equivalentes como comandante, l\u00edder ou gobernante. \u00c1s veces trad\u00facese como rei ou pr\u00edncipe, a\u00ednda que khan \u00e9 un pouco diferente). Orixinalmente os khans dirix\u00edan pequenas tribos.\nVariaci\u00f3ns.\nHoubo diversas variaci\u00f3ns sobre o t\u00edtulo usado nos tempos modernos. \"Khan Bahadur\" ou \"Khan Sahib\" era un t\u00edtulo de honra, concedido pola India aos musulm\u00e1ns que fixeran grandes actos de valor ou servizo \u00e1 naci\u00f3n ou ao goberno. A contraparte hind\u00fa deste t\u00edtulo foi \"Rai Bahadur\" ou \"Rai Sahib\". Este t\u00edtulo normalmente outorg\u00e1base ademais doutros premios e condecoraci\u00f3ns e engad\u00edase antes ou despois do nome real dunha persoa como prefixo ou sufixo.\nImperio Mongol.\nFoi usado polos mongois no seu Imperio Mongol .\nO t\u00edtulo \"Khan\" f\u00edxose ben co\u00f1ecido cando os mongols Tem\u00fcjin conquistou a maior parte de Eurasia e formou o Imperio Mongol . Foi o maior imperio terrestre que o mundo viu. A mi\u00fado ch\u00e1mase \"Kan\" Xenxis Kan, pero o seu verdadeiro t\u00edtulo era khagan. O imperio mongol ramificouse no Ilkhanato de Persia e no Khaganato Chagatai de Asia Central."}
{"id": "556643", "revid": "111586", "url": "https://gl.wikipedia.org/wiki?curid=556643", "title": "Kan (t\u00edtulo)", "text": ""}
{"id": "556644", "revid": "5863", "url": "https://gl.wikipedia.org/wiki?curid=556644", "title": "Proxecto educativo", "text": ""}
{"id": "556645", "revid": "96302", "url": "https://gl.wikipedia.org/wiki?curid=556645", "title": "Unlimited Love", "text": "Unlimited Love \u00e9 o duod\u00e9cimo \u00e1lbum dos Red Hot Chili Peppers, publicado o 1 de abril de 2022. Est\u00e1 producido por Rick Rubin, e \u00e9 o primeiro disco dende a volta de John Frusciante quen deixou a banda en 2009 e regresou en 2019, substitu\u00edndo a Josh Klinghoffer.\nListaxe de canci\u00f3ns.\nTodos os temas escritos por Anthony Kiedis, Flea, John Frusciante e Chad Smith."}
{"id": "556646", "revid": "23204", "url": "https://gl.wikipedia.org/wiki?curid=556646", "title": "Kissy Chandiramani", "text": "Kissy Chandiramani Ramesh, nada o 8 de marzo de 1979 en Ceuta, \u00e9 unha pol\u00edtica espa\u00f1ola. Membro do goberno aut\u00f3nomo de Ceuta, formou parte brevemente do grupo parlamentario do Partido Popular (PP) no Congreso dos Deputados en 2019.\nTraxectoria.\n\u00c9 membro da comunidade hind\u00fa de Ceuta. Obtivo unha licenciatura en Dereito na Universidade San Pablo CEU e licenciouse en dereito da Uni\u00f3n Europea na Sorbona. Traballou nun bufete de avogac\u00eda e nunha oficina do BBVA. Despois de concorrer no posto 12 da lista do Partido Popular (PP) \u00e1s elecci\u00f3ns locais de 2003, entrou na Asemblea de Ceuta en 2003. Foi nomeada conselleira de Econom\u00eda, Finanzas e Funci\u00f3n P\u00fablica do Goberno Aut\u00f3nomo de Ceuta en 2017. \nTras ser Juan Bravo Baena nomeado Conselleiro de Econom\u00eda da Xunta de Andaluc\u00eda, Kissy tomou posesi\u00f3n do escano deste por Ceuta no Congreso dos Deputados o 12 de febreiro de 2019. Converteuse as\u00ed na \"primeira deputada do Congreso de orixe hind\u00fa\". Tomou posesi\u00f3n de novo como conselleira de Econom\u00eda, Finanzas e Funci\u00f3n P\u00fablica en Ceuta en marzo de 2020."}
{"id": "556647", "revid": "98629", "url": "https://gl.wikipedia.org/wiki?curid=556647", "title": "Xiongnu", "text": "Os xiongnu ( ) foron n\u00f3mades que viviron ao norte de China desde aproximadamente o s\u00e9culo III a.C at\u00e9 o 460 d.C. \nHistoria.\nConflitividade coa China.\nAs s\u00faas terras eran moi inf\u00e9rtiles, polo que tentaron atacar a China moitas veces. Como iso era moi irritante para os chineses, o primeiro emperador da China (Qin Shi Huang) constru\u00edu a Gran Muralla Chinesa entre 214 e 206 a.C. para mantelos f\u00f3ra. Alg\u00fans emperadores da dinast\u00eda Han tentaron deter as guerras e establecer relaci\u00f3ns amistosas con eles, pero mesmo as\u00ed trataron de atacar as fronteiras chinesas.\nEtnia.\nAo principio, cr\u00edase que estaban relacionados cos hunos, e actualmente moitas persoas a\u00ednda cren isto. Antigamente, as tribos n\u00f3mades viaxaban a mi\u00fado e viv\u00edan xuntas, incluso as tribos que falaban idiomas diferentes. Ao redor dos 60\u00a0a. C., houbo unha loita polo poder e os xiongnu separ\u00e1ronse en cinco tribos m\u00e1is pequenas.\nNo 202, o l\u00edder dos xiongnu do sur rendeuse ao primeiro ministro Cao Cao da dinast\u00eda Han.\nAgora forman parte do pobo mongol e alg\u00fans deles emigraron a China.\nAlianzas matrimoniais e consecuencias.\nA dinast\u00eda Han enviou ao longo da historia en varias ocasi\u00f3ns mulleres falsamente nomeadas como princesas e como emparentadas coa familia imperial Han cando practicaban alianzas matrimoniais \"Heqin\" cos xiongnu.\nOs xiongnu tam\u00e9n practicaban alianzas matrimoniais con oficiais e funcionarios Han. Por exemplo, a irm\u00e1 m\u00e1is vella dos Chanyu (o gobernante xiongnu) estaba casada co xeneral xiongnu Zhao Xin, o marqu\u00e9s de Xi que estaba ao servizo da dinast\u00eda Han. A filla do Qiedihou Chanyu estaba casada co xeneral chin\u00e9s Han Li Ling despois de que este se rendese e desertase. Os Yenisei Kirghiz Khagan afirmaron descender de Li Ling. Outro xeneral chin\u00e9s Han que desertou aos Xiongnu foi Li Guangli, que tam\u00e9n casou cunha filla dos Chanyu. O diplom\u00e1tico chin\u00e9s Han Su Wu casou cunha muller xiongnu ofrecida por Li Ling cando foi arrestado e levado cativo. O explorador chin\u00e9s Han Zhang Qian casou cunha muller xiongnu e tivo un fillo con ela cando foi levado cativo polos xiongnu. O emperador Han Wudi enviou ao explorador chin\u00e9s Han Zhang Qian para explorar os misteriosos reinos do oeste e formar unha alianza co pobo Yuezhi para combater os xiongnu. Durante este tempo Zhang casou cunha muller xiongnu, que lle deu un fillo, e ga\u00f1ou a confianza do l\u00edder xiongnu. \nOs khagans quirguisos afirmaban descender do xeneral chin\u00e9s Li Ling, neto do famoso xeneral da dinast\u00eda Han Li Guang. Li Ling foi capturado polos xiongnu e desertou no s\u00e9culo I a.C., e dado que a familia real Tang Li tam\u00e9n reclamou descendencia de Li Guang, o Kirguiz Khagan foi reco\u00f1ecido como membro da familia Imperial Tang. Esta relaci\u00f3n acougou cando o khagan kirguiz Are (\u963f\u71b1) invadiu o khaganato uigur e pasou a espada a Kasar Kaghan. A noticia foi levada a Chang'an polo embaixador quirguiso Zhuwu Hesu (\u8a3b\u543e\u5408\u7d20)."}
{"id": "556648", "revid": "1131", "url": "https://gl.wikipedia.org/wiki?curid=556648", "title": "Alfonso V\u00e1zquez Monjard\u00edn", "text": "Alfonso V\u00e1zquez Monjard\u00edn, nado na Coru\u00f1a o 24 de xullo de 1901 e finado no Carballi\u00f1o o 7 de setembro de 1960, foi un procurador e pol\u00edtico galego.\nTraxectoria.\nFillo de Luis V\u00e1zquez Quir\u00f3s e Josefa Monjard\u00edn Blanco. Traballou en Ourense como procurador e nunha axencia de viaxes e xestor\u00eda. Foi o primeiro presidente do Colexio de Xestores de Galicia.\nNo ano 1926 participou na peregrinaci\u00f3n a Santiago de Compostela que Xavier Pardo narrou en \"No cami\u00f1o de San-Yago\". Foi un dos fundadores do Partido Galeguista. Participou nos parladoiros do Hotel Roma con Otero Pedrayo, Vicente Risco, Xocas, Leuter, Blanco Amor e outros.\nFinou en Ourense o 7 de setembro de 1960.\nVida persoal.\nCasou no Carballi\u00f1o con Emilia Blanco R. Maneiro en 1932, e foi pai de Xos\u00e9 Lino (pai este de Afonso V\u00e1zquez-Monxard\u00edn), Mar\u00eda Emilia, Carmelo, Kika e Alfonso V\u00e1zquez-Monjard\u00edn Blanco."}
{"id": "556649", "revid": "98629", "url": "https://gl.wikipedia.org/wiki?curid=556649", "title": "Guerras Jin-Song", "text": "As guerras Jin-Song foron unha serie de conflitos entre a dinast\u00eda Jurchen Jin (1115-1234) e a dinast\u00eda Song da China (960-1279) que comezaron en novembro de 1125 e finalizaron o 9 de febreiro de1234. \nDesenrolo.\n\"V\u00e9xase artigo principal: Cronolox\u00eda das guerras entre os Jin e os Song\" \nComezo.\nEn 1115, as tribos Jurchen rebel\u00e1ronse contra os seus se\u00f1ores, da dinast\u00eda khitan Liao (907-1125) da rexi\u00f3n de Liao (hoxe Liaoning), e declararon a formaci\u00f3n da \"Jin\". Ao aliarse coa dinast\u00eda Song contra o seu inimigo com\u00fan a Liao, Jin prometeu devolver aos Song as seis prefecturas do norte da China que caeran baixo control Liao desde 938. Os Song aceptaron pero a r\u00e1pida vitoria dos Jurchen sobre os Liao, combinado cunha serie de fracasos militares dos Song, fixeron aos Jin remisos a ceder estes territorios. Tras unha serie de negociaci\u00f3ns erradas que amargaron a ambas os partes, os Jurchen atacaron aos Song en novembro de 1125, enviando un ex\u00e9rcito cara a Taiyuan e outro cara a Kaifeng, a capital Song.\nInsurxencia, retirada e ca\u00edda da \"Jin\".\nOs Jurchen trataron de conquistar o sur da China nos anos 1130, pero foron empantanados por unha insurxencia prol-Song no norte e unha contraofensiva dos xenerais Song Yue Fei, Han Shizhong, e outros. Os xenerais recuperaron alg\u00fans territorios, pero retir\u00e1ronse por orde do emperador Song do Sur, que apoiou unha resoluci\u00f3n pac\u00edfica \u00e1 guerra. O Tratado de Shaoxing en 1132 estableceu o l\u00edmite entre os dous imperios ao longo do r\u00edo Huai, pero os conflitos entre as d\u00faas dinast\u00edas continuaron at\u00e9 a ca\u00edda da Jin en 1234 cando unha campa\u00f1a en contra dos Song polo cuarto emperador Jin, non tivo \u00e9xito. Perdeu a batalla de Caishi (1231) e m\u00e1is tarde foi asasinado polas s\u00faas propios oficiais desafectos. Unha invasi\u00f3n da Jin motivada polo revanchismo da Song (1206-1208) tam\u00e9n tivo \u00e9xito.\nCampa\u00f1a fallada da Jin e ca\u00edda da dinast\u00eda Song.\nUnha d\u00e9cada m\u00e1is tarde, a Jin lanzou unha campa\u00f1a militar errada contra a Song en 1217 para compensar o territorio que perderan baixo os invasores mongois. A Song formou unha alianza cos mongois en 1233, e ao ano seguinte capturaron conxuntamente Caizhou, o \u00faltimo refuxio do emperador Jin. A dinast\u00eda Jin derrubouse ese ano de 1234; pero despois da desaparici\u00f3n da Jin, a dinast\u00eda Song converteuse no novo branco dos mongois, e caeu en 1279.\nConsecuencias.\nNo armamento.\nAs guerras implicaron cambios tecnol\u00f3xicos, culturais e demogr\u00e1ficos na China. As batallas entre os Song e Jin provocaron a invenci\u00f3n e introduci\u00f3n da p\u00f3lvora e as primeiras armas de fogo. O asedio de De'an en 1132 foi a primeira aparici\u00f3n rexistrada da \"lanza de lume\", un antepasado temper\u00e1n das armas de fogo. Tam\u00e9n houbo reportes de batallas con bombas primitivas con p\u00f3lvora como o huopao ou bomba incendiaria, e a tiehuopao ou bomba explosiva, frechas incendiarias e outras armas relacionadas. \nPol\u00edticas e sociais.\nNo norte da China, as tribos Jurchen convert\u00e9ronse na minor\u00eda gobernante dun imperio que segu\u00eda habitado predominantemente polos antigos s\u00fabditos dos Song do Norte. Os inmigrantes jurchen establec\u00e9ronse nos territorios conquistados do norte e asimilaron a cultura local. O goberno Jin abandonou o seu goberno descentralizado de tribos semin\u00f3madas instituindo unha burocracia imperial centralizada seguindo o modelo das dinast\u00edas chinesas anteriores, baseando a s\u00faa lexitimidade na filosof\u00eda de Confucio. Refuxiados fuxidos do norte foron reasentados polos Song no sur da China. O norte era o centro cultural da China, e a s\u00faa conquista polos Jin diminu\u00edu o estado rexional da dinast\u00eda Song. Os Song do Sur, con todo, recuperaron rapidamente a prosperidade econ\u00f3mica no territorio conservado, e o comercio cos Jin era lucrativo a pesar de d\u00e9cadas de guerra. A capital dos Song do sur, Hangzhou, expandiuse e converteuse nunha importante cidade comercial."}
{"id": "556650", "revid": "1888", "url": "https://gl.wikipedia.org/wiki?curid=556650", "title": "Alfonso V\u00e1zquez-Monjard\u00edn Quir\u00f3s", "text": ""}
{"id": "556652", "revid": "5863", "url": "https://gl.wikipedia.org/wiki?curid=556652", "title": "Man Jiang Hong", "text": "Man Jiang Hong (en chin\u00e9s \"Un r\u00edo de flores\") \u00e9 o t\u00edtulo dun conxunto de poemas l\u00edricos chineses (\"ci\") que comparten o mesmo patr\u00f3n. Se non se especifica, a maior\u00eda das veces atrib\u00faense ao xeneral da dinast\u00eda Song Yue Fei.\nControversia de autor\u00eda.\nA crenza com\u00fan \u00e9 que Yue Fei escribiu o poema en 1133 aos 30 anos durante as Guerras Jin-Song. En 1127, os emperadores Song Qinzong e Huizong foron capturados polas forzas da dinast\u00eda Jin dirixida polos Jurchen (este incidente co\u00f1\u00e9cese como a \"Humillaci\u00f3n de Jingkang\", como se menciona no poema). O emperador Gaozong retirouse \u00e1 actual Hangzhou en 1127 e estableceu a dinast\u00eda Song do Sur.\nNon obstante, James TC Liu, profesor de historia da Universidade de Princeton, afirma que a versi\u00f3n de Yue Fei foi escrita por unha persoa diferente a principios do s\u00e9culo XVI. O poema non foi inclu\u00eddo nas obras recollidas de Yue Fei compiladas polo neto de Yue, Yue Ke (\u5cb3\u67ef; 1183\u2013post 1234), e tampouco se mencionou en obras importantes escritas antes da dinast\u00eda Ming. A secci\u00f3n que indica o desexo do autor de \"selar Helan Pass\" \u00e9 o que levou aos estudosos a esta conclusi\u00f3n. Helan Pass estaba en Xia occidental, que non era un dos obxectivos militares de Yue Fei. Liu suxire que o \"aut\u00e9ntico autor do poema foi probablemente Zhao Kuan, quen o gravou nunha tablilla na tumba de Yue Fei en 1502, para expresar os sentimentos patri\u00f3ticos que estaban naquel momento, uns catro anos despois de que o xeneral Wang Yue anotase un premio. vitoria sobre os Oirats preto do paso de Helan en Mongolia Interior\". \nM\u00fasica.\nO poema foi musicado varias veces, inclu\u00edndo unha canci\u00f3n mandar\u00edn da d\u00e9cada de 1930 interpretada despois polo bar\u00edtono oper\u00edstico Yi-Kwei Sze na d\u00e9cada de 1950. Outros cantantes como Shi Hong'e, Yang Hongji e Zhang Mingmin tam\u00e9n realizaron esta interpretaci\u00f3n.\nO cantante de Hong Kong Roman Tam cantou a canci\u00f3n cantonesa \"Moon Kong Hung\" (\"Man Jiang Hong\" en canton\u00e9s), composta por Joseph Koo, para a serie de televisi\u00f3n de 1983 \"The Legend of the Condor Heroes\".\nOutra canci\u00f3n en canton\u00e9s co mesmo t\u00edtulo foi composta por Kwan Shing-yau e interpretada por Deric Wan para a serie de televisi\u00f3n de Hong Kong de 1984 \"By Royal Decree\" ."}
{"id": "556653", "revid": "85894", "url": "https://gl.wikipedia.org/wiki?curid=556653", "title": "Consubstanciaci\u00f3n", "text": "A consubstanciaci\u00f3n \u00e9 unha doutrina teol\u00f3xica que, por oposici\u00f3n \u00e1 transubstanciaci\u00f3n defendida polos cat\u00f3licos, sost\u00e9n que na eucarist\u00eda coexisten as substancias do corpo e o sangue de Cristo coas do pan e o vi\u00f1o. \u00c9 dicir, esta doutrina considera que na eucarist\u00eda at\u00f3pase de forma real Cristo no seu corpo, o seu sangue, a s\u00faa alma e a s\u00faa divindade, pero existindo \u00e1 vez o vi\u00f1o e o pan, por tanto o acto eucar\u00edstico non se tratar\u00eda dunha substituci\u00f3n sen\u00f3n dunha coexistencia.\nO monxe Ratramno, no s\u00e9culo IX, da abad\u00eda Corvey, sosti\u00f1a na s\u00faa \"De corpora et sanguine Domini\" que no pan e vi\u00f1o consagrados hai unha substancia invisible (\u201cinvisibilis substantia\u201d) que, segundo el, ser\u00edan o corpo e sangue de Cristo, e as aparencias externas que permanecen igual, pero que tal substancia invisible non era a mesma carne e sangue que naceu de Mar\u00eda e que foi crucificada. As ideas de Ratramnus ser\u00edan retomadas por Berengario de Tours en 1047.\nUn dos seus primeiros defensores, Berengario de Tours (1000-1088), sosti\u00f1a que o pan consagrado reti\u00f1a a s\u00faa substancia anterior, pero ao mesmo tempo adquir\u00eda unha nova, o Corpo de Cristo; \u00e9 dicir, que non perd\u00eda nada da s\u00faa substancia anterior, representando o corpo e o sangue de Cristo de maneira simb\u00f3lica (\"panis sacratus in altari, salva sua substantia, est corpus Christi, non amittens quod erat sed assumens quod non erat\"). As opini\u00f3ns deste te\u00f3logo foron condenadas en diversos concilios (Roma 1050, 1059, 1078, 1079; Vercelli 1050; Poitiers 1074). \nDurante os s\u00e9culos XIV e XV, a idea da consubstanciaci\u00f3n foi defendida polos lollards, e un pouco m\u00e1is tarde, por Marti\u00f1o Lutero, a\u00ednda que el non utilizou este termo."}
{"id": "556654", "revid": "23204", "url": "https://gl.wikipedia.org/wiki?curid=556654", "title": "Yamal", "text": "Yamal ou Iamal \u00e9 unha serie de sat\u00e9lites de comunicaci\u00f3ns rusos.\nCaracter\u00edsticas.\nOs sat\u00e9lites Yamal son unha serie de sat\u00e9lites de comunicaci\u00f3ns desenvolvidos inicialmente por RKK Energia para Gazprom. Son lanzados mediante foguetes Proton, \u00e1s veces en conxuntos de dous.\nYamal 101 e 102.\nOs Yamal 101 e 102 foron os primeiros sat\u00e9lites da serie. Foron lanzados o 6 de setembro de 1999 mediante un foguete Proton K/DM-2M. Cada un ti\u00f1a unha masa de 1360 kg. Levaban a bordo doce transpondedores en banda C.\nYamal 201 e 203.\nOs dous seguintes sat\u00e9lites da serie foron os Yamal 201 e 203. O \u00faltima cancelouse e o Yamal 201 foi lanzado o 24 de novembro de 2003 mediante un Proton K/DM-2M. Ti\u00f1a unha masa de 1360 kg e levaba nove transpondedores en banda C a bordo. Fallou en 2014.\nYamal 202 e 204.\nYamal 204 foi cancelado e Yamal 202 foi lanzado no mesmo foguete que Yamal 201. Ti\u00f1a unha masa de 1320 kg e levaba 18 transpondedores en banda C.\nYamal 300K.\nYamal 300K foi constru\u00eddo para substitu\u00edr aos cancelados Yamal 301 e 302. Leva a bordo oito transpondedores en banda C e 18 en banda Ku. Foi lanzado o 2 de novembro de 2012 mediante un Proton M.\nYamal 401.\nYamal 401 foi lanzado o 15 de decembro de 2014 mediante un Proton M. Ti\u00f1a 2976 kg de masa, 36 transpondedores en banda Ku e 17 en banda C.\nYamal 402.\nYamal 402 foi lanzado o 8 de decembro de 2012 mediante un Proton M, pero un problema do foguete deixouno nunha \u00f3rbita m\u00e1is baixa da esperada. Ti\u00f1a 5250 kg de masa e 46 transpondedores en banda Ku a bordo.\nYamal 601.\nYamal 601, con 5700 kg de masa, foi lanzado o 30 de maio de 2019 mediante un foguete Proton M. Leva a bordo 19 transpondedores en banda Ku, 18 en banda C e 26 en banda Ka."}
{"id": "556664", "revid": "98629", "url": "https://gl.wikipedia.org/wiki?curid=556664", "title": "Aleksandr Tvardovski", "text": "Aleksandr Tvardovski, nado en Zagorje o 8 de xu\u00f1o de 1910 (calendario xuliano)\u00a0e finado en Vatutinki o 18 de decembro de 1971, nome completo con patron\u00edmico Aleksandr Tr\u00edfonovitx Tvardovski (, AFI / \u0250l\u02b2\u026ak\u02c8sandr \u02c8tr\u02b2if\u0259n\u0259v\u02b2\u026at\u0255 tv\u0250r\u02c8dofsk\u02b2\u026aj /), foi un escritor, poeta e periodista ruso e sovi\u00e9tico, redactor xefe da revista \"Novi Mir\" (1950-1954; 1958-1970). O seu nome tam\u00e9n \u00e9 transcrito como Aleksandr Trifonovich Tvardovski, Alexander Tvardovsky ou Aleksandr Tvardovskij.\nBiograf\u00eda.\nPrimeiros anos.\nTvardovsky naceu en , \u00f3blast de Smolensk na familia do ferreiro da aldea Trifon Gordevich Tvardovsky (1881-1949) e Mar\u00eda Mitrofanovna (nada Pleskatshevskaia, 1888-1965) en terras rurais. A granxa estaba situada nunha zona pobre, pero o pai de Tvardovsky estaba orgulloso do que adquirira durante anos de traballo. O irm\u00e1n m\u00e1is novo do poeta foi Ivan Trifonovich Tvardovsky (1914-2003), m\u00e1is tarde un escritor ruso, carpinteiro e disidente.\nO pai de Tvardovsky era un home intelixente que l\u00eda a mi\u00fado con Aleksandr e o resto da familia. Dende pequeno, Aleksandr co\u00f1eceu as obras de Aleksandr Pushkin, Nikolai Gogol, Mikhail Lermontov, Nikolai Nekrasov, Aleksei Konstantinovich Tolstoi, Ivan Nikitin, Pyotr Yerchov e outros, que l\u00edan en voz alta na casa. Comezou a compo\u00f1er poes\u00eda moi novo. Aos 13 anos mostrou alg\u00fans dos seus poemas a un mozo mestre que lle dixo que a poes\u00eda deb\u00eda escribirse \"o m\u00e1is incomprensibelmente que se poida\". O seu primeiro poema publicado foi \"N\u00f3vaia izb\u00e0\" (en , \"A nova cabana\"), impreso no xornal \"Smol\u00e9nskaia der\u00e9vnia\" ( , \"vila de Smolensk\"). Despois da s\u00faa publicaci\u00f3n, recolleu os seus poemas e mostroullos ao poeta Mikhail Issakovsky. Aleksandr m\u00e1is tarde reco\u00f1eceu a influencia de Issakovsky na s\u00faa obra.\nEstudos e primeiros escritos.\nAbandonou a escola da aldea por mor da pobreza despois de asistir s\u00f3 a catro clases e dedicouse por completo \u00e1 literatura. Aos 18 anos foise a Smolensk, pero non atopou un traballo literario. No inverno de 1930, despois de visitar Moscova, regresou \u00e1 s\u00faa cidade natal. Neste per\u00edodo ingresou nun Instituto Pedag\u00f3xico coa axuda dun funcionario do partido, pero al\u00ed non rematou os seus estudos. Despois completou a s\u00faa formaci\u00f3n no Instituto de Historia, Filosof\u00eda e Literatura de Moscova. O seu poema \"Strana Muravia\" (en , \"A terra de Muravia\") foi escrito entre 1934 e 1936 e foi ben recibido pola cr\u00edtica. Este poema, xunto co seu outro poema narrativo temper\u00e1n, \"Put k sotsializmu\" (en , \"O cami\u00f1o cara ao socialismo\") de 1931, retrata a colectivizaci\u00f3n de Stalin como un presaxio do \"futuro brillante\". \nProblemas na s\u00faa familia e apoio \u00e1 colectivizaci\u00f3n.\nA\u00ednda que os seus pais, xunto cos irm\u00e1ns Tvardovsk, foran desposu\u00eddos e o seu kh\u00fator queimado polos seus veci\u00f1os, el mesmo apoiou a colectivizaci\u00f3n das granxas campesi\u00f1as. Foi galardoado co Premio Stalin por \"Strana Muravia\". En 1930, despois de que Aleksandr se mudara a Smolensk, o seu pai fuxiu da casa familiar por medo a ser arrestado. En 1931, ademais de Aleksandr, toda a familia foi deportada de Zag\u00f3rie. A familia pasou varios anos vagando dun lugar a outro, separ\u00e1ndose e reunindose, buscando traballo e seguridade. Alg\u00fans deles pasaron alg\u00fan tempo en campos de traballo. Orlando Figes describe a sensaci\u00f3n de insatisfacci\u00f3n de Aleksandr coa forma en que a s\u00faa familia fora tratada mentres el tem\u00eda por si mesmo, a s\u00faa carreira e os seus logros creativos se quer\u00eda axudalos activamente. En agosto de 1931, cando o seu pai e o seu irm\u00e1n chegaron a Smolensk de forma inesperada mentres traballaban, Aleksandr chamou \u00e1 polic\u00eda e o seu pai foi arrestado. \u00c9 moi probable que se Tvardovsky fose visto axudando ao seu pai kulak (un elemento perigoso e criminal aos ollos de moitos), ter\u00eda sido arrestado xunto ao seu pai. Tvardovsky reco\u00f1eceu a culpa que sent\u00eda polo seu pai no seu \u00faltimo poema, \"Po pravu p\u00e0miati\" ( , \"Polo dereito \u00e1 memoria\" 1968).\nIngreso no PCUS e escritor de guerra.\nEn 1939 participou na marcha cara a Bielorrusia Occidental e tam\u00e9n na Guerra de Inverno, onde formou parte dunha \"brigada de escritores\" que compuxo un verso patri\u00f3tico. Ingresou no Partido Comunista da Uni\u00f3n Sovi\u00e9tica en 1940 e foi correspondente de guerra durante a segunda guerra mundial. Ao comezo da guerra, comezou a traballar de forma independente no seu poema \"Vassili Tiorkin\". \nAnos de posguerra.\nDurante a posguerra, traballou como redactor xefe de \"Novi Mir\", unha influente revista literaria. En 1949 converteuse no redactor xefe de \"Novi Mir\". Foi despedido en 1954 por publicar artigos inacept\u00e1beis de , Fyodor Abramov e . Converteuse en redactor xefe en xullo de 1958.\nTvardovsky loitou duramente para manter a tradicional independencia de \"Novi Mir\", mesmo contra a desaprobaci\u00f3n oficial. Durante a s\u00faa publicaci\u00f3n, a revista publicou \"The Thaw\" of Ilya Erenburg en 1954, \"The Wedding of Vologda\" ( ) de Alexander Yashin en 1962 e \"A Day of Ivan Denisovich\" de Alexander Solzhenitsyn en 1962. Durante estes anos, a revista \"Oktiabr\", con Vs\u00e9volod Kochetov como editor en xefe, foi a contraparte prosovi\u00e9tica, antioccidental e antiliberal do \"Novi Mir\" de Tvardovsky.\nEn 1963, Tvardovsky publicou un breve poema sat\u00edrico titulado \"Tyorkin no Outro Mundo\", , \"Tiorkin na tom svete\", no que Tiorkin descobre que o inferno \u00e9 moi semellante \u00e1 vida coti\u00e1 na Uni\u00f3n Sovi\u00e9tica.\nTvardovsky recibiu o Premio Stalin (1941, 1946, 1947), o Premio Estatal da URSS (1971) e o Premio Lenin (1961) polo seu extenso poema \"A distancia m\u00e1is al\u00f3 da distancia\" (en , \"Zaliu d\u00e0 - dal - dal)\" ; 1950-60), unha colecci\u00f3n de impresi\u00f3ns po\u00e9ticas e meditaci\u00f3ns sobre a vida rusa concibida por primeira vez durante unha viaxe no Ferrocarril Transiberiano. Neste poema, escrito no momento \u00e1lxido do desxeo de Khrushchev, o escritor condena a Stalin e, como no libro \"L\u00edrica seleccionada destes anos. 1959-1968\" (1969), reflexiona sobre o movemento do tempo, o deber do artista, a vida e a morte. O culto \u00e1 personalidade de Stalin e as s\u00faas consecuencias son discutidos no cap\u00edtulo \"Foi as\u00ed\", e menciona a rehabilitaci\u00f3n de persoas reprimidas ilegalmente baixo Stalin no cap\u00edtulo \"Un neno amigo \", en \nAnos finais e m\u00e1is reco\u00f1ecementos.\nEn 1970, Tvardovsky deixou \"Novi Mir\", a\u00ednda que ese mesmo ano recibiu a Orde da Bandeira Vermella \"polos servizos para o desenvolvemento da poes\u00eda sovi\u00e9tica\" e o Premio Estatal de Literatura no ano da s\u00faa morte. Morreu en 1971 en Moscova. Pouco despois de sa\u00edr de \"Novi Mir\", Tvardovsky sufriu un derramo cerebral, que lle fixo perder a mobilidade e a fala. Xa no hospital, diagnostic\u00e1ronlle un cancro de pulm\u00f3n avanzado. O escritor morreu o 18 de decembro de 1971 na aldea de ver\u00e1n de Krasnaya Pakhra, \u00d3blast de Moscova. Foi enterrado no cemiterio de Novodevichy en Moscova.\nLegado.\nO poema m\u00e1is popular de Tvardovsky, \"Vassili Tiorkin\" (en ), tam\u00e9n co\u00f1ecido como \"A Book on a Fighter\" (en , \"Kniga pro boits\u00e0\" ) (1941\u20131945), conta un soldado patri\u00f3tico na Gran Guerra. Humor\u00edstico, o poema era un himno ao optimismo e o enxe\u00f1o do soldado ruso. Destaca entre outras obras desta \u00e9poca pola total ausencia de propaganda ideol\u00f3xica, e referencias a Stalin e o partido. A medida que se escrib\u00edan os cap\u00edtulos, foron impresos no xornal da Fronte Occidental . Os episodios s\u00f3 est\u00e1n relacionados entre si polo personaxe principal: o autor presupuxo que tanto el como o seu lector poden morrer en calquera momento. Eran moi populares na primeira li\u00f1a. O poema foi un dos atributos da vida de primeira li\u00f1a, polo que Tvardovsky converteuse no autor de culto da xeraci\u00f3n militar. Tvardovsky recibiu o seu segundo premio Stalin por \"Vassili Tikorkin\".\nO poema tem\u00e1tico da segunda guerra mundial de Tvardovsky, \"Unha casa \u00e1 beira do cami\u00f1o\", en , \"Dom u dorogui\", foi a base da suite sinf\u00f3nica de Valeri Gavrilin de 1984 co mesmo nome.\nUn planetoide, 3261 Tvardovsky, descuberto polo astr\u00f3nomo sovi\u00e9tico Nikolai Stepanovich Chernikh en 1979, leva o seu nome."}
{"id": "556665", "revid": "6031526", "url": "https://gl.wikipedia.org/wiki?curid=556665", "title": "Ted Kaczynski", "text": ""}
{"id": "556666", "revid": "6031530", "url": "https://gl.wikipedia.org/wiki?curid=556666", "title": "Unabomber", "text": ""}
{"id": "556667", "revid": "88215", "url": "https://gl.wikipedia.org/wiki?curid=556667", "title": "Aurelio Milani", "text": "Aurelio Milani, nado en Desio, Mil\u00e1n, o 14 de maio de 1934, e finado en Mil\u00e1n o 25 de novembro de 2014, foi un futbolista italiano que xogaba como dianteiro. Militou en varios equipos da Serie A e da Serie B, ga\u00f1ando o premio ao m\u00e1ximo goleador en ambas as divisi\u00f3ns. Disputou un total de 157 partidos na Serie A, marcando 62 goles, e 100 partidos na Serie B, con 54 goles. \u00c9 lembrado sobre todo polas s\u00faas d\u00faas tempadas co \"Grande Inter\" de Helenio Herrera, co que ga\u00f1ou unha liga, d\u00faas Copas de Europa e unha Copa Intercontinental. Foi internacional coa selecci\u00f3n italiana nunha ocasi\u00f3n.\nXogador poderoso, Milani era un dianteiro centro tradicional, r\u00e1pido, forte e traballador. Destacou no xogo a\u00e9reo pola s\u00faa precisi\u00f3n de cabeza, e tam\u00e9n posu\u00eda un disparo potente e preciso, o que lle permitiu ser un prol\u00edfico goleador ao longo da s\u00faa carreira. Tam\u00e9n era un xogador de equipo xeneroso, capaz de xogar de costas \u00e1 porter\u00eda, aguantar o bal\u00f3n e darllo aos compa\u00f1eiros, repartindo asistencias.\nTraxectoria.\nPrimeiros anos.\nComezou a s\u00faa carreira no equipo xuvenil do Aurora Desio a principios da d\u00e9cada de 1950, antes de ser fichado polo Atalanta, que o cedeu ao Fanfulla durante as tempadas 1953/54 e 1954/55. Posteriormente pasou ao Simmenthal-Monza, co que marcou 37 goles en d\u00faas tempadas na Serie B, sendo o m\u00e1ximo goleador da liga na campa\u00f1a 1955/56. Na tempada 1957/58 xogou co Triestina na Serie B e marcou 17 goles en 30 partidos.\nDebut na Serie A.\nNa tempada seguinte debutou na Serie A coa camisola da Sampdoria. F\u00edxoo o 21 de setembro de 1958 nunha derrota por 1-0 contra a Lazio, en Roma. Formou un destacado tr\u00edo ofensivo con Mora e Cucchiaroni ao longo da s\u00faa primeira tempada, na que marcou 13 goles. Durante a campa\u00f1a seguinte, con todo, lesionouse nun partido contra o Bologna, o que mantivo afastado dos terreos de xogo durante meses.\nEn 1960 Nereo Rocco levouno ao Padova, onde formou parella atacante con Crippa, marcando 18 goles. No ver\u00e1n de 1961, o presidente da Fiorentina, Longinotti, adquiriuno para reforzar a s\u00faa li\u00f1a ofensiva, que contaba con futbolistas como Gianfranco Petris e Hamrin. O 24 de setembro de 1961 marcoulle dous goles a Dino Zoff, no d\u00eda no que este debutaba co Udinese. Con 22 goles, Milani rematou a campa\u00f1a da Serie A como m\u00e1ximo goleador xunto con Jos\u00e9 Altafini, axudando \u00e1 Fiorentina a conseguir o terceiro posto da liga. Ademais o equipo alcanzou a final da Recopa de Europa, onde foi derrotado polo Atl\u00e9tico de Madrid. Milani foi autor de 5 goles durante a competici\u00f3n europea, tres deles anotados nun mesmo partido ante o Rapid Viena.\nInter de Mil\u00e1n.\nDespois dunha mala tempada 1962/63 coa Fiorentina, na que s\u00f3 logrou marcar un gol en 18 partidos, Milani foi comprado polo Inter de Mil\u00e1n, convert\u00e9ndose nun membro do que m\u00e1is tarde ser\u00eda co\u00f1ecido como o \"Grande Inter\" de Helenio Herrera. Na s\u00faa primeira tempada no club lombardo, conseguiu 7 goles en 18 partidos da Serie A, contribu\u00edndo ao subcampionato do Inter, que acabou segundo tras empatar a puntos co Bologna e perder o partido de desempate. Ademais conquistou ese ano a Copa de Europa e marcou un dos tres goles do seu equipo na final contra o Real Madrid no Praterstadion de Viena. En setembro de 1964 ga\u00f1ou a Copa Intercontinental contra o Independiente arxentino. \nLesi\u00f3n e retirada.\nCon todo, durante o inverno de 1964, resultou gravemente lesionado nun partido da Copa de Europa contra o Dinamo de Bucarest, despois de levar un golpe nas costas. Como consecuencia do choque, unha das s\u00faas v\u00e9rtebras quedou desprazada, o que puxo fin \u00e1 s\u00faa carreira de xeito prematuro. S\u00f3 puido disputar 11 partidos esa tempada, na que o Inter se proclamou esta campi\u00f3n de liga, revalidou o t\u00edtulo da Copa de Europa e chegou \u00e1 final da Copa de Italia.\nTentou regresar ao f\u00fatbol durante a tempada 1966/67, xogando co Verbania na Serie C, onde marcou 1 gol en 8 partidos, antes de retirarse definitivamente.\nSelecci\u00f3n italiana.\nFoi unha vez internacional coa selecci\u00f3n de Italia, o 10 de maio de 1964, nunha derrota por 3-1 ante Su\u00edza nun amigable internacional en Lausana.\nMorte.\nMorreu en Mil\u00e1n o 25 de novembro de 2014, aos 80 anos de idade."}
{"id": "556675", "revid": "85894", "url": "https://gl.wikipedia.org/wiki?curid=556675", "title": "Alberto Gonz\u00e1lez Fern\u00e1ndez (pol\u00edtico)", "text": "Alberto Gonz\u00e1lez Fern\u00e1ndez, nado en Ferrol o 7 de abril de 1968, \u00e9 un pol\u00edtico e arque\u00f3logo galego do PSdeG-PSOE.\nTraxectoria.\nArque\u00f3logo, pertence \u00f3 Corpo Facultativo Superior da Xunta de Galicia. A finais dos 90 creou a empresa Ad\u00f3brica Arqueolox\u00eda. Foi presidente do Consello Reitor da Cooperativa agraria de Lago. Nas elecci\u00f3ns municipais de 2007 foi o candidato do PSdeG-PSOE \u00e1 alcald\u00eda de Valdovi\u00f1o, logrando a vitoria por maior\u00eda simple. Por\u00e9n non acadou a alcald\u00eda, que foi para a candidata de Terra Galega que pactou co PPdeG e o concelleiro independente de UIV. En xullo de 2007 foi nomeado delegado territorial da Conseller\u00eda de Pol\u00edtica Territorial na Provincia da Coru\u00f1a, onde se mantivo ata a vitoria do PPdeG nas Elecci\u00f3ns ao Parlamento de Galicia de 2009. Posteriormente, volveu a selo candidato socialista \u00e1 alcald\u00eda valdovi\u00f1esa nas municipais de 2011, se ben non acadou a alcald\u00eda xa que foi superado polo PPdeG, permanecendo como portavoz na oposici\u00f3n.\nNas municipais de 2015 volveu a encabezala candidatura do PSdeG-PSOE en Valdovi\u00f1o e logrou a vitoria con 6 concelleiros, a 1 da maior\u00eda absoluta, polo que foi elixido alcalde co apoio do edil de Centristas de Valdovi\u00f1o e gobernou en minor\u00eda. Nas municipais de 2019 foi reelixido alcalde \u00f3 lograr unha ampla maior\u00eda absoluta (9 concelleiros de 13 e un 61% dos votos), sendo o primeiro alcalde valdovi\u00f1\u00e9s da democracia que logrou tanto ser reelixido como maior\u00eda absoluta."}
{"id": "556682", "revid": "1131", "url": "https://gl.wikipedia.org/wiki?curid=556682", "title": "Lucio Costa", "text": ""}
{"id": "556702", "revid": "785", "url": "https://gl.wikipedia.org/wiki?curid=556702", "title": "Alberto Gonz\u00e1lez Fern\u00e1ndez", "text": "O nome Alberto Gonz\u00e1lez Fern\u00e1ndez pode referirse a:"}
{"id": "556710", "revid": "65337", "url": "https://gl.wikipedia.org/wiki?curid=556710", "title": "Peseta peruana", "text": "A peseta peruana foi unha unidade monetaria da Rep\u00fablica Peruana emitida entre os anos 1880 e 1882, durante a Guerra do Pac\u00edfico. \nA peseta peruana ti\u00f1a como moeda divisionaria o real, de maneira que dous reais equival\u00edan a unha peseta. Pola s\u00faa banda, cinco pesetas equival\u00edan a un sol, co que coexistiu e que acabou imp\u00f3ndose como un idade monetaria do pa\u00eds.\nMoedas.\nA Casa da Moeda de Lima emitiu en 1880 moedas de prata cos valores faciais dunha peseta e de cinco pesetas.\nPola s\u00faa banda, a Casa da Moeda de Ayacucho emitiu moedas de cinco pesetas en 1881 e 1882, e moedas divisionarias de medio real (un cuarto de peseta) datadas en 1882.\nCaracterizaci\u00f3n.\nAs tres moedas emitidas comparten dese\u00f1o, \u00e1 marxe de pequenos detalles motivados polo seu tama\u00f1o e a disposici\u00f3n dalg\u00fans elementos. O dese\u00f1o de ambas as s\u00faas faces d\u00e9beselle a Robert Britten."}
{"id": "556770", "revid": "98629", "url": "https://gl.wikipedia.org/wiki?curid=556770", "title": "Ostsiedlung", "text": "\"Ostsiedlung,\" tam\u00e9n co\u00f1ecida como a expansi\u00f3n alem\u00e1 cara ao leste, designa a colonizaci\u00f3n alem\u00e1 de Europa central e oriental que comezou no s\u00e9culo XII e rematou no s\u00e9culo XV.\nHistoria.\nPrimeiros movementos no s\u00e9culo XII.\nA poboaci\u00f3n alem\u00e1 creceu durante a Alta Idade Media estimulando os movementos de poboaci\u00f3n de Renania, Flandres e Saxonia, sendo territorios do Sacro Imperio Romano Xerm\u00e1nico, facendo asentamentos entre os r\u00edos Elba e Saale e nas rexi\u00f3ns b\u00e1ltica e polaca, ent\u00f3n poboadas por eslavos e - na rexi\u00f3n b\u00e1ltica - pobos b\u00e1lticos. Estes movementos foron apoiados pola nobreza alem\u00e1, os reis polacos, os duques e a Igrexa medieval, e lev\u00e1ronse a cabo sen que os grupos \u00e9tnicos b\u00e1lticos o soubesen.\nBaixa Idade Media.\nO Reino de Prusia tivo as s\u00faas ra\u00edces nestes movementos. A finais da Idade Media, os cabaleiros teut\u00f3ns, que foran enviados ao norte de Polonia por Conrado de Masovia, integraran gran parte das costas b\u00e1lticas. Foron derrotados polo ex\u00e9rcito polaco en 1410 e 1466. Convert\u00e9ronse nun feudo polaco en 1466.\nA mediados s\u00e9culo XIV, o proceso de colonizaci\u00f3n foi atrasado pola peste negra, e rematou despois da derrota dos cabaleiros teut\u00f3ns no s\u00e9culo XV. A\u00ednda m\u00e1is, case todas as terras agr\u00edcolas xa foran ocupadas.\nIdade Moderna.\nDespois da divisi\u00f3n de Polonia por Prusia, Austria e o Imperio Ruso en 1772, 1793 e 1795, o Reino de Prusia apoderouse de gran parte do Occidente polaco. Nesta situaci\u00f3n, comezou un novo per\u00edodo de colonizaci\u00f3n, a\u00ednda cando non tentaron \"xermanizar\" os seus novos territorios, que estaban densamente poboados.\nS\u00e9culo XX.\nDespois da primeira guerra mundial, Polonia, no per\u00edodo de expansionismo nacionalista de J\u00f3zef Pi\u0142sudski, tivo que emigrar do seu territorio unha poboaci\u00f3n alem\u00e1 bastante numerosa levando a cabo unha pol\u00edtica asimiladora.\nA expulsi\u00f3n masiva de poboaci\u00f3ns de Alema\u00f1a Oriental despois da segunda guerra mundial, entre 1945 e 1948 baseouse nas decisi\u00f3ns da conferencia de Potsdam, con respecto \u00e1 Li\u00f1a Oder-Neisse. A fronteira oriental de Alema\u00f1a foi redese\u00f1ada como estaba no ano 1181. A\u00ednda que alg\u00fans territorios eslavos hist\u00f3ricos entre a li\u00f1a Oder-Neisse e o r\u00edo Elba permaneceron dentro do territorio alem\u00e1n, ao redor de 15 mill\u00f3ns de alem\u00e1ns das hist\u00f3ricas provincias do leste foron expulsados e enviados \u00e1 Rep\u00fablica Federal de Alema\u00f1a ou \u00e1 Rep\u00fablica Democr\u00e1tica Alem\u00e1, invert\u00edndose case por completo os resultados da antiga colonizaci\u00f3n alem\u00e1."}
{"id": "556771", "revid": "88215", "url": "https://gl.wikipedia.org/wiki?curid=556771", "title": "Ottmar Hitzfeld", "text": "Ottmar Hitzfeld, nado en L\u00f6rrach, Alema\u00f1a Occidental, o 12 de xaneiro de 1949, \u00e9 un exfutbolista e exadestrador alem\u00e1n, que xogaba como dianteiro. Profesor de matem\u00e1ticas e ximnasia, destacou especialmente como t\u00e9cnico, sendo un dos adestradores de m\u00e1is \u00e9xito do f\u00fatbol alem\u00e1n e europeo. Conquistou 20 t\u00edtulos, destacando entre eles d\u00faas ligas su\u00edzas co Grasshopper e sete Bundesligas de Alema\u00f1a (d\u00faas delas co Borussia Dortmund e cinco co Bayern de M\u00fanic), as\u00ed como d\u00faas Ligas de Campi\u00f3ns.\nFoi elixido d\u00faas veces como mellor adestrador do mundo e \u00e9, xunto con Ernst Happel, Jos\u00e9 Mourinho, Jupp Heynckes e Carlo Ancelotti, un dos \u00fanicos cinco adestradores que ga\u00f1aron a Copa de Europa/Liga de Campi\u00f3ns con dous clubs diferentes (Borussia Dortmund e Bayern de M\u00fanic).\nTraxectoria.\nComo futbolista.\nNacido en L\u00f6rrach, comezou a xogar ao f\u00fatbol a finais da d\u00e9cada de 1960 no TuS Stetten e o FV L\u00f6rrach, antes de chamar a atenci\u00f3n do FC Basel, da primeira divisi\u00f3n su\u00edza. Ingresou no club, situado na outra beira do Rin, en 1971, e ga\u00f1ou con este os t\u00edtulos de liga nas tempadas 1971/72 e 1972/73, coro\u00e1ndose na segunda delas tam\u00e9n como m\u00e1ximo goleador do campionato (empatado a 19 goles con Ove Grahn). En 1975 engadiu ao seu palmar\u00e9s a Copa de Su\u00edza.\nEn 1973, mentres xogaba no Basel, formouse como mestre de matem\u00e1ticas e ximnasia na Universidade de L\u00f6rrach. Mantivo a s\u00faa condici\u00f3n de afeccionado para poder participar nos Xogos Ol\u00edmpicos de 1972 en M\u00fanic, coa selecci\u00f3n de Alema\u00f1a Occidental. Al\u00ed xogou entre outros con Uli Hoene\u00df e marcou 5 goles, caendo na segunda fase tras unha derrota contra Alema\u00f1a Oriental. \nEn 1975, aos 26 anos, aceptou unha oferta do VfB Stuttgart alem\u00e1n, que militaba ent\u00f3n na segunda divisi\u00f3n. Na tempada 1976/77 formou parte da hist\u00f3rica dianteira que con 100 goles permitiu que o equipo suabo lograse o ascenso \u00e1 Bundesliga como campi\u00f3n do grupo Sur. Hitzfeld chegou a marcar seis goles nunha vitoria por 8-0 sobre o SSV Jahn Regensburg, o maior n\u00famero de tantos marcados nun s\u00f3 encontro en toda a historia da 2. Bundesliga. \nAos seus 33 goles en 55 partidos na segunda categor\u00eda, sumou ao ano seguinte outros 5 tantos en 22 partidos na m\u00e1xima categor\u00eda, rematando o equipo no cuarto posto. Despois de tres anos en Stuttgart regresou \u00e1 s\u00faa segunda casa, Su\u00edza. Al\u00ed xogou de 1978 a 1980 no FC Lugano antes de fichar polo FC Luzern, onde rematou a s\u00faa carreira como xogador en 1983, aos 34 anos.\nComo adestrador.\n1983\u201391: adestrador en Su\u00edza.\nDurante o ver\u00e1n de 1983, asinou o seu primeiro contrato como adestrador no SC Zug, na segunda divisi\u00f3n do f\u00fatbol su\u00edzo. O equipo rematou a tempada 1983/84 como campi\u00f3n da Nationalliga B, logrando as\u00ed o ascenso \u00e1 Nationalliga A, por primeira e \u00fanica vez na historia do club.&lt;ref name=\"rsssf-Switzerland 1983/84\"&gt;&lt;/ref&gt; En 1984 aceptou unha oferta para adestrar ao FC Aarau, onde permaneceu durante os seguintes catro anos, ga\u00f1ando a Copa de Su\u00edza de 1985. \nO seu traballo chamou a atenci\u00f3n do Grasshopper de Z\u00fcrich, que o contratou en 1988. Con este equipo ga\u00f1ou a Copa de Su\u00edza na s\u00faa primeira tempada, mentres que na segunda conquistou tanto a Copa como a liga. Finalmente adestrou o club durante unha terceira campa\u00f1a, na que revalidou o t\u00edtulo de liga.\n1991\u201398: Borussia Dortmund.\nEn 1991 regresou a Alema\u00f1a para facerse cargo do Borussia Dortmund, que vi\u00f1a de ser d\u00e9cimo na Bundesliga. No seu primeiro ano, el e o seu axudante Michael Henke, co que colaborar\u00eda durante os seguintes 13 anos, levaron o equipo ao segundo posto da liga, s\u00f3 por detr\u00e1s do VfB Stuttgart. O club de Dortmund clasificouse as\u00ed para a Copa da UEFA 1992/93, competici\u00f3n na que foi eliminando sucesivamente ao Floriana, o Celtic, o Zaragoza, a Roma e o Auxerre. Alcanzou deste xeito a final, onde se enfrontou \u00e1 Juventus de Trapattoni, sendo a vitoria para o club italiano. \nEn 1995 ga\u00f1ou o seu primeiro t\u00edtulo da Bundesliga, coroando ao Dortmund como campi\u00f3n de liga m\u00e1is de 30 anos despois. Revalidou o t\u00edtulo na tempada 1995/96, mentres que na seguinte alcanzou a final da Liga de Campi\u00f3ns, onde se enfrontou de novo \u00e1 Juventus. O equipo italiano, adestrado por Lippi, contaba con xogadores como Zinedine Zidane, Didier Deschamps, Alessandro del Piero ou Christian Vieri pero caeu contra o equipo de Hitzfeld no Olympiastadion de M\u00fanic por 3-1, sendo os goles obra de Karl-Heinz Riedle (2) e Lars Ricken. Foi galardoado por primeira vez co premio ao mellor adestrador do mundo, pero as fricci\u00f3ns co equipo chegaron a un punto cr\u00edtico, sendo apartado do cargo de adestrador e nomeado director deportivo. O seu balance \u00e1 fronte do equipo pechouse con 144 vitorias, 63 empates e 65 derrotas.\n1998\u20132008: Bayern de M\u00fanic.\nPrimeira etapa.\nEn 1998 foi contratado polo principal club de Alema\u00f1a, o Bayern de M\u00fanic. No seu primeiro ano levou o equipo a ga\u00f1ar o t\u00edtulo de liga por 15 puntos de vantaxe sobre o segundo, o Bayer Leverkusen, a maior marxe lograda ata aquel ent\u00f3n. Ademais disputou a final da DFB-Pokal, perdendo ante o Werder Bremen nos penaltis, e tam\u00e9n a final da Liga de Campi\u00f3ns. A final europea, disputada no Camp Nou, pasou \u00e1 historia pola dram\u00e1tica remontada do Manchester United no tempo de desconto, despois de que o Bayern fose ga\u00f1ando dende o minuto 6, cando se adiantou co gol de Mario Basler. Nos minutos finais Sheringham e Solskj\u00e6r d\u00e9ronlle a volta ao marcador e deixaron aos alem\u00e1n sen o t\u00edtulo.\nNa seguinte tempada o equipo de Hitzfeld ga\u00f1ou a Bundesliga e a Copa de Alema\u00f1a, esta \u00faltima despois de derrotar na final ao Werder Bremen. Na Liga de Campi\u00f3ns caeu derrotado nas semifinais ante o Real Madrid de Vicente del Bosque.\nNa tempada 2000/01 ga\u00f1ou o seu terceiro t\u00edtulo consecutivo da Bundesliga e disputou unha nova final da Liga de Campi\u00f3ns, conseguindo eliminar desta vez ao Manchester United e ao Real Madrid en cuartos de final e semifinais respectivamente. Na final disputada en San Siro contra o Valencia, Effenberg igualou o gol inicial de Mendieta e o partido decidiuse na quenda de penaltis, onde unha destacada actuaci\u00f3n de Oliver Kahn propiciou o triunfo alem\u00e1n. Hitzfeld converteuse as\u00ed no segundo adestrador despois de Ernst Happel en ga\u00f1ar o t\u00edtulo europeo con dous equipos diferentes.\nFoi reco\u00f1ecido de novo como mellor adestrador do mundo, e ga\u00f1ou a Copa Intercontinental contra o Boca Juniors arxentino, grazas a un gol de Samuel Kuffour. Con todo, o equipo s\u00f3 puido ser terceiro na liga. Recuperou o trono alem\u00e1n na tempada 2002/03, ga\u00f1ando o t\u00edtulo de liga con catro xornadas de antelaci\u00f3n e sumando tam\u00e9n unha nova DFB-Pokal. Na seguinte campa\u00f1a o Bayern non conseguiu ning\u00fan t\u00edtulo e Hitzfeld foi destitu\u00eddo en maio de 2004. O seu balance nesta primeira etapa no Bayern foi de 193 vitorias, 73 empates e 53 derrotas.\nSegunda etapa.\nHitzfeld tivo unha oferta para facerse coas rendas da selecci\u00f3n alem\u00e1, pero preferiu tomar un descanso. O 1 de febreiro de 2007, tras o despedimento de Felix Magath, regresou ao Bayern de M\u00fanic, que se atopaba f\u00f3ra dos postos de Liga de Campi\u00f3ns e a 8 puntos do liderado. Non conseguiu mellorar os resultados e o Bayern acabou cuarto, f\u00f3ra da Liga de Campi\u00f3ns por primeira vez en m\u00e1is dunha d\u00e9cada. Unha serie de fichaxes millonarias antes da tempada 2007/08 axudaron a Hitzfeld a levar ao club a unha nova fase de dominio do f\u00fatbol alem\u00e1n, ga\u00f1ando a DFB-Ligapokal, a DFB-Pokal, e o campionato de liga. A campa\u00f1a do Bayern na Copa da UEFA rematou na semifinal cunha humillante derrota por 4-0 ante o Zenit San Petersburg, posterior ga\u00f1ador do torneo. Durante a tempada, Hitzfeld anunciara que deixar\u00eda o club ao remate da campa\u00f1a. J\u00fcrgen Klinsmann converteuse no seu sucesor. O seu \u00faltimo partido foi unha vitoria por 4-1 contra o Hertha BSC.\n2008\u201314: selecci\u00f3n de Su\u00edza.\nNo ver\u00e1n de 2008 asumiu o cargo de adestrador da selecci\u00f3n su\u00edza. O seu primeiro partido foi un amigable contra Chipre o 20 de agosto, que rematou cunha vitoria por 4-1. Con Hitzfeld ao mando, o equipo su\u00edzo logrou a clasificaci\u00f3n para o Mundial de 2010 como primeiro de grupo. Xa en Sur\u00e1frica ga\u00f1ou o seu partido inaugural por 1-0 ante Espa\u00f1a, posterior campioa, pero perdeu 1-0 contra Chile e empatou 0-0 contra Honduras, quedando terceira no Grupo H e sen opci\u00f3ns de clasificarse para oitavos de final.\nFracasou no seu intento de clasificarse para a Eurocopa de 2012, quedando terceiro por detr\u00e1s de Inglaterra e Montenegro no seu grupo de clasificaci\u00f3n.\nSi conseguiu a clasificaci\u00f3n para o Mundial de 2014, levando a Su\u00edza a dous Mundiais consecutivos por primeira vez dende a d\u00e9cada de 1960. Conseguiuno despois de manterse invicto durante toda a fase de clasificaci\u00f3n e lograr o primeiro posto, con 7 vitorias e 3 empates en 10 partidos. O 17 de outubro de 2013 anunciou que se retirar\u00eda despois do Mundial. Su\u00edza quedou encadrada no grupo E, onde obtivo d\u00faas vitorias (contra Ecuador e Honduras), e unha derrota (ante Francia), rematando na segunda praza e logrando as\u00ed o pase \u00e1 seguinte rolda. Nos oitavos de final foi eliminada pola Arxentina, cun solitario gol de \u00c1ngel Di Mar\u00eda nos \u00faltimos minutos da pr\u00f3rroga. Foi o seu \u00faltimo encontro \u00e1 fronte da selecci\u00f3n helv\u00e9tica, sendo sucedido por Vladimir Petkovi\u0107.\nVida persoal.\nCasou con Beatrix Hitzfeld, coa que tivo un fillo. \nReco\u00f1ecementos.\nFoi galardoado d\u00faas veces pola IFFHS co premio ao mellor adestrador do ano, en 1997 e 2001. En 2001 a UEFA elixiuno mellor adestrador do ano e no 2008 recibiu o premio ao mellor adestrador do ano en Alema\u00f1a.\nO estadio Ottmar Hitzfeld de Gspon, o estadio situado a m\u00e1is altitude de Europa, leva o seu nome.\nPalmar\u00e9s.\nComo adestrador.\nGrasshopper"}
{"id": "556772", "revid": "23204", "url": "https://gl.wikipedia.org/wiki?curid=556772", "title": "Cottbus", "text": "Cottbus en alem\u00e1n e Ch\u00f3\u015bebuz en baixo sorabo, oficialmente Cottbus/Ch\u00f3\u015bebuz \u00e9 unha cidade no leste de Alema\u00f1a. \u00c9, despois da capital estatal Potsdam, a segunda cidade maior de Brandeburgo. Xunto \u00e1 cidade de Brandeburgo, Frankfurt do Oder e Potsdam, \u00e9 un do catro centros administrativos (\"Oberzentrum\") do Estado federal de Brandeburgo e ten o status de cidade libre (\"Kreisfreie Stadt\").\nHistoria.\nIdade Media.\nO asentamento estableceuse no s\u00e9culo X, cando os sorbios erixiron un castelo nunha illa areosa no r\u00edo Spree. A primeIra menci\u00f3n rexistrada do nome foi en 1156. As fontes hist\u00f3ricas sinalan que Cottbus puido obter os dereitos de cidade nalg\u00fan momento comprendido entre 1216 e 1225. No s\u00e9culo XIII os colonos alem\u00e1ns da \"Ostsiedlung\" chegaron \u00e1 cidade e viviron xunta os sorbios. No s\u00e9culo XV Cottbus era co\u00f1ecido pola lan e os tecidos que se exportaban a todo Brandeburgo, Bohemia e Saxonia.\nIdade Moderna.\nEn 1514 Jan Rak fundou a \"Universitas Serborum\" na cidade. En 1701 comezou a formar parte do Reino de Prusia. Tam\u00e9n foi gobernada por Saxonia entre 1807 e 1813 e en 1871 pasou a ser parte do Imperio alem\u00e1n.\nS\u00e9culo XX.\nSegundo o censo prusiano de 1905, a cidade de Cottbus, daquela de menor extensi\u00f3n, ti\u00f1a unha poboaci\u00f3n de 46.270 habitantes, dos cales o 97% eran alem\u00e1ns, o 2% sorbios e o 1% polacos.\nNa Alema\u00f1a de entreguerras, a cidade foi o lugar dun campo de concentraci\u00f3n para inmigrantes xudeus non desexados da Europa Oriental.\nEn Cottbus naceu Paul Winzer, oficial nazi que durante a guerra civil espa\u00f1ola foi xefe da Gestapo en Espa\u00f1a e supervisou o campo de concentraci\u00f3n de Miranda de Ebro, que fora constru\u00eddo polos sublevados a imaxe dos campos alem\u00e1ns. Alg\u00fans autores sinalan a Winzer como un dos dese\u00f1adores da estrutura do campo, mentres que outros o sinalan como o dese\u00f1ador de todo o sistema de campos de concentraci\u00f3n franquistas.\nDurante a segunda guerra mundial, o 15 de febreiro de 1945 a cidade foi destru\u00edda en boa medida tras o ataque de 459 bombardeos estadounidenses Boeing B-17. Despois o territorio foi ocupado polo ex\u00e9rcito Vermello e pouco despois pasou a integrar a Rep\u00fablica Democr\u00e1tica Alem\u00e1 (RDA) at\u00e9 a reunificaci\u00f3n alem\u00e1 en 1990. Durante a \u00e9poca da RDA foi capital do distrito hom\u00f3nimo.\nHeinz Chez, nado en Cottbus, foi o \u00faltimo executado con garrote vil en Espa\u00f1a, xunto a Salvador Puig Antich, en 1974.\nDesde 1976, Cottbus ten a categor\u00eda de \"Cidade Grande\" ao alcanzar m\u00e1is de 100000 habitantes, perfil\u00e1ndose como centro administrativo, cient\u00edfico e de servizos.\nXeograf\u00eda.\nClima.\nA cidade at\u00f3pase nunha zona t\u00e9peda, a 75 m sobre o nivel do mar. As s\u00faas coordenadas xeogr\u00e1ficas son 51\u00b046'N e 14\u00b020'E.\nA temperatura media anual rolda os 8,9 graos Celsius. O mes m\u00e1is caloroso \u00e9 xullo con 18'4\u00a0\u00b0C. O mes m\u00e1is fr\u00edo \u00e9 xaneiro, con -0,8\u00a0\u00b0C de temperatura media. A diferenza entre as temperaturas m\u00e1xima e m\u00ednima, co\u00f1ecida como amplitude, oscila pois uns 19,2\u00a0\u00b0C.\nA precipitaci\u00f3n media anual \u00e9 de 565 mil\u00edmetros. A maior parte das choivas prod\u00facense en agosto con 69 mil\u00edmetros de media; febreiro \u00e9 o mes coa menor cantidade de choiva cunha media de 30 mil\u00edmetros. Prod\u00facense precipitaci\u00f3ns durante todo o ano, pero son m\u00e1is intensas no ver\u00e1n. Por iso o clima \u00e9 h\u00famido durante todo o ano, polo que pode afirmarse que en Cottbus non hai tempada seca nin tempada de choivas.\nEconom\u00eda.\nCottbus do mesmo xeito que a maior parte das cidades da ex RDA viviu unha dif\u00edcil progresi\u00f3n econ\u00f3mica desde a reunificaci\u00f3n; a\u00ednda que a situaci\u00f3n mellorou globalmente, alg\u00fans indicadores relativos eran m\u00e1is favor\u00e1beis antes da d\u00e9cada de 1990. A rexi\u00f3n ostenta historicamente, desde hai s\u00e9culos at\u00e9 a actualidade, un dos niveis de riqueza m\u00e1is baixos de Alema\u00f1a, a pesar das subvenci\u00f3ns do goberno federal e da Uni\u00f3n Europea (UE).\nCultura e educaci\u00f3n.\nCultura soraba.\nCottbus \u00e9 o centro cultural da minor\u00eda baixo-soraba. Moitos letreiros da cidade son biling\u00fces, e hai un \"Gymnasium\" (escola) e un barrio sorabo, pero a lingua soraba raramente se fala nas r\u00faas.\nEdificios relevantes.\nEn Cottbus est\u00e1 o famoso Parque Branitz, creado polo pr\u00edncipe Hermann von P\u00fcckler-Muskau en 1845. O Schloss Branitz (castelo de Branitz) foi reconstru\u00eddo por Gottfried Semper nun estilo barroco tard\u00edo entre 1846 e 1852, en cuxos xard\u00edns puxeron d\u00faas pir\u00e1mides; unha delas, a \"Seepyramide\", est\u00e1 no medio dun lago artificial e serve de mausoleo.\nCottbus tam\u00e9n alberga a Universidade Tecnol\u00f3xica de Brandenburgo (BTU) e o Max-Steenbeck-Gymnasium orientado \u00e1s matem\u00e1ticas e \u00e1 ciencia, que recibe o nome do f\u00edsico Max Steenbeck.\nCinema.\nAnualmente Cottbus acolle o Festival Internacional de Cine de Europa Oriental.\nDeporte.\nCottbus ten un equipo de f\u00fatbol, o Energie Cottbus, que xoga na Regionalliga Nordost na tempada 2021\u20132022. Os seus partidos na casa x\u00f3ganse no \"Stadion der Freundschaft\"."}
{"id": "556773", "revid": "23204", "url": "https://gl.wikipedia.org/wiki?curid=556773", "title": "Yang Liwei", "text": "Yang Liwei ou Iang Liwei, nado en Suizhong o 21 de xu\u00f1o de 1965, \u00e9 un astronauta chin\u00e9s retirado que formou parte da misi\u00f3n Shenzhou 5, convert\u00e9ndose no primeiro astronauta da China.\nTraxectoria.\nYang Liwei entrou no Ex\u00e9rcito Popular de Liberaci\u00f3n en 1983, gradu\u00e1ndose en 1987 na Facultade de Aviaci\u00f3n n\u00famero 8 do Ex\u00e9rcito Popular. Levaba acumuladas 1350 horas de voo como piloto de combate cando foi seleccionado como candidato na primeira promoci\u00f3n de astronautas da China en xaneiro de 1998. Tras cinco anos de adestramento foi elixido como un dos tres candidatos finais a voar na misi\u00f3n Shenzhou 5, a primeira misi\u00f3n tripulada lanzada pola China. Liwei acabou facendo un voo de 21 horas e 23 minutos na c\u00e1psula espacial, volvendo a terra sen problemas."}
{"id": "556775", "revid": "4817", "url": "https://gl.wikipedia.org/wiki?curid=556775", "title": "Iang Liwei", "text": ""}
{"id": "556779", "revid": "54334", "url": "https://gl.wikipedia.org/wiki?curid=556779", "title": "Peseta de 1937", "text": "A peseta de 1937 \u00e9 a primeira moeda espa\u00f1ola co valor facial dunha peseta emitida con car\u00e1cter fiduciario,\u200b \u00e9 dicir, cuxo valor non se apoia no valor dun metal precioso, xa que as anteriores foran cu\u00f1adas en prata. \nA produci\u00f3n desta moeda, emitida unicamente en 1937, foi de 50 mill\u00f3ns de exemplares.\nCaracterizaci\u00f3n.\nNo seu anverso am\u00f3sase unha aparece unha imaxe aleg\u00f3rica\u200b representada por unha muller nova con cabelo longo; non se trata da Rep\u00fablica, que noutras moedas adoita ir toucada co barrete frixio, sen\u00f3n de Hispania. \u00c1 s\u00faa esquerda lese a lenda .\nO seu reverso est\u00e1 caracterizado por un talo e unha folla de vide, e un acio de uvas, xunto co valor facial da moeda () e abaixo a data de 1937.\nNa tradici\u00f3n numism\u00e1tica e popular espa\u00f1ola, esta moeda comezou a co\u00f1ecerse axi\u00f1a como \"peseta rubia\", en alusi\u00f3n \u00e1 muller loira que nela se representa con cabelo dourado e en contraposici\u00f3n coa cor prateada das pesetas ata a \u00e9poca. Tam\u00e9n se dixo ironicamente que esta moeda representaba \"os tres motivos de perdici\u00f3n do home\": o di\u00f1eiro, as mulleres e o vi\u00f1o.\nHistoria.\nEn novembro de 1936, por mor da guerra civil, o Goberno da Rep\u00fablica Espa\u00f1ola trasladouse de Madrid a Valencia, do mesmo modo que o fixo o Consello do Banco de Espa\u00f1a e a direcci\u00f3n da F\u00e1brica Nacional de Moeda e Timbre (FNMT). As moedas dunha peseta de 1937 foron cu\u00f1adas sobre discos de lat\u00f3n elaborados anteriormente en Madrid, na denominada Factor\u00eda A\u200b da FNMT. A cu\u00f1axe produciuse na Factor\u00eda C, establecida na cidade de Castell\u00f3 de la Plana, que tam\u00e9n produc\u00eda billetes e material de guerra \u2014hab\u00eda tam\u00e9n unha Factor\u00eda B, en Valencia, dedicada s\u00f3 \u00e1 impresi\u00f3n dos billetes\u2014.\nO inicio da guerra civil levou consigo o acaparamento das moedas de prata en circulaci\u00f3n por parte da poboaci\u00f3n, debido a que o seu valor intr\u00ednseco superaba o seu valor nominal.\u200b Por outra banda, o n\u00edquel e o cobre eran necesarios como materia prima nas f\u00e1bricas de munici\u00f3n, o que levou as autoridades republicanas a cu\u00f1ar novas moedas de valores inferiores ou iguais a peseta nunha aliaxe ata daquela in\u00e9dita: o lat\u00f3n.\nA emisi\u00f3n destas moedas decretouse o 19 de marzo de 1937, a\u00ednda que a s\u00faa distribuci\u00f3n polo territorio foi moi lenta e desigual en funci\u00f3n das circunstancias da guerra. Este modelo xa fora ensaiado polo Goberno da Rep\u00fablica en Madrid, e existen algunhas probas en ferro datadas xa en 1934, a\u00ednda que daquela non se chegara a poducir para a circulaci\u00f3n."}
{"id": "556780", "revid": "65337", "url": "https://gl.wikipedia.org/wiki?curid=556780", "title": "Moeda de 1 peseta de 1937", "text": ""}
{"id": "556781", "revid": "65337", "url": "https://gl.wikipedia.org/wiki?curid=556781", "title": "Moeda dunha peseta de 1937", "text": ""}
{"id": "556791", "revid": "98629", "url": "https://gl.wikipedia.org/wiki?curid=556791", "title": "Fernando Castro Villar", "text": "V\u00edctor Fernando Castro Villar, nado en Ni\u00f1\u00f3ns (Ponteceso) en 1948 e finado en Tallo (Ponteceso) o 1 de setembro de 2001, foi un pol\u00edtico galego do PSdeG-PSOE.\nTraxectoria.\nPresidente da Asociaci\u00f3n de Veci\u00f1os de San Blas de Tallo. Foi elixido concelleiro en Ponteceso nas elecci\u00f3ns municipais de 1991 como n\u00famero 3 da candidatura do PSdeG-PSOE, a cal foi a m\u00e1is votada e formou goberno en minor\u00eda. Trala dimisi\u00f3n de Ram\u00f3n Saleta Neira foi elixido alcalde de Ponteceso en novembro de 1992, formando un goberno de coalici\u00f3n co PSG-EG. Por\u00e9n, a ruptura do acordo de goberno en marzo de 1993 supuxo a presentaci\u00f3n por parte do PPdeG e do PSG-EG en maio dunha moci\u00f3n de censura que fixo alcalde \u00f3 conservador Jos\u00e9 Luis Fondo Aguiar. Volveu ser concelleiro tralas municipais de 1995 como n\u00famero 3 da candidatura socialista, logrando maior\u00eda absoluta o PPdeG e permanecendo como concelleiro da oposici\u00f3n ata 1999.\nVida persoal.\nEstaba casado e ti\u00f1a 1 filla. Faleceu dun infarto mentres paseaba en bicicleta pola parroquia de Tallo o 1 de setembro de 2001"}
{"id": "556798", "revid": "98629", "url": "https://gl.wikipedia.org/wiki?curid=556798", "title": "Ram\u00f3n Saleta Neira", "text": "Ram\u00f3n Saleta Neira, nado en Donostia en 1952, \u00e9 un pol\u00edtico galego do PSdeG-PSOE\nTraxectoria.\nNado na emigraci\u00f3n cunha familia con ra\u00edces en Corme, regresaron \u00e1 s\u00faa vila natal sendo moi neno. Licenciado en Xeograf\u00eda e Historia, foi secretario da asociaci\u00f3n de veci\u00f1os de Corme. Nas elecci\u00f3ns municipais de 1983 foi elixido concelleiro en Ponteceso como n\u00famero 2 do PSdeG-PSOE, logrando maior\u00eda absoluta e sendo nomeado primeiro tenente de alcalde. Nas municipais de 1987 volveu a concorrer como n\u00famero 2 socialista revalidando o partido a maior\u00eda absoluta, polo que continuou como primeiro tenente de alcalde. Trala dimisi\u00f3n de Jos\u00e9 Luis Su\u00e1rez Cotelo en setembro de 1989 para ser deputado auton\u00f3mico foi elixido novo alcalde de Ponteceso. Encabezou a candidatura do PSdeG-PSOE nas municipais de 1991 e conseguiu volver a ser elixido alcalde, pero perdeu a maior\u00eda absoluta e pasou a gobernar en minor\u00eda. En outubro de 1992 presentou a s\u00faa dimisi\u00f3n ante e situaci\u00f3n de inestabilidade que viv\u00eda o concello e foi substitu\u00eddo polo n\u00famero 3 socialista Fernando Castro Villar.\nEn xullo de 1993 foi nomeado responsable de organizaci\u00f3n e administraci\u00f3n de Uni\u00f3ns Agrarias en Carballo. Debido \u00f3 seu matrimonio pasou a residir en Malpica de Berganti\u00f1os en 1994, onde foi secretario xeral da agrupaci\u00f3n local socialista ata decembro de 1999, formando parte da candidatura socialista como n\u00famero 3 nas municipais de xu\u00f1o dese mesmo ano. Se ben non foi elixido concelleiro, o seu candidato Jos\u00e9 Ram\u00f3n Varela Rey logrou a alcald\u00eda grazas a un pacto co BNG e os independentes de AEMU. En febreiro de 2018 volveu ser secretario xeral do PSdeG en Malpica, recuperando o partido a alcald\u00eda nas municipais de 2019 na persoa de Walter Pardo A\u00f1\u00f3n. Por\u00e9n, presentou a s\u00faa renuncia como secretario xeral en xullo de 2019. "}
{"id": "556830", "revid": "25871", "url": "https://gl.wikipedia.org/wiki?curid=556830", "title": "Paul Winzer", "text": "Paul Winzer, tam\u00e9n co\u00f1ecido polo alias \u00abWalter Mosig\u00bb, nado en Cottbus o 24 de xu\u00f1o de 1908 e desaparecido despois da segunda guerra mundial, foi un diplom\u00e1tico e oficial de polic\u00eda alem\u00e1n, membro da Gestapo e un dos xefes do campo de concentraci\u00f3n de Miranda de Ebro durante a ditadura franquista. Foi tam\u00e9n o xefe da Gestapo na Espa\u00f1a franquista.\nBiograf\u00eda.\nFormaci\u00f3n e primeiros anos.\nNaceu en Cottbus en 1908 e estudou dereito nas universidades de Breslau e Berl\u00edn, pero non realizou o seu \"Abschluss\" \u2014licenciatura\u2014; suspendeu en d\u00faas ocasi\u00f3ns os exames finais e non puido completar a carreira. En abril de 1932 adheriuse ao Partido Nazi, co n\u00famero 1.106.851. Pouco despois da subida ao poder dos nazis, en 1933 Winzer afiliouse \u00e1 \"Schutzstaffel\" (SS). Ingresou na \"Kriminalpolizei\" en 1934.\nEtapa en Espa\u00f1a.\nAdscrito \u00e1 embaixada.\nEn maio de 1936 foi asignado \u00e1 embaixada alem\u00e1 de Madrid, por expreso desexo de Heinrich Himmler para que investigase aos comunistas e anarquistas espa\u00f1ois. O 18 de xullo, cando se produciu o golpe de estado que desencadeou na guerra civil, Winzer atop\u00e1base en Barcelona, onde vixiaba aos esquerdistas alem\u00e1ns que participaban nas Olimp\u00edadas Populares. Despois de permanecer al\u00ed uns d\u00edas, Winzer embarcou nun vapor italiano e regresou a Alema\u00f1a. Con todo, cando a Alema\u00f1a nazi reco\u00f1eceu \u00e1s forzas de Franco, Winzer volver\u00eda ser destinado outra vez a Espa\u00f1a xunto ao novo embaixador, Wilhelm Faupel, como agregado policial da embaixada alem\u00e1, co rango de \"Kriminalkommissar\". \nXefe da Gestapo en Espa\u00f1a e campos de concentraci\u00f3n.\nTras a s\u00faa chegada \u00e1 Espa\u00f1a controlada polos \u00absublevados\u00bb ocupou diversos postos. Winzer supervisou o Campo de concentraci\u00f3n de Miranda de Ebro que fora constru\u00eddo polas forzas fascistas a inspiraci\u00f3n dos campos de concentraci\u00f3n nazis. Alg\u00fans autores sinalan a Winzer como un dos dese\u00f1adores da estrutura do campo, mentres que outros o sinalan como o dese\u00f1ador de todo o sistema de campos de concentraci\u00f3n franquistas.\nNo entanto, Winzer tam\u00e9n desempe\u00f1ou actividades que \u00edan m\u00e1is al\u00f3 das s\u00faas funci\u00f3ns te\u00f3ricas. Por exemplo, cooperou xunto a outros funcionarios da embaixada nos plans para constru\u00edr unha refinar\u00eda de petr\u00f3leo alem\u00e1 en Santa Cruz de Tenerife, en vistas a utilizala nunha guerra futura; tam\u00e9n se encargou do adestramento e formaci\u00f3n da nova polic\u00eda pol\u00edtica (brigada pol\u00edtico-social) do r\u00e9xime franquista. Despois de que en xullo de 1938 asin\u00e1sese un acordo de cooperaci\u00f3n policial entre a Espa\u00f1a franquista e Alema\u00f1a (polo cal se establec\u00eda a extradici\u00f3n mutua de \u00abdelincuentes pol\u00edticos\u00bb que fosen detidos en ambos os pa\u00edses), o poder de Winzer en Espa\u00f1a aumentou considerablemente. Tras o final da guerra civil, un posterior acordo reforzou a\u00ednda m\u00e1is o seu poder, e tam\u00e9n permitiu a instalaci\u00f3n en Espa\u00f1a dunha rede de axentes do \"Sicherheitsdienst\" (SD) baixo a supervisi\u00f3n do propio Winzer. A rede baixo a s\u00faa supervisi\u00f3n constaba duns 30 axentes que se estend\u00edan por toda a pen\u00ednsula ib\u00e9rica.\nEspionaxe na segunda guerra mundial.\nRematada a guerra civil, Winzer continuou en Espa\u00f1a e trasladouse a Madrid, xunto coa legaci\u00f3n diplom\u00e1tica alem\u00e1. Cando comezou a segunda guerra mundial, converteuse nun dos principais contactos de Walter Schellenberg, xefe de informaci\u00f3n e contraespionaxe alem\u00e1. Como agregado de polic\u00eda, as s\u00faas funci\u00f3ns tam\u00e9n inclu\u00edan vixiar a colonia alem\u00e1 que resid\u00eda en Espa\u00f1a. Winzer, por exemplo, sempre desconfiou do delegado do Ministerio de Propaganda na embaixada de Madrid, Josef Hans Lazar, quen, a pesar de ser de orixe xud\u00eda, levou a cabo unha importante campa\u00f1a de propaganda en Espa\u00f1a a favor da Alema\u00f1a nazi. O poder de Winzer estendeuse tam\u00e9n a Portugal, mesmo establecendo contactos coa polic\u00eda da ditadura salazarista. Chegou a esbozar un plan para secuestrar e/ou asasinar a Otto Strasser, un antigo nazi que se volvera contra o r\u00e9xime, en Portugal. A principios de 1945 a\u00ednda estaba na embaixada en Madrid. \nTras o final da segunda guerra mundial, p\u00e9rdese a s\u00faa pista.[n. 2]"}
{"id": "556846", "revid": "5863", "url": "https://gl.wikipedia.org/wiki?curid=556846", "title": "Cumio Editora", "text": ""}
{"id": "556855", "revid": "98629", "url": "https://gl.wikipedia.org/wiki?curid=556855", "title": "Boeing XB-38 Flying Fortress", "text": "O Boeing XB-38 Flying Fortress foi un \u00fanico exemplar dunha conversi\u00f3n dun B-17E Flying Fortress de produci\u00f3n para probar se o motor V12 Allison V-1710 poder\u00eda substitu\u00edr ao motor radial est\u00e1ndar Wright R-1820 a principios da segunda guerra mundial.\nDese\u00f1o e desenvolvemento.\nO XB-38 foi o resultado dun proxecto de modificaci\u00f3n realizado por Vega (unha filial de Lockheed) nun Boeing B-17 Flying Fortress para equipalo co motor V12 de refrixeraci\u00f3n por l\u00edquido Allison V-1710-89. Foi pensado como unha versi\u00f3n mellorada do B-17, e como unha variante que poder\u00eda usarse se os motores radiais refrixerados por aire Wright R-1820 escaseaban. Completar as modificaci\u00f3ns levou menos dun ano, e o XB-38 realizou o seu primeiro voo o 19 de maio de 1943. S\u00f3 se fabricou un prototipo, desenvolvido a partir dun B-17 existente.\nA\u00ednda que o XB-38 entregaba unha velocidade m\u00e1xima substancialmente maior, o seu teito de servizo era m\u00e1is baixo. Tras un feixe de voos quedou en terra por un problema coas xuntas do colector do motor que ti\u00f1an fugas de gases de escape. Tras arranxar o problema as probas continuaron ata o noveno voo o 16 de xu\u00f1o de 1943. Ese d\u00eda o motor n\u00famero tres (o interior dereito) incendiouse e a tripulaci\u00f3n viuse obrigada a saltar do avi\u00f3n. O XB-38 quedou esnaquizado e o proxecto cancelouse, en parte debido a que os motores V-1710 eran necesarios para outros proxectos como os cazas Lockheed P-38 Lightning, Bell P-39 Airacobra, Curtiss P-40 Warhawk, North American P-51A Mustang, e Bell P-63 Kingcobra."}
{"id": "556861", "revid": "23204", "url": "https://gl.wikipedia.org/wiki?curid=556861", "title": "Bristol Beaufort", "text": "O Bristol Beaufort (designaci\u00f3n do fabricante Type 152) era un bombardeiro brit\u00e1nico bimotor dese\u00f1ado por Bristol Aeroplane Company, e foi desenvolvido a partir da experiencia ga\u00f1ada dese\u00f1ando e constru\u00edndo o anterior bombardeiro lixeiro Blenheim. Bristol e outros construtores brit\u00e1nicos constru\u00edron polo menos 1 180 Beaufort.\nO Departamento de Produci\u00f3n de Aeronaves (DAP) do goberno australiano tam\u00e9n fabricou variantes do Beaufort. Estes normalmente son co\u00f1ecido como DAP Beaufort. M\u00e1is de 700 Beaufort fabricados en Australia operaron coa Real Forza A\u00e9rea de Australia no teatro do suroeste do Pac\u00edfico, onde foron usados ata o final da guerra.\nOs Beaufort operaron primeiro co Mando Costeiro da Royal Air Force e despois coa Fleet Air Arm da Royal Navy a partir de 1940. Us\u00e1ronse como torpedeiros, bombardeiros convencionais e minadores ata 1942, cando foron retirados do servizo activo e us\u00e1ronse como adestradores ata que se declararon obsoletos en 1945. Os Beaufort tam\u00e9n viron considerable acci\u00f3n no Mediterr\u00e1neo; escuadr\u00f3ns de Beaufort baseados en Exipto e Malta axudaron a interceptar buque do Eixo con subministraci\u00f3ns para o \"Deutsches Afrikakorps\" de Rommel no Norte de \u00c1frica.\nA\u00ednda que foi dese\u00f1ado como torpedeiro, o Beaufort foi m\u00e1is usado como bombardeiro medio di\u00farno. O Beaufort tam\u00e9n voou m\u00e1is horas como adestrador que en misi\u00f3ns operacionais e perd\u00e9ronse m\u00e1is en accidentes ou por fallos mec\u00e1nicos que polo fogo inimigo. O Beaufort adaptouse como un caza pesado de longo alcance nunha variante chamada Beaufighter, que demostrou ser moi exitoso e moitas unidades de Beaufort pas\u00e1ronse finalmente ao Beaufighter."}
{"id": "556862", "revid": "89787", "url": "https://gl.wikipedia.org/wiki?curid=556862", "title": "Kapo", "text": "Kapo (\u00e1s veces Capo) era un termo usado para certos presos, tam\u00e9n chamados \"Funktionsh\u00e4ftlinge\" (singular: Funktionsh\u00e4ftling) que traballaron dentro dos campos de concentraci\u00f3n nazis durante a segunda guerra mundial en varias das posici\u00f3ns administrativas m\u00e1is baixas. \nEtimolox\u00eda.\nA orixe da palabra non est\u00e1 clara. Kapo poder\u00eda ser:\n- Segundo a Jewish Virtual Library, contracci\u00f3n do termo eufem\u00edstico Kameradschaftspolizei, algo as\u00ed como \"polic\u00eda de camarader\u00eda\", onde \"camarader\u00eda\" alude tanto ao compa\u00f1eirismo entre os presos como \u00e1 relaci\u00f3n especial do capo cos administradores do campo.\n- Adaptaci\u00f3n do italiano \"il capo\", \"a cabeza\" ou \"o capataz\".\n- Segundo Dubiden, contracci\u00f3n do nome do rango militar franc\u00e9s \"caporal\" (cabo).\n- Segundo Robert D. McFadden, ga\u00f1ador dun Premio Pulitzer en 1996, a palabra procede do termo Lagerkapo (\"capit\u00e1n de campo\").\nNo caso de que a palabra provi\u00f1ese do italiano, non ser\u00eda necesariamente un termo de orixe militar, sen\u00f3n que probablemente chegase cos obreiros migratorios como forma de referirse ao capataz. \"Capo\" \u00e9, a p\u00e9 de obra, un termo normal para referirse ao oficial de albanel que exerce funci\u00f3ns de capataz. Posibelmente as\u00ed pasou a palabra \"Kapo\" xa de forma temper\u00e1 no campo de concentraci\u00f3n de Dachau \u00e1 linguaxe propia dos deportados (\"\"Lagerszpracha\u201c\"). No campo de concentraci\u00f3n de Auschwitz \u00fasase o termo en ordes nas que se prohibe explicitamente a participaci\u00f3n dos \"kapos\" nos grupos de traballo (Arbeitskommandos).\nPara o escritor italiano Primo Levi, sobrevivente de Auschwitz, o termo \"Kapo\" \"alem\u00e1n deriva directamente do italiano e a pronuncia truncada introducida polos prisioneiros franceses [\u00b7\u00b7\u00b7] \u00e9 preferida en Italia precisamente polo seu valor diferenciador\".\nOrganizaci\u00f3n.\nNormalmente, os \"kapos\" non realizaban traballos manuais, sen\u00f3n que exerc\u00edan funci\u00f3ns de supervisi\u00f3n. Asign\u00e1banselles capataces e gozaban de privilexios relativos en comparaci\u00f3n cos demais presos (mellor alimentaci\u00f3n e mellores condici\u00f3ns laborais), o cal aumentaba as s\u00faas posibilidades de supervivencia. A decisi\u00f3n da SS de escoller a un ou outro prisioneiro como \"Kapo\" era t\u00e1ctica, e o seu obxectivo era que as ordes se transmitisen da forma m\u00e1is flu\u00edda posible e se impuxesen sen escr\u00fapulos. \"Kapos\" foron por exemplo criminais profesionais, antigos integrantes da SA ou presos pol\u00edticos. No campo de Ravensbr\u00fcck, a SS elix\u00eda ao principio con frecuencia a presos clasificados 'antisociais' ou 'criminais' como \"Funktionsh\u00e4ftlinge\". Con todo, a partir de 1941 comezou a elixir a presos pol\u00edticos para sacar proveito da s\u00faa eficiencia e disciplina. Nalg\u00fans campos instaurouse un \"servizo de orde xud\u00eda\" (\"J\u00fcdischer Ordnungsdienst\"), herdeiro da \"policia xud\u00eda\" dos guetos.\nO cambio da estrutura de administraci\u00f3n dun campo adoitaba levar o cambio da estrutura dos \"kapos\".\nAlg\u00fans \"kapos\" mantiveron unha certa integridade moral e desempe\u00f1aron labores que melloraron notablemente a vida nos campos, chegando a ser respectados polo conxunto dos presos. Walter Cramer, por exemplo, foi \"kapo\" da enfermar\u00eda do campo de Buchenwald e declarado en 1999 \"xusto entre as naci\u00f3ns.\"\nCine e literatura.\nA figura do \"kapo\" describiuse en moitos libros, entre eles \"Se isto \u00e9 un home\" de Primo Levi e \"O home en busca de sentido\" de Viktor Frankl, tratado neste caso desde o punto de vista dun psiquiatra. Tam\u00e9n se menciona na autobiograf\u00eda de Elie Wiesel, \"A noite\".\nA pel\u00edcula Kap\u00f2 de Gillo Pontecorvo de 1959 conquistou nomeamento ao \u00d3scar e foi premiada en festivais. Outras pel\u00edculas onde aparecen \"kapos\" son \"La vita \u00e8 bella\" de Roberto Benigni, \"A decisi\u00f3n de Sophie\" de Alan J. Pakula, \"Nuit et brouillard\" de Alain Resnais, \"Porteiro de noite\" de Liliana Cavani, \"O escape de Sobibor\", \"God on trial\", \"O fillo de Sa\u00fal\" (\"Saul fia\") e \"El fot\u00f3grafo de Mauthausen\" (Mar Targarona). Tam\u00e9n aparece na serie \"Jaguar\", de Carlos Sedes."}
{"id": "556863", "revid": "98629", "url": "https://gl.wikipedia.org/wiki?curid=556863", "title": "Distintivo dos campos de concentraci\u00f3n nazis", "text": "Os distintivos ou insignias dos campos de concentraci\u00f3n nazis eran pezas de teas de cores utilizadas polos nazis para identificaren os prisioneiros dos campos de concentraci\u00f3n durante a Segunda guerra mundial.\nHistoria.\nOs presos ti\u00f1an que coser estes distintivos nos seus uniformes e pantal\u00f3ns. Os distintivos usaban un sistema de codificaci\u00f3n de cores para mostrar por que cada prisioneiro fora enviado ao campo. As diferentes cores e formas ti\u00f1an diferentes significados. Os prisioneiros estaban obrigados a levar estes \"distintivos da vergo\u00f1a\".\nAs insignias axudaban aos gardas a asignar tarefas aos prisioneiros. Se a insignia dun prisioneiro marcaba como sospeitoso de fuga, as SS non lles permitir\u00edan traballar f\u00f3ra do valado do campo. Se un prisioneiro levaba unha F no distintivo (o que significa que era franc\u00e9s), os gardas pod\u00edan obrigalo a axudar a traducir instruci\u00f3ns aos novos prisioneiros de Francia. Se un garda miraba a un prisioneiro e v\u00eda unha insignia verde, o garda sab\u00eda de inmediato que a persoa era un criminal condenado. Os gardas a mi\u00fado asignaban estes \"tri\u00e1ngulos verdes\" como kapos; estes eran prisioneiros que foron asignados para axudar \u00e1s SS a dirixir os campos. Moitos kapos usaron o abuso e a violencia para controlar a outros presos.\nAlg\u00fans monumentos hist\u00f3ricos utilizan imaxes destes distintivos de identificaci\u00f3n para simbolizar \u00e1s v\u00edtimas dos campos de concentraci\u00f3n.\nHoxe, algunhas persoas usan un emblema triangular rosa para simbolizar os dereitos dos homosexuais, outras usan un tri\u00e1ngulo roxo invertido para reivindicar a memoria hist\u00f3rica de ideolox\u00eda antifascista.\nSistema de codificaci\u00f3n de distintivos.\nDistintos campamentos utilizaron diferentes sistemas de distintivos. Nas \u00faltimas etapas da Segunda guerra mundial, o uso de distintivos f\u00edxose menos com\u00fan nalg\u00fans campos. A seguinte descrici\u00f3n bas\u00e9ase no sistema de codificaci\u00f3n de distintivos usado no campo de concentraci\u00f3n de Dachau. Este campamento ti\u00f1a un dos sistemas de codificaci\u00f3n m\u00e1is detallados.\nA maior\u00eda dos distintivos eran tri\u00e1ngulos invertidos. (Isto significaba que a parte m\u00e1is ancha do tri\u00e1ngulo estaba na parte superior da forma, non na parte inferior). Os nazis escolleron esta forma porque parec\u00edan sinais triangulares de perigo, habituais en Alema\u00f1a.\nTri\u00e1ngulos simples.\nTri\u00e1ngulos \u00fanicos de diferentes cores identificaron diferentes tipos de prisioneiros.\nTri\u00e1ngulos negros.\nOs nazis fixeron que moitos tipos diferentes de prisioneiros levasen tri\u00e1ngulos negros. O tri\u00e1ngulo negro identificaba as persoas \u00e1s que os nazis chamaban \" ) ou \"t\u00edmido para traballar\" ( ). Estes inclu\u00edan alcoh\u00f3licos, drogadictos, persoas sen fogar, mendigos, persoas con discapacidade, prostitutas, lesbianas, pacifistas e persoas que se negaron a ser recrutas nas forzas armadas nazis.\nOs tri\u00e1ngulos negros tam\u00e9n marcaban os xitanos e os sinti. Levaban o tri\u00e1ngulo negro cunha Z (para ' , que significa xitano). Aos homes roman\u00edes m\u00e1is tarde asign\u00e1ronlle un tri\u00e1ngulo marr\u00f3n. Non obstante, as mulleres roman\u00edes sempre levaban tri\u00e1ngulos negros. Os nazis cr\u00edan moitos estereotipos sobre as mulleres roman\u00edes. Pensaban que estas mulleres eran delincuentes (prostitutas, secuestradoras e adivi\u00f1as). Por iso, os nazis nunca deixaron de chamar as mulleres roman\u00edes \"asociais\". Moitas destas mulleres foron esterilizadas pola forza.\nOs nazis tam\u00e9n usaron o tri\u00e1ngulo negro para identificar persoas con enfermidades mentais e persoas con \"discapacidade mental\". Nos seus distintivos estaba escrita a palabra \"\" , que significa \"est\u00fapido\". Esta categor\u00eda inclu\u00eda persoas con autismo (naquela \u00e9poca, o autismo cham\u00e1base S\u00edndrome de Asperger, nomeado as\u00ed polo pediatra austr\u00edaco Hans Asperger, que estaba involucrado cos nazis). As persoas con esquizofrenia e epilepsia tam\u00e9n usaban tri\u00e1ngulos negros. En lugar de ser enviados a campos de concentraci\u00f3n, moitas persoas deste grupo foron esterilizadas, fusiladas ou gaseadas pola forza en instituci\u00f3ns psiqui\u00e1tricas como parte do Programa de Eutanasia T4.\nOutras persoas con discapacidade, como a diabetes, tam\u00e9n tiveron que levar o tri\u00e1ngulo negro. (Os nazis pensaban que a diabetes era unha \"enfermidade xud\u00eda\". Non hab\u00eda probas para esta afirmaci\u00f3n. Pola contra, foi o resultado do antisemitismo na medicina, na ciencia e na cultura.)\nTri\u00e1ngulos vermellos.\nOs tri\u00e1ngulos vermellos identificaban aos presos pol\u00edticos. Estes inclu\u00edron:\nTri\u00e1ngulos verdes.\nOs tri\u00e1ngulos verdes identificaban convictos e criminais (que a mi\u00fado traballaban como \"kapos\").\nTri\u00e1ngulos azuis.\nOs tri\u00e1ngulos azuis identificaron traballadores forzados estranxeiros e emigrantes de pa\u00edses controlados polos nazis. Esta categor\u00eda inclu\u00eda os apatridos (ap\u00e1tridas, que non eran cidad\u00e1ns de ning\u00fan pa\u00eds). A esta categor\u00eda pertenc\u00edan os refuxiados espa\u00f1ois da Espa\u00f1a franquista. Como estas persoas non apoiaron a ditadura de Francisco Franco, o goberno espa\u00f1ol cancelou a s\u00faa cidadan\u00eda.\nTri\u00e1ngulos violetas.\nOs tri\u00e1ngulos lilas ou violetas identificaron os inimigos relixiosos dos nazis. M\u00e1is do 99% destas persoas eran testemu\u00f1as de Xehov\u00e1. Os membros doutros pequenos grupos relixiosos pacifistas tam\u00e9n vest\u00edan tri\u00e1ngulos violetas. \nTri\u00e1ngulos rosas.\nOs tri\u00e1ngulos rosas adoitan identificar homes homosexuais e outros que os nazis chamaban as\u00ed (como homes bisexuais, \"afeminados\", mulleres transx\u00e9nero etc.). Os nazis tam\u00e9n usaron tri\u00e1ngulos rosas para identificar delincuentes sexuais, pederastas e zo\u00f3filos. Os nazis esterilizaron \u00e1 forza a moitas persoas deste grupo.\nTri\u00e1ngulos vermellos non invertidos.\nOs tri\u00e1ngulos vermellos non invertidos identificaron varios grupos de persoas:\nTri\u00e1ngulos dobres.\nOs nazis usaron distintivos de dobre tri\u00e1ngulo para identificar aos prisioneiros xudeus. Estes distintivos estaban feitos de dous tri\u00e1ngulos superpostos. Estes dous tri\u00e1ngulos formaron unha Estrela de David, un s\u00edmbolo xudeu.\nAs persoas que levaban insignias dobres rosas, verdes, negras e amarelas invertidas eran normalmente condenadas polos tribunais penais antes de seren enviadas a campos de concentraci\u00f3n.\nAlgunhas insignias de dobre tri\u00e1ngulo identificaban a non xudeus. Por exemplo, en Mauthausen, os republicanos espa\u00f1ois ti\u00f1an que levar un tri\u00e1ngulo invertido azul superposto a un vermello.\nSignos distintivos.\nAdemais da codificaci\u00f3n de cores, os prisioneiros non alem\u00e1ns estaban marcados coa primeira letra do nome alem\u00e1n do seu pa\u00eds ou grupo \u00e9tnico. Tri\u00e1ngulo vermello cunha letra, por exemplo:\nOs traballadores emigrantes polacos levaban orixinalmente un diamante morado cun respaldo amarelo. Cort\u00e1base unha letra P (para \"Polen\") do pano roxo para mostrar o respaldo amarelo debaixo.\nAdemais, os reincidentes (\"\") ti\u00f1an que usar barras sobre as s\u00faas estrelas ou tri\u00e1ngulos. As cores diferentes representaban crimes diferentes:\nM\u00e1is tarde na guerra (finais de 1944), alg\u00fans prisioneiros xudeus levaban unha barra amarela sobre un tri\u00e1ngulo regular apuntando cara a abaixo para indicar o seu estado. Por exemplo, os xudeus normais levar\u00edan unha barra amarela sobre un tri\u00e1ngulo vermello, mentres que os criminais xudeus levar\u00edan unha barra amarela sobre un tri\u00e1ngulo verde.\nUso de posguerra.\nOs tri\u00e1ngulos aparecen en moitos monumentos conmemorativos da posguerra \u00e1s v\u00edtimas dos nazis. Estas formas representan os parches de identificaci\u00f3n empregados nos campamentos. \u00c1s veces, tri\u00e1ngulos lisos ou de cores representan todas as categor\u00edas de presos. A mi\u00fado, os tri\u00e1ngulos vermellos invertidos representan a todas as v\u00edtimas dos campos de concentraci\u00f3n, inclu\u00eddas tam\u00e9n \u00e1s v\u00edtimas non xud\u00edas como eslavos, polacos, comunistas, homosexuais, xitanos e \"sinti\", persoas con discapacidade, prisioneiros de guerra sovi\u00e9ticos e testemu\u00f1as de Xehov\u00e1.\nAlg\u00fans monumentos do Holocausto usan tri\u00e1ngulos m\u00e1is espec\u00edficos. Un tri\u00e1ngulo rosa invertido simboliza \u00e1s v\u00edtimas homosexuais. Un tri\u00e1ngulo amarelo e/ou non invertido xeralmente significa v\u00edtimas xud\u00edas. Alg\u00fans monumentos tam\u00e9n incl\u00faen distintivos con letras de nacionalidade.\nCampa\u00f1a de Trump 2020.\nEn xu\u00f1o de 2020, Donald Trump presentouse \u00e1 reelecci\u00f3n. A s\u00faa campa\u00f1a publicou un anuncio en Facebook no que dic\u00eda que \"MOBS (bandas mafiosas) perigosas de grupos de extrema esquerda corren polas nosas r\u00faas e causan un caos absoluto\". Os anuncios identificaron estes grupos como \"ANTIFA\" e utilizaban unha imaxe dun tri\u00e1ngulo vermello que apuntaba cara a abaixo. Estes anuncios apareceron nas p\u00e1xinas de Facebook de Trump e do vicepresidente Mike Pence. Moitos observadores compararon o gr\u00e1fico co s\u00edmbolo utilizado polos nazis para identificar a presos pol\u00edticos como comunistas, socialdem\u00f3cratas e socialistas. Moitos sinalaron que hab\u00eda 88 anuncios. Os neonazis usan o n\u00famero 88 como abreviatura do sa\u00fado nazi \"Heil Hitler\". (A letra H \u00e9 a oitava do alfabeto, polo que 88 significa \"HH\".) \nFacebook eliminou os anuncios da campa\u00f1a que usaban o s\u00edmbolo do tri\u00e1ngulo vermello, dicindo que o seu uso neste contexto violaba a s\u00faa pol\u00edtica \"contra o odio organizado\".O director de comunicaci\u00f3n da campa\u00f1a de Trump escribiu que \"O tri\u00e1ngulo vermello \u00e9 un s\u00edmbolo com\u00fan de Antifa usado nun anuncio sobre Antifa\". Non obstante, o historiador Mark Bray, que escribiu \"Antifa: The Anti-Fascist Handbook\", discrepou dicindo que o colectivo Antifa nos Estados Unidos non usaba ese s\u00edmbolo. Outra xente f\u00f3ra dos EEUU usou o tri\u00e1ngulo roxo invertido para reivindicar a memoria hist\u00f3rica de ideolox\u00eda antifascista."}
{"id": "556865", "revid": "839", "url": "https://gl.wikipedia.org/wiki?curid=556865", "title": "Hemigaleidos", "text": "A dos hemigaleidos (\"Hemigaleidae\") \u00e9 unha familia de peixes condrictios da subclase dos elasmobranquios, superorde dos selaquimorfos e orde dos carcarriniformes.\nO seu x\u00e9nero tipo \u00e9 \"Hemigaleus\".\nTaxonom\u00eda.\nDescrici\u00f3n.\nA familia foi descrita, segundo o WoRMS e a BioLib, en 1879 polo icti\u00f3logo e bot\u00e1nico estadounidense Hermann Edward Hasse.\nX\u00e9neros.\nA familia comprende os seguintes catro x\u00e9neros: "}
{"id": "556866", "revid": "23204", "url": "https://gl.wikipedia.org/wiki?curid=556866", "title": "Hermann Edward Hasse", "text": "Hermann Edward Hasse, nado o 12 de xaneiro de 1836, e finado o 29 de outubro de 1915, foi un icti\u00f3logo e bot\u00e1nico, especialista en liques, estadounidense.\nTraxectoria.\nHasse escribiu dous textos importantes e numerosos artigos no campo da liquenolox\u00eda. \nPrincipalmente fixo as s\u00faas investigaci\u00f3ns, como liquen\u00f3logo, no sur de California. Entre os seus correspondentes figuran o bot\u00e1nico especialista en cript\u00f3gamas William Gilson Farlow e o liquen\u00f3logo George Knox Merrill.\nAlgunhas publicaci\u00f3ns.\nEn 1913 Hasse publicou \"The Lichen Flora Of Southern California\", unha flora dos liques do sur de California no que describe uns 400 taxons. O liquen\u00f3logo Kerry Knudsen describiuno como \"hist\u00f3rico\" na revista de liquenolox\u00eda \"Opuscula Philolichenum\". \nTam\u00e9n escribiu un anterior estudo \"Liquens of Southern California\", publicado en 1898, e outros 30 artigos e notas sobre liques, moitos publicados en \"The Bryologist\".\nEn ictiolox\u00eda \u00e9 co\u00f1ecido por ser o descritor da familia dos hemigaleidos, tibur\u00f3ns da orde dos carcarriniformes.\nHonores.\nEp\u00f3nimos.\n\"Hassea\", un x\u00e9nero de fungos da clase dos dotideomicetos, e \"Lecidea hassei\", un lique que crece dentro das rochas (lique endol\u00edtico), foron ambos os dous nomeados na s\u00faa honra. \nAbreviaturas.\nA abreviatura Hasse enmpr\u00e9gase para reo\u00f1ecer a Hermann Edward Hasse como autoridade na descrici\u00f3n e taxonom\u00eda en bot\u00e1nica. \nA abreviatura Hasse enmpr\u00e9gase para reo\u00f1ecer a Hermann Edward Hasse como autoridade na descrici\u00f3n e taxonom\u00eda en zoolox\u00eda.\nNotas.\n "}
{"id": "556867", "revid": "839", "url": "https://gl.wikipedia.org/wiki?curid=556867", "title": "Hemigaleus", "text": "Hemigaleus \u00e9 un x\u00e9nero de peixes condrictios da subclase dos elasmobranquios, superorde dos selaquimorfos e orde dos carcarriniformes, que o tipo da familia dos hemigaleidos.\nTaxonom\u00eda.\nDescrici\u00f3n.\nO x\u00e9nero foi descrito en 1852 polo icti\u00f3logo neerland\u00e9s Pieter Bleeker. \nEtimolox\u00eda.\nO nome cient\u00edfico \"Hemigaleus\" est\u00e1 formado pola uni\u00f3n dos elementos \"hemi\"- e -\"galeus\". O primeiro \u00e9 un prefixo do lat\u00edn cient\u00edfico \"hemi\"-, calco do grego antigo \u1f21\u03bc\u03b9- \"h\u0113mi\"- \"semi\"-, \"medio\", e o segundo fai referencia \u00e1 semellanza e/ou \u00e1 estreita afinidade co x\u00e9nero \"Galeus\", (tibur\u00f3ns da familia dos esciliorr\u00ednidos).\nSin\u00f3nimo.\nAdemais de polo seu nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nEspecies.\nNo x\u00e9nero reco\u00f1\u00e9cense tan s\u00f3 d\u00faas especies:"}
{"id": "556868", "revid": "98629", "url": "https://gl.wikipedia.org/wiki?curid=556868", "title": "Coron\u00f3grafo", "text": "Un coron\u00f3grafo \u00e9 un accesorio telesc\u00f3pico dese\u00f1ado para bloquear a luz directa dunha estrela para que se poidan resolver os obxectos pr\u00f3ximos \u2013 que doutro xeito estar\u00edan ocultos no brillo brillante da estrela \u2013 A maior\u00eda dos coron\u00f3grafos est\u00e1n destinados a ver a coroa do Sol, pero unha nova clase de instrumentos conceptualmente similares (chamados \"coron\u00f3grafos estelares\" para distinguilos dos \"coron\u00f3grafos solares\") est\u00e1n a ser usados para atopar planetas extrasolares e discos circunestelares ao redor de estrelas pr\u00f3ximas, as\u00ed como galaxias h\u00f3spedes en qu\u00e1sares e outros obxectos similares con n\u00facleos gal\u00e1cticos activos (AGN).\nInvenci\u00f3n.\nO coron\u00f3grafo foi introducido en 1931 polo astr\u00f3nomo franc\u00e9s Bernard Lyot; desde ent\u00f3n, os coron\u00f3grafos utiliz\u00e1ronse en moitos observatorios solares. Os coron\u00f3grafos que operan dentro da atmosfera terrestre sofren de luz dispersa no propio ceo, debido principalmente \u00e1 dispersi\u00f3n da luz solar de Rayleigh na parte superior da atmosfera. En \u00e1ngulos de visi\u00f3n pr\u00f3ximos ao Sol, o ceo \u00e9 moito m\u00e1is brillante que a coroa de fondo mesmo en lugares de grande altitude en d\u00edas claros e secos. Os coron\u00f3grafos terrestres, como o coron\u00f3grafo Mark IV do Observatorio de Grande Altitude enriba de Mauna Loa, usan polarizaci\u00f3n para distinguir o brillo do ceo da imaxe da coroa: tanto a luz coronal como o brillo do ceo son luz solar dispersa e te\u00f1en propiedades espectrais similares. pero a luz coronal est\u00e1 dispersa por Thomson case nun \u00e1ngulo recto e, polo tanto, sofre polarizaci\u00f3n de dispersi\u00f3n, mentres que a luz superposta do ceo preto do Sol est\u00e1 dispersa s\u00f3 nun \u00e1ngulo de ollada e, polo tanto, permanece case non polarizada.\nDese\u00f1o.\nOs instrumentos coron\u00f3grafos son exemplos extremos de rexeitamento da luz perdida e fotometr\u00eda precisa porque o brillo total da coroa solar \u00e9 inferior \u00e1 millon\u00e9sima parte do brillo do Sol. O brillo aparente da superficie \u00e9 a\u00ednda m\u00e1is d\u00e9bil porque, ademais de entregar menos luz total, a coroa ten un tama\u00f1o aparente moito maior que o propio Sol.\nDurante unha eclipse solar total, a L\u00faa act\u00faa como un disco de oclusi\u00f3n e calquera c\u00e1mara no cami\u00f1o da eclipse pode funcionar como coron\u00f3grafo ata que a eclipse remate. M\u00e1is com\u00fan \u00e9 unha disposici\u00f3n na que se imaxina o ceo nun plano focal intermedio que cont\u00e9n un punto opaco; este plano focal \u00e9 reimaxinado nun detector. Outra disposici\u00f3n \u00e9 imaxinar o ceo nun espello cun pequeno buraco: a luz desexada refl\u00edctese e finalmente reimaxinase, pero a luz non desexada da estrela atravesa o burato e non chega ao detector. De calquera xeito, o dese\u00f1o do instrumento debe ter en conta a dispersi\u00f3n e a difracci\u00f3n para asegurarse de que a menor cantidade posible de luz non desexada chegue ao detector final. O principal invento de Lyot foi unha disposici\u00f3n de lentes con topes, co\u00f1ecidas como Lyot stops, e deflectores de tal xeito que a luz dispersada pola difracci\u00f3n se enfocaba nos topes e deflectores, onde pod\u00eda ser absorbida, mentres que a luz necesaria para obter unha imaxe \u00fatil non lles faltaba.\nComo exemplos, os instrumentos de imaxe do telescopio espacial Hubble e do telescopio espacial James Webb ofrecen capacidade coronagr\u00e1fica.\nCoron\u00f3grafo con banda limitada.\nUn \"coron\u00f3grafo con banda limitada\" usa un tipo especial de m\u00e1scara chamada \"m\u00e1scara limitada por banda\". Esta m\u00e1scara est\u00e1 dese\u00f1ada para bloquear a luz e tam\u00e9n xestionar os efectos de difracci\u00f3n causados pola eliminaci\u00f3n da luz. O coron\u00f3grafo limitado por bandas serviu como dese\u00f1o de base para o coron\u00f3grafo cancelado Terrestrial Planet Finder. As m\u00e1scaras limitadas por bandas tam\u00e9n estar\u00e1n dispo\u00f1ibles no telescopio espacial James Webb .\nCoron\u00f3grafo de m\u00e1scara de fase.\nUn coron\u00f3grafo de m\u00e1scara de fase (como o chamado coron\u00f3grafo de m\u00e1scara de fase de catro cuadrantes) usa unha m\u00e1scara transparente para cambiar a fase da luz estelar co fin de crear unha interferencia autodestrutiva, en lugar dun simple disco opaco para bloquear iso.\nCoron\u00f3grafo de v\u00f3rtex ou v\u00f3rtice \u00f3ptico.\nUn coron\u00f3grafo de v\u00f3rtice \u00f3ptico usa unha m\u00e1scara de fase na que o cambio de fase var\u00eda de forma azimutal ao redor do centro. Existen varias variedades de coron\u00f3grafos de v\u00f3rtice \u00f3ptico:\nIsto funciona con estrelas distintas do sol porque est\u00e1n tan lonxe que a s\u00faa luz \u00e9, para este fin, unha onda plana espacialmente coherente. O coron\u00f3grafo que usa interferencia enmascara a luz ao longo do eixe central do telescopio, pero permite que a luz de obxectos f\u00f3ra do eixe pase.\nCoron\u00f3grafos por sat\u00e9lite.\nOs coron\u00f3grafos no espazo exterior son moito m\u00e1is efectivos do que ser\u00edan os mesmos instrumentos se se atopasen no chan. Isto d\u00e9bese a que a ausencia total de dispersi\u00f3n atmosf\u00e9rica elimina a maior fonte de brillo presente nun coron\u00f3grafo terrestre. Varias misi\u00f3ns espaciais como SOHO da NASA - ESA e SPARTAN da NASA, Solar Maximum Mission e Skylab utilizaron coron\u00f3grafos para estudar os l\u00edmites exteriores da coroa solar. O Telescopio Espacial Hubble (HST) \u00e9 capaz de realizar coronograf\u00eda usando a c\u00e1mara de infravermellos pr\u00f3ximos e o espectr\u00f3metro multi-obxecto (NICMOS), e o telescopio espacial James Webb (JWST) \u00e9 capaz de realizar a coronograf\u00eda usando a c\u00e1mara de infravermellos pr\u00f3ximos (NIRCam). ) e Instrumento de infravermellos medios (MIRI).\nA\u00ednda que os coron\u00f3grafos baseados no espazo como LASCO evitan o problema do brillo do ceo, afrontan desaf\u00edos de dese\u00f1o na xesti\u00f3n da luz perdida baixo os estritos requisitos de tama\u00f1o e peso dos voos espaciais. Calquera bordo afiado (como o bordo dun disco de ocultaci\u00f3n ou a apertura \u00f3ptica) provoca a difracci\u00f3n de Fresnel da luz entrante ao redor do bordo, o que significa que os instrumentos m\u00e1is pequenos que un querer\u00eda nun sat\u00e9lite inevitablemente escapan m\u00e1is luz que os m\u00e1is grandes. O coron\u00f3grafo LASCO C-3 utiliza tanto un oculto externo (que proxecta sombra sobre o instrumento) como un oculto interno (que bloquea a luz perdida que se difracta por Fresnel ao redor do ocultismo externo) para reducir esta fuga, e un complicado sistema de deflectores para eliminar a dispersi\u00f3n da luz dispersa polas superficies internas do propio instrumento.\nPlanetas extrasolares.\nO coron\u00f3grafo adaptouse recentemente para a dif\u00edcil tarefa de atopar planetas arredor das estrelas pr\u00f3ximas. A\u00ednda que os coron\u00f3grafos estelares e solares son similares en concepto, son bastante diferentes na pr\u00e1ctica porque o obxecto a ocultar difire nun factor dun mill\u00f3n en tama\u00f1o aparente lineal. (O Sol ten un tama\u00f1o aparente duns 1900 segundos de arco, mentres que unha estrela pr\u00f3xima t\u00edpica pode ter un tama\u00f1o aparente de 0,0005 e 0,002 segundos de arco. ) A detecci\u00f3n de exoplanetas semellantes \u00e1 Terra require un contraste 10. Para conseguir tal contraste requ\u00edrese unha estabilidade optot\u00e9rmica extrema.Estudou un concepto de coron\u00f3grafo estelar para o voo na misi\u00f3n cancelada Terrestrial Planet Finder. Nos telescopios terrestres, un coron\u00f3grafo estelar p\u00f3dese combinar con \u00f3ptica adaptativa para buscar planetas arredor das estrelas pr\u00f3ximas.\nEn novembro de 2008, a NASA anunciou que se observou directamente un planeta orbitando arredor da estrela pr\u00f3xima Fomalhaut. O planeta puido verse claramente nas imaxes tomadas polo coron\u00f3grafo da C\u00e1mara avanzada para enquisas do Hubble en 2004 e 2006. A zona escura oculta pola m\u00e1scara coron\u00f3grafa p\u00f3dese ver nas imaxes, a\u00ednda que se engadiu un punto brillante para mostrar onde estar\u00eda a estrela.\nAt\u00e9 o ano 2010, os telescopios s\u00f3 pod\u00edan obter imaxes directamente dos exoplanetas en circunstancias excepcionais. En concreto, \u00e9 m\u00e1is doado obter imaxes cando o planeta \u00e9 especialmente grande (considerabelmente maior que X\u00fapiter), moi separado da s\u00faa estrela nai e quente, polo que emite unha intensa radiaci\u00f3n infravermella. Non obstante, en 2010 un equipo do Jet Propulsion Laboratory da NASA demostrou que un coron\u00f3grafo de v\u00f3rtices vectoriais poder\u00eda permitir que pequenos telescopios capturasen directamente os planetas. Fix\u00e9rono tomando imaxes dos planetas HR 8799 previamente capturados usando s\u00f3 unha porci\u00f3n de m do Telescopio Hale."}
{"id": "556869", "revid": "1131", "url": "https://gl.wikipedia.org/wiki?curid=556869", "title": "Mateo S\u00e1nchez", "text": "O nome Mateo S\u00e1nchez pode referise a:"}
{"id": "556871", "revid": "35560", "url": "https://gl.wikipedia.org/wiki?curid=556871", "title": "Telescopio Hale", "text": "O telescopio Hale \u00e9 un telescopio de 200 polgadas (508 cm) de di\u00e1metro instalado no Observatorio Palomar, Estados Unidos; entrou en funcionamento en 1947 e comezou observaci\u00f3ns regulares en 1949. Foi financiado grazas ao esforzo de George Hale.\nGrazas ao seu enorme tama\u00f1o e potencia, puid\u00e9ronse medir os espectros e velocidades radiais de gran cantidade de galaxias: grazas a eles Milton Humason e Edwin Hubble puideron determinar a lei que rexe o desprazamento destes corpos celestes, medindo de modo aproximado o valor da constante de Hubble.\nHistoria.\nO espello de 200 polgadas (5,1 m) de di\u00e1metro do telescopio reflector foi realizado por Corning Inc. entre 1934 e 1936, utilizando vidro de borosilicato de baixa expansi\u00f3n.\nTras un intento errado de fabricar o espello con cuarzo fundido, George Ellery Hale expuxo a Corning Inc. o reto de fabricar o espello do telescopio de 200 polgadas. No seu primeiro intento tam\u00e9n fracasou, porque a peza de vidro presentaba burbullas. Con todo, o segundo intento foi un \u00e9xito grazas a que para a s\u00faa fabricaci\u00f3n tom\u00e1ronse todo tipo de precauci\u00f3ns, inclu\u00edndo un ano de lento arrefriado controlado da colosal peza. O espello estivo terminado en 1935.\nOs seus cinco metros de di\u00e1metro significaron un fito na historia da Astronom\u00eda, sendo o telescopio de maior tama\u00f1o at\u00e9 que, anos despois, os sovi\u00e9ticos lograron constru\u00edr un cun espello de seis metros de di\u00e1metro (telescopio de Zelench\u00fakskaia). Por\u00e9n, as dificultades para constru\u00edr espellos macizos de maior tama\u00f1o forzaron a desenvolver outras tecnolox\u00edas distintas: os telescopios de espellos segmentados, boa mostra dos cales \u00e9 o Telescopio de Monte Hopkins. Hai uns anos denomin\u00e1base Telescopios de Nova Xeraci\u00f3n (Next Generation Telescopes, NGT) aos telescopios reflectores cuxos espellos primarios ser\u00edan de m\u00e1is de seis metros de di\u00e1metro O primeiro telescopio desta xeraci\u00f3n foi o Keck I, de dez metros de di\u00e1metro, situado en Mauna Kea, Hawai, que empezou a funcionar a finais de 1990. \nEntre os seus moitos logros cabe destacar, como an\u00e9cdota, que en 1982 foi o primeiro telescopio do mundo en localizar o a\u00ednda inerte cometa 1P/Halley nese ciclo, bastantes meses antes de que comezase a activarse e a brillar ao emitir gas e po: isto puido conseguirse tanto polo di\u00e1metro do seu enorme espello primario como por usar unha c\u00e1mara CCD."}
{"id": "556873", "revid": "1131", "url": "https://gl.wikipedia.org/wiki?curid=556873", "title": "Mauro Varela", "text": "O nome Mauro Varela pode referirse a:"}
{"id": "556877", "revid": "5863", "url": "https://gl.wikipedia.org/wiki?curid=556877", "title": "Xulio Maside Medina", "text": ""}
{"id": "556881", "revid": "5863", "url": "https://gl.wikipedia.org/wiki?curid=556881", "title": "Francisca Lage de la Fuente", "text": ""}
{"id": "556882", "revid": "5863", "url": "https://gl.wikipedia.org/wiki?curid=556882", "title": "Anxo Romero Lojo", "text": ""}
{"id": "556883", "revid": "5863", "url": "https://gl.wikipedia.org/wiki?curid=556883", "title": "\u00c1ngel Romero Lojo", "text": ""}
{"id": "556884", "revid": "98629", "url": "https://gl.wikipedia.org/wiki?curid=556884", "title": "Dornier Do J Wal", "text": "O Dornier Do J \"Wal\" (\"balea\") era un hidroavi\u00f3n alem\u00e1n bimotor dos anos 20 dese\u00f1ado por Dornier Flugzeugwerke. O Do J foi designado Do 16 polo Ministerio do Aire do Reich (RLM) segundo o seu sistema de designaci\u00f3n de avi\u00f3ns de 1933.\nDese\u00f1o e desenvolvemento.\nO Do J ti\u00f1a unha \u00e1 alta de parasol con puntais con dous motores de pist\u00f3n montados en t\u00e1ndem nunha g\u00f3ndola central sobre a \u00e1; os motores ti\u00f1an unha configuraci\u00f3n \"push-pull\", apuntando unha h\u00e9lice cara a diante e a outra cara a atr\u00e1s. O casco fac\u00eda uso dos contrafeitos patentados por Claudius Dornier nos seus lateriais, usados por primeira vez no anterior hidroavi\u00f3n dese\u00f1ado por Dornier Zeppelin-Lindau Rs.IV do final da primeira guerra mundial. O Do J realizou o seu primeiro voo o 6 de novembro de 1922. O voo, ademais da meirande parte da produci\u00f3n ata 1932, tivo lugar en Italia debido \u00e1s restrici\u00f3ns da aviaci\u00f3n alem\u00e1 tras a primeira guerra mundial segundo os termos do Tratado de Versalles. Dornier comezou a fabricar o \"Wal\" en Alema\u00f1a en 1931, e aproduci\u00f3n rematou en 1936.\nNa versi\u00f3n militar (\"Milit\u00e4rwal\") unha tripulaci\u00f3n de dous a catro viaxaba nunha cabina aberta preto do morro do casco. Ti\u00f1a unha metralladora na proa fronta a cabina, e unha ou d\u00faas no medio do casco. Comezando por Espa\u00f1a, as versi\u00f3ns militares entreg\u00e1ronse a Arxentina, Chile e os Pa\u00edses Baixos para ser usados nas s\u00faas colonias; tam\u00e9n envi\u00e1ronse exemplares a Iugoslavia, a Uni\u00f3n Sovi\u00e9tica e, ao final da s\u00faa fabricaci\u00f3n, a Italia e Alema\u00f1a. Os principais usuarios militares, Espa\u00f1a e os Pa\u00edses Baixos, fabricaron as s\u00faas propias versi\u00f3ns baixo licenza. Varios pa\u00edses, destacando Italia, Noruega, Portugal, Uruguai e Alema\u00f1a, empregaron o \"Wal\" para tarefas militares.\nA versi\u00f3n civil (\"Kabinenwal\" ou \"Verkehrswal\") \u00a0ti\u00f1a unha cabina de pasaxe no morro con espazo para 12 pasaxeiros, mentres que a cabina aberta de mando moveuse cara a atr\u00e1s. Os principais usuarios desta versi\u00f3n foron Alema\u00f1a, Italia, Brasil e Colombia.\nO Do J estivo nun principio impulsado por dous motores Rolls-Royce Eagle IX de 355 cabalos. Versi\u00f3ns posteriores usaron case cada motor dispo\u00f1ible no mercado de fabricantes como Hispano-Suiza, Napier &amp; Son, Lorraine-Dietrich, BMW, e incluso o motor estadounidense Liberty V-12. O \"10 to-Wal\" usado por \"Deutsche Lufthansa\" para o seu servizo de correo no Atl\u00e1ntico Sur de 1934 ata 1938 ti\u00f1a un alcance de 3 600 km e un teito de servizo de 3 500 m.\nM\u00e1is de 250 \"Wals\" foron constru\u00eddos por CMASA e Piaggio en Italia, CASA en Espa\u00f1a, Kawasaki no Xap\u00f3n, Aviolanda nos Pa\u00edses Baixos e Dornier en Alema\u00f1a."}
{"id": "556885", "revid": "865", "url": "https://gl.wikipedia.org/wiki?curid=556885", "title": "Dornier Do 16", "text": ""}
{"id": "556886", "revid": "865", "url": "https://gl.wikipedia.org/wiki?curid=556886", "title": "Dornier Do J", "text": ""}
{"id": "556888", "revid": "1131", "url": "https://gl.wikipedia.org/wiki?curid=556888", "title": "Juan Parcero", "text": "Juan Manuel Parcero Mart\u00ednez, co\u00f1ecido como Juan Parcero, nado o 27 de maio de 1977 en Moa\u00f1a, \u00e9 un escritor e cineasta galego.\nTraxectoria.\nTraballador do mar, o naval e a industria, estudou na UNED. Foi concelleiro do BNG en Moa\u00f1a, ocupando o n\u00ba 2 da canditatura en 2019 e dimitiu en 2021. \nDirixiu 10 curtametraxes con Moa\u00f1a de fondo.\nDespois de tres novelas psicol\u00f3xicas (\"Sangue no ollo\", \"A fiestra aberta\" e \"Vento na cara\"), con \"A soidade sel\u00e9nica\", inaugurou a colecci\u00f3n Ficci\u00f3n cient\u00edfica da Editorial Galaxia."}
{"id": "556889", "revid": "59564", "url": "https://gl.wikipedia.org/wiki?curid=556889", "title": "Juan Manuel Parcero Mart\u00ednez", "text": ""}
{"id": "556895", "revid": "1131", "url": "https://gl.wikipedia.org/wiki?curid=556895", "title": "Santuario da Virxe dos Milagres", "text": "A Virxe dos Milagres \u00e9 unha advocaci\u00f3n mariana. Hai varios santuarios dedicados a ela:"}
{"id": "556897", "revid": "88215", "url": "https://gl.wikipedia.org/wiki?curid=556897", "title": "Jos\u00e9 Villalonga", "text": "Jos\u00e9 Villalonga Llorente, nado en C\u00f3rdoba o 4 de decembro de 1919 e finado en Madrid o 7 de agosto de 1973, foi un adestrador de f\u00fatbol espa\u00f1ol. Tivo unha curta pero prol\u00edfica carreira nos bancos, conquistando unha decena de trofeos, entre eles os primeiros t\u00edtulos europeos do Real Madrid e do Atl\u00e9tico de Madrid. Co equipo branco ga\u00f1ou d\u00faas ligas, d\u00faas Copas Latinas e as d\u00faas primeiras edici\u00f3ns da Copa de Europa, mentres que co Atl\u00e9tico conseguiu d\u00faas Copas do Xeneral\u00edsimo consecutivas e unha Recopa de Europa.\nAdemais guiou \u00e1 selecci\u00f3n espa\u00f1ola ao seu primeiro t\u00edtulo, a Eurocopa de 1964, que ga\u00f1ou despois de derrotar na final \u00e1 Uni\u00f3n Sovi\u00e9tica. Militar de profesi\u00f3n, acadou o grao de tenente coronel no Ex\u00e9rcito.\nTraxectoria.\nNunca xogou profesionalmente ao f\u00fatbol, a\u00ednda que si o fixo como afeccionado en equipos da s\u00faa cidade natal. Compaxinou a s\u00faa carreira militar co seu interese pola Educaci\u00f3n F\u00edsica e a preparaci\u00f3n deportiva. Despois de obter o t\u00edtulo de adestrador de f\u00fatbol en 1949, foi contratado polo Real Madrid en 1952 para colaborar no campo t\u00e9cnico do equipo. Dous anos despois, en 1954, foi nomeado adestrador, iniciando un per\u00edodo de tres anos con destacados \u00e9xitos para o equipo branco.\nNa s\u00faa primeira tempada no banco, 1954/55, o Real Madrid proclamouse campi\u00f3n de liga con 5 puntos de vantaxe sobre o FC Barcelona, e ga\u00f1ou tam\u00e9n a Copa Latina, o seu primeiro t\u00edtulo europeo, despois de derrotar na final no Parc des Princes ao Stade de Reims.\nUn ano despois a UEFA organizou a primeira edici\u00f3n da Copa de Europa e o equipo de Villalonga proclamouse campi\u00f3n, derrotando na final de novo ao Stade de Reims no Parc des Princes, por un resultado de 4-3. Os autores dos goles do Madrid foron Di St\u00e9fano, Rial (2) e Marquitos. Na seguinte campa\u00f1a revalidou o t\u00edtulo europeo, vencendo na final \u00e1 Fiorentina de Fulvio Bernardini (2-0), e conquistou ademais a liga e a s\u00faa segunda Copa Latina.\nA continuaci\u00f3n ingresou no equipo t\u00e9cnico da Real Federaci\u00f3n Espa\u00f1ola de F\u00fatbol, onde foi responsable da preparaci\u00f3n f\u00edsica e adestrador da selecci\u00f3n xuvenil.\nEn xullo de 1959, sendo xa profesor na Escola de Adestradores, ingresou no Atl\u00e9tico de Madrid como secretario t\u00e9cnico, e trala dimisi\u00f3n do checoslovaco Ferdinand Dau\u010d\u00edk pouco despois do inicio da tempada 1959/60, pasou a ser tam\u00e9n adestrador.\nNas s\u00faas d\u00faas primeiras campa\u00f1as \u00e1 fronte do Atl\u00e9tico de Madrid proclamouse campi\u00f3n d\u00faas veces da Copa do Xeneral\u00edsimo, derrotando na final en ambos casos ao Real Madrid, xa con Miguel Mu\u00f1oz no banco. Durante a tempada 1961/62 seguiu dirixindo o equipo, incorporando como axudante ao exfutbolista do Atl\u00e9tico e paisano seu, Rafael Garc\u00eda \"Tinte\". O Atl\u00e9tico alcanzou a final da Recopa de Europa, onde Villalonga se volveu enfrontar \u00e1 Fiorentina, adestrada desta vez por Ferruccio Valcareggi. O partido rematou en empate e adiouse a repetici\u00f3n do encontro por mor da celebraci\u00f3n do Mundial de Chile 1962. Finalmente, catro meses despois, disputouse o desempate e o Atl\u00e9tico conseguiu o seu primeiro t\u00edtulo europeo, ga\u00f1ando por 3-0 con goles de Jones, Mendon\u00e7a e Peir\u00f3.\nSeleccionador nacional.\nO 26 de setembro de 1962 foi nomeado adestrador da selecci\u00f3n espa\u00f1ola, e a\u00ednda que deixou o banco madrile\u00f1o, compatibilizou o seu novo cargo co de secretario t\u00e9cnico do Atl\u00e9tico de Madrid ata o final daquela tempada.\nComo seleccionador nacional afrontou a clasificaci\u00f3n para a Eurocopa de 1964, obxectivo que conseguiu despois de eliminar a Roman\u00eda, Irlanda do Norte e Irlanda. Xa na fase final da Eurocopa, disputada en Espa\u00f1a, un gol do galego Amancio na pr\u00f3rroga das semifinais contra Hungr\u00eda meteu a Espa\u00f1a na s\u00faa primeira final. Nesta, o combinado adestrado por Villalonga enfrontouse \u00e1 Uni\u00f3n Sovi\u00e9tica, dirixida dende o banco por Konstantin Beskov, e conseguiu a vitoria por 2-1, con tantos de Chus Pereda e Marcelino, logrando as\u00ed o primeiro t\u00edtulo na historia da selecci\u00f3n.\nA continuaci\u00f3n clasificou o conxunto espa\u00f1ol para o Mundial de 1966 en Inglaterra, e dirixiuno durante o torneo, pero non puido pasar da primeira fase.\nEn total dirixiu a selecci\u00f3n espa\u00f1ola nun total de 22 partidos, con 9 vitorias, 5 empates e 8 derrotas.\nDespois deixar a selecci\u00f3n pasou a dedicarse a tempo copleto \u00e1 docencia no eido t\u00e9cnico. En 1967 foi nomeado director da Escola Nacional de Adestradores, cargo que ocupou ata a s\u00faa morte en 1973. As\u00ed mesmo, foi o primeiro profesor de f\u00fatbol do INEF de Madrid. Faleceu en Madrid, como consecuencia dun infarto de miocardio, o 7 de agosto de 1973, aos 53 anos."}
{"id": "556904", "revid": "23204", "url": "https://gl.wikipedia.org/wiki?curid=556904", "title": "Jos\u00e9 Luis Su\u00e1rez Cotelo", "text": "Jos\u00e9 Luis Su\u00e1rez Cotelo, nado en Ponteceso en 1945, \u00e9 un pol\u00edtico e profesor galego do PSdeG-PSOE.\nTraxectoria.\nLicenciado en Filosof\u00eda e Letras, foi profesor de Filosof\u00eda no instituto Eusebio da Guarda da Coru\u00f1a. Nas elecci\u00f3ns municipais de 1979 foi elixido concelleiro en Ponteceso como n\u00famero 2 da Candidatura Democr\u00e1tica Independente, que encabezaba Manuel Jes\u00fas V\u00e1zquez Barca e que obtivo a maior\u00eda absoluta, pasando a ser primeiro tenente de alcalde. Nas municipais de 1983 encabezou a candidatura do PSdeG-PSOE e foi elixido alcalde con maior\u00eda absoluta, sendo reelixido nas municipais de 1987, tam\u00e9n con maior\u00eda absoluta. Formou parte da candidatura do PSdeG nas Elecci\u00f3ns ao Parlamento de Galicia de 1985, se ben nun primeiro momento non resultou elixido, trala dimisi\u00f3n de Manuel Couce Pereiro en setembro de 1989 asumiu a acta de deputado por uns meses ata as Elecci\u00f3ns ao Parlamento de Galicia de 1989, nas que volveu formar parte da candidatura socialista pero sen lograr escano. \u00d3 acceder ao Parlamento de Galicia presentou a s\u00faa renuncia \u00e1 alcald\u00eda, debido \u00e1 incompatibilidade que sup\u00f3n este cargo co de deputado auton\u00f3mico, sendo substitu\u00eddo polo seu n\u00famero 2 Ram\u00f3n Saleta Neira e permanecendo como concelleiro con responsabilidades de goberno na corporaci\u00f3n. Mant\u00edvose como concelleiro tralas municipais de 1991, nas que foi o n\u00famero 4 da candidatura socialista, logrando de novo a vitoria e mantendo responsabilidades de goberno baixo os mandatos de Saleta e Fernando Castro Villar ata maio de 1993, cando foron apartados do poder por unha moci\u00f3n de censura do PPdeG e o PSG-EG. Retirouse da pol\u00edtica \u00e1 fin dese mandato en 1995."}
{"id": "556905", "revid": "1888", "url": "https://gl.wikipedia.org/wiki?curid=556905", "title": "Beatriz Dourado", "text": "Beatriz L\u00f3pez Dourado, co\u00f1ecida como Beatriz Dourado, nada en Barcelona o 25 de novembro de 1985, \u00e9 unha escritora galega.\nTraxectoria.\nFilla e neta de emigrantes galegos, retornou de nova a Galicia e vive en Lugo. A terra familiar \u00e9 Navia de Suarna, de onde \u00e9 seu pai; de onde son os av\u00f3s -el de Silvouta, e ela de Cerredo-, e de onde \u00e9 tam\u00e9n o seu home, de Virigo.\nEstudou na Universidade de Santiago de Compostela, mestra de profesi\u00f3n, en 2020 exerceu na EEI Fingoi de Lugo. Dende 2022 \u00e9 profesora de educaci\u00f3n secundaria.\nTen colaborado en \"N\u00f3s Diario\"."}
{"id": "556910", "revid": "89787", "url": "https://gl.wikipedia.org/wiki?curid=556910", "title": "C\u00e9sar Souto Vilanova", "text": "C\u00e9sar Souto Vilanova, nada en Noia en 1975, \u00e9 un xornalista e escritor galego.\nTraxectoria.\nLicenciado en Xornalismo pola Universidade de Santiago de Compostela. Xornalista da Televisi\u00f3n de Galicia dende 1998. Colaborou en \"Dorna\". Os seus poemas figuran en \"A Different Eden / Un Ed\u00e9n diferente\" (Dedalus Press, 2021), antolox\u00eda de ecopoes\u00eda de Irlanda e Galicia. Codirixiu as longametraxes documentais \"Os d\u00edas afogados\" (2015) e \"Interregno\" (2020)."}
{"id": "556924", "revid": "1888", "url": "https://gl.wikipedia.org/wiki?curid=556924", "title": "Beatriz L\u00f3pez Dourado", "text": ""}
{"id": "556929", "revid": "88215", "url": "https://gl.wikipedia.org/wiki?curid=556929", "title": "Jos\u00e9 Villalonga Llorente", "text": ""}
{"id": "556943", "revid": "98629", "url": "https://gl.wikipedia.org/wiki?curid=556943", "title": "Uni\u00f3n Dem\u00f3crata Cristi\u00e1 (RDA)", "text": "A Uni\u00f3n Dem\u00f3crata Cristi\u00e1 de Alema\u00f1a (en alem\u00e1n: Christlich-Demokratische Union Deutschlands; CDU) foi un partido pol\u00edtico alem\u00e1n oriental fundado o 26 de xu\u00f1o de 1945. Formou parte da Fronte Nacional xunto ao Partido Socialista Unificado de Alema\u00f1a (SED) at\u00e9 1989. Nos anos 1980 chegou a ter entre as s\u00faas filas m\u00e1is de 140.000 militantes.\nDespois da ca\u00edda do muro de Berl\u00edn, nas elecci\u00f3ns do 18 de marzo de 1990 acudiu xunto ao CDU occidental e tras a Reunificaci\u00f3n alem\u00e1 en outubro dese ano, ambos os partidos acabaron un\u00edndose.\nO xornal oficial do partido era \"Neue Zeit\" (en galego: \"Novo Tempo\"), publicado por Union Verlag.\nHistoria.\nA CDU estaba composta principalmente por cristi\u00e1ns de clase media, que apoiaron oficialmente o socialismo despois do VI Congreso, celebrado en outubro de 1952. O Congreso aprobou a li\u00f1a do \"realismo cristi\u00e1n\" e declarou \u00e1 CDU como \"partido socialista, sen limitaci\u00f3ns\", en palabras do seu presidente Otto Nuschke.\nNas \"22 Teses sobre o realismo cristi\u00e1n\" o CDU aspiraba a participar na \"reorganizaci\u00f3n socialista da sociedade\" (1951). Salientaba a \"realizaci\u00f3n exemplar\" do ensino de Karl Marx para \"constru\u00edr unha orde social nova e mellor na RDA\", declaraba que o socialismo ofrec\u00eda a mellor oportunidade para a realizaci\u00f3n das demandas de Cristo e para exercitar a cristiandade pr\u00e1ctica. O programa tam\u00e9n defend\u00eda o apoio dos democristi\u00e1ns ao papel dirixente da clase traballadora no establecemento do socialismo, un desenvolvemento que o CDU consideraba desde o seu 6\u00ba Congreso como \"historicamente necesario e consistente\". \nDos aproximadamente 200.000 militantes que hab\u00eda en 1947, tres anos despois unha cuarta parte deles foran expulsados, exclu\u00eddos ou fuxiran cara \u00e1 Alema\u00f1a occidental. Alcanzouse o cl\u00edmax do \u00e9xodo en marzo de 1953, cando 691 membros do CDU fuxiron a Occidente. A pesar disto, a maior parte dos l\u00edderes, militantes e seguidores do partido mantiv\u00e9ronse nun gran n\u00famero. Para os anos 80 o CDU ti\u00f1a entre as s\u00faas filas a 140.000 militantes.\nA CDU op\u00faxose en m\u00e1is dunha ocasi\u00f3n ao SED en relaci\u00f3n coas propostas de goberno na C\u00e1mara Popular. Unha das desavinzas m\u00e1is salient\u00e1beis tivo lugar na sesi\u00f3n do 9 de marzo de 1972, cando 14 deputados da CDU votaron en contra e 8 se abstiveron na votaci\u00f3n da lei do aborto. O ano seguinte \u00e1 reunificaci\u00f3n o 75% da poboaci\u00f3n do Leste estaba a favor da lei oriental de interrupci\u00f3n libre nos tres primeiros meses, polo 55% dos occidentais, e paulatinamente as voces na CDU unificada foron m\u00e1is proclives a aceptar esa lei tal como se aprobou na RDA.\nNa d\u00e9cada de 1950 o l\u00edder da CDU era Otto Nuschke, un antigo l\u00edder do Partido Democr\u00e1tico Alem\u00e1n durante a Rep\u00fablica de Weimar, un estreito aliado dos comunistas. Despois da morte de Nuschke, August Bach sucedeuno durante un breve per\u00edodo, at\u00e9 que en 1966 Gerald G\u00f6tting foi elixido presidente. Anteriormente xa fora secretario xeral. O propio G\u00f6tting foi elixido presidente do Parlamento durante a d\u00e9cada de 1970. G\u00f6tting permaneceu como presidente e aliado do goberno de Erich Honecker ata que este \u00faltimo foi substitu\u00eddo por Egon Krenz en outubro de 1989. O 2 de novembro de 1989 G\u00f6tting foi destitu\u00eddo polos reformistas en favor da reunificaci\u00f3n. En decembro foi substitu\u00eddo por Lothar de Maizi\u00e8re, avogado e vicepresidente do S\u00ednodo da Igrexa Evanx\u00e9lica na RDA. Nese momento a CDU destitu\u00edu aos seus principais dirixentes e renunciou ao comunismo.\nO 18 de marzo de 1990 o CDU e os seus aliados ga\u00f1aron as elecci\u00f3ns \u00e1 C\u00e1mara do Pobo, cun 40,8% dos votos, sendo elixido Lothar de Maizi\u00e8re como Primeiro Ministro da RDA. \u00c1 vez que a reunificaci\u00f3n alem\u00e1, o CDU integrouse no CDU occidental en outubro dese mesmo ano. Procedente de Espertar Democr\u00e1tico, un pequeno partido xurdido das protestas de 1989, unha moza Angela Merkel militou durante uns meses no CDU e foi a portavoz adxunta do primeiro goberno democr\u00e1tico da RDA dirixido polo tam\u00e9n democratacristiano Lothar de Maizi\u00e8re."}
{"id": "556951", "revid": "65337", "url": "https://gl.wikipedia.org/wiki?curid=556951", "title": "Cuarto de d\u00f3lar colombino", "text": "O cuarto de d\u00f3lar colombino, tam\u00e9n co\u00f1ecido como cuarto de d\u00f3lar isabelino, \u00e9 unha moeda de prata conmemorativa estadounidense cu\u00f1ada en 1893 pola Casa da Moeda dos EEUU na Ceca de Filadelfia, con motivo da Exposici\u00f3n Mundial Colombina, celebrada en Chicago en 1893.\nO Congreso estadounidense autorizou esta emisi\u00f3n por petici\u00f3n da Xunta de Administradoras (\"Board of Lady Managers\") da Exposici\u00f3n, encabezada pola dama da alta sociedade de Chicago Bertha Palmer. Esta xunta desexaba que fose unha muller quen se encargase do dese\u00f1o da moeda e con tal fin contratou a escultora Caroline Peddle, m\u00e1is as disensi\u00f3ns cos responsables da Casa da Moeda fixeron que finalmente fose o seu gravador xefe, Charles E. Barber o responsable do dese\u00f1o.\nO seu anverso caracter\u00edzase pola figura de Isabel I de Castela, patrocinadora das viaxes de Cristovo Col\u00f3n ao Novo Mundo, o que lle deu o nome de \"cuarto de d\u00f3lar isabelino\" (\"Isabella quarter\"). O reverso amosa unha muller axeonllada fiando li\u00f1o, cunha roca na man esquerda e un fuso na dereita, como s\u00edmbolo da industria das mulleres, e baseouse nun esbozo previo do gravador axudante George T Morgan.\nO dese\u00f1o do cuarto de d\u00f3lar colombino non gozou dun bo acollemento na prensa numism\u00e1tica e a s\u00faa venda durante a exposici\u00f3n non foi satisfactoria, en parte porque o seu prezo era dun d\u00f3lar, igual que o da moeda de medio d\u00f3lar colombino, o que fac\u00eda que esta \u00faltima resultase m\u00e1is atractiva para o p\u00fablico. Isto motivou que case a metade da tiraxe autorizada acabase sendo devolta \u00e1 \"US Mint\" para ser fundida novamente, en tanto que varios milleiros delas foron adquiridas pola Xunta de Administradoras ao seu valor facial e postas no mercado nos inicios do s\u00e9culo XX.\nContexto e marco lexislativo.\nEn agosto de 1892, o Congreso aprobou unha lei que autorizaba a creaci\u00f3n da primeira moeda conmemorativa dos EEUU, o co\u00f1ecido como \"medio d\u00f3lar colombino\", emitido para ser vendido cunha prima polos organizadores da Exposici\u00f3n Universal de Chicago, co fin de recadar fondos para o seu financiamento. No marco da organizaci\u00f3n dese evento cre\u00e1ranse paralelamente unha Xunta de Administradoras e unha Xunta de Administradores; a feminina estaba dirixida por Bertha Palmer, esposa do propietario de \"Palmer House\", o hotel principal de Chicago. As decisi\u00f3ns das administradoras eran revogadas adoito polos seus hom\u00f3logos masculinos en asuntos controvertidos: por exemplo, Palmer tratou de pechar o espect\u00e1culo de baile das \"Mozas exipcias\" da feira, por consideralo obsceno, a\u00ednda que continuou en cartel por decisi\u00f3n dos administradores var\u00f3ns, ademais de ser un dos poucos que achegaban beneficios.\nO reco\u00f1ecemento formal da Xunta de Administradoras na organizaci\u00f3n da Exposici\u00f3n Mundial Colombina de Chicago inclu\u00edrase nunha lei de 1890, ante a insistencia da defensora das mulleres Susan B. Anthony, decidida a demostrar a utilidade da participaci\u00f3n feminina na organizaci\u00f3n. Neste contexto, a Xunta de Administradoras ideou a creaci\u00f3n dunha moeda conmemorativa para a s\u00faa comercializaci\u00f3n en competencia co medio d\u00f3lar colombino, aprobado polo Congreso en 1892, que elas consideraban pouco art\u00edstico. A aprobaci\u00f3n deste medio d\u00f3lar non fora doada, e as mulleres decidiron agardar ata a seguinte sesi\u00f3n do Congreso para realizar a s\u00faa solicitude formal. Palmer quer\u00eda que as mulleres da Xunta de Administradoras \"tivesen o m\u00e9rito de seren as autoras da primeira moeda realmente fermosa e art\u00edstica emitida polo Goberno dos Estados Unidos\".\nEn xaneiro de 1893, Palmer dirixiuse \u00e1 Comisi\u00f3n de Asignaci\u00f3ns da C\u00e1mara de Representantes para solicitar que o pagamento de 10.000 d\u00f3lares dos fondos xa designados para seren aboados \u00e1 Xunta de Administradoras polo Goberno federal se realizase en forma de moedas de 25 centavos conmemorativos, que poder\u00edan venderse cunha prima como medio de recadaci\u00f3n de fondos. O 3 de marzo de 1893, o Congreso aprobou unha lei que autorizaba a cu\u00f1axe desta moeda, que deber\u00eda axustarse \u00e1s especificaci\u00f3ns t\u00e9cnicas e m\u00e9tricas da moeda de 25 centavos \u2014ou un cuarto de d\u00f3lar\u2014 cu\u00f1ada para a circulaci\u00f3n ordinaria, e cuxo dese\u00f1o quedaba \u00e1 consideraci\u00f3n do secretario do Tesouro. A tiraxe m\u00e1xima autorizada para esta moeda era de 40.000 exemplares.\nProceso de creaci\u00f3n.\nNa procura dunha moeda atractiva para a s\u00faa venda, Palmer pediulle inicialmente ao artista Kenyon Cox a realizaci\u00f3n duns esbozos, a\u00ednda que ela estaba decidida a que fose unha muller a que se encargase dos dese\u00f1os. Tam\u00e9n contactou con Sara Hallowell, que era a secretaria do director de Belas Artes da Exposici\u00f3n e estaba a colaborar co matrimonio Palmer na creaci\u00f3n dunha importante colecci\u00f3n de arte. Hallowell p\u00faxose ent\u00f3n en contacto co escultor Augustus Saint-Gaudens, quen lle recomendou a s\u00faa antiga alumna Caroline Peddle, a cal xa estaba a traballar en exposici\u00f3ns, entre elas unha para Tiffany's. Palmer aceptou que fose Peddle quen se encargase dos dese\u00f1os.\nLogo da aprobaci\u00f3n do cuarto de d\u00f3lar conmemorativo por parte do Congreso, o director da Casa da Moeda dos EEUU, Edward O. Leech, escribiulle unha carta a Palmer o 14 de marzo de 1893 na que, malia expresarlle o desexo de que fose a Xunta de Administradoras a que elixise o dese\u00f1o, lle comunicaba que o gravador xefe da Casa da Moeda, Charles E. Barber, e o superintendente da Ceca de Filadelfia, Oliver Bosbyshell, eran partidarios de manter o procedemento habitual de elecci\u00f3n e elaboraci\u00f3n dos dese\u00f1os. Palmer contestoulle que as mulleres decidiran que o cuarto de d\u00f3lar deber\u00eda amosar no seu anverso un retrato da ra\u00ed\u00f1a de Castela Isabel I, cuxa axuda contribu\u00edra decisivamente a financiar a expedici\u00f3n de Cristovo Col\u00f3n. Palmer indicoulle tam\u00e9n que estaban a consultar con diferentes artistas e suxeriu que a \"US Mint\" presentase tam\u00e9n un dese\u00f1o, para a s\u00faa consideraci\u00f3n.\nPor outra banda, Palmer reuniuse co congresista por Illinois Allen Durborow, presidente da Comisi\u00f3n de Feiras da C\u00e1mara de Representantes e antigo colega do secretario do Tesouro, John G. Carlisle, o superior do director Leech. Palmer solicitoulle ao congresista que avogase pola Xunta de Administradoras ante Carlisle e Leech.\nPalmer contratou a Caroline Peddle a finais de marzo para que realizase o traballo de dese\u00f1o e indicoulle que o seu anverso deb\u00eda basearse na figura de Isabel I e que o reverso deb\u00eda amosar a inscrici\u00f3n \"Moeda conmemorativa emitida para a Xunta de Administradoras da Exposici\u00f3n Universal pola Lei do Congreso, 1492-1892\", as\u00ed como o valor facial e o nome do pa\u00eds. A presidenta non lle pediu a Peddle que lle presentase \u00e1 Xunta de Administradoras o dese\u00f1o antes de envialo \u00e1 Casa da Moeda, e informou desta encarga ao seu director e ao secretario do Tesouro. Este \u00faltimo contestoulle a Palmer que a longa inscrici\u00f3n proposta para o reverso far\u00eda que a moeda semellase m\u00e1is ben unha ficha publicitaria e pediulle que se revisase, a\u00ednda que non puxo obxecci\u00f3ns a que unha muller se encargase do dese\u00f1o nin a que se representase a ra\u00ed\u00f1a de Castela no anverso. Pola s\u00faa banda, o director da \"US Mint\", Leech, envioulle unha nota ao superintendente da Ceca de Filadelfia na que informaba de que a Xunta de Gobernadoras encargar\u00eda a un gravador externo a creaci\u00f3n do anverso e ped\u00eda que o gravador xefe, Barber, crease alg\u00fans dese\u00f1os para o reverso, por se cumprisen.\nAtendendo as indicaci\u00f3ns de Palmer, Caroline Peddle enviou ao director Leech un esbozo de Isabel sedente para o anverso, xunto coa longa inscrici\u00f3n do reverso, coa esperanza de que o director da Casa da Moeda lle permitise acurtala. Mais este non estaba nada satisfeito co reverso e decidiu que fose Barber quen se ocupase do dese\u00f1o desta face da moeda. Barber e o superintendente Bosbyshell escrib\u00edronlle ao director Leech para lle dicir que as pernas da ra\u00ed\u00f1a Isabel aparecer\u00edan distorsionadas se esta se representase sentada e suxeriron substitu\u00edla por unha cabeza de perfil. O secretario do Tesouro, Carlisle, apoiou tam\u00e9n esta idea. As\u00ed as cousas, a dese\u00f1adora Peddle foi informada de que ser\u00eda Barber quen se ocupar\u00eda do dese\u00f1o do reverso \u2014a\u00ednda que a proposta se lle enviar\u00eda a ela para a s\u00faa aprobaci\u00f3n\u2014 e de que ter\u00eda que modificar o seu anverso. \nMentres tanto, Palmer estaba cada vez m\u00e1is preocupada, xa que cun prazo de s\u00f3 dous meses desde a aprobaci\u00f3n do dese\u00f1o ata a dispo\u00f1ibilidade das pezas, tem\u00eda que estas non estivesen dispostas para a s\u00faa venda ata ben entrada a celebraci\u00f3n da Exposici\u00f3n, programada de maio a outubro. E ademais, sentindo presi\u00f3n por todas as partes, Caroline Peddle ameazou con abandonar o proxecto e escribiu que ela \"non pod\u00eda consentir encargarse s\u00f3 de medio traballo\".\nO que finalmente acabou coa paciencia de Peddle foron d\u00faas cartas datadas ambas o 7 de abril. Unha, de Leech, afirmaba o seu dereito, en tanto que director da \"US Mint\", de decidir os dese\u00f1os das moedas, e indic\u00e1balle a Peddle que o anverso ser\u00eda unha cabeza de Isabel I, en tanto que o reverso se basear\u00eda en esbozos dun gravador da propia ceca, que ela poder\u00eda modelar despois libremente. A segunda carta, do superintendente Bosbyshell, impu\u00f1a o requisito adicional de que Isabel non levase coroa, por consideralo pouco axeitado para unha moeda estadounidense. Como consecuencia da situaci\u00f3n creada, o 8 de abril de 1893 Caroline Peddle retirouse do proxecto.\nLogo da dimisi\u00f3n de Peddle, o director Leech escribiulle unha carta conciliadora a Bertha Palmer, quen lle respondeu lamentando que os tres non puideran ter trabado xuntos, en lugar de defender propostas opostas. A partir de aqu\u00ed, Palmer suxeriu unha alternativa para a longa inscrici\u00f3n do reverso, consistente na inclusi\u00f3n dunha imaxe do edificio das mulleres na Exposici\u00f3n. Barber preparou uns esbozos e rexeitou tal proposta, afirmando que o edificio aparecer\u00eda como unha simple raia na moeda, polo relevo baixo requirido. No canto diso, inclinouse por un esbozo preparado polo seu gravador axudante, George T. Morgan, que amosaba unha muller axeonllada fiando li\u00f1o, cunha roca nas s\u00faas mans. O director Leech non ficou totalmente satisfeito con esta idea e afirmou que a combinaci\u00f3n de Isabel I no anverso e o reverso de Morgan resultaba \"demasiado feminina\". Antes de aceptar o dese\u00f1o de Morgan, Leech quer\u00eda que Barber producise el mesmo alg\u00fans reversos; as\u00ed o fixo o gravador xefe, con diferentes tratamentos da aguia her\u00e1ldica caracter\u00edstica da moeda estadounidense, e estes reversos chegaron a Leech o 11 e o 12 de abril, quen, logo de tomalos en consideraci\u00f3n, decantouse pola proposta de Morgan. Despois diso, o director escribiu a Palmer e comentoulle: \"a roca util\u00edzase na arte para simbolizar a industria paciente, especialmente a industria das mulleres\". En resposta, a Xunta de Administradoras suxeriu o uso do p\u00f3rtico do edificio e preguntou se ser\u00eda posible colocar a representaci\u00f3n dunha moeda viva na moeda. Leech contestou que o secretario do Tesouro xa seleccionara o reverso da muller coa roca e que a s\u00faa decisi\u00f3n era vinculante.\nO superintendente Bosbyshell informou a Leech por carta de que Stewart Cullin, conservador da Universidade de Pensilvania, posu\u00eda varias medallas que representaban a Isabel de Castela, e de que o ex-xeneral Oliver O. Howard estaba a escribir unha biograf\u00eda da ra\u00ed\u00f1a e posu\u00eda varios retratos dela. Leech aceptou que se consultase con estes homes. O secretario do Tesouro Carlisle amos\u00e1base reticente a admitir que na moeda aparecese unha inscrici\u00f3n que fixese distinci\u00f3ns por sexos \u2014\"Board of Lady Managers\" (\"Xunta de Administradoras\")\u2014, a\u00ednda que finalmente accedeu a esa redacci\u00f3n. O 24 de abril, o director da \"US Mint\" fixo chegar a Palmer un estoxo que conti\u00f1a dous modelos en xeso do anverso, un coa ra\u00ed\u00f1a en idade xuvenil e outro m\u00e1is madura. Tam\u00e9n lle confirmou que se utilizar\u00eda o reverso da muller coa roca, coa redacci\u00f3n acordada por Carlisle. \nDos modelos do anverso debeuse encargar, xa que logo, Barber, sobre a base dun gravado de Isabel de Castela enviado por Peddle \u00e1 Casa da Moeda por petici\u00f3n de Palmer, a\u00ednda que o investigador Michael F. Moran suxire que o per\u00edodo de tan s\u00f3 un d\u00eda entre a recepci\u00f3n do gravado e a realizaci\u00f3n dos modelos \u2014durante o cal Barber tam\u00e9n asistiu ao funeral do neto de Bosbyshell\u2014 implica que Barber xa estivera a traballar con eles anteriormente. O 5 de maio, a Xunta de Administradoras seleccionou a proposta da ra\u00ed\u00f1a representada na s\u00faa xuventude.\nValoraci\u00f3ns do dese\u00f1o.\nO dese\u00f1o definitivo do anverso consiste nun busto coroado de Isabel I de Castela, con ricas vestiduras. Segundo o historiador da arte Cornelius Vermeule, o anverso de Barber \"segue a tradici\u00f3n g\u00f3tica vitoriana do clasicismo fotogr\u00e1fico de Gilbert Scott, que se resume nos grupos de continentes e nos relevos de persoeiros famosos do Albert Memorial de Londres\". \nO reverso representa a mencionada muller axeonllada, coa roca e o fuso. Vermeule relaciona esta imaxe coa dunha rapaza serventa esculpida no front\u00f3n oriental do Templo de Zeus en Olimpia no s\u00e9culo V a. C. No entanto, nunha interpretaci\u00f3n m\u00e1is actual publicada en \"American Journal of Numismatics\" comparouse o reverso do cuarto de d\u00f3lar colombino cunha moeda privada con tem\u00e1tica antiescravista na que se representa unha muller de xeonllos rodeada pola lenda (\"Acaso non son unha muller e unha irm\u00e1?\")\". Vermeule, no seu traballo de 1971, sinalou que \"hoxe en d\u00eda a moeda semella encantadora polo seu pintoresquismo e o seu sabor vitoriano, unha mestura de helenismo fr\u00edo e romance renacentista. Talvez unha das maiores alegr\u00edas sexa que nela non aparece ning\u00fan dos temas e inscrici\u00f3ns habituais\".\nO historiador numism\u00e1tico Don Taxay, no seu estudo sobre as primeiras moedas conmemorativas estadounidenses, desestimou as versi\u00f3ns da \u00e9poca da emisi\u00f3n da moeda \u2014como a do libro oficial da Exposici\u00f3n\u2014, de que Kenyon Cox proporcionara un dese\u00f1o para o cuarto de d\u00f3lar conmemorativo, e indicou que o fillo deste artista negara rotundamente a participaci\u00f3n do seu pai na creaci\u00f3n da moeda. Taxay considerou o dese\u00f1o como \"corrente\" e \"t\u00edpico do estilo de Barber\", e afirmou que \"a modelaxe, a\u00ednda que algo m\u00e1is recargada que no medio d\u00f3lar, non se distingue\".\nNo \"American Journal of Numismatics\" public\u00e1ronse outros comentarios cr\u00edticos acerca desta moeda:\nLanzamento.\nA cu\u00f1axe do que Barber denominou \"cuartos de d\u00f3lar rechamantes\" comezou na Ceca de Filadelfia o 13 de xu\u00f1o de 1893, seis semanas despois da inauguraci\u00f3n da Exposici\u00f3n. O director Leech planificou producir estas pezas utilizando discos particularmente pulidos, e os traballadores da ceca manipularon os exemplares cu\u00f1ados con coidado; de xeito diferente ao caso do medio d\u00f3lar colombino, os esp\u00e9cimes que se conservan amosan poucas marcas de contacto con outras moedas. O primeiro exemplar cu\u00f1ado, as\u00ed como os n\u00fameros 1.492 e 1.892 \u2014coincidentes coas datas significativas\u2014 foron cu\u00f1ados cun acabamento especial (\"proof\") e envi\u00e1ronselle \u00e1 Xunta de Administradoras, xunto con certificados que acreditaban a s\u00faa cu\u00f1axe especial. En total, produc\u00edronse 40.023 pezas, e as 23 que superan a tiraxe m\u00e1xima autorizada foron retidas para a s\u00faa inspecci\u00f3n pola Comisi\u00f3n de Ensaios dos Estados Unidos na s\u00faa reuni\u00f3n de 1894.\nA venda das moedas durante a exposici\u00f3n non respondeu ao esperado polas s\u00faas promotoras. S\u00f3 estaban \u00e1 venda no edificio dedicado \u00e1s mulleres e tam\u00e9n por correo, en tanto que o medio d\u00f3lar pod\u00eda adquirirse en diversos puntos. Vend\u00e9ronse arredor de 15.000 moedas dun cuarto de d\u00f3lar colombino, a comerciantes, coleccionistas e persoa visitantes \u00e1 Exposici\u00f3n, e nesta cantidade incl\u00faense varios milleiros adquiridos pola \"Scott Stamp and Coin Company\". Os asistentes \u00e1 Exposici\u00f3n consideraron que as moedas dun cuarto de d\u00f3lar non eran tan boas como as de medio d\u00f3lar e ademais, \u00e1 marxe da s\u00faa diferenza de valor facial, ambas se pod\u00edan adquirir polo mesmo prezo de venda dun d\u00f3lar. Do resto das existencias, aproximadamente 10.000 exemplares foron adquiridos ao seu valor facial por Palmer e por outras mulleres que formaban parte da Xunta de Administradoras da Exposici\u00f3n, e outras 15.809 foron devoltas ao Goberno para seren novamente fundidas. Destas cifras despr\u00e9ndese que quedaron ao dispor da poboaci\u00f3n para a s\u00faa distribuci\u00f3n 24.214 exemplares.\nColeccionismo.\nA gran cantidade de moedas que quedaron en poder da Xunta de Administradoras acabou p\u00f3ndose ao dispor dos coleccionistas a trav\u00e9s de diversos comerciantes na d\u00e9cada de 1920. A partir de 1930 os seus prezos comezaron a superar os da s\u00faa emisi\u00f3n orixinal e en 1955 o prezo dos exemplares sen mostras de circulaci\u00f3n ascend\u00eda xa a 20 d\u00f3lares por unidade. Estas moedas gozan de moita popularidade entre os coleccionistas numism\u00e1ticos, por seren as \u00fanicas con valor de 25 centavos emitidas estritamente como conmemorativas e non para a s\u00faa posta en circulaci\u00f3n. \nA edici\u00f3n de luxo de 2018 do cat\u00e1logo de Richard S. Yeoman \"A Guide Book of United States Coins\" indica como prezo de mercado para o cuarto de d\u00f3lar colombino entre 325 d\u00f3lares para os exemplares cun bo estado de conservaci\u00f3n ata os 3.750 para os esp\u00e9cimes cun estado de conservaci\u00f3n e unha presenza m\u00e1is excelentes."}
{"id": "556952", "revid": "23204", "url": "https://gl.wikipedia.org/wiki?curid=556952", "title": "Forzamento radiativo", "text": "O forzamento radiativo \u00e9 a diferenza entre a radiaci\u00f3n solar absorbida pola Terra e a enerx\u00eda irradiada de retorno. \u00c9 unha perturbaci\u00f3n do equilibrio da enerx\u00eda incidente e emerxente no planeta Terra. M\u00eddese en vatios /m\u00b2/per\u00edodo. Pode ser positivo, facendo que a troposfera e a superficie terrestre se quenten, ou negativo, facendo que a troposfera e a superficie da Terra se arrefr\u00eden. \u00c9, por tanto, a base cient\u00edfica do efecto invernadoiro verificado nos planetas, e ten un papel importante nos modelos inform\u00e1ticos do balance enerx\u00e9tico da Terra, e nos modelos clim\u00e1ticos."}
{"id": "556953", "revid": "65337", "url": "https://gl.wikipedia.org/wiki?curid=556953", "title": "Cuarto d\u00f3lar colombino", "text": ""}
{"id": "556955", "revid": "65337", "url": "https://gl.wikipedia.org/wiki?curid=556955", "title": "Cuarto de d\u00f3lar isabelino", "text": ""}
{"id": "556956", "revid": "65337", "url": "https://gl.wikipedia.org/wiki?curid=556956", "title": "Cuarto d\u00f3lar isabelino", "text": ""}
{"id": "556959", "revid": "89787", "url": "https://gl.wikipedia.org/wiki?curid=556959", "title": "Aamir Khan", "text": "Mohammed Aamir Hussain Khan (|\u02c8a\u02d0m\u026ar xa\u02d0n|), nado en Bombai o 14 de marzo de 1965, \u00e9 un actor, director e produtor cinematogr\u00e1fico indio que traballa en filmes en hindi. Durante a s\u00faa carreira, Khan estableceuse como un dos actores indios m\u00e1is populares e influentes.\nKhan recibiu numerosos premios, inclu\u00eddos nove Filmfare Awards, catro National Film Awards e un AACTA Award, e unha das s\u00faas produci\u00f3ns tam\u00e9n recibiu unha candidatura ao \u00d3scar. O goberno da India outorgoulle o Padma Shri en 2003 e o Padma Bhushan en 2010, e recibiu un t\u00edtulo honor\u00edfico do goberno da China en 2017.\nTraxectoria.\nKhan apareceu por primeira vez na pantalla como actor infantil no filme do seu t\u00edo Nasir Hussain \"Yaadon Ki Baaraat\" (1973). Como adulto, a s\u00faa primeira longametraxe foi \"Holi\" (1984). Pasou a dedicarse \u00e1 interpretaci\u00f3n a tempo completo cun papel protagonista en \"Qayamat Se Qayamat Tak\" (1988). A s\u00faa interpretaci\u00f3n en \"Raakh\" valeulle un National Film Award na categor\u00eda de menci\u00f3n especial. Converteuse nun actor destacado na d\u00e9cada de 1990 ao aparecer en varios filmes de \u00e9xito comercial, inclu\u00eddos \"Dil\", \"Raja Hindustani\" e \"Sarfarosh\".\nEn 1999 fundou Aamir Khan Productions e a s\u00faa primeira produci\u00f3n, \"Lagaan\" (2001), foi candidata ao \u00d3scar ao mellor filme en lingua non inglesa e recibiu para el o National Film Award ao mellor filme popular e dous premios Filmfare, mellor filme e mellor actor. Tras unha pausa de catro anos volveu a interpretar protagonistas, en particular en \"Fanaa\" e \"Rang De Basanti\". Debutou como director con \"Taare Zameen Par\" (2007), polo que ga\u00f1ou os Filmfare Awards ao mellor filme e mellor director. Os maiores \u00e9xitos comerciais de Khan foron \"Ghajini\", \"3 Idiots\", \"Dhoom 3\", \"PK\" e \"Dangal\", todos eles na listaxe dos filmes indios con maior \u00e9xito de p\u00fablico. Khan ga\u00f1ou o seu terceiro Filmfare ao mellor actor por \"Dangal\".\nTen un gran seguimento global, especialmente na India e na China, e foi descrito por \"Newsweek\" como \"a m\u00e1is grande estrela do cinema\" do mundo. Foi listado regularmente entre os \"500 musulm\u00e1ns m\u00e1is influentes\" do mundo. Khan \u00e9 activista e cooperante, e foi voceiro de varias causas sociais, algunhas das cales provocaron controversia pol\u00edtica. Tam\u00e9n creou e presentou o programa de televisi\u00f3n \"Satyamev Jayate\". O seu traballo como reformista social f\u00edxoo aparecer na listaxe da revista \"Time\" das persoas m\u00e1is influentes do mundo en 2013."}
{"id": "556962", "revid": "839", "url": "https://gl.wikipedia.org/wiki?curid=556962", "title": "Hemigaleus australiensis", "text": "Hemigaleus australiensisi \u00e9 unha especie de peixe condrictio da orde dos carcarriniformes, familia dos hemigaleidos, unha das d\u00faas integradas no x\u00e9nero x\u00e9nero \"Hemigaleus\".\nTaxonom\u00eda.\nDescrici\u00f3n.\nA especie foi descrita en 2005 polo icti\u00f3logo australiano William Toby White, o seu colega, tam\u00e9n australiano, Peter Robert Last e Leonard Compagno, bi\u00f3logo mari\u00f1o estadounidense reco\u00f1ecido experto na taxonom\u00eda dos tibur\u00f3ns, no tarballo:\nEtimolox\u00edas.\nPara a do x\u00e9nero, ver \"Hemigaleus\".\nO ep\u00edrteto espec\u00edfico, \"australiensis\" fai referencia \u00e1 \u00e1rea de distribuci\u00f3n da especie, nas augas tropicais do norte de Australia.\nCaracter\u00edsticas.\n\"Hemigaleus australiensis\" \u00e9 un tibur\u00f3n de tama\u00f1o medio (pode alcanzar at\u00e9 os 110 cm de lonxitude). A cabeza \u00e9 moderadamente longa, presentando na boca dentes en fileiras de 28 a 30 (no maxilar superior) e de 46 a 52 (no maxilar inferior) . As aletas dorsais est\u00e1n lixeiramente inclinadas cara a atr\u00e1s, moderadamente falciformes, ou non falciformes. A primeira aleta dorsal ten un tama\u00f1o de 2,6 a 3 da lonxitude da cabeza. O l\u00f3bulo superior da aleta caudal \u00e9 moderadamente ancho, non alongado, e o l\u00f3bulo ventral desta aleta \u00e9 curto. As aletas pectorais son anchas, falciformes. A segunda aleta dorsal presenta unhha punta escura vis\u00edbel, e a primeira aleta dorsal ten a marxe posterior p\u00e1lida. Os \"cl\u00e1spers\", pterigopodioS ou pterig\u00f3podos dos adultos son moderadamente curtos. (Ver pterigopodio).\nH\u00e1bitat e distribuci\u00f3n.\n\u00c9 un peixe mari\u00f1o, demersal, que frecuenta augas tropicais entre os 12 e os 170 m de profundidade. Distrib\u00faese desde o oc\u00e9ano \u00cdndico oriental at\u00e9 o Pac\u00edfico occidental, nas costas de Australia. C\u00f3mpre confirmar os rexistros que se citaron en Pap\u00faa Nova Guinea.\nBiolox\u00eda.\n\"Hemigaleus australiensis\"\u00a8\u00e9 unha especie predominantemente demersal, que vive nas plataformas continentais e insulares desde ba\u00edas pouco profundas e costeiras at\u00e9 os 170 m de profundidade. \nOs machos alcanzan a madurez sexual cando midn uns 60 cm, e as femias cando miden entre os 60 e os 65 cm. As con cr\u00edas nacen cuns 30 cm de lonxitude."}
{"id": "556969", "revid": "5863", "url": "https://gl.wikipedia.org/wiki?curid=556969", "title": "Bernard Arnault", "text": "Bernard Jean \u00c9tienne Arnault (pronunciado en ); nado o 5 de marzo de 1949, \u00e9 un empresario, investidor e coleccionista de arte franc\u00e9s. \nArnault \u00e9 o presidente e director executivo (CEO) de LVMH, a maior empresa de artigos de luxo do mundo. \nEn abril de 2018, converteuse na persoa m\u00e1is rica do mundo da moda, superando a Amancio Ortega de Inditex.\n\u00c9 a persoa m\u00e1is rica do mundo segundo a revista \"Forbes\", cun patrimonio neto de 192.100 mill\u00f3ns de d\u00f3lares, en maio de 2021. Perdeu esta honra da revista de econom\u00eda e finanzas, superado por Elon Musk meses despois, e volveuna recuperar a finais do ano 2022."}
{"id": "556970", "revid": "25871", "url": "https://gl.wikipedia.org/wiki?curid=556970", "title": "Ponte de Salcedo", "text": "A Ponte de Salcedo foi unha ponte sobre o r\u00edo Navia que estaba situada no lugar de Salcedo no concello de Grandas de Salime.\nCaracter\u00edsticas.\nA finais do s\u00e9culo XIX principiou a construci\u00f3n dunha estrada para unir Grandas de Salime con La Puela e, xa que logo, de Lugo con Oviedo para se converter nun punto crucial na comunicaci\u00f3n terrestre entre Asturias e Galicia. O proxecto prev\u00eda cruzar o val do r\u00edo Navia por medio dun continuo descenso dende Grandas cara ao sur, augas arriba do Navia, ata chegar ao nivel do r\u00edo no lugar de Salcedo, uns dous quil\u00f3metros augas arriba de Salime. No lugar de Salcedo era onde se establec\u00eda a ponte e a estrada continuaba durante un anaco cara ao sur pola beira dereita do Navia ata a confluencia co r\u00edo del Ouro, remontando o seu val cara ao leste en direcci\u00f3n a Verducedo. A ponte estaba constitu\u00edda por dous estribos de f\u00e1brica e un tramo met\u00e1lico de 36 metros de luz.\nAo pouco de empezar a guerra civil, a finais de xullo de 1936, os milicianos republicanos voaron a ponte mentres se retiraban cara ao centro de Asturias diante o avance do ex\u00e9rcito sublevado. Pouco despois constru\u00eduse unha pasarela provisional que se mantivo de xeito precario ata despois da guerra. En 1940 constru\u00eduse unha nova ponte definitiva, que consist\u00eda nun arco biarticulado de 34 metros de luz con taboleiro de 4 metros de altura. Cada un dos semiarcos consist\u00eda nunha celos\u00eda de t\u00e1boas prendidas con cravos.\nComa a ponte de Salime, a ponte de Salcedo desapareceu en 1953 so as augas do encoro de Salime, o que supuxo tam\u00e9n cortar a antiga estrada, que se substitu\u00edu por un novo tramo de 33 quil\u00f3metros de Grandas a Verducedo. "}
{"id": "556971", "revid": "1131", "url": "https://gl.wikipedia.org/wiki?curid=556971", "title": "Eduardo del R\u00edo", "text": "O nome Eduardo del R\u00edo pode referirse a:"}
{"id": "556972", "revid": "89787", "url": "https://gl.wikipedia.org/wiki?curid=556972", "title": "Fluxo (f\u00edsica)", "text": "En f\u00edsica, o fluxo dunha magnitude f\u00edsica a trav\u00e9s dunha superficie ten dous significados distintos, dependendo do tipo de fen\u00f3meno ao que se refira. A principal diferenza matem\u00e1tica entre os dous usos \u00e9 o tipo de magnitude que obt\u00e9n.\nFluxo dun campo vectorial a trav\u00e9s dunha superficie.\nSegundo a definici\u00f3n que se usa habitualmente en electromagnetismo, def\u00ednese o fluxo formula_1 escalar a partir dun campo vectorial formula_2 a trav\u00e9s dunha superficie formula_3 orient\u00e1bel \"calquera\", pola expresi\u00f3n:\nformula_4\nOnde formula_5 representa o vector infinitesimal da \u00e1rea, orientado perpendicularmente a el.\nA medida que se realiza o produto escalar destas magnitudes vectoriais, o resultado da integral \u00e9 un escalar. Tam\u00e9n \u00e9 importante ter en conta que o \"signo\" do fluxo depender\u00e1 da orientaci\u00f3n do vector formula_6, xa que hai d\u00faas direcci\u00f3ns posibles para a direcci\u00f3n perpendicular \u00e1 superficie formula_3 . A\u00ednda que matematicamente a elecci\u00f3n \u00e9 arbitraria, cando se traballa con fluxo magn\u00e9tico, por exemplo, o sinal adquire significado f\u00edsico e debe obterse aplicando a lei de Lenz.\nFluxo el\u00e9ctrico.\nDado un campo el\u00e9ctrico formula_8, o fluxo a trav\u00e9s dunha superficie formula_3 \"fechada\" v\u00e9n dado por:\nformula_10\nO fluxo el\u00e9ctrico \u00e9 de fundamental importancia no c\u00e1lculo do campo el\u00e9ctrico en situaci\u00f3ns altamente sim\u00e9tricas, mediante o uso da lei de Gauss, cuxa afirmaci\u00f3n \u00e9:\nformula_11\nOnde formula_12 \u00e9 a cantidade de carga interna \u00e1 superficie, e formula_13 a constante de permisividade do baleiro .\nFluxo magn\u00e9tico.\nDado un campo magn\u00e9tico formula_14 o fluxo a trav\u00e9s dunha superficie formula_3 V\u00e9n dado por:\nformula_16\nTense que, debido \u00e1 inexistencia de monopolos magn\u00e9ticos, o fluxo formula_17 a trav\u00e9s de superficies fechadas \u00e9 nulo. Para superficies abertas, o fluxo magn\u00e9tico atopa aplicaci\u00f3n no fen\u00f3meno da induci\u00f3n electromagn\u00e9tica, descrito pola lei de Faraday:\nformula_18\nonde o segundo factor \u00e9 o percurso libre medio e a ra\u00edz cadrada (coa constante \"k\" de Boltzmann) \u00e9 a velocidade media das part\u00edculas.\nNos fluxos turbulentos, o transporte por movemento turbulento p\u00f3dese expresar como un coeficiente de difusi\u00f3n groseiramente incrementado."}
{"id": "556973", "revid": "89787", "url": "https://gl.wikipedia.org/wiki?curid=556973", "title": "Alejandro Raim\u00fandez", "text": "Alejandro Manuel Raim\u00fandez Fern\u00e1ndez, nado en Ourense en 1906 e finado en Paignton (Devon) en 1968, foi un xornalista e escritor galego.\nTraxectoria.\nFillo de Benigno Raim\u00fandez, xastre, e de Felisa Rodr\u00edguez. En 1922 trasladouse a Vigo para estudar na Escola Pericial de Comercio, rematou os estudos de profesor mercantil en Madrid en 1928. Foi profesor da Escola de Altos Estudos Mercant\u00eds de Madrid e pertenceu ao Ateneo de Madrid e foi membro da s\u00faa directiva, ademais en 1931 integraba a loxa da masonar\u00eda Mare Nostrum. Nese tempo co\u00f1eceu e colaborou con Ramiro Ledesma Ramos, asinando o manifesto \"La Conquista del Estado\" no que tam\u00e9n figuran os galegos Manuel Souto Vilas e Ram\u00f3n Iglesia Parga. Colaborou no semanario do mesmo nome, que se considera como un dos primeiros difusores do fascismo en Espa\u00f1a. Para esta publicaci\u00f3n escribiu catro artigos, dos que tres eran sobre Galicia e nos que defendeu posici\u00f3ns autonomistas, gabando a Otero Pedrayo. Afastouse do grupo de Ledesma en outubro de 1931. En 1933 foi docente de Xeograf\u00eda Xeral na Escola Central Superior de Comercio sendo, en 1935, nomeado catedr\u00e1tico da Escola Superior de Comercio de Barcelona.\nContra \u00e1 fin da Guerra Civil marchou a Francia onde foi internado nun campo de refuxiados da praia de Argel\u00e8s-sur-Mer, do que saiu grazas \u00e1s xesti\u00f3ns dun pastor protestante que co\u00f1ecera en Ourense e que lle permitiu exiliarse en Inglaterra na primavera de 1939. A\u00ednda que valorou continuar a s\u00faa tarefa docente en M\u00e9xico, en 1941 incorporouse ao servizo para Espa\u00f1a da BBC. Promoveu e organizou o \"Galician Programme\" na BBC con Francisco Fern\u00e1ndez del Riego. Operaba co pseud\u00f3nimo Xavier Fern\u00e1ndez e foi presentador, autor de tres programas e encarg\u00e1base frecuentemente da lectura dos textos que se enviaban desde Galicia. Durante o franquismo fixo tres viaxes a Galicia, con moita discreci\u00f3n debido a ter causas penais abertas por mas\u00f3n. En 1962 doou a Real Academia Galega, da que era membro correspondente, unha copia dos 83 gui\u00f3ns orixinais radiados nas emisi\u00f3ns do \"Galician Programme\".\nCasou con Louisse Elizabeth Stevens Finou en 1948 e foi nacionalizado brit\u00e1nico en 1955. Xubilouse na BBC en 1963 por motivos de sa\u00fade, a\u00ednda que fixo traduci\u00f3ns para a ONU. Finou en Paignton en 1968."}
{"id": "556974", "revid": "1888", "url": "https://gl.wikipedia.org/wiki?curid=556974", "title": "Alejandro Manuel Raim\u00fandez Fern\u00e1ndez", "text": ""}
{"id": "556976", "revid": "98629", "url": "https://gl.wikipedia.org/wiki?curid=556976", "title": "Forza A\u00e9rea de Hungr\u00eda", "text": "A Forza A\u00e9rea de Hungr\u00eda (h\u00fangaro: \"Magyar L\u00e9gier\u0151\") \u00e9 a forza a\u00e9ra das Forzas de Defensa de Hungr\u00eda. A Forza A\u00e9rea de Hungr\u00eda actual fai principalmente traballos defensivos. As unidades de voo da forza a\u00e9rea est\u00e1n organizadas baixo un \u00fanico mando, o Mando A\u00e9reo e Centro de Control.\nHistoria.\nPer\u00edodo de entreguerras.\nTras a disoluci\u00f3n di Imperio Austroh\u00fangaro en 1918 creouse un pequeno corpo a\u00e9reo que operaba avi\u00f3ns supervevintes de f\u00e1bricas h\u00fangaras e escolas de voo. Este corpo converter\u00edase na Forza A\u00e9rea Vermella de Hungr\u00eda durante a curta Rep\u00fablica Sovi\u00e9tica H\u00fangara, pero disolveuse tras a s\u00faa ca\u00edda.\nSegunda guerra mundial.\nBaixo o Tratado de Trianon (1920) probib\u00eduselle a Hungr\u00eda posu\u00edr avi\u00f3ns militares. Por\u00e9n, estableceuse gradualmente un corpo a\u00e9reo baixo a cobertura de clubs de voo civ\u00eds. Durante 1938, como resultado do Acordo de Bled, deuse a co\u00f1ecer a existencia da Real Forza A\u00e9rea de Hungr\u00eda (\"Magyar Kir\u00e1lyi Honv\u00e9d L\u00e9gier\u0151 (MKHL)\"). O servizo de aviaci\u00f3n do ex\u00e9rcito reorganizouse e ampliouse.\nA finais de 1938 reorganizouse novamente a aviaci\u00f3n do ex\u00e9rcito. O almirante Mikl\u00f3s Horthy, o xefe do estado, ordenou que a aviaci\u00f3n do ex\u00e9rcito se convertese nun servizo independente a partir do 9 de xaneiro de 1939. O coronel Ferenc Feketehalmi Czeydner converteuse no Xefe da Secci\u00f3n A\u00e9rea no Ministerio de Honv\u00e9d, o maior xeneral Waldemar Kenese converteuse en Inspector da Forza A\u00e9ra, o coronel Ferenc Szentn\u00e9medy no Xefe do Estado Maior, e o coronel L\u00e1szl\u00f3 H\u00e1ry foi nomeado xefe da \"Magyar Kir\u00e1lyi Honv\u00e9d L\u00e9gier\u0151 (MKHL)\".\nPosteriormente participou en enfrontamentos coa nova Rep\u00fablica Eslovaca e no enfrontamento fronteirizo co Reino de Roman\u00eda. En abril de 1941 realiz\u00e1ronse operaci\u00f3n spara apoiar a invasi\u00f3n alem\u00e1 de Iogoslavia e, o 27 de xu\u00f1o dese ano, Hungr\u00eda declarou a guerra \u00e1 Uni\u00f3n Sovi\u00e9tica.\nEn 1940 tomouse a decisi\u00f3n de unificar a Forza A\u00e9rea, as forzas antia\u00e9reas e a defensa a\u00e9rea civil baixo un mando central. O coronel L\u00e1szl\u00f3 H\u00e1ry foi retirado o 24 de decembro dese ano, e o 1 de marzo de 1941 constitu\u00eduse a nova organizaci\u00f3n. O xeneral Andr\u00e1s Littay converteuse no Xefe do Subdepartamento do Aire, e o coronel G\u00e9za V\u00f6r\u00f6s foi elixido Xefe do Estado Maior do Aire. O 1 de xu\u00f1o de 1941 cre\u00e1ronse o Corpos de Defensa A\u00e9rea, e o tenente xeneral B\u00e9la R\u00e1kosi converteuse no Comandante da Aviaci\u00f3n do Ex\u00e9rcito. A Forza A\u00e9ra volv\u00eda novamente a formar parte do Ex\u00e9rcito.\nNo ver\u00e1n de 1942 unha brigada a\u00e9rea incorporouse ao \"VIII. Fliegerkorps\" da \"Luftwaffe\" na fronte leste. En mrzo de 1944 os Aliados comezaron a bombardear Hungr\u00eda e os bombardeos aumentaron a s\u00faa intensidade progresivamente. O 101\u00ba grupo de caza \"Puma\" era a unidade de elite do MKHL (o seu nome e insignia seguen u\u00e1ndose no presente). A finais de 1944 todos os esforzos redireccion\u00e1ronse en van para contrarrestar o avance do Ex\u00e9rcito Vermello. A loita en Hungr\u00eda rematou o 16 de abril de 1945.\nPosguerra e guerra fr\u00eda.\nEn 1947 organizouse un pequeno corpo a\u00e9reo seguindo as li\u00f1as sovi\u00e9ticas. Tras a toma do poder dos comunistas intensificouse a axuda militar da Uni\u00f3n Sovi\u00e9tica e iniciouse un gran programa de expansi\u00f3n. En 1956 a Forza A\u00e9rea de Hungr\u00eda estaba formada pola 25\u00aa Divisi\u00f3n de Caza (\"25. Vad\u00e1szrep\u00fcl\u0151 Hadoszt\u00e1ly\", con base en Tasz\u00e1r), a 66\u00aa Divisi\u00f3n de Caza (\"66. Vadaszrep\u00fcl\u0151 Hadoszt\u00e1ly\", con base en Kecskem\u00e9t), a 82\u00aa Divisi\u00f3n de Bombardeo (\"82.\" \"\u00d6n\u00e1ll\u00f3 Bomb\u00e1z\u00f3 Hadoszt\u00e1ly\", con base en Kunmadaras), a 28\u00aa Divisi\u00f3n de Ataque ao Chan (\"28. Csatarep\u00fcl\u0151 Hadoszt\u00e1ly,\" con base en Sz\u00e9kesfeh\u00e9rv\u00e1r) e unha dicisi\u00f3n de adestramento. Coa invasi\u00f3n rusa para suprimir a Revoluci\u00f3n H\u00fangara de 1956, secci\u00f3ns da Forza A\u00e9rea atacaron as forzas sovi\u00e9ticas e resistiron os intentos de ocupar as s\u00faas bases. A resistencia durou pouco e toda a Forza A\u00e9rea desmobilizouse pouco despois. No ano segunte reformouse un corpo a\u00e9reo como parte do Ex\u00e9rcito Popular de Hungr\u00eda, Pero inicialmente s\u00f3 como unha forza de seguridade interna. O resto dos activos da forza a\u00e9rea organiz\u00e1ronse no Centro de Adestramento de Aeronaves (\"Rep\u00fcl\u0151 Kik\u00e9pz\u0151 K\u00f6zpont\" (\"RKK\")) o 1 de abril de 1957, cun escuadr\u00f3n de distintos tipos de avi\u00f3ns en cada unha das principais bases de caza en P\u00e1pa, Tasz\u00e1r e Kecskem\u00e9t. A partir de 1959, \u00e1 medida que o pa\u00eds volv\u00eda \u00e1 estabilidade, a forza a\u00e9rea comezou a ampliarse novamente de forma gradual, pero seguiu sendo unha parte do ex\u00e9rcito e era esencialmente unha forza defensiva.\nDurante a guerra fr\u00eda a Hungr\u00eda comunista tivo varias bater\u00edas de m\u00edsiles antia\u00e9reos SA-2, SA-3 e tam\u00e9n SA-5 (unha unidade) e un gran n\u00famero de instalaci\u00f3ns de radar, a meirande partes delas para defender a lo\u00f1a do Danubio contra ataques a\u00e9reos da OTAN. A defensa a\u00e9rea do Ex\u00e9rcito estaba equipada cos m\u00edsiles SA-4 e SA-6 Kub, e sistemas SA-9 e SA-13, ademais de unidades convencionais de artiller\u00eda antia\u00e9rea.\nA Forza A\u00e9rea do Ex\u00e9rcito Popular de Hungr\u00eda operou os reactores de combate Il-28, MiG-15, MiG-17, MiG-19, MiG-21, MiG-23 e Su-22 durante a s\u00faa existencia. Nos anos 80 ti\u00f1a tres rexementos de caza nas ts\u00faas tres bases principais, con tres escuadr\u00f3ns cada un, sumando uns 100 cazas supers\u00f3nicos activos. A partir de 1989 a forza reduc\u00eduse varias veces ata os inicios dos anos 200, cando hab\u00eda tan s\u00f3 un escuadr\u00f3n de caza activo con 2-4 avi\u00f3ns listos para voar en calquera momento.\nA mediados de 1993 Rusia entregou tres lotes de 28 MiG-29 como pago en especie da d\u00e9beda p\u00fablica. Os avi\u00f3ns estaban baseados en Kecskem\u00e9t. En 1995 chegou un regalo alem\u00e1n de 20 Mi-24D/V.\nPara a meirande parte dos outros antigos membros do Pacto de Varsovia o adestramento de pilotos non era un gran problema. Cada naci\u00f3n mantivo un colexio t\u00e9cnico independente, unha academia para adestrar a pilotos militares e a persoal t\u00e9cnico. Tras a segunda guerra mundial, Hungr\u00eda creou o colexio t\u00e9cnico de aviaci\u00f3n Gy\u00f6rgy Kili\u00e1n en 1949, pero nos anos 60 o adestramento dom\u00e9stico de pilotos suspendeuse e os 18 adestradores Aero L-29 Delfin lev\u00e1ronse \u00e1 Uni\u00f3n Sovi\u00e9tica. O adestramento de pilotos realizouse en varias escolas e bases da USSR nos anos seguintes, e tam\u00e9n en Checoslovaquia, en Ko\u0161ice. En Hungr\u00eda s\u00f3 os pilotos e t\u00e9cnicos de pilotos eran adestrados en Szolnok.\nEn 1993 Hungr\u00eda iniciou o seu primeiro curso de adestramento de pilotos dende 1956 na academia de aviaci\u00f3n de Szolnok. Para o rol de adestramento primario merc\u00e1ronse 12 avi\u00f3ns Yak-52 a Roman\u00eda. O goberno alem\u00e1n tam\u00e9n doou 24 reactores de adestramenro Aero L-39 Albatros. O custo do adestramento de pilotos dom\u00e9stico considerouse posteriormente demasiado alto tras un cambio no goberno, e det\u00edvose tras completar un s\u00f3 curso. \nEn 1997 os MIG-23 e Su-22 retir\u00e1ronse do servizo, este \u00faltima xusto tras unha revisi\u00f3n. Durante os anos 90 todos os avi\u00f3ns de combate equip\u00e1ronse con sistemas de Identificaci\u00f3n amigo ou inimigo (IFF) para permitir as s\u00faas operaci\u00f3ns no espazo a\u00e9reo occidental. En abril de 2002 Hungr\u00eda uniuse ao programa Adestramento de Voo da OTAN no Canad\u00e1 (NFTC).\nPresente.\nPouco despois de que Hungr\u00eda entrase na OTAN en 1999 f\u00edxose un esforzo para substitu\u00edr a frota de MiG-29 por un caza compatible coa OTAN. En 2001 recib\u00edronse varias ofertas, como unha sueca por 24 JAS39C/D, unha estadounidense por 24 F-16 usados, ou outras por distintos avi\u00f3ns de segunda man. A pesar de que os comit\u00e9s profesionais prefer\u00edan o F-16, o 10 de setembro de 2001 ga\u00f1ou a oferta sueca, e o 20 de decembro Hungr\u00eda asinou un contrato co goberno de Suecia. O acordo inclu\u00eda o arrendamento de 14 JAS 39 Gripen, dous deles bipraza, durante 12 comezando en 2006 (despois ampliado ata 2026). En decembro de 2007 os 14 avi\u00f3ns foran entregados. Despois de 2026 Hungr\u00eda quere quedar cos Gripen.\nUn gran programa de modernizaci\u00f3n a grande escala lanzouse en 2016 co nome \"Zrinyi 2026\". O seu primeiro paso significativo foi a compra de 36 helic\u00f3pteros Airbus en 2018. Ped\u00edronse 20 H145M como utilitarios lixeiros e para roles SAR e de ataque lixeiro. Posteriormente nese mesmo ano ped\u00edronse 16 H225M para transporte pesado e operaci\u00f3ns especiais. Os 20 H145M foron entregados a finais de 2021.\nEn xu\u00f1o de 2020 retirouse do servizo o derradeiro Antonov An-26 da frota, deixando temporalmente \u00e1 Forza A\u00e9rea sen capacidade de transporte t\u00e1ctica. A finais dese mesmo ano ped\u00edronse dous KC-390 para realizar ese rol. O primeiro avi\u00f3ns ser\u00e1 entregado en 2023 e o segundo en 2024.\nA defensa a\u00e9rea baseada en terra tam\u00e9n recibiu un grande impulso en 2020 coa compra do sistema de m\u00edsiles NASAMS e 11 radares ELM-2084. O sistema de defensa a\u00e9rea de curto alcance Mistral tam\u00e9n foi modernizado.\nEn agosto de 2021 asinouse un contrato de actualizaci\u00f3n con SAAB para modernizar a frota de Gripen, que incluir\u00e1 un radar mellorado PS-05/A \"Mk4\" e novo armamento. Tras implementar a actualizaci\u00f3n de software MS20 Block 2 , od Gripen h\u00fangarons poder\u00e1n lanzar os m\u00edsiles Meteor e IRIS-T, e as bombas GBU-49. Todas esas armas estaban sendo adquiridas no ano 2022.\nA Forza A\u00e9rea de Hungr\u00eda planea manter os seus Gripen actualizados ata os anos 2030 e incluso mercar os cazas suficientes para equipar un segundo escuadr\u00f3n. Avi\u00f3ns de 5\u00aa xeraci\u00f3n como o F-35 son demasiado caros, e as s\u00faas avanzadas capacidades non son necesarias para a defensa de Hungr\u00eda. A capacidade de ataque a\u00e9reo, onde o sixilo ten unha grande vantaxe, non \u00e9 unha prioridade para a Forza A\u00e9rea de Hungr\u00eda e ningunha potencia ten cazas furtivos na zona. O m\u00e1is probable \u00e9 que a Forza A\u00e9rea non se faga con avi\u00f3n de 5\u00aa xeraci\u00f3n e participe nun dos proxectos europeos que desenvolva novos cazas no futuro.\nInventario.\nNOTA: tres C-17 Globemaster III est\u00e1n estacionados na base a\u00e9rea de P\u00e1pa en Hungr\u00eda para apoiar as operaci\u00f3ns Strategic Airlift Capability da OTAN."}
{"id": "556978", "revid": "4817", "url": "https://gl.wikipedia.org/wiki?curid=556978", "title": "Yantar", "text": "Yantar ou Iantar foi unha familia de sat\u00e9lites de reco\u00f1ecemento primeiro sovi\u00e9ticos e despois rusos.\nCaracter\u00edsticas.\nYantar foi unha familia de diferentes sat\u00e9lites de reco\u00f1ecemento. As primeiras xeraci\u00f3ns usaban pel\u00edcula fotogr\u00e1fica para obter imaxes desde \u00f3rbita, mentres que as xeraci\u00f3ns m\u00e1is recentes eran electro\u00f3pticos e enviaban as imaxes mediante sat\u00e9lites de comunicaci\u00f3ns. Foron lanzados entre 1981 e 2015, usando case sempre foguetes Soiuz U.\nYantar-2K.\nYantar-2K ou Feniks foi a primeira familia de sat\u00e9lites Yantar de reco\u00f1ecemento en alta resoluci\u00f3n. Foron desenvolvidos por TsSKB Progress e constru\u00eddos por OAO Arsenal. Estaban formados por un m\u00f3dulo de servizo cun motor capaz de varios reacendidos e dous paneis solares, un veh\u00edculo c\u00f3nico de reentrada coa c\u00e1mara de alta resoluci\u00f3n Zhemchug-4 e dous veh\u00edculos de reentrada m\u00e1is pequenos e esf\u00e9ricos. Cada sat\u00e9lite ti\u00f1a unha masa de 6700 kg e orbitaban a Terra durante 30 d\u00edas en \u00f3rbitas de 350 x 170 km ata o retorno da pel\u00edcula fotogr\u00e1fica nas s\u00faas c\u00e1psulas. Lanz\u00e1rones 30 Yantar-2K entre 1974 e 1983 mediante foguetes Soiuz U, con dous fallos.\nYantar-4K1.\nOs Yantar-4K1 ou Oktan foron a segunda xeraci\u00f3n de sat\u00e9lites Yantar de reco\u00f1emento de alta resoluci\u00f3n. Eran unha mellora dos Yantar-2K, cun maior tempo de vida en \u00f3rbita e un sistema de c\u00e1mara mellorado. Tam\u00e9n foron desenvolvidos por TsSKB Progress e constru\u00eddos por OAO Arsenal. Ti\u00f1an o mesmo sistema de c\u00e1psulas de retorno pero pod\u00edan estar en \u00f3rbita ata 45 d\u00edas, usando unha c\u00e1mara de alta resoluci\u00f3n Zhemchug-18 que, ao igual que a Zhemchug-4, pod\u00eda reutilizarse ao ser devolta a terra na c\u00e1psula principal. As s\u00faas \u00f3rbitas eran como as dos Yantar-2K e lanz\u00e1ronse 12, todos exitosos e mediante Soiuz U, entre 1979 e 1983.\nYantar-4K2.\nVirtualmente id\u00e9nticos aos Yantar-4K1, os Yantar-4K2 ou Kobalt supo\u00f1\u00edan unha lixeira mellora en prestaci\u00f3ns. Lanz\u00e1ronse 81, con tres fallos, todos usando Soiuz U, entre 1981 e 2002.\nYantar-1KFT.\nOs sat\u00e9lites Yantar-1KFT, tam\u00e9n co\u00f1ecidos como Kometa e Siluet, foron ideados para substitu\u00edr aos sat\u00e9lites de reco\u00f1ecemento Zenit 4MT e levaban a bordo unha c\u00e1mara topogr\u00e1fica TK-350 e unha c\u00e1mara Topaz KVR-1000 de alta resoluci\u00f3n, ambas con pel\u00edcula fotogr\u00e1fica. Os sat\u00e9lites usaban d\u00faas c\u00e1maras de posicionamento estelar, un alt\u00edmetro l\u00e1ser, sensores de navegaci\u00f3n e dispositivos de sincronizaci\u00f3n. Os rollos de pel\u00edcula eran devoltos \u00e1 Terra nunha c\u00e1psula reutilizable baseada na dos sat\u00e9lites Zenit. A \u00f3rbita t\u00edpica dos sat\u00e9lites Yantar-1KFT era circular e de 220 km de altura en voos cunha duraci\u00f3n de 45 d\u00edas. A cantidade de pel\u00edcula daba para fotografar 10,5 mill\u00f3ns de km2 de superficie terrestre. Lanz\u00e1rones 21 Yantar-1KFT entre 1981 e 2005, cun fallo total e un fallo parcial, todos mediante Soiuz U.\nYantar-4K2M.\nOs Yantar-4K2M ou Kobalt-M foron os \u00faltimos sat\u00e9lites Yantar en usar pel\u00edcula fotogr\u00e1fica. Ti\u00f1an a mesma estrutura que os Yantar-4K2 e antecesores e eran inxectados mediante foguetes Soiuz U (salvo as d\u00faas \u00faltimas unidades, que usaron foguetes Soiuz 2-1a) en \u00f3rbitas similares. Pod\u00edan pasar ata 130 d\u00edas en \u00f3rbita e eran capaces de obter imaxes cunha resoluci\u00f3n de 0,3 m. Os sat\u00e9lites ti\u00f1an capacidade de manobrar para poder sobrevoar \u00e1reas de maior interese.\nYantar-4KS1.\nOs Yantar-4KS1 ou Terilen foron os primeiros sat\u00e9lites Yantar electro\u00f3pticos e que non necesitaban pel\u00edcula fotogr\u00e1fica. Enviaban as imaxes a trav\u00e9s dos sat\u00e9lites de comunicaci\u00f3n Potok e eran inxectados en \u00f3rbitas con altura de menos de 280 km. Lanz\u00e1ronse quince, todos mediante Soiuz U e con dous fallos.\nYantar-4KS1M.\nOs Yantar-4KS1M ou Neman eran versi\u00f3ns melloradas dos Yantar-4KS1. Eran capaces de estar ata 259 d\u00edas en \u00f3rbita contra os 207 d\u00edas dos anteriores."}
{"id": "556979", "revid": "4817", "url": "https://gl.wikipedia.org/wiki?curid=556979", "title": "Iantar", "text": ""}
{"id": "556980", "revid": "4817", "url": "https://gl.wikipedia.org/wiki?curid=556980", "title": "Yantar-4KS1", "text": ""}
{"id": "556981", "revid": "4817", "url": "https://gl.wikipedia.org/wiki?curid=556981", "title": "Yantar-4KS1M", "text": ""}
{"id": "556982", "revid": "55340", "url": "https://gl.wikipedia.org/wiki?curid=556982", "title": "Beatriz Coelho", "text": "Beatriz Coelho Luna, nada en Ponferrada en 1983, \u00e9 unha avogada e pol\u00edtica berciana.\nTraxectoria.\nLicenciouse en dereito pola Universidade de Valladolid e logo exerceu como avogada aut\u00f3noma. Militante do Partido Popular, foi concelleira en Toreno de 2011 a 2019. En 2021 converteuse en vicesecretaria xeral para o Bierzo do PP de Le\u00f3n . Nas elecci\u00f3ns auton\u00f3micas de 2022 foi de n\u00famero dous do seu partido pola provincia de Le\u00f3n e resultou elixida como procuradora das Cortes de Castela e Le\u00f3n."}
{"id": "556983", "revid": "89787", "url": "https://gl.wikipedia.org/wiki?curid=556983", "title": "Pucciniomycetes", "text": "Pucciniomycetes \u00e9 unha clase de fungos da divisi\u00f3n Basidiomycota. Incl\u00fae unhas 8000 especies divididas en 63 x\u00e9neros. Usualmente pat\u00f3xenos de plantas.\nDescrici\u00f3n.\nOs pucciniomicetos non desenvolven basidiocarpos e reprod\u00facense sexualmente, a cariogamia d\u00e1se nunha espora en repouso de paredes grosas (teliosporas) e a meiose ocorre ao xerminar a teliospora. Ten poros septais simples sen tapas de membrana e corpos de postes de fuso en forma de disco. Ag\u00e1s algunhas especies, os basidios, cando est\u00e1n presentes, son septados transversalmente. As especies tam\u00e9n forman fragmobasidios. A manosa \u00e9 o principal carbohidrato da parede celular, a glicosa, a fucosa e a ramnosa son os azucres neutros menos prevalentes, e a xilosa non est\u00e1 presente. Os fungos desta clase son filamentosos e forman hifas que as conectan coas c\u00e9lulas do vexetal. Tam\u00e9n poden ser dim\u00f3rficos cun estado levediforme e un estado hifal."}
{"id": "556984", "revid": "55340", "url": "https://gl.wikipedia.org/wiki?curid=556984", "title": "Beatriz Coelho Luna", "text": ""}
{"id": "556996", "revid": "23204", "url": "https://gl.wikipedia.org/wiki?curid=556996", "title": "Peter Robert Last", "text": "Peter Robert Last \u00e9 un icti\u00f3logo australiano.\nTraxectoria.\nGraduouse como doutor na Universidade de Tasmania en 1983, coa tese de doutoramento \"Aspects of the ecology and zoogeography of fishes from soft-fondum habitats of the Tasmanian shore zone\".\n\u00c9 conservador da Colecci\u00f3n Nacional de Peixes de Australia e cient\u00edfico investigador principal do CSIRO Marine and Atmospheric Research (CMAR) en Hobart, Tasmania. \n\u00c9 un experto en elasmobranquios e describiu moitas novas especies de tibur\u00f3ns.\n\u00c9 o coautor de \"Sharks and Rays of Australia\", e de \"A revision of the Australian handfishes (Lophiiformes: Brachionichthyidae)\", con descrici\u00f3ns de tres novos x\u00e9neros e nove novas especies.\nEn 2009, a Sociedade Australiana de Biolox\u00eda dos Peixes concedeu a Last a s\u00faa m\u00e1xima honra, o premio K. Radway Allen.\nAbreviatura.\nA abreviatura Last empr\u00e9gase para reco\u00f1ecer a Peter Robert Last como autoridade na descrici\u00f3n e taxonom\u00eda en zoolox\u00eda. "}
{"id": "557052", "revid": "5863", "url": "https://gl.wikipedia.org/wiki?curid=557052", "title": "Alejandro Raim\u00fandez Fern\u00e1ndez", "text": ""}
{"id": "557055", "revid": "27155", "url": "https://gl.wikipedia.org/wiki?curid=557055", "title": "Pucciniomicetos", "text": ""}
{"id": "557057", "revid": "5863", "url": "https://gl.wikipedia.org/wiki?curid=557057", "title": "Francisco Javier Imbroda Ortiz", "text": ""}
{"id": "557058", "revid": "5863", "url": "https://gl.wikipedia.org/wiki?curid=557058", "title": "Javier Imbroda Ortiz", "text": ""}
{"id": "557059", "revid": "5863", "url": "https://gl.wikipedia.org/wiki?curid=557059", "title": "Elena Cebri\u00e1n Calvo", "text": ""}
{"id": "557060", "revid": "27155", "url": "https://gl.wikipedia.org/wiki?curid=557060", "title": "Cunca de recepci\u00f3n", "text": ""}
{"id": "557065", "revid": "23204", "url": "https://gl.wikipedia.org/wiki?curid=557065", "title": "Robin Robin", "text": "Robin Robin \u00e9 un filme brit\u00e1nico de animaci\u00f3n en stop motion de 2021 dirixido por Dan Ojari e Mikey Please. Foi producido por Aardman Animations cun gui\u00f3n de Sam Morrison. Foi nomeado \u00f3 \u00d3scar \u00e1 mellor curtametraxe animada na 94\u00aa edici\u00f3n dos premios."}
{"id": "557067", "revid": "23204", "url": "https://gl.wikipedia.org/wiki?curid=557067", "title": "800 metros (documental)", "text": "800 metros \u00e9 unha miniserie documental espa\u00f1ola de 2022. A serie explora os eventos ocorridos nos atentados de Catalu\u00f1a de 2017.\nSucesos.\nOs ataques comezaron o 17 de agosto de 2017 no paseo da Rambla de Barcelona ao botarse unha furgoneta Fiat Talento branca alugada contra ducias de persoas que paseaban pola parte alta da Rambla de Barcelona. Segundo testemu\u00f1as oculares, o condutor \u00eda facendo \"eses\" ao longo duns 550 metros para poder atropelar m\u00e1is xente. O veh\u00edculo parou no medio da Rambla, xusto sobre o Mosaico do Pla de l'Os de Joan Mir\u00f3. Deseguido, o condutor deixou a furgoneta e fuxiu.\nHoras despois, Estado Isl\u00e1mico reivindicou o atentado mediante a s\u00faa axencia de novas Amaq. No ataque de Barcelona confirm\u00e1ronse quince mortos \u2013entre eles un neno de 3 anos\u2013 un centenar de feridos, quince deles graves. Por outra banda, horas despois do ataque de Barcelona, entre a noite do 17 \u00f3 18, \u00e1 1:15 da ma\u00f1\u00e1, produciuse outro atentado en Cambrils. Cinco terroristas foron abatidos na operaci\u00f3n, que se saldou con seis feridos. Unha muller resultou ferida de gravidade en Cambrils e morreu horas despois."}
{"id": "557069", "revid": "23204", "url": "https://gl.wikipedia.org/wiki?curid=557069", "title": "The Cuphead Show!", "text": "The Cuphead Show! \u00e9 unha serie de animaci\u00f3n de 2022 desenvolvida por Dave Wasson para Netflix, baseado no videoxogo de 2017 \"Cuphead\" de Studio MDHR. Chad e Jared Moldenhauer, os creadores de \"Cuphead\", foron os produtores executivos, xunto con Wasson e CJ Kettler de King Features Syndicate, e Cosmo Segurson como produtores executivos.\nSinopse.\n\"The Cuphead Show!\" conta as aventuras do impulsivo Cuphead e o seu precavido irm\u00e1n Mugman."}
{"id": "557071", "revid": "23204", "url": "https://gl.wikipedia.org/wiki?curid=557071", "title": "The Adventures of T-Rex", "text": "The Adventures of T-Rex (T-\u30ec\u30c3\u30af\u30b9 (\"T-rekkusu\")) \u00e9 unha serie animada xaponesa-estadounidense creada por Lee Gunther e Michael Wahl. Emitiuse orixinalmente entre 1992 e 1993 en Am\u00e9rica do Norte. A serie conta as aventuras de cinco irm\u00e1ns \"Tyrannosaurus\" que fan actuaci\u00f3ns musicais como grupo de vodevil para a compa\u00f1\u00eda Dragon. A empresa era propiedade da fermosa e rica Myrna. Os membros da banda tam\u00e9n loitan en segredo contra o crime como \"T-REX\", ideado polo profesor Edison.\nO programa, unha coproduci\u00f3n americana/xaponesa entre C&amp;D (Cr\u00e9ativit\u00e9 et D\u00e9veloppement), Gunther-Wahl Productions e a co\u00f1ecida produtora de anime Kitty Film, s\u00f3 durou unha tempada."}
{"id": "557074", "revid": "23204", "url": "https://gl.wikipedia.org/wiki?curid=557074", "title": "The Last Days", "text": "The Last Days \u00e9 un filme documental estadounidense de 1998 dirixido por James Moll e producido por June Beallor e Kenneth Lipper; Steven Spielberg, no seu rol como fundador de Shoah Foundation, foi un dos produtores executivos do filme. O filme conta as historias de cinco xudeus h\u00fangaros durante o Holocausto (tam\u00e9n co\u00f1ecido como Shoah), centr\u00e1ndose nos \u00faltimos anos da segunda guerra mundial, cando a Alema\u00f1a nazi ocupou Hungr\u00eda e comezou a deportaci\u00f3n masica dos xudeus no pa\u00eds cara a campos de concentraci\u00f3n e exterminio, principalemnte Auschwitz. Representa os horrores da vida no rural, mais tam\u00e9n subli\u00f1a o optimismo e a perseveranza dos superviventes.\nO filme ga\u00f1ou o Premio \u00d3scar \u00f3 mellor documental na 71\u00aa edici\u00f3n dos premios. Foi remasterizado e lanzado a trav\u00e9s de Netflix o 19 de maio de 2021."}
{"id": "557076", "revid": "98629", "url": "https://gl.wikipedia.org/wiki?curid=557076", "title": "Francisca Adame Hens", "text": "Francisca Adame Hens, nada en La Victoria, C\u00f3rdoba o 4 de outubro de 1922 e finada en C\u00f3rdoba o 4 de abril de 2022, foi unha activista pola recuperaci\u00f3n da memoria hist\u00f3rica e poeta espa\u00f1ola.\nO seu testemu\u00f1o contribu\u00edu a reconstru\u00edr a historia dos presos escravos do franquismo na denominada Canle dos Presos, no Baixo Guadalquivir. Foi condecorada no ano 2005 polo Goberno andaluz coa Medalla de Andaluc\u00eda. Tras pasar pola escola de persoas adultas, \u00e1 idade de 65 anos empezou a escribir poes\u00eda.\nBiograf\u00eda.\nNaceu na localidade cordobesa de La Victoria o 4 de outubro de 1922. Filla de Tr\u00e1nsito Hens e de Manuel Adame ocupaba o cuarto lugar dun total de dez irm\u00e1s e irm\u00e1ns. O seu pai, antigo garda civil e logo forestal, ao estalar a Guerra Civil espa\u00f1ola en 1936, alistouse nas milicias republicanas xunto cos seus dous fillos maiores. A partir dese momento comezou unha vida errante para Francisca Adame, que ent\u00f3n ti\u00f1a catorce anos, fuxindo das bombas e formando parte dunha caravana de familias de combatentes que segu\u00edan aos seus seres queridos de destacamento en destacamento.\nO final da guerra sorprendeu a Adame en Cidade Real, mentres o seu pai e irm\u00e1ns fuxiron a Alacant coa intenci\u00f3n de tomar un barco ruso que esperaban que os sacase de Espa\u00f1a, pero que nunca chegou. O seu pai e un dos seus irm\u00e1ns foron encarcerados en Valencia, mentres o outro foi obrigado a alistarse na Lexi\u00f3n. A nai e o resto da familia permaneceron escondidos uns d\u00edas ata que tomaron un tren de mercador\u00edas que os levou \u00e1 localidade cordobesa de La Herrer\u00eda (Fuente Palmera), onde finalmente se estableceron. Al\u00ed chegaron co posto e durante moito tempo pasaron fame e penurias baixo o estigma de ser considerada unha familia de vermellos. A fame durante aquela \u00e9poca levou a s\u00faa avoa, a s\u00faa t\u00eda e un dos seus irm\u00e1ns m\u00e1is novos.\nMentres tanto Manuel Adame e o seu fillo sufriron un periplo carcerario que os levou a Elxe, Forte de San Fernando, Castelo de Santa B\u00e1rbara e tras ser condenados \u00e1 morte, ao presidio de C\u00f3rdoba. Francisca Adame trasladouse \u00e1 cidade andaluza onde conseguiu traballo servindo en casas pr\u00f3ximas, o que lle permitiu acudir a diario a ver o seu pai e irm\u00e1n presos. Destas visitas ao c\u00e1rcere volv\u00eda con recados dos reclusos e cartas que escond\u00eda nas s\u00faas zapatillas, asumindo os riscos que iso representaba e chegando a ser a conexi\u00f3n co exterior para moita da poboaci\u00f3n reclu\u00edda.\nComo documenta o historiador Francisco Moreno G\u00f3mez, as condici\u00f3ns dos c\u00e1rceres de C\u00f3rdoba daqueles anos eran propias dun campo de exterminio. Neste contexto Francisca Adame asistiu ao xu\u00edzo onde condenaron \u00e1 morte os seus familiares. Despois de catro meses de espera a que as sentenzas fosen executadas, as penas do seu pai e irm\u00e1n foron conmutadas por trinta e doce anos respectivamente de traballos forzados. Estes transcorreron no campo de concentraci\u00f3n de Los Merinales, situado en Bellavista, Dos Hermanas (Sevilla). Os Adame condenados entraron desta maneira a formar parte dos m\u00e1is de dez mil presos que entre 1940 e 1962 levantaron a Canle do baixo Guadalquivir, m\u00e1is co\u00f1ecido como Canle dos Presos. Un total de 158 quil\u00f3metros onde moitas das tarefas m\u00e1is penosas eran reservadas a mulleres de presos e vi\u00favas de fusilados ou mortos en combate.\nEn La Herrer\u00eda co\u00f1eceu a Manuel Guisado Mengual, co que casou a\u00ednda a pesar da oposici\u00f3n dos pais deste que non v\u00edan con bos ollos unha relaci\u00f3n coa filla dun comunista pertencente, ademais, \u00e1 familia m\u00e1is pobre do lugar. O matrimonio tivo cinco fillas e dous fillos, a\u00ednda que anos m\u00e1is tarde a traxedia se cebou coa familia coa perda dunha das s\u00faas fillas \u00e1 idade de vinte e dous anos.\nTraballaba como xornaleira, coidaba da s\u00faa familia e da s\u00faa casa, e con 65 anos puido cumprir unha das s\u00faas maiores inquedanzas: ir \u00e1 escola para persoas adultas e aprender a ler e escribir. Desde ent\u00f3n, comezou a escribir en papel, e tam\u00e9n recitaba de memoria, o que ela chamou \u201canacos da mi\u00f1a vida\u201d: poemas sinxelos intimamente ligados \u00e1s s\u00faas vivencias. Palabras contra o esquecemento e o silencio onde Adame contou a Guerra Civil, as penurias dos presos, dos emigrantes, dos anci\u00e1ns. Versos nos que reivindicou o papel e o sufrimento das presas. Froito desta dedicaci\u00f3n \u00e1 poes\u00eda foi un conxunto de gravaci\u00f3ns nas que recitou os seus versos e o libro \"Mujer, vida, poes\u00eda\" que publicou xunto a Mercedes Hens Adame e Gloria Adame G\u00f3mez.\nO 4 de abril de 2022 faleceu no seu domicilio de C\u00f3rdoba, por causas naturais, aos 99 anos.\nRecuperaci\u00f3n da memoria hist\u00f3rica.\nO antrop\u00f3logo social da Universidade Pablo de Olavide, \u00c1ngel del R\u00edo S\u00e1nchez, coautor do libro \"El Canal de los Presos (1940-1962)\" e de diversas investigaci\u00f3ns para a recuperaci\u00f3n da memoria hist\u00f3rica considera fundamental o testemu\u00f1o de Adame para o proceso de reivindicaci\u00f3n e divulgaci\u00f3n do que al\u00ed aconteceu. As\u00ed mesmo, sinala que \"o seu testemu\u00f1o demostra que a vida das mulleres dos presos foi tan dura e intensa como a dos propios presos\". Del R\u00edo destacou as palabras de Adame no seu primeiro encontro: \"Levo toda a vida esperando a que algu\u00e9n me escoitase\". Francisca Adame, ademais de colaborar nesta investigaci\u00f3n na Universidade Pablo de Olavide, e para outros estudos acad\u00e9micos, aportou desinteresadamente o seu testemu\u00f1o ao Banco Audiovisual da Memoria Social de Andaluc\u00eda (BAMSA) e percorreu toda Andaluc\u00eda participando en m\u00e1is de vinte actos de difusi\u00f3n, homenaxe e reco\u00f1ecemento aos escravos do franquismo. As s\u00faas historias, segundo del R\u00edo, estiveron desprovistas de odio e vinganza, feitas coa \u00fanica finalidade de dignificar a memoria dos seus. Tam\u00e9n foron un est\u00edmulo para que outros sa\u00edsen \u00e1 luz, as\u00ed como para que os m\u00e1is pequenos co\u00f1ecesen unha historia silenciada.\nEntre as colaboraci\u00f3ns m\u00e1is influentes de Adame para a difusi\u00f3n da recuperaci\u00f3n da memoria, est\u00e1 o documental de Canal Sur Televisi\u00f3n e a Xunta de Andaluc\u00eda realizado en 2004 \"Presos del silencio. Trabajos forzados en la Espa\u00f1a de Franco\".\nO 28 de febreiro de 2005, aos 83 anos de idade, a Xunta de Andaluc\u00eda concedeulle a Francisca Adame a Medalla de Andaluc\u00eda, coa que reco\u00f1ece o traballo de persoas e instituci\u00f3ns. O decreto do Executivo consid\u00e9raa un exemplo de loita e valent\u00eda ante a persecuci\u00f3n que sufriu a s\u00faa familia ao final da guerra, destaca a s\u00faa revitimizaci\u00f3n como filla dun vermello e dunha muller, o seu papel de activa militante da Asociaci\u00f3n para a Recuperaci\u00f3n da Memoria Hist\u00f3rica e o seu uso da poes\u00eda \"como arma de paz\".\nEn 2015 Canal Sur Televisi\u00f3n dedicoulle un cap\u00edtulo da s\u00faa serie \"Hijos de Andaluc\u00eda\", un programa que narra as traxectorias de mulleres e homes cuxas contribuci\u00f3ns cient\u00edficas, art\u00edsticas, sociais ou pol\u00edticas son reco\u00f1ecidas pola Xunta de Andaluc\u00eda desde 1983 co t\u00edtulo de Fillos Predilectos e Medallas de Andaluc\u00eda.\nEn marzo de 2019 Francisca Adame, de 96 anos, foi entrevistada para o programa de televisi\u00f3n \"La Sexta Columna\" titulado \"Cleptofranquismo: los looting del r\u00e9gimen\". Neste espazo, Adame describiu a situaci\u00f3n de penuria vivida pola s\u00faa familia e recitou un poema."}
{"id": "557080", "revid": "23204", "url": "https://gl.wikipedia.org/wiki?curid=557080", "title": "Il filo invisibile", "text": "Il filo invisibile \u00e9 un filme italiano de 2022 dirixido por Marco Simon Puccioni, escrito por Luca De Bei e Marco Simon Puccioni e protagonizado por Filippo Timi, Francesco Scianna e Francesco Gheghi.\nSinopse.\nConta a historia de Leone, un adolescente que traballa nun proxecto escolar sobre os dereitos LGBT en Europa, baseado nada m\u00e1is que na s\u00faa propia experiencia persoal. Mentres tam\u00e9n est\u00e1 no seu primeiro amor coa s\u00faa fermosa amiga da escola Anna, Leone vese obrigada a aceptar que a s\u00faa \"fermos\u00edsima familia\" non \u00e9 tan perfecta como parece. E as\u00ed, atrapado entre prexu\u00edzos sobre a homosexualidade, unha serie de malentendidos, batallas civ\u00eds e varias reviravoltas, Leone at\u00f3pase pensando no \u201cf\u00edo invisible\u201d que o une aos seus dous pais e a todos aqueles que o trouxeron ao mundo."}
{"id": "557085", "revid": "23204", "url": "https://gl.wikipedia.org/wiki?curid=557085", "title": "Audible (filme)", "text": "Audible \u00e9 unha curtametraxe documental estadounidense de 2021 dirixido por Matthew Ogens. Creado por Netflix foi nomeado \u00f3 \u00d3scar \u00e1 mellor curtametraxe documental na 94\u00aa edici\u00f3n dos premios.\nSinopse.\nConta a historia do deportista xordo Amaree McKenstry-Hall do Maryland School for the Deaf e a s\u00faa loita xunto cos seus compa\u00f1eiros de equipo para defender a s\u00faa racha de vitorias, ao mesmo tempo que se enfrontan \u00e1 tr\u00e1xica perda dun amigo \u00edntimo por mor do suicidio. \nO documental segue a outros estudantes no campus da escola en Frederick, Maryland e a vida persoal de McKenstry-Hall. En 2020 McKenstry-Hall completou os seus estudos en MSD.\nEstrea.\nO filme estreouse o 1 de xullo de 2021, e recibiu un nomeamento \u00f3 \u00d3scar \u00e1 mellor curtametraxe documental na 94\u00aa edici\u00f3n dos premios."}
{"id": "557089", "revid": "23204", "url": "https://gl.wikipedia.org/wiki?curid=557089", "title": "Hot Pursuit (filme de 2015)", "text": "Hot Pursuit \u00e9 un filme estadounidense de 2015 dirixido por Anne Fletcher e distribu\u00eddo por Warner Bros. Pictures. Foi escrito por David Feeney e John Quaintance. Conta a historia dunha oficial de polic\u00eda asignada a protexer a vi\u00fava dun narco. Est\u00e1 protagonizado por Reese Witherspoon e Sof\u00eda Vergara.\nO filme foi producido por New Line Cinema, Metro-Goldwyn-Mayer e Pacific Standard e estreouse nos cinemas o 8 de maio de 2015. Recadou 13,9 mill\u00f3ns de d\u00f3lares na s\u00faa primeira semana e conseguiu 51,4 mill\u00f3ns en todo o mundo, contra un orzamento de 35 mill\u00f3ns. Recibiu valoraci\u00f3ns negativas por parte da cr\u00edtica e obtivo un \u00edndice de aprobaci\u00f3n do 7% en base a 172 recensi\u00f3ns de Rotten Tomatoes."}
{"id": "557097", "revid": "98629", "url": "https://gl.wikipedia.org/wiki?curid=557097", "title": "Dryas iulia", "text": "A bolboreta flama (Dryas iulia) \u00e9 unha especie de lepid\u00f3ptero pertencente \u00e1 familia Nymphalidae. \u00c9 o \u00fanico membro do x\u00e9nero Dryas e ten catorce subespecies. \nDescrici\u00f3n.\nAs s\u00faas \u00e1s te\u00f1en unha forma alongada e cor alaranxada con estreitas marxes negras. As femias te\u00f1en un ton m\u00e1is escuro que os machos. Os ovos son de cor amarelo-lim\u00f3n. En estado larval despide substancias qu\u00edmicas t\u00f3xicas para as s\u00faas predadores. A eiruga desenv\u00f3lvese sobre especies de \"Passiflora\". \nDistrib\u00faese desde o sur dos Estados Unidos at\u00e9 o Paraguai."}
{"id": "557098", "revid": "1131", "url": "https://gl.wikipedia.org/wiki?curid=557098", "title": "Canle do Baixo Guadalquivir", "text": "A canle do Baixo Guadalquivir (tam\u00e9n co\u00f1ecida como canle dos Presos) \u00e9 unha canle de rego, unha infraestrutura hidr\u00e1ulica destinada orixinalmente a regar unha superficie de 56.000 hect\u00e1reas das provincias de Sevilla e C\u00e1diz. Rega unha superficie de 80.000 ha asociadas \u00e1 Comunidade de Regad\u00edos do Baixo Guadalquivir.\nFoi constru\u00eddo durante o primeiro franquismo por varios miles de presos pol\u00edticos enmarcados no Servizo de Colonias Penitenciarias Militarizadas, creado en setembro de 1939. Foi a obra p\u00fablica do franquismo que \"durante m\u00e1is tempo (de 1940 a 1962) utilizou aos presos pol\u00edticos como principal forza laboral\".\nLocalizaci\u00f3n.\nParte do encoro de Pe\u00f1aflor, en Sevilla, e discorre 158 km ata o encoro de Don Melendo, no concello de Lebrija (Sevilla). Os campos situados \u00e1 dereita da canle (en direcci\u00f3n \u00e1 auga) son regados por gravidade, mentres que os da esquerda son regados por bombeo.\nO 26 de setembro de 2007 o Consello de Ministros autorizou a interconexi\u00f3n da canle co encoro da Torre del \u00c1guila.\nHistoria.\nXa no s\u00e9culo XX pensouse na s\u00faa construci\u00f3n, pero ao tratarse dunha obra de tal envergadura, non foi ata 1940 cando se iniciou a s\u00faa construci\u00f3n, que rematou en 1962 .\nO traballo foi realizado por presos pol\u00edticos da ditadura franquista, con \"pico e pala\", seguindo a pol\u00edtica de Redenci\u00f3n de Penas por Traballo, chegando aos 2000 presos. Ao longo do seu percorrido delimit\u00e1ronse campos de traballo como Os Merinales, El Arenoso e La Corchuela en Dos Hermanas, as\u00ed como os familiares tam\u00e9n crearon localidades en Bellavista, Torreblanca e Valdezorras, en Sevilla, Quintillo en Dos Hermanas ou El Palmar de Troya. en Utrera .\nNo ano 2006 cambiouse o nome do tramo entre La Rinconada e Dos Hermanas por \"Canal de los Presos\".\nO 17 de xu\u00f1o de 2009 instalouse un monumento \u00e1 memoria hist\u00f3rica dos Merinales, na rotonda onde comeza a leira do \"Charco del Pastor\", antiga entrada ao campo de traballo dos Merinales."}
{"id": "557099", "revid": "89787", "url": "https://gl.wikipedia.org/wiki?curid=557099", "title": "Francia M\u00e1rquez", "text": "Francia Elena M\u00e1rquez Mina, nada en Su\u00e1rez o 1 de decembro de 1981, \u00e9 unha activista ambiental, defensora dos dereitos humanos, feminista, avogada, pol\u00edtica colombiana e vicepresidenta da Rep\u00fablica de Colombia dende o 7 de agosto de 2022. \u00c9 a primeira muller de orixe afrocolombiana e a segunda muller en ocupar a vicepresidencia do pa\u00eds.\nFoi representante legal do Consello Comunitario do correxemento de La Toma de Su\u00e1rez, ao norte do departamento do Cauca onde se opuxo \u00e1 explotaci\u00f3n mineira indiscriminada e \u00e1 entrega indiscriminada de t\u00edtulos mineiros debido ao imp\u00e1cto negativo destas actividades, como a deterioraci\u00f3n do medio ambiente e o desprazamento forzado de comunidades. Isto valeulle ameazas e atentados contra a s\u00faa vida, mais tam\u00e9n o reco\u00f1ecemento internacional como l\u00edder comunitaria e defensora do medio ambiente. Foi precandidata \u00e1 presidencia nas elecci\u00f3ns de 2022, competindo na coalici\u00f3n Pacto Hist\u00f3rico en representaci\u00f3n do seu movemento \"Soy porque somos\" e avalada polo Polo Democr\u00e1tico Alternativo. Obtivo a terceira votaci\u00f3n a nivel nacional con m\u00e1is de 785 000 votos, e o 23 de marzo de 2022 foi anunciada como candidata \u00e1 vicepresidencia como f\u00f3rmula de Gustavo Petro nas elecci\u00f3ns presidenciais de 2022. Recibiu varias distinci\u00f3ns polas s\u00faas actividades sociais e ambientais, entre elas os premios Goldman e Joan Alsina de Dereitos Humanos.\nFoi precandidata \u00e1 presidencia na consulta para elixir ao candidato da coalici\u00f3n Pacto Hist\u00f3rico en representaci\u00f3n do seu movemento \"Soy porque somos\" e avalada polo Polo Democr\u00e1tico Alternativo. Na votaci\u00f3n a nivel nacional obtivo o terceiro posto con m\u00e1is de 785\u00a0000 votos e o 23 de marzo de 2022 foi anunciada como candidata \u00e1 vicepresidencia como f\u00f3rmula de Gustavo Petro para as elecci\u00f3ns presidenciais de 2022.\nTraxectoria.\nMocidade e estudos.\nNaceu o 1 de decembro de 1981 en Yolomb\u00f3, correxemento do concello de Su\u00e1rez do departamento do Cauca, situado en territorio dunha comunidade afrodescendente. A s\u00faa infancia, segundo conta, \"estivo marcada por pasar tempo en casa dos meus av\u00f3s maternos, outro tempo coa mi\u00f1a nai e o resto cos meus av\u00f3s paternos\". A s\u00faa nai \u00e9 parteira, labrega e mineira. O seu pai, agromineiro e obreiro. Francia M\u00e1rquez \u00e9 nai de d\u00faas fillas.\nM\u00e1rquez graduouse como t\u00e9cnico agropecuaria no Servizo Nacional de Aprendizaxe (SENA). En 2020, obtivo un t\u00edtulo en Dereito da Universidade Santiago de Cali.\nEn 2021, iniciou unha especializaci\u00f3n en escritas creativas na Universidade ICESI.\nActivismo ambiental.\nDefensa do r\u00edo Ovejas.\nDende 1994 at\u00e9 1997 participou no proceso de avaliaci\u00f3n dos impactos que xerar\u00eda \u00e1 s\u00faa comunidade e ao territorio o megaproxecto de desviaci\u00f3n do r\u00edo Ovejas ao encoro Salvajina, en particular os impactos que este proxecto traer\u00edan \u00e1 vida de todos os membros da s\u00faa comunidade, inclu\u00edndo o efecto negativo sobre o seu territorio considerado como ancestral, e polo tanto sobre a identidade \u00e9tnica e cultural dos seus habitantes. No 2005, participou no proceso \u00e1 Corporaci\u00f3n Aut\u00f3noma Rexional de Valle del Cauca (CVC) e \u00e1 Empresa de Energ\u00eda del Pac\u00edfico (EPSA) para a reparaci\u00f3n dos impactos creados polo megaproxecto Salvajina, proceso que non tivo en conta dereito fundamental ao consentimento libre, previo, e informado as comunidades, con v\u00eda a reparar os impactos xerados nos 35 anos de vida do encoro.\nOposici\u00f3n \u00e1 minar\u00eda indiscriminada.\nNo 2009, iniciou un proceso de protesta co obxectivo de evitar que as comunidades afrodescendentes do Consello Comunitario de La Toma no concello de Su\u00e1rez fosen desaloxadas forzosamente do territorio ancestral, por mor dun goberno que entregou a H\u00e9ctor Sarria, a empresas multinacionais como AngloGold Ashanti e a outras persoas for\u00e1neas, t\u00edtulos de explotaci\u00f3n mineira, violando o debido proceso \u00e1 implementaci\u00f3n do dereito fundamental ao consentimento libre, previo e informado. Ese mesmo ano, o Consello Comunitario de La Toma e varios dos seus l\u00edderes e lideresas foron declarados obxectivo militar por parte dos grupos paramilitares \u00c1guilas Negras, Los Rastrojos e Bloque Capital, pois segundo estes actores armados, a comunidade estaba a oporse ao desenvolvemento e impedindo a entrada de empresas multinacionais. M\u00e1rquez instaurou unha acci\u00f3n de tutela exaltando a violaci\u00f3n dos seus dereitos fundamentais \u00e1 vida digna, \u00e1 permanencia no territorio, ao debido proceso e \u00e1 consulta previa, libre e informada, os cales foron tutelados mediante a sentenza T-1045A de 14 de decembro de 2010.\nNo ano 2013, foi nomeada como representante legal do Consello Comunitario de comunidades afrodescendentes do correxemento La Toma, cargo que exerceu at\u00e9 o 12 de decembro de 2016. Tam\u00e9n participou na Asemblea Permanente declarada polas comunidades afrodescendentes do Cauca, na cal se lle esixiu ao INCODER (hoxe Axencia Nacional de Terras) protexer os territorios ancestrais de comunidades negras e avanzar na titulaci\u00f3n colectiva, as\u00ed como garantir o acceso \u00e1 terra por medio de compras realizadas por devandita entidade.\nNo 2014, participou na mesa inter\u00e9tnica e intercultural do Norte do Cauca debde a cal se lle esixiu ao Goberno Nacional deter a minar\u00eda ilegal e o outorgamento de t\u00edtulos mineiros sen consulta previa en territorios \u00e9tnicos. As\u00ed mesmo, ped\u00eduselle realizar acci\u00f3ns que permitisen identificar posibles actos de corrupci\u00f3n institucional fronte \u00e1 minar\u00eda ilegal que estaba a contaminar o territorio. En outubro de 2014, foi desprazada forzosamente do territorio e declarada, xunto cos seus fillos, obxectivo militar por parte de grupos paramilitares.\nMarcha dos Turbantes.\nEn 2014, M\u00e1rquez Mina foi unha das l\u00edderes que organizou unha marcha \u00e1 que se uniron ao redor de 70 mulleres afrodescendentes que usaban turbantes que identificaban a s\u00faa orixe \u00e9tnica e que foi co\u00f1ecida como \"A Marcha dos Turbantes\" tam\u00e9n co\u00f1ecida como \"Mulleres Negras polo Coidado da Vida e os Territorios Ancestrais\". A marcha partiu o 17 de novembro do correxemento de La Toma en Su\u00e1rez con 15 mulleres lideradas por M\u00e1rquez Mina. Durante o percorrido un\u00edronse \u00e1 marcha mulleres doutros concellos do norte caucano que igualmente padec\u00edan o problema da minar\u00eda ilegal nos seus territorios como Santander de Quilichao, Buenos Aires, Guachen\u00e9 e Caloto e chegou a Bogot\u00e1 o 27 de novembro despois de percorrer ao redor de 600 quil\u00f3metros a p\u00e9. O obxectivo era esixir ao goberno o cumprimento da sentenza da Corte Constitucional que ampara os territorios ancestrais das comunidades negras da rexi\u00f3n e esixir o fin da minar\u00eda ilegal e a minar\u00eda inconstitucional que estaba a causar a contaminaci\u00f3n do r\u00edo Ovejas e o desprazamento forzado de comunidades.\nAs mulleres ocuparon un sal\u00f3n da sede do Ministerio do Interior co\u00f1ecida como \"Casa La Giralda\" no centro de Bogot\u00e1 e na Casa Afro, onde habitaron at\u00e9 o 11 de decembro. Tras a mobilizaci\u00f3n, as mulleres lograron o reco\u00f1ecemento de 27 Consellos Comunitarios do Norte do Cauca como suxeitos de reparaci\u00f3n colectiva.\nParticipaci\u00f3n nos di\u00e1logos de paz.\nEn decembro de 2014, M\u00e1rquez Mina viaxou \u00e1 Habana para participar nos di\u00e1logos de paz entre o goberno de Juan Manuel Santos e a guerrilla das Forzas Armadas Revolucionarias de Colombia - Ex\u00e9rcito do Pobo (FARC-EP), como v\u00edtima na quinta delegaci\u00f3n. Neste proceso participou ante a mesa dos di\u00e1logos de paz co seu relato sobre a forma na que o conflito armado pol\u00edtico e econ\u00f3mico afectou historicamente de maneira desproporcionada \u00e1s comunidades afrocolombianas, e de maneira espec\u00edfica \u00e1s mulleres negras. As\u00ed mesmo, falou sobre a necesidade de garantir a participaci\u00f3n efectiva dos pobos \u00e9tnicos no proceso para lograr a paz estable e duradeira.\nAmeazas contra a s\u00faa vida.\nA finais de 2014, foi desprazada da s\u00faa vila de orixe debida a ameazas que recibiu tras liderar iniciativas de loita en contra da minar\u00eda ilegal no seu territorio. Na s\u00faa condici\u00f3n de desprazada pola violencia armada, foi convidada a viaxar a Cuba a desenvolver actividades coas delegaci\u00f3ns do goberno e as FARC-EP no marco do proceso de paz colombiano.\nOutras mobilizaci\u00f3ns.\nEn xullo de 2015, participou nunha asemblea permanente organizada pola asociaci\u00f3n de Consellos Comunitarios do Norte do Cauca, a cal levou a cabo sobre a v\u00eda Panamericana, co obxectivo de esixirlle ao goberno nacional garant\u00edas de protecci\u00f3n aos l\u00edderes e lideresas do norte do Cauca debido a que permanentemente reciben ameazas de morte. Tam\u00e9n pediu o cumprimento dos acordos anteriormente pactados entre o goberno e as comunidades negras desta rexi\u00f3n. En setembro de 2015, a organizaci\u00f3n sueca Diakonia outorgoulle o premio como Defensora de Dereitos Humanos.\nEn 2016, participou no paro realizado polo Cume Nacional Agrario, Campesi\u00f1o, \u00c9tnico e Popular. Estivo na mesa pol\u00edtica e enfocando o seu traballo ao tema das v\u00edtimas. En abril deste mesmo ano, M\u00e1rquez viaxou a Su\u00edza para dialogar sobre os retos e desaf\u00edos do proceso de paz, e os dereitos dos pobos \u00e9tnicos afrocolombianos e ind\u00edxenas. Posteriormente, no mes de maio, viaxou a Par\u00eds ao \"Foro sobre minar\u00eda e boas pr\u00e1cticas\", organizado pola Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE).\nReco\u00f1ecemento internacional.\nM\u00e1rquez viaxou aos Estados Unidos, Ecuador, Panam\u00e1, M\u00e9xico, Cuba, Su\u00edza e Francia para levar a co\u00f1ecemento internacional as violaci\u00f3ns sistem\u00e1ticas aos dereitos humanos \u00e1s que como pobo afrocolombiano permanentemente foron sometidos, e para salientar a resistencia e a loita por permanecer nos territorios reco\u00f1ecidos como ancestrales. \nM\u00e1rquez participou en diferentes foros e conferencias en varias universidades, e participou en reuni\u00f3ns con parlamentarios de Congreso dos Estados Unidos, en instituci\u00f3ns gobernamentais e non gobernamentais, e eventos acad\u00e9micos expondo a s\u00faa visi\u00f3n sobre como funciona o racismo estrutural en Colombia, e como as mulleres negras \"son fortemente violentadas e os seus corpos usados como un instrumento de guerra\".\nParticipaci\u00f3n pol\u00edtica.\nM\u00e1rquez Mina foi candidata \u00e1 C\u00e1mara de Representantes do Congreso de Colombia no ano 2018, co aval do Consello Comunitario do r\u00edo Yurumangu\u00ed para a circunscrici\u00f3n especial de afrodescendentes. O 4 de maio de 2019, foi v\u00edtima xunto a outros activistas dun atentado perpetrado con armas de fogo e granadas no Cauca que deixou dous feridos.\nEn xu\u00f1o de 2020, foi electa membro do Consello Nacional de Paz e Convivencia do cal foi presidenta, creado a trav\u00e9s do decreto 885 de maio de 2017, como instancia para o seguimento ao cumprimento dos acordos de paz.\nCandidatura presidencial e vicepresidencial de 2022.\nEn agosto de 2020, Francia M\u00e1rquez anunciou que se lanzar\u00eda como precandidata \u00e1s elecci\u00f3ns presidenciais de 2022 dentro da coalici\u00f3n co\u00f1ecida como Pacto Hist\u00f3rico. En abril de 2021, no marco da Convenci\u00f3n Nacional Feminista, oficializou a s\u00faa candidatura, o Movemento Estamos Listas ofreceulle o seu apoio, e \u00e1 tam\u00e9n precandidata, \u00c1ngela Mar\u00eda Robledo.\nEn decembro de 2021, o partido Polo Democr\u00e1tico Alternativo deulle o aval para participar na consulta interna do Pacto Hist\u00f3rico, isto despois de que a campa\u00f1a da candidata non lograse recoller as firmas necesarias para a s\u00faa inscrici\u00f3n.\nEn marzo de 2022, obtivo m\u00e1is de 780.000 votos dentro da consulta para a elecci\u00f3n de candidato presidencial da coalici\u00f3n, deix\u00e1ndoa en segundo lugar detr\u00e1s do exalcalde de Bogot\u00e1, Gustavo Petro e situ\u00e1ndose como a terceira votaci\u00f3n m\u00e1is alta de todas as consultas a nivel nacional. M\u00e1rquez foi considerada como \"revelaci\u00f3n electoral\" por medios como Forbes Colombia e CNN en Espa\u00f1ol.\nO 23 de marzo de 2022, aceptou o nomeamento como f\u00f3rmula vicepresidencial do Pacto Hist\u00f3rico, acompa\u00f1ando a Gustavo Petro, cara \u00e1s elecci\u00f3ns presidenciais de Colombia que se produciron o 29 de maio de 2022.\nVicepresidenta de Colombia.\nM\u00e1rquez Mina foi elixida como vicepresidenta de Colombia o 19 de xu\u00f1o de 2022, sendo a f\u00f3rmula de Gustavo Petro. Durante a campa\u00f1a anunciouse que M\u00e1rquez estar\u00eda a cargo do novo Ministerio da Igualdade, onde velar\u00eda polos dereitos das mulleres, poboaci\u00f3n LGBTI, poboaci\u00f3n vulnerable e pola loita pola igualdade social e econ\u00f3mica dos pobos exclu\u00eddos."}
{"id": "557102", "revid": "23204", "url": "https://gl.wikipedia.org/wiki?curid=557102", "title": "Francia Elena M\u00e1rquez Mina", "text": ""}
{"id": "557104", "revid": "55340", "url": "https://gl.wikipedia.org/wiki?curid=557104", "title": "Javier Campos de la Fuente", "text": "Javier Campos de la Fuente, nado en Ponferrada en 1972, \u00e9 un pol\u00edtico berciano.\nTraxectoria.\nEstudou enxe\u00f1er\u00eda t\u00e9cnica industrial e \u00e9 profesor de secundaria por oposici\u00f3n. Militante do PSOE, participou en varias executivas locais do seu partido en Ponferrada, foi membro do comit\u00e9 auton\u00f3mico entre 2012 e 2014 e concelleiro de Ponferrada de 2007 a 2011, e asemade conselleiro do Consello Comarcal do Bierzo. Entre 2011 e 2015 foi procurador das Cortes de Castela e Le\u00f3n. De novo, de 2015 ata 2019 foi concelleiro en Ponferrada e m\u00e1is integrou o Consello Comarcal do Bierzo. Nas elecci\u00f3ns auton\u00f3micas de 2019 foi o segundo pola provincia de Le\u00f3n e resultou outra volta elixido procurador nas Cortes, repetiu posto, e tam\u00e9n logrou a acta de procurador, nas elecci\u00f3ns de 2022. Dende decembro de 2017 \u00e9 secretario de cohesi\u00f3n e dereitos sociais da executiva socialista da provincia de Le\u00f3n."}
{"id": "557105", "revid": "55340", "url": "https://gl.wikipedia.org/wiki?curid=557105", "title": "Javier Campos", "text": "O nome Javier Campos pode referirse a\u02d0"}
{"id": "557107", "revid": "1131", "url": "https://gl.wikipedia.org/wiki?curid=557107", "title": "Barbie", "text": "Barbie \u00e9 unha marca de bonecas fabricada pola compa\u00f1\u00eda estadounidense de xoguetes Mattel, Inc. e lanzada en marzo de 1959. Atrib\u00faese \u00e1 empresaria estadounidense Ruth Handler a s\u00faa creaci\u00f3n utilizando como inspiraci\u00f3n unha boneca alem\u00e1 chamada Bild Lilli.\nBarbie \u00e9 a figura de proa dunha marca de bonecas e accesorios de Mattel, que incl\u00fae outros membros da familia e bonecas de colecci\u00f3n. Barbie foi unha parte importante do mercado das bonecas de moda de xoguete durante m\u00e1is de sesenta anos, e foi obxecto de numerosas controversias e procesos xudiciais, que a mi\u00fado incl\u00faen parodias da boneca e do seu estilo de vida. Mattel vendeu m\u00e1is de mil mill\u00f3ns de bonecas Barbie, o que a converte na li\u00f1a m\u00e1is grande e rendible da compa\u00f1\u00eda.\nA marca de bonecas Barbie expandiuse nunha franqu\u00eda de medios, como unha longa serie de filmes de animaci\u00f3n que comezou en 2001. De 2002 a 2017, os filmes emit\u00edronse regularmente na canle de cable Nickelodeon.\nBarbie e o seu mozo Ken foron descritos como os dous bonecos m\u00e1is populares do mundo. A boneca transformou o negocio dos xoguetes en comunidades acomodadas de todo o mundo convert\u00e9ndose nun veh\u00edculo para a venda de mercador\u00eda relacionada (accesorios, roupa, amigos de Barbie etc.). Nun artigo para \"Journal of Popular Culture\" en 1977, Don Richard Cox sinalou que Barbie ten un impacto significativo nos valores sociais ao transmitir as caracter\u00edsticas da independencia feminina e, coa s\u00faa multitude de accesorios, un estilo de vida idealizado e exclusivo que se pode compartir con amigos ricos.\nHistoria.\nRuth Handler viu xogar a s\u00faa filla Barbara con bonecas de papel e observou que moitas veces gustaba darlles roles de adultos. Daquela, a maior\u00eda dos bonecos de xoguete dos nenos eran representaci\u00f3ns de nenos. D\u00e1ndose conta de que pod\u00eda haber un oco no mercado, Handler suxeriu a idea dunha boneca con corpo adulto ao seu marido Elliot, cofundador da compa\u00f1\u00eda de xoguetes Mattel. Non estaba entusiasmado coa idea, o mesmo que os directores da compa\u00f1\u00eda.\nDurante unha viaxe a Europa en 1956 cos seus fillos Barbara e Kenneth, Ruth Handler descubriu unha boneca de xoguete alem\u00e1 chamada Bild Lilli. A boneca de figura adulta era exactamente o que Handler ti\u00f1a en mente, polo que comprou tres delas. Deulle unha \u00e1 s\u00faa filla e levou as outras de volta a Mattel. A boneca Lilli estaba baseada nunha personaxe popular que aparec\u00eda nunha banda dese\u00f1ada debuxada por Reinhard Beuthin para o xornal \"Bild\". Lilli era unha muller atractiva e traballadora que sab\u00eda o que quer\u00eda e non lle importaba usar os homes para conseguilo. A boneca Lilli foi vendida por primeira vez en Alema\u00f1a en 1955, e a\u00ednda que inicialmente foi vendida a adultos, f\u00edxose popular entre os nenos que lles gustaban vestila con roupas que estaban dispo\u00f1ibles por separado.\nAo seu regreso aos Estados Unidos, Handler redese\u00f1ou a boneca (coa axuda do inventor e dese\u00f1ador local Jack Ryan) e a boneca recibiu un novo nome, Barbie, pola filla de Handler. A boneca amosouse na Feira Internacional de Xoguetes Estadounidense na cidade de Nova York o 9 de marzo de 1959. Esta data tam\u00e9n se usa como aniversario oficial de Barbie.\nA primeira boneca Barbie levaba un traxe de ba\u00f1o de raias de cebra en branco e negro e unha cola de cabalo con mo\u00f1o alto, e estaba dispo\u00f1ible como loira e como morena. A boneca foi comercializada como \"Modelo de moda para adolescentes\", e as s\u00faas roupas foron creadas pola dese\u00f1adora de moda de Mattel Charlotte Johnson. As primeiras bonecas Barbie fabric\u00e1ronse no Xap\u00f3n, con roupas cosidas a man por traballadores xaponeses. Vend\u00e9ronse arredor de 350\u00a0000 bonecas Barbie durante o primeiro ano de produci\u00f3n.\nLouis Marx and Company demandaron a Mattel en marzo de 1961. Despois de conceder a licenza a Lilli, afirmaron que Mattel \"infrinxira a patente de Greiner &amp; Hausser para a articulaci\u00f3n da cadeira de Bild-Lilli\", e tam\u00e9n afirmaron que Barbie era \"unha copia directa\" de Bild-Lilli. A compa\u00f1\u00eda afirmou ademais que Mattel \"se presentou falsa e enganosa como a orixinaria do dese\u00f1o\". Mattel reclamou unha reconvenci\u00f3n e o caso resolveuse extraxudicialmente en 1963. En 1964, Mattel comprou os dereitos de autor e patentes de Greiner &amp; Hausser para a boneca Bild-Lilli por 21\u00a0600 d\u00f3lares.\nRuth Handler cr\u00eda que era importante que Barbie tivese un aspecto adulto, e as primeiras investigaci\u00f3ns de mercado mostraron que alg\u00fans pais estaban descontentos co peito da boneca, que ti\u00f1a seos destacados. A aparencia de Barbie cambiou moitas veces, sobre todo en 1971, cando os ollos da boneca foron axustados para mirar cara a diante en lugar de ter a mirada de lado do modelo orixinal. Esta foi a \u00faltima mellora que Ruth fixo na s\u00faa propia creaci\u00f3n xa que, tres anos m\u00e1is tarde, ela e o seu marido Elliot foron retirados dos seus postos en Mattel despois de que unha investigaci\u00f3n os declarase culpables de emitir informes financeiros falsos e enganosos.\nBarbie foi un dos primeiros xoguetes en ter unha estratexia de mercadotecnia baseada na publicidade televisiva, que foi copiada amplamente por outros xoguetes. Est\u00edmase que m\u00e1is de mil mill\u00f3ns de bonecas Barbie foron vendidas en todo o mundo en m\u00e1is de 150 pa\u00edses, e Mattel afirma que se venden tres bonecas Barbie cada segundo.\nA gama est\u00e1ndar de bonecas Barbie e accesorios relacionados est\u00e1n fabricados a escala aproximadamente 1/6, que tam\u00e9n se co\u00f1ece como \"escala de xogo\". As bonecas est\u00e1ndar miden aproximadamente 29 cm de alto.\nS\u00edndrome de Barbie.\nA s\u00edndrome de Barbie \u00e9 un termo que se empregou para describir o desexo de ter un aspecto f\u00edsico e un estilo de vida representativo da boneca Barbie. As\u00f3ciase a maior\u00eda das veces con mulleres preadolescentes e adolescentes, mais \u00e9 aplicable a calquera grupo de idade ou x\u00e9nero. Unha persoa con s\u00edndrome de Barbie intenta emular a aparencia f\u00edsica da boneca, a\u00ednda que a boneca ten proporci\u00f3ns corporais inalcanzables. Esta s\u00edndrome \u00e9 vista como unha forma de trastorno dism\u00f3rfico corporal e provoca trastornos alimentarios, as\u00ed como unha obsesi\u00f3n pola cirurx\u00eda est\u00e9tica.\nA modelo ucra\u00edna Valeria Lukyanova recibiu atenci\u00f3n dos medios debido en parte a que a s\u00faa aparencia foi modificada en funci\u00f3n do f\u00edsico de Barbie. Ela afirmou que s\u00f3 se realizou implantes mamarios e depende moito da maquillaxe e dos contactos para alterar a s\u00faa aparencia. Do mesmo xeito, Lacey Wildd, unha personalidade da telerrealidade estadounidense frecuentemente co\u00f1ecida como \"Million Dollar Barbie\" tam\u00e9n se someteu a doce cirurx\u00edas de aumento de seos para converterse na \"Barbie extrema\".\nJessica Alves, antes de declararse transx\u00e9nero, gastou m\u00e1is de 373\u00a0000 libras esterlinas en procedementos est\u00e9ticos para igualar a aparencia do hom\u00f3logo masculino de Barbie, o que lle valeu o alcume de \"Human Ken Doll\". Estes procedementos inclu\u00edron m\u00faltiples traballos de nariz, implantes abdominais, un lifting de n\u00e1degas e implantes de cabelo e de pectorais. Co mesmo alcume, o empresario estadounidense Justin Jedlica tam\u00e9n se someteu a varias cirurx\u00edas est\u00e9ticas para conseguir o aspecto de Ken.\nEn 2006, as investigadoras Helga Dittmar, Emma Halliwell e Suzanne Ive realizaron un experimento para probar como as bonecas, inclu\u00edda Barbie, afectan \u00e1 propia imaxe das nenas. Dittmar, Halliwell e Ive regalaron libros ilustrados a nenas de 5 a 8 anos, un con fotos de Barbie e outro con fotos de Emme, unha boneca con caracter\u00edsticas f\u00edsicas m\u00e1is realistas. Despois preguntouse \u00e1s nenas sobre o seu tama\u00f1o corporal ideal. A s\u00faa investigaci\u00f3n descubriu que as nenas que estaban expostas \u00e1s imaxes de Barbie ti\u00f1an unha autoestima significativamente m\u00e1is baixa que as nenas que ti\u00f1an fotos de Emme."}
{"id": "557110", "revid": "89787", "url": "https://gl.wikipedia.org/wiki?curid=557110", "title": "Lumia (c\u00edtrico)", "text": "A lumia (\"Citrus lumia\" Risso. &amp; Poit., ou \"Citrus aurantiifolia\" (Christm. et Panz. ) Swingle var. \"lumia\" hort. ) tam\u00e9n se chama lim\u00f3n pera (\"Citrus\" \u00d7 \"lumia\" 'pyriformis'), xa que a s\u00faa forma asem\u00e9llase a unha pera. Tam\u00e9n se lle chama lim\u00f3n franc\u00e9s e \u00e1s veces lim\u00f3n doce, a\u00ednda que non \u00e9 necesariamente doce.\nEn alem\u00e1n, a lumia ch\u00e1mase \"Birnenlimone, Patriarch-Citrone, S\u00fcsse Limone\" ou \"Birnenlumie\"; en franc\u00e9s ch\u00e1mase \"Poire du commandeur\". En chin\u00e9s ch\u00e1mase \"Lu mi\" (\u9732\u871c), en vietnamita, Chanh Ph\u00e1p e en xapon\u00e9s \"Rumii\" ou \"Lumii\" (\u30eb \u30df\u30fc) ou, de maneira errada, \"Zamboa,\" xa que \u00e1s veces \u00e9 confundida coa zamboa (\"citrus maxima\"), unha das palabras xaponesas de orixe galego-portuguesa.\nO froito ten forma de pera, ten unha casca grosa e non \u00e9 moi suculento. \u00c9 un dos c\u00edtricos que pode chegar a un maior tama\u00f1o.\nPomum Adami.\nHai unha variedade de Lumia chamada \"Pomme D'Adammo\" ou maz\u00e1 de Ad\u00e1n, e tam\u00e9n se incl\u00fae baixo o nome \"Citrus lumia\", segundo Risso &amp; Poit, o nome da variedade \u00e9 \"pomum adami\".\nOrixe e xen\u00e9tica.\nA orixe m\u00e1is probable da lumia \u00e9 a conca mediterr\u00e1nea. O Lumia tam\u00e9n se clasifica como \"Citrus limon var. lumia\" de Swingle que a sit\u00faa baixo a taxonom\u00eda de lim\u00f3n e \"Citrus medica L. var. lumia\", que suxire que \u00e9 semellante \u00e1 cidra.\nAs lumias representan varios h\u00edbridos c\u00edtricos distintos. Normalmente, as lumias denom\u00ednanse h\u00edbridos de cidreira, polo seu tama\u00f1o, a casca espesa e a polpa seca. O \"Pomo d'Adamo\" tam\u00e9n foi descrito por Johann Christoph Volkamer como un \"Cedrato\" que \u00e9 italiano para un h\u00edbrido de cidreira, mentres que \"Cedro\" ref\u00edrese a unha verdadeira cidreira (cidra).Unha an\u00e1lise xen\u00f3mica recente de varias especies chamadas comunmente \"lim\u00f3ns\" ou \"limas\" revelou que as distintas lumias individuais te\u00f1en diferentes antecedentes xen\u00e9ticos.\nEn \"The Citrus Industry\", Hodgson escribiu sobre as lumias:\nMedicina.\nSegundo un estudo xapon\u00e9s de 1996, o extracto de albedo do Lumia demostrou que pos\u00fae a maior actividade inhibidora contra a ciclooxixenase (IC50 = 24 \u03bcg/mL), entre outros c\u00edtricos estudados. O extracto flavedo de Lumia madura inhibiu a ciclooxixenase no mesmo grao que o albedo, m\u00e1is que o extracto de polpa."}
{"id": "557116", "revid": "96271", "url": "https://gl.wikipedia.org/wiki?curid=557116", "title": "Irm\u00e1ns \u00c1lvarez Quintero", "text": "Seraf\u00edn \u00c1lvarez Quintero, nado en Utrera (Sevilla) o 26 de marzo de 1871 e finado en Madrid o 12 de abril de 1938 e o seu irm\u00e1n Joaqu\u00edn, nado en Utrera o 20 de xaneiro de 1873 e finado en Madrid o 14 de xu\u00f1o de 1944, foron uns dramaturgos e poetas espa\u00f1ois. Foron co\u00f1ecidos popularmente como os irm\u00e1ns \u00c1lvarez Quintero.\nTraxectoria.\nMalia naceren en Utrera, instal\u00e1ronse en Sevilla. Traballaron en Facenda ao tempo que colaboraban en diversas publicaci\u00f3ns como \"El Diablo Cojuelo\", e iniciaron amodi\u00f1o a s\u00faa dedicaci\u00f3n exclusiva ao teatro. O seu debut como autores tivo lugar en 1888 con \"Esgrima y amor\" no Teatro Cervantes de Sevilla. \nO \u00e9xito da comedia imp\u00falsaos a viaxar a Madrid. A partir de 1889 estrean al\u00ed varios sainetes l\u00edricos e xoguetes c\u00f3micos, cun \u00e9xito que consolida a s\u00faa carreira. Entre eles est\u00e1n: \"Gilito\" (1889), \"Blancas y negras\" (1892), \"La media naranja\" (1894), \"La buena sombra\" (1895), \"La reja\" (1897), \"El traje de luces\" (1898) ou \"El patio\" (1900). Ambos irm\u00e1ns colaboraron en todas as s\u00faas obras dram\u00e1ticas e foron membros da Real Academia Espa\u00f1ola.\n\"O\" seu primeiro \u00e9xito salient\u00e1bel obtiv\u00e9rono en 1897 con \"El ojito derecho\". A este \u00e9xito segu\u00edrono moitos outros, como \"Las flores\" (1901), \"El genio alegre\" (1906), \"Malvaloca\" (1912), \"Puebla de las mujeres\" (1912), \"Las de Ca\u00edn\" (1908) e moito despois \"Mariquilla Terremoto\" (1930). Foron nomeados fillos predilectos de Utrera e Sevilla e adoptivos de M\u00e1laga e Zaragoza. \nAs s\u00faas obras represent\u00e1ronse mesmo no estranxeiro, en escenarios como o do Teatro Col\u00f3n de Buenos Aires, a cargo da compa\u00f1\u00eda Guerrero-Mendoza. Esta xa levaba varias das s\u00faas obras cando constru\u00edu dito teatro. Os autores gozaron de innumer\u00e1beis homenaxes, entre elas unha moi co\u00f1ecida nos anos 20 en Madrid, en que colaborou todo o mundo esc\u00e9nico.\nAmbos foron apresados ao comezo da Guerra Civil en El Escorial, e en 1938 Seraf\u00edn finou por causas naturais. O anarcosindicalista Melchor Rodr\u00edguez Garc\u00eda tivo que interceder para permitirlle \u00e1 irm\u00e1 deste que o seu cadaleito levase un crucifixo, como desexaba Seraf\u00edn (non permitido nese momento), ante a negativa dos milicianos da casa mortuoria. Joaqu\u00edn finou en 1944. Os restos de ambos repousan no cemiterio madrile\u00f1o de San Justo.\nObra.\nDa s\u00faa obra destacan principalmente as comedias, os sainetes e os libretos para zarzuela, cun gran talento c\u00f3mico. En total escribiron preto de douscentos t\u00edtulos, alg\u00fans deles galardonados. \"Los Galeotes\" recibiu o premio da Real Academia \u00e1 mellor comedia do ano. Tam\u00e9n escribiron, en menor medida, obras dram\u00e1ticas, como \"Malvaloca\" (1912) ou \"Cancionera\" (1924).\nEstilo.\nMoitas das s\u00faas pezas son de natureza costumista e describen o modo de ser das s\u00faas terras andaluzas. Por\u00e9n, deixan \u00e1 marxe a visi\u00f3n sombr\u00eda e miser\u00e1bel das secuelas sociais e resaltan unha terra de luz e colorido e unha ideolox\u00eda tradicionalista. \nA linguaxe das s\u00faas pezas \u00e9 depurada e elegante cos matices f\u00f3nicos do dialecto andaluz. O seu humor \u00e9 fino e de bo gusto, sen chegar ao ordinario, co que estilizaron e idealizaron o x\u00e9nero chico. Son mestres no di\u00e1logo, sempre vivaz e gracioso. Nos anos 30 a s\u00faa arte aproveitouse no cinema e crearon gui\u00f3ns para os filmes de Estrellita Castro.\nNo aspecto dram\u00e1tico non achegan novidades substancias na t\u00e9cnica nin na estrutura, mais depuraron o \"andalucismo\" da mesma forma que fixo Carlos Arniches co \"madrile\u00f1ismo\". Con todo, nunca afondaron na cr\u00edtica social, que ficou no ternurismo e no melodram\u00e1tico.\nAs comedias burguesas dos irm\u00e1ns ofrecen unha visi\u00f3n idealizada e am\u00e1bel de Andaluc\u00eda que non inquieta ao p\u00fablico medio, e a alegr\u00eda de vivir acala calquera indicio de conflito dram\u00e1tico. \u00c9 esta alegr\u00eda a que salvou o seu teatro de implacables cr\u00edticos como Ram\u00f3n P\u00e9rez de Ayala, Azor\u00edn ou Luis Cernuda.\nAs s\u00faas \"Obras completas\" edit\u00e1ronse en Madrid: Fernando Fe e Espasa-Calpe, 1918-1947, en 42 volumes."}
{"id": "557117", "revid": "89787", "url": "https://gl.wikipedia.org/wiki?curid=557117", "title": "Agathe Uwilingiyimana", "text": "Agathe Uwilingiyimana, nada en Nyaruhengeri o 23 de maio de 1953 e finada en Kigali o 7 de abril de 1994, tam\u00e9n co\u00f1ecida como Madame Agathe foi unha cient\u00edfica e pol\u00edtica ruandesa. Ocupou o cargo de Primeira Ministra entre o 18 de xullo de 1993 e o seu asasinato o 7 de abril de 1994, durante o xenocidio de Ruanda.\nTraxectoria.\nPrimeiros anos.\nAgathe Uwilingiyimana naceu na localidade de Nyaruhengeri ao sur da provincia ruandesa de Butare no seo dunha familia de granxeiros.\nEstudou na escola secundaria Notre Dame des C\u00eeteaux e obtivo o certificado para ensinar humanidades en 1973. Continuou cos estudos de posgraduado en matem\u00e1ticas e qu\u00edmica, despois dos que se converteu en mestra de escola en Butare en 1976. En 1983, dedicouse a dar clases de qu\u00edmica na Universidade Nacional de Ruanda en Butare. Recibiu un B.Sc. en 1985, e ensinou qu\u00edmica durante catro anos nas escolas acad\u00e9micas de Butare. Foi criticada polos tradicionalistas por promover o estudo das matem\u00e1ticas e das ciencias entre as estudiantes.\nUwilingiyimana casou cun compa\u00f1eiro de secundaria, Ignace Barahira, en 1976, mais mantivo o seu apelido de solteira. O seguinte ano naceu o primeiro dos seus cinco fillos.\nCarreira pol\u00edtica.\nMilitante do Movemento Democr\u00e1tico Republicano (MDR), asumiu o cargo como primeira ministra de Ruanda o 18 de xullo de 1993, sendo a primeira muller en ocupar o posto. Participou xunto ao goberno do presidente Juv\u00e9nal Habyarimana nas negociaci\u00f3ns coa Fronte Patri\u00f3tica Ruandesa (FPR), unha guerrilla liderada por persoas tutsi. As conversas levaron \u00e1 sinatura dos Acordos de Arusha en agosto de 1993, po\u00f1endo fin temporalmente \u00e1 guerra civil ruandesa.\nO 6 de abril de 1994, o presidente Habyarimana foi asasinado despois de que desco\u00f1ecidos derribasen con m\u00edsiles o avi\u00f3n que o transportaba. O magnicidio desatou unha vaga de violencia en Kigali. Horas m\u00e1is tarde, tropas leais a Habyarimana enfront\u00e1ronse a Uwilingiyimana e \u00e1s tropas internacionais da Misi\u00f3n de Asistencia das Naci\u00f3ns Unidas para Ruanda (UNAMIR). A primeira ministra foi violada e asasinada, mentres que dez soldados belgas foron torturados e executados (cinco soldados de Ghana de UNAMIR foron liberados previamente). Os sucesos do 7 de abril desataron posteriormente o xenocidio ruand\u00e9s, que acabou coa vida de entre 500\u00a0000 e dous mill\u00f3ns de ruandeses."}
{"id": "557122", "revid": "65337", "url": "https://gl.wikipedia.org/wiki?curid=557122", "title": "Medio d\u00f3lar colombiano", "text": ""}
{"id": "557123", "revid": "65337", "url": "https://gl.wikipedia.org/wiki?curid=557123", "title": "Cuarto de d\u00f3lar colombiano", "text": ""}
{"id": "557124", "revid": "65337", "url": "https://gl.wikipedia.org/wiki?curid=557124", "title": "Cuartro d\u00f3lar colombiano", "text": ""}
{"id": "557125", "revid": "1131", "url": "https://gl.wikipedia.org/wiki?curid=557125", "title": "Pioneiras da ciencia en Galicia", "text": "Pioneiras da ciencia en Galicia \u00e9 un ensaio de Manuel Rey Pan e Eduardo Rolland, publicado en 2022 no marco da colecci\u00f3n Feminismos editado por Editorial Galaxia. O volume trata o papel pioneiro das mulleres na ciencia en Galicia.\nCaracter\u00edsticas.\nNeste libro ab\u00f3rdase \"o papel xogado polas pioneiras da ciencia no noso pa\u00eds. Conta, pois, a s\u00faa epopea para ser tomadas en serio nese mundo de homes en tempos, incluso, en que se dubidaba da capacidade intelectual das mulleres para poder entender as m\u00e1is b\u00e1sicas cuesti\u00f3n da vida. No cami\u00f1o que a\u00ednda nos queda por percorrer para chegar a esa Igualdade, tam\u00e9n no eido cient\u00edfico, as mulleres que aparecen neste libro resultaron esenciais. Investigadoras, te\u00f3ricas, estudosas\u2026 todas elas puxeron as bases para que hoxe unha investigadora non sexa unha rareza dentro dun laboratorio\u2026\" Porque como comentaba un dos autores nunha entrevista \"Ter estas mulleres referentes e eses trazos da s\u00faa personalidade, tanto na actualidade como para o futuro, \u00e9 moi necesario para algu\u00e9n que queira seguir o seu cami\u00f1o\" \nCient\u00edficas inclu\u00eddas.\nNo libro recollen as biograf\u00edas destas 25 pioneiras:"}
{"id": "557126", "revid": "1888", "url": "https://gl.wikipedia.org/wiki?curid=557126", "title": "Luis Pena Vieites", "text": ""}
{"id": "557127", "revid": "111586", "url": "https://gl.wikipedia.org/wiki?curid=557127", "title": "Berro", "text": "Un berro \u00e9 un son forte emitido pola voz dun animal ou persoa, a maior\u00eda das veces causado pola ira, alegr\u00eda, medo ou algunha outra emoci\u00f3n. Tam\u00e9n se usa para avisar dun xeito apaixonado. \u00c9 un tipo de comunicaci\u00f3n que ocorre tanto intencionadamente como sen querer.\nEtimolox\u00eda.\nT\u00e9\u00f1ense apuntado orixes diversas para o termo.\nComunicaci\u00f3n e linguaxe.\nO berro pode expresar e comunicar diversas emoci\u00f3ns, ademais de pracer ou dor. Elaine Scarry, escritora e profesora de literatura, fala da linguaxe en relaci\u00f3n coa dor indicando que os berros fan que as persoas volvan a un estado onde os sons non articulados dominan. A dor \u00e9 unha experiencia individual, por\u00e9n, como calquera outro concepto, p\u00f3dese comunicar como unha idea. O berro \u00e9 un tema e unha ferramenta recorrente nas artes pl\u00e1sticas, nas \"perfomances\", no cinema, no teatro e na m\u00fasica.\nHegel escribe: \"\u201cO maior alivio ao ter dor \u00e9 poder gritalo [\u2026] a trav\u00e9s desta expresi\u00f3n, a dor faise obxectiva e iso fai a conexi\u00f3n entre o suxeito, que est\u00e1 s\u00f3 con dor, e o obxecto, que non ten dor.\"\""}
{"id": "557128", "revid": "89787", "url": "https://gl.wikipedia.org/wiki?curid=557128", "title": "Robert E. Preston", "text": "Robert E. Preston, nado en Bean Station, Tennessee, en 1836, e finado o 24 de xu\u00f1o de 1911, foi un alto funcionario estadounidense, director da Casa da Moeda dos Estados Unidos entre 1893 e 1898. \nTraxectoria.\nPreston naceu na localidade de Bean Station, Estado de Tennessee, en 1836. \nO 1 de abril de 1856, o secretario do Tesouro dos EEUU, James Guthrie, contratouno para traballar nun posto na oficina do primeiro auditor. Nesa oficina foi ascendendo de posto ata se converter en responsable das contas da Casa da Moeda dos Estados Unidos, dependente do Departamento do Tesouro. \nCando a Lei da Moeda de 1873 creou a Oficina da Casa da Moeda, o daquela director da \"US Mint\", Henry Linderman, animou a Preston a ingresar nela. Al\u00ed traballou como contador de metais preciosos, empregado de ensaios, encargado das contas e examinador, e en varias ocasi\u00f3ns actuou como director interino da instituci\u00f3n, en ausencia de Linderman e, posteriormente, dos seus sucesores Horatio C. Burchard e James P. Kimball.\nEn 1893, o presidente Grover Cleveland nomeouno director da Casa da Moeda dos Estados Unidos, en substituci\u00f3n de Edward O. Leech. O nomeamento de Preston baseouse estritamente no seu m\u00e9rito, xa que nunha \u00e9poca de efervescencia da cuesti\u00f3n da \"prata libre\", o presidente non quixo nomear un pol\u00edtico como director da Casa da Moeda. Preston ocupou o cargo de director desde novembro de 1893 ata febreiro de 1898, logo do cal se reincorporou ao seu posto como examinador.\nVida persoal.\nRobert E. Preston casou cunha muller chamada Ellen Louise, con quen tivo unha filla, Nannie M. Preston.\nPreston morreu o 24 de xu\u00f1o de 1911, aos 77 anos, e foi soterrado tres d\u00edas despois no cemiterio de Oak Hill, en Washington."}
{"id": "557129", "revid": "1410", "url": "https://gl.wikipedia.org/wiki?curid=557129", "title": "Edward O. Leech", "text": "Edward Owen Leech, nado en Washington o 9 de decembro de 1850 e finado en Nova York o 1 de maio de 1900, foi un alto funcionario e pol\u00edtico estadounidense, director da Casa da Moeda dos Estados Unidos entre 1889 e 1893.\nTraxectoria.\nOrixe familiar.\nEdward O. Leech naceu o 9 de decembro de 1850 en Washington, onde o seu pai, Daniel D. Tompkins Leech (1810-1869) ti\u00f1a a s\u00faa praza como funcionario do Servizo Postal dos EEUU e, posteriormente, do Departamento do Tesouro. Edward O. Leech era descendente directo de Lawrence Leach (1589-1662), un ingl\u00e9s establecido en Salem, Massachusetts, en 1629. Ademais, un av\u00f3 de Edward O. Leech, o capit\u00e1n Hezekiah Leach, loitou na Guerra de Independencia dos EEUU.\nCarreira profesional.\nEdward O. Leech recibiu a s\u00faa educaci\u00f3n secundaria no Instituto de Everett, en Washington, e logo cursou estudos superiores na Universidade Columbia, na que se graduou en 1869, ano en que tam\u00e9n faleceu o seu pai.\nEse mesmo ano comezou tam\u00e9n a exercer como empregado na Oficina de Estat\u00edstica do Departamento do Tesouro. No marco da reorganizaci\u00f3n da Casa da Moeda dos Estados Unidos, a ra\u00edz da Lei da Moeda de 1873, o daquela director da instituci\u00f3n, Henry Linderman, invitou a Leech a se converter nun dos seus axudantes. Posteriormente traballou como responsable de ensaios, como axustador de contas e como contador de metal precioso. \nParalelamente, Leech continuou a s\u00faa formaci\u00f3n acad\u00e9mica e en 1886 acadou o seu mestrado na Facultade de Dereito da Universidade Nacional en Washington, a\u00ednda que decidiu permanecer vinculado profesionalmente \u00e1 \"US Mint\", no canto do exercicio da pr\u00e1ctica xur\u00eddica.\nO 16 de outubro de 1889, o presidente Benjamin Harrison nomeou a Leech director da Casa da Moeda dos EEUU, en substituci\u00f3n de Linderman. Leech ti\u00f1a 38 anos e era a persoa m\u00e1is nova en acceder ao posto de director. \"The New York Times\" publicou un editorial situ\u00e1ndose en contra deste nomeamento, argumentando que o presidente o levara a cabo simplemente porque Leech encubrira o fillo do presidente nun esc\u00e1ndalo relacionado cun negocio fraudulento en Montana. Leech exerceu o cargo de director da ceca p\u00fablica entre outubro de 1889 e maio de 1893, data en que se retirou do seu servizo para a Administraci\u00f3n, a ra\u00edz dun cambio de Goberno.\nF\u00f3ra xa do \u00e1mbito administrativo, Leech ocupou postos directivos na banca, como o de vicepresidente do \"National Union Bank\" e tam\u00e9n do \"National Bank of Commerce\", ambos de Nova York. \nAdemais, no \u00e1mbito pol\u00edtico, na Convenci\u00f3n Nacional Republicana celebrada en San Lu\u00eds en 1896, Leech xogou un papel moi relevante na aprobaci\u00f3n dun punto polo que o seu partido se amosaba favorable ao mantemento do padr\u00f3n ouro.\nVida familiar.\nLeech casou o 25 de outubro de 1871 con Celia Kelen Kent, de Pittsburg, Pensilvania, con quen tivo tres fillos. Celia faleceu en 1889.\nO 1 de maio de 1900, Leech faleceu no hospital Mount Sinai, en Nova York, por mor das complicaci\u00f3ns dunha apendicite."}
{"id": "557131", "revid": "96271", "url": "https://gl.wikipedia.org/wiki?curid=557131", "title": "Gaslighting", "text": "O gaslighting \u00e9 un tipo de abuso psicol\u00f3xico en que se fai que algu\u00e9n cuestione a s\u00faa propia realidade. Consiste en negar a realidade, dar por sucedido algo que nunca aconteceu ou presentar informaci\u00f3n falsa. O obxectivo \u00e9 facer que a v\u00edtima dubide da s\u00faa memoria, da s\u00faa percepci\u00f3n ou mesmo da s\u00faa cordura. Pode consistir en negaci\u00f3ns simples por parte da persoa abusadora ou mesmo na escenificaci\u00f3n de situaci\u00f3ns estra\u00f1as co fin de desorientar a v\u00edtima.\nOrixe.\nO termo prov\u00e9n da obra de teatro \"Gas Light\", de 1938, escrita polo ingl\u00e9s Patrick Hamilton. Fix\u00e9ronse d\u00faas adaptaci\u00f3ns cinematogr\u00e1ficas en 1940 e 1944. \nUn home tenta convencer a s\u00faa muller de que est\u00e1 tola. Para iso manipula pequenos obxectos da s\u00faa contorna e insiste constantemente en que est\u00e1 equivocada ou que padece lagoas mentais cada vez que ela menciona eses cambios. O termo alude \u00e1s l\u00e1mpadas de gas que o marido usa no faiado mentres busca o tesouro escondido. A muller repara en que o resto das luces da casa perden intensidade sen ningunha causa l\u00f3xica, pois o marido faille crer que sa\u00edu.\nUso.\nO termo v\u00e9nse usando coloquialmente desde a d\u00e9cada de 1970 para describir os esforzos de manipular o sentido de realidade dunha persoa. Nun libro de 1980 sobre o abuso infantil, Florence Rush mencionou a adaptaci\u00f3n de 1944 de George Cukor e escribiu que \u00abmesmo hoxe, a palabra \"gaslight\" \u00e9 usada para describir o intento de algu\u00e9n de destru\u00edr a percepci\u00f3n da realidade doutra persoa\u00bb. O termo foi popularizado no libro \"Gaslighting: How to Drive Your Enemies Crazy\" de Victor Santoro, publicado en 1994, que exp\u00f3n t\u00e1cticas ostensibelmente legais para manipular a outras persoas.\nNa pol\u00edtica.\nO termo \"gaslighting\" tende a ter unha maior efectividade cando a persoa abusadora se atopa nunha posici\u00f3n de poder.\nO termo tense usado para describir casos de personaxes, tanto na pol\u00edtica coma en medios de comunicaci\u00f3n. Velaqu\u00ed alg\u00fans casos:"}
{"id": "557132", "revid": "85894", "url": "https://gl.wikipedia.org/wiki?curid=557132", "title": "George Nicholas Eckert", "text": "George Nicholas Eckert, nado en Womelsdorf, Pensilvania, o 4 de xullo de 1802 e finado en Filadelfia o 28 de xu\u00f1o de 1865, foi un m\u00e9dico, alto funcionario e pol\u00edtico estadounidense, membro do partido Whig, membro da C\u00e1mara de Representantes (1847-1849) e director da Casa da Moeda dos EEUU (1851-1853).\nTraxectoria.\nFormaci\u00f3n e actividade privada.\nEckert graduouse no departamento de Medicina da Universidade de Pensilvania, en Filadelfia, en 1824 e exerceu a medicina en Reading, Pensilvania. Foi un dos organizadores da Sociedade M\u00e9dica do Condado de Berks en 1824. \nPosteriormente trasladouse a Pine Grove, no condado de Schuylkill do mesmo Estado, onde se dedicou ao comercio do carb\u00f3n e do ferro.\nCarreira p\u00fablica.\nEckert foi elixido polo partido Whig para o trix\u00e9simo Congreso. O 1 de xullo de 1851 foi nomeado polo presidente Millard Fillmore director da Casa da Moeda dos Estados Unidos, cargo que exerceu ata o 6 de xu\u00f1o de 1853. \nGeorge Nicholas Eckert finou en Filadelfia o 28 de xu\u00f1o de 1865 e foi soterrado no cimeterio Laurel Hill."}
{"id": "557134", "revid": "23204", "url": "https://gl.wikipedia.org/wiki?curid=557134", "title": "William Toby White", "text": "William Toby White \u00e9 un icti\u00f3logo australiano.\nTraxectoria.\nWhite recibiu o t\u00edtulo de \"BSc\" (bacharelato en Ciencias) en 1997 e o de doutoramento en Ciencias Biol\u00f3xicas en 2003 na Universidade de Murdoch, de Perth, Australia. \nNa s\u00faa tese de doutoramento, \"Aspects of the biology of elasmobranchs in a subtropical embayment in Western Australia and of chondrichthyan fisheries in Indonesia\", examinou&lt;br&gt;1. A distrinuci\u00f3n espacial dos recursos alimentarios dispo\u00f1\u00edbeis para as especies de tibur\u00f3ns e raias nas costas de Australia e,&lt;br&gt;2. As frecuencias relativas destas especies capturadas nas pesqueiras nas costas do sueste de Indonesia.\nDe 2004 a 2006 realizou a s\u00faa formaci\u00f3n posdoutoral, tam\u00e9n na Universidade de Murdoch.\nWhite centrou os seus estudos na especiaci\u00f3n e a biodiversidade das especies de tibur\u00f3ns e raias (subclase dos elasmobranquios) a trav\u00e9s da sistem\u00e1tica morfol\u00f3xica e molecular.\nDesde 2006, White traballa como icti\u00f3logo na \"Australian National Fish Collection\", que forma parte das instalaci\u00f3ns de investigaci\u00f3ns mari\u00f1as e atmosf\u00e9ricas CSIRO en Hobart, a capital do estado australiano de Tasmania. \nA partir de 2014 foi o autor de polo menos 137 publicaci\u00f3ns, que foron citadas polo menos 1767 veces. \nDescribiu m\u00e1is de 50 novas especies de tibur\u00f3ns e raias, as\u00ed como 7 novos peixes tele\u00f3steos en publicaci\u00f3ns das que foi autor ou coautor, inclu\u00edndo o descubrimento e nomeamento da especie de tibur\u00f3n \"Squalus formosus\". \nOutra \u00e1rea de interese das s\u00faas investigaci\u00f3ns \u00e9 a xesti\u00f3n pesqueira dos pa\u00edses en desenvolvemento, particularmente en Pap\u00faa Nova Guinea e no arquip\u00e9lago indonesio.\nDesde 2011 \u00e9 o editor da revista \"Ichthyological Research\". \nAbreviatura.\nA abreviatura White empr\u00e9gase para reco\u00f1ecer a William Toby White como autoridade na descrici\u00f3n e taxonom\u00eda en biolox\u00eda."}
{"id": "557136", "revid": "22795", "url": "https://gl.wikipedia.org/wiki?curid=557136", "title": "Pegasidae", "text": ""}
{"id": "557137", "revid": "5863", "url": "https://gl.wikipedia.org/wiki?curid=557137", "title": "Peg\u00e1sidos", "text": "A dos peg\u00e1sidos (\"Pegasidae\") \u00e9 unha familia de peixes tele\u00f3steos da orde dos gasterosteiformes. \nCo\u00f1ecidos na bibliograf\u00eda internacional como \" peixes drag\u00f3n\" ou \"drag\u00f3ns de mar\"', o seu x\u00e9nero tipo \u00e9 \"Pegasus\". \nTaxonom\u00eda.\nDescrici\u00f3n.\nA familia foi descrita en 1831 polo naturalista, ornit\u00f3logo. icti\u00f3logo e pol\u00edtico franc\u00e9s Charles Lucien Bonaparte.\nX\u00e9neros e especies.\nA familia comprende dous x\u00e9neros, coas especies que se indican: \nCaracter\u00edsticas.\nDuns 13 cm de lonxitude m\u00e1xima, te\u00f1en o corpo ancho e moi deprimido, contido dentro de placas \u00f3seas, coa boca pequena e desdentada, as\u00ed como un caracter\u00edstico rostro longo e plano sobresa\u00edndo dos orificios nasais. \nAs aletas dorsal e anal son curtas, sen espi\u00f1as e, polo xeral, con 5 raios suaves cada unha. As aletas pectorais son relativamente grandes e situadas horizontalmente, con m\u00e1is de 10 raios. \nCarecen de vexiga natatoria.\nAlim\u00e9ntanse de zoobentos diminutos coa axuda do seu foci\u00f1o extremadamente protr\u00e1ctil. A desova ten lugar en augas abertas cerca da superficie."}
{"id": "557139", "revid": "89787", "url": "https://gl.wikipedia.org/wiki?curid=557139", "title": "Eurypegasus", "text": "Eurypegasus \u00e9 un x\u00e9nero de peixes actinopterixios da orde dos gasterosteiformes, un dos cous comprendidos na familia dos peg\u00e1sidos. \nTaxonom\u00eda.\nDescrici\u00f3n.\nO x\u00e9nero foi desrito en 1863 polo naturalista, anatomista comparativo e icti\u00f3logo neerland\u00e9s, experto no estudo comparado dos peixes, Pieter Bleeker.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9 polos sin\u00f3nimos:\nEspecies.\nNo c\u00e9nero reco\u00e9cense as seguientes d\u00faas especies:\nDistribuci\u00f3n.\nAs d\u00edas especi\u00e9s distrib\u00faense pola rexi\u00f3n Indo-Pac\u00edfica, desde o mar Vermello at\u00e9 Sur\u00e1frica, nas illas Marquesas e da Sociedade, e desde o norte do Xap\u00f3n at\u00e9 o sur de Australia e en toda a Micronesia.\nCaracter\u00edsticas.\nDe cores diversos, o corpo \u00e9 xeralmente de marr\u00f3n claro a escuro, coa zona dorsal e as laterais m\u00e1is escuras que a ventral. As aletas pectorais son hialinas, coa marxe distal branca e manchada. A espi\u00f1a da aleta pelviana e o seu 1\u00ba raio forman unha estrutura tentacular alongada. Te\u00f1en tres pares de placas corporais dorsolaterais; catro pares de placas ventrolaterais. Presentan un par de fosas profundas posteriores \u00e1 \u00f3rbita, a plataforma suborbital \u00e9 c\u00f3ncava, os ollos son vis\u00edbeis en vista ventral. "}
{"id": "557140", "revid": "5863", "url": "https://gl.wikipedia.org/wiki?curid=557140", "title": "Eurypegasus draconis", "text": "Eurypegasus draconis' \u00e9 unha especie de peixe actinopterixio da orde dos gasterosteiformes, e familia dos peg\u00e1sidos, unha das d\u00faas comprendidas no x\u00e9nero \"Eurypegasus\".\nTaxonom\u00eda.\nDescrici\u00f3n.\nA especie foi decrita en 1766 por Linneo na 10\u00aa edici\u00f3n do seu \"Systema Naturae\" baixo o nome de \"Pegasus draconis\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nDistribuci\u00f3n.\n\"Eurypegasus draconis\" est\u00e1 estendida por todas as augas tropicais do Indo-Pac\u00edfico, inclu\u00edndo o mar Vermello.\nCaracter\u00edsticas.\n\"Eurypegasus draconis\" pode chegar a medir at\u00e9 10 cm de lonxitude. Desprende a s\u00faa pel nunha soa peza. Mill\u00f3ns deste tipo de peixe v\u00e9ndense para a medicina tradicional cada ano s\u00f3 na China (inclu\u00edndo Hong Kong)"}
{"id": "557141", "revid": "88215", "url": "https://gl.wikipedia.org/wiki?curid=557141", "title": "Amarildo Tavares da Silveira", "text": ""}
{"id": "557157", "revid": "23204", "url": "https://gl.wikipedia.org/wiki?curid=557157", "title": "Tvashtar", "text": "Na relixi\u00f3n v\u00e9dica, Tvashtar, Tevastar ou Tuvashtri \u00e9 o primeiro creador nado no universo.\nNome.\nAparici\u00f3ns de Tvashtarnd.\nNo d\u00e9cimo m\u00e1ndala (cap\u00edtulo) do \"Rig-veda\" (o primeiro texto hindu\u00edsta, de mediados do I\u00a0milenio\u00a0a.\u00a0C.) e no himno \"P\u00farusha-sukta\" do \"I\u00e1yur-veda\", o seu car\u00e1cter e atributos fusi\u00f3nanse co concepto de Jiraniagarbha, Prayapati ou Brahma.\n\u00c1s veces Tvastr\u00ed \u00e9 chamado indistintamente Tuastr (cuxo nominativo \u00e9 Tva\u1e63\u1e6d\u0101).\nTvastri menci\u00f3nase 65 veces no \"Rig-veda\" e \u00e9 o m\u00e1is antigo dos homes e os animais\u00bb. Inv\u00f3case cando se desexa descendencia, polo que se lle chama \"garbha-pati\" (se\u00f1or do \u00fatero).\n\u00c9 o construtor divino, o fabricante de ferramentas celestiais \u2015en especial a lanza vashra de Indra\u2015 e o gardi\u00e1n do zume da planta psicotr\u00f3pica \"soma\".\nNo \"Rig-veda\", Tvastri tam\u00e9n se co\u00f1ece como RathaKara ou \u2018fabricante de carros\u2019\ne \u00e1s veces como Taksha.\nO nome Tva\u1e63\u1e6d\u1e5b menci\u00f3nase no \u00abTratado de Mitanni\u00bb, o que o establece como unha divindade proto-indo-iraniano.\nDe acordo co \"Rig-veda\", Tuastri o construtor de carros pertenc\u00eda ao clan dos bhrigus. \nSegundo o \"Rig-veda\"\u00a08.26.21 \u00e9 o pai da deusa Sharani\u00fa, que co deus Vivasvat tivo aos xemelgos Iama e Iam\u00ed, que contraditoriamente tam\u00e9n se consideran os primeiros seres humanos.\nEl \u00e9 tam\u00e9n o pai de VisuaRupa ou Tr\u00edShiras (tres cabezas), que foi asasinado por Indra; en vinganza Tuastri creou ao terrible drag\u00f3n Vritr\u00e1.\nSorprendentemente dise que tam\u00e9n \u00e9 o pai de Indra.\nNa epopea do \"Maj\u00e1bharata\" (s\u00e9culo\u00a0III\u00a0a.\u00a0C.) e no \"Jari-vamsa\", Tuastri \u00e9 unha deidade solar. Menci\u00f3naselle como fillo de Kashiapa e Aditi, e dise tam\u00e9n que \u2015coma se fose o deus Brahm\u00e1\u2015 fixo os Tres Mundos (todos os astros do ceo e a Terra) con pedazos de Suria (o Sol).\no mesmo xeito, como se menciona no \"Maj\u00e1bharata\", Tuastri o construtor de carros (Rathakara) era fillo de Shukr\u00e1 (o gur\u00fa dos d\u00e1navas e daitias), quen era fillo de Varuni Brigu e neto de Brigu.\nTuastri \u00e1s veces \u00e9 identificado con deidades similares, como Suria ou Savitri, Prayapati, VisuaKarma e Pushan.\nOutros personaxes.\nTvashta V\u00e1rutri (\u2018Tuashtri e a s\u00faa Axuda\u2019) eran dous sacerdotes asuras, segundo o \"Rig-veda\" 7.34.22.\nSon nomeados tam\u00e9n no \n\"Kapistala-samjit\u00e1\" (VLI.4)\nos \"K\u00e1thaka\" (30.1, como Tuastrish V\u00e1rutri), e\no \"Maitraiani-samjit\u00e1\" (4.8.1, como Tuastrish V\u00e1rutri). \nTuashtr\u00e1 \u00e9 o fillo de Tuashtri, segundo o \"Rig-veda\" 1.117.22 e o \"\u00c1tharva-veda\" e o \"Vajasanei-samjit\u00e1\". Segundo o \"Rig-veda\", este fillo ser\u00eda Tr\u00edShira.\nTuashtr\u00e1 tam\u00e9n \u00e9 a enerx\u00eda de Tuashtri, o seu poder creativo segundo o \"Rig-veda\" 3.7.4 e o \"Bh\u00e1gavata-purana\" 8.11.35.\nAs Tuashtr\u00e1 (\u2018fillas de Tuashtri\u2019) tam\u00e9n ser\u00edan certas deusas menores, segundo o \"Tandia-br\u00e1hmana\" 12.5."}
{"id": "557163", "revid": "98629", "url": "https://gl.wikipedia.org/wiki?curid=557163", "title": "Manuel Maneiro Grille", "text": "Manuel Maneiro Grille, nado en San Cosme de Antes (Mazaricos) en maio de 1943 e finado en San Fins de Eir\u00f3n (Mazaricos) o 24 de marzo de 2002, foi un pol\u00edtico galego.\nTraxectoria.\nTraballou como perito agr\u00edcola e como empregado de banca. Nas elecci\u00f3ns municipais de 1979 encabezou a candidatura da UCD en Mazaricos e foi elixido alcalde cunha ampla maior\u00eda absoluta de 11 concelleiros de 13. Nas municipais de 1983 encabezou a candidatura de Coalici\u00f3n Popular e foi reelixido cunha maior\u00eda absoluta de 9 concelleiros. Nas municipais de 1987 encabezou a CPG e volveu ser reelixido con maior\u00eda absoluta, logrando 8 concelleiros. Neste mandato foi deputado provincial, formando parte do goberno provincial e presidindo o Hospital de Conxo, naquel momento xestionado pola Deputaci\u00f3n da Coru\u00f1a. Durante os dous primeiros anos de mandato a CPG gobernou en coalici\u00f3n con AP, pese a que os socialistas lograran m\u00e1is votos e deputados. Por\u00e9n en xu\u00f1o de 1989 el m\u00e1is outros 2 deputados da coalici\u00f3n (os alcaldes de Santa Comba e Coristanco) apoiaron unha moci\u00f3n de censura dos socialistas contra o presidente popular Jos\u00e9 Manuel Romay Beccar\u00eda, facendo presidente a Salvador Fern\u00e1ndez Moreda co cal pasaron a gobernar en coalici\u00f3n. \nNas municipais de 1991 encabezou a candidatura da Converxencia Nacionalista Galega e, pese que revalidou a vitoria, perdeu a maior\u00eda absoluta e foi apartado da alcald\u00eda por un pacto dos demais grupos (PPdeG, PSdeG e BNG), que fixo alcalde \u00f3 nacionalista Xo\u00e1n Manuel Ramos Rodr\u00edguez pese a haber logrado tan s\u00f3 un concelleiro; o apoio dos populares veu dado por indicaci\u00f3ns de Romay, como vinganza contra Maneiro polo seu apoio \u00e1 moci\u00f3n de censura. Desta forma permaneceu na oposici\u00f3n e volveu traballar en banca. En xaneiro de 1992 4 dos seus compa\u00f1eiros un\u00edronse \u00f3 PPdeG para apoiar unha moci\u00f3n de censura contra Ramos, pero a falta de apoio final dun dos ed\u00eds populares firmantes da moci\u00f3n, xunto co doutro concelleiro do partido, f\u00edxoa fracasar. Nas municipais de 1995 volveu a encabezala CNG pero tan s\u00f3 consigueu un concelleiro, tralo PPdeG (que logrou a alcald\u00eda con maior\u00eda absoluta) e o BNG de Ramos.\nVida persoal.\nEstaba casado e ti\u00f1a 4 fillos. Finou na s\u00faa casa na parroquia de San Fins de Eir\u00f3n."}
{"id": "557181", "revid": "23204", "url": "https://gl.wikipedia.org/wiki?curid=557181", "title": "Indra", "text": "Na mitolox\u00eda hindu\u00edsta, Indra \u00e9 o rei dos deuses ou devas e se\u00f1or do Ceo (Suarg\u00e1) e deus principal da relixi\u00f3n v\u00e9dica (previa ao hindu\u00edsmo) na India.\nAparece como heroe, deidade e figura central no libro \"Rig-veda\" (mediados do II\u00a0milenio\u00a0a.\u00a0C.).\n\u00c9 considerado o deus da guerra, a atmosfera, o ceo visible, a tormenta e o raio, que era representado como unha espada con ondulaci\u00f3ns (como un raio). Ser\u00eda o creador das Perlas de Indra na cosmolog\u00eda hind\u00fa.\nPosteriormente, no hindu\u00edsmo, converteuse no rei de todos os semideuses (deuses inferiores) e foi superado polos deuses Brahma, Vishnu e Shiva.\nA s\u00faa arma \u00e9 o l\u00f3strego (\"vashra\") .\nO seu vajana (\"vahana\": \u2018veh\u00edculo, montura\u2019) \u00e9 o elefante Airavata, que representa a nube da cal Indra fai descargar a s\u00faa choiva.\nEntre outras cousas \u00e9 o deus rexente da pupila do ollo dereito (mentres que a do esquerdo \u00e9 representada pola s\u00faa esposa, a deusa Indr\u0101n\u012b) ou Sachi.\nA s\u00faa pel \u00e9 branca ou amarelada e o seu corpo est\u00e1 cuberto de ollos con p\u00e1lpebras que lle permiten ver todo o que sucede no mundo.\nEn realidade eses ollos foron unha maldici\u00f3n-bendici\u00f3n de sabio G\u00f3tama.\nIndra seducira \u00e1 esposa do sabio, Ajalia (Ahalya).\nAo decatarse o asceta do adulterio, fixo que o corpo de Indra se enchese de decenas de vulvas.\nIndra fixo penitencias para pedir perd\u00f3n, e o sabio terminou accedendo a converter as vulvas en ollos.\nNas escrituras hindu\u00edstas, Indra, ao ser un deva co\u00f1ecedor do karma, \u00e9 un deus medorento de perder o seu posto como deus principal.\nPor iso, cando se decata de que alg\u00fan humano (como Vishu\u00e1mitra) realiza moitas austeridades para ga\u00f1ar karma que lle permita ascender nunha seguinte encarnaci\u00f3n e poida as\u00ed chegar a ocupar o posto de Indra, leste env\u00eda \u00e1s prostitutas celestiais, as \"apsaras\" (como Urvash\u00ed, Rambh\u00e1 ou Menak\u00e1) para que o seduzan e f\u00e1ganlle perder todo avance m\u00edstico. Con todo ao final igualmente termo por perder o seu status de Deus principal en favor dos deuses da Trimurti.\nOrixes.\nNa primeira relixi\u00f3n v\u00e9dica (previa \u00e1 relixi\u00f3n hindu\u00edsta) Indra \u00e9 fillo de Diaus Pitar o Pai dos Ceos, esposo de Pritu\u00ed (a Terra) e pai de Agn\u00ed (deus do lume) e Indra (deus do ceo). e ser\u00eda igualmente o irm\u00e1n de Suria (o deus do sol). Coa aparici\u00f3n do hindu\u00edsmo (relixi\u00f3n pur\u00e1nica) Diaus Pitar directamente desaparece, sendo substitu\u00eddo polo seu fillo Indra.\nP\u00f3dese clasificar a Indra como unha deidad af\u00edn a outros deuses indoeuropeos, como Dieus, Thor, Perun, Zeus, X\u00fapiter e o deus hitita-anatolio Tarhun, tam\u00e9n con outros deuses das bebidas alcoh\u00f3licas como Dionisos, tam\u00e9n invoca lexi\u00f3ns de esp\u00edritos de apoio. O nome de Indra tam\u00e9n se menciona entre os deuses dos mitanni, un pobo hurrita que gobernou o norte de Siria entre o 1500 e o 1270\u00a0a.\u00a0C.\nNo \u00abRig-veda\u00bb.\nNos versos do \"Rig-veda\" (mediados do II milenio\u00a0a.\u00a0C.) dise:\nIndra, con V\u00e1runa e Mitra, \u00e9 un dos Aditias, os deuses principais do 'Rig-veda' (ademais do deus do lume Agn\u00ed e dos Ashvins). El del\u00e9itase no consumo da droga soma, e o mito v\u00e9dico central \u00e9 a s\u00faa heroica vitoria sobre o asura Vritr\u00e1, liberando os r\u00edos, ou, alternativamente, a s\u00faa destruci\u00f3n do asura Val\u00e1, un demo con forma de caverna na monta\u00f1a, onde os Panis encerraran \u00e1s vacas e a Ushas. Indra \u00e9 o deus da guerra, rompendo as fortalezas de pedra dos Dasius, e invocado polos combatentes de ambos os bandos na batalla dos Dez Reis.\nO \"Rig-veda\" frecuentemente ref\u00edrese a el como Shakr\u00e1 (\u2018poderoso\u2019). No per\u00edodo v\u00e9dico (entre os s\u00e9culos XV e VII\u00a0a.\u00a0C., sup\u00fa\u00f1ase que o n\u00famero de deuses era de 33, e que Indra era o seu se\u00f1or (Traias-tri\u1e41\u015ba-pati). O \"Brijad-araniaka-upanishad\" enumera os deuses como o oito Vasus, o once Rudras, os doce Aditias, Indra e Prayapati Brahm\u00e1). Indra tam\u00e9n \u00e9 mencionado baixo o nome de Vasav\u00e1 (\u2018se\u00f1or dos deuses Vasus\u2019).\nNa idade do \"Vedanta\" (cara ao s\u00e9culo\u00a0III\u00a0a.\u00a0C.), Indra converteuse no prototipo de todos os deuses e por tanto como rei que pod\u00eda chamarse M\u0101navendra (M\u00e1nava-Indra, \u2018se\u00f1or dos homes\u2019). O divos Rama (o heroe do \"Ramaiana\") foi citado baixo o nome de Raghavendra (R\u00e1ghava-Indra, \u2018se\u00f1or dos R\u00e1ghavas\u2019). Por tanto o Indra orixinal foi chamado tam\u00e9n Devendra (Dev\u00e1-Indra, se\u00f1or dos deuses). Con todo, os nomes Shakr\u00e1 e Vasav\u00e1 foron utilizados exclusivamente polo Indra orixinal. A\u00ednda que os textos modernos polo xeral adh\u00edrense ao nome de Indra, os textos hindu\u00edstas tradicionais (os \"Vedas\", as epopeas \"Itijasa\" e os \"Puranas\") usan Indra, \u015aakr\u00e1 e Vasav\u00e1 indistintamente e coa mesma frecuencia.\nRelaci\u00f3ns con outros deuses.\nIndra ascender\u00eda ao trono dos Devas logo de matar ao seu pai Diaus Pitar (o antigo deus do ceo) arrastr\u00e1ndoo por un p\u00e9 e fac\u00e9ndoo caer desde o ceo.\nIndra est\u00e1 casado con Indrani (cuxo pai, Puloman, el matara). Foi pai \u2014con distintas mulleres\u2014 de \u00c1ryuna, Yaianta, Midhusa, Nilambara, Kamla, Bhus e Rishabha, entre outros.\nRespecto da s\u00faa relaci\u00f3n con outras deidades, Indra matou os fillos da deusa Diti, feito polo cal esta deusa decidiu esperar un fillo que fose m\u00e1is poderoso que Indra e os vingase. Para iso mant\u00edvose embarazada durante un s\u00e9culo, mediante a pr\u00e1ctica da maxia. Pero antes do nacemento Indra descubriuna, e arroxoulle o seu raio, o cal esnaquizou o feto en\u00a07\u00a0(ou\u00a049)\u00a0partes. Cada parte rexenerouse como un individuo, e convert\u00e9ronse nos Maruts, un grupo de deuses da tormenta menos poderosos que Indra."}
{"id": "557182", "revid": "75439", "url": "https://gl.wikipedia.org/wiki?curid=557182", "title": "Xo\u00e1n Manuel Ramos Rodr\u00edguez", "text": "Xo\u00e1n Manuel Ramos Rodr\u00edguez, nado en San Cosme de Antes (Mazaricos) o 13 de decembro de 1958, \u00e9 un pol\u00edtico galego do BNG.\nTraxectoria.\nLicenciado en Mestr\u00eda Industrial na rama de electr\u00f3nica, cursou Enxe\u00f1ar\u00eda de Telecomunicaci\u00f3ns. Empregado de Telef\u00f3nica e membro de Grille Sociedade Cooperativa Galega, da cal foi presidente. Nas elecci\u00f3ns municipais de 1991 encabezou a candidatura do BNG en Mazaricos e foi elixido alcalde, pese a lograr tan s\u00f3 un concelleiro, \u00f3 recibilo apoio do PPdeG e PSdeG para desbancar \u00f3 ata ent\u00f3n alcalde Manuel Maneiro Grille, que encabezaba a Converxencia Nacionalista Galega, pasando a conformar un goberno de coalici\u00f3n con populares e socialistas. En xaneiro de 1992 foi presentada unha moci\u00f3n de censura encabezada por un edil popular que contaba co apoio de 4 ed\u00eds da CNG e outro edil do PPdeG, por\u00e9n o outro edil popular retirou o apoio \u00f3 considerarse enganado, o cal fixo fracasar a moci\u00f3n, polo que puido seguir gobernando cos 2 ed\u00eds socialistas e 2 do PPdeG que rexeitaran a moci\u00f3n. \nNas municipais de 1995 volveu encabezala candidatura do BNG e logrou un notable avance \u00f3 pasar de 1 a 5 concelleiros, sendo a segunda forza m\u00e1is votada, pero perdeu a alcald\u00eda en favor do PPdeG que logrou a maior\u00eda absoluta. Volveu a encabezala candidatura nacionalista en 1999 e 2003, pero non conseguiu recuperala alcald\u00eda e perdeu forza en favor do PSdeG e o PPdeG, o cal mantivo a alcald\u00eda, se ben continuou sendo a segunda forza pol\u00edtica do concello. Nas municipais de 2007 foi o n\u00famero 2 da candidatura nacionalista, encabezada por Juan Jos\u00e9 Blanco Riveiro, que logrou melloralos resultados a\u00ednda que os populares mantiveron o goberno. En xaneiro de 2008 renunciou como concelleiro, pasando a centrarse na s\u00faa actividade privada na cooperativa de Grille. Dita cooperativa est\u00e1 integrada en Feiraco, pola cal chegou a competir pola s\u00faa presidencia. En 2012 pasou a formar parte de Compromiso por Galicia, sendo elixido en xaneiro de 2013 responsable local en Mazaricos."}
{"id": "557202", "revid": "23204", "url": "https://gl.wikipedia.org/wiki?curid=557202", "title": "Banshee", "text": "As banshees (//, do irland\u00e9s \"bean si\", \u2018muller dos t\u00famulos\u2019) forman parte do folclore irland\u00e9s desde polo menos o s\u00e9culo\u00a0VIII. Son esp\u00edritos femininos que, segundo a lenda, apar\u00e9cense a unha persoa para anunciar cos seus prantos ou berros a morte dun parente pr\u00f3ximo. Son consideradas fadas e mensaxeiras do al\u00e9n.\nCrese que as \"aos si\" (\u2018persoas dos t\u00famulos\u2019, \u2018persoas de paz\u2019) son remanentes de deidades, esp\u00edritos da natureza ou os devanceiros venerados polos escotos antes da introduci\u00f3n do cristianismo. Alg\u00fans te\u00f3sofos e cristi\u00e1ns celtas ref\u00edrense a estas como \u00abelementais\u00bb ou alg\u00fan tipo de anxos.\nTam\u00e9n son criaturas sobrenaturais que ao gritar causan desastres. A lenda atrib\u00faelles o poder de romperlle os t\u00edmpanos a calquera persoa que se lles cruce co seu poderoso berro.\nEtimolox\u00eda.\nA palabra \"banshee\" \u00e9 o resultado da anglizaci\u00f3n do ga\u00e9lico irland\u00e9s \"bean s\u00eddhe\" ou \"bean si\", que significa \u00abmuller dos t\u00famulos fe\u00e9ricos\u00bb ou \u00abmuller de paz\u00bb. Son meigas do\u00eddas pola perda dalgunha persoa moi pr\u00f3xima a elas. Ambos os nomes prove\u00f1en do irland\u00e9s antigo \"ben s\u00eddhe\": \"bean\" 'muller' e \"s\u00eddhe\" 'dos t\u00famulos'. Alg\u00fans consideran que a \"bean nighe\" (\u2018lavandeira\u2019) \u00e9 o equivalente escoc\u00e9s da banshee irlandesa. Con todo, a \"bean sh\u00ecth\" \u00e9 a hom\u00f3loga ling\u00fc\u00edstica e mitol\u00f3gica, e como tal pres\u00e9ntase en numerosas ocasi\u00f3ns no folclore e a mitolox\u00eda. A \"bean nighe\" \u00e9 unha clase espec\u00edfica de \"bean sh\u00ecth\".\nEn ga\u00e9lico escoc\u00e9s \"bean sh\u00ecth\" tam\u00e9n se pode escribir \"bean-sh\u00ecdh\". \"S\u00edd\" en irland\u00e9s e \"s\u00ecth\" en ga\u00e9lico escoc\u00e9s tam\u00e9n queren dicir \u2018paz\u2019, e f\u00e1lase tam\u00e9n destas fadas como \u2018persoas de paz\u2019: \"aos si\" ou \"daoine-s\u00ecth\". \nNa mitolox\u00eda galega hai unha figura coa mesma etimolox\u00eda, as lavandeiras, e as \"mulleres dos t\u00famulos\" son chamadas mouras.\nMitolox\u00eda e folclore.\nCada banshee dedic\u00e1base exclusivamente a unha das grandes familias irlandesas cuxos apelidos conti\u00f1an os prefixos \"Mac\" ou \"O\"', \u00e1s que serv\u00edan durante s\u00e9culos e s\u00e9culos, a\u00ednda que s\u00f3 aparecen cando un membro da familia est\u00e1 a piques de morrer.\nTradicionalmente, cando unha persoa morr\u00eda, unha muller cantaba un queixume no funeral. Estas mulleres eran co\u00f1ecidas como \"keeners\" (\"pranxideiras\" e \"choradeiras\" en Galiza e Portugal); as mellores \"keeners\" ser\u00edan as m\u00e1is solicitadas. A lenda conta que en cinco grandes familias ga\u00e9licas -os O'Gradys, os O'Neills, os O'Briens, os O'Conchobhairs e os Caomh\u00e1nachs- o queixume era gritado por unha \"muller-fada\". Ela gritar\u00eda o queixume cando un membro da familia morrese, mesmo si a persoa morrera lonxe e a noticia da s\u00faa morte non chegase a\u00ednda, de forma que o berro da banshee constitu\u00eda a primeira evidencia que ter\u00eda a familia da morte.\nPosteriormente d\u00edxose que as banshees mostraban o seu respecto cara aos defuntos gritando ou lament\u00e1ndose debaixo da xanela do moribundo e \u00e1s veces elev\u00e1ndose polo aire at\u00e9 varios pisos de altura para poder facelo. Se varias banshees aparecen \u00e1 vez, anuncian a morte dun personaxe importante, mesmo de car\u00e1cter sacro.unha banshee pode tam\u00e9n permanecer a certa distancia como unha figura solitaria que anuncia a morte, paseando polos outeiros que circundan a casa da familia, ou sentada sobre un muro de pedra. \u00c1s veces non \u00e9 vis\u00edbel, pero os seus berros penetrantes non deixan lugar a d\u00fabidas respecto da s\u00faa presenza.\nCaracter\u00edsticas.\nAs Banshee sempre son mulleres e as s\u00faas caracter\u00edsticas m\u00e1is com\u00fans son:\nAibhill.\nA \"banshee\" m\u00e1is famosa da antig\u00fcidade cham\u00e1base Aibhill e roldaba \u00e1 familia real dos O'Brien. Segundo conta a lenda, o anci\u00e1n rei Brian Boru partiu cara \u00e1 batalla de Clontarf en 1014 sabendo que non sobrevivir\u00eda, pois Aibhill present\u00e1raselle a noite anterior lavando a roupa dos soldados at\u00e9 que toda a auga se volveu roxa."}
{"id": "557212", "revid": "65337", "url": "https://gl.wikipedia.org/wiki?curid=557212", "title": "Henry Meynell Rheam", "text": " \nHenry Meynell Rheam, nado o 13 de xaneiro de 1859 e finado en 1920, foi un pintor de Inglaterra.\nBiograf\u00eda.\nRheam naceu en Birkenhead e estudou en Alema\u00f1a e na Acad\u00e9mie Julian de Par\u00eds antes de establecerse en Newlyn e asociarse coa Newlyn School. \u00c9 co\u00f1ecido polas s\u00faas pinturas prerrafaelitas. A modelo do artista para o cadro \"Girl in Blue\" foi Effy James.\nRheam morreu en Penzance, Inglaterra."}
{"id": "557236", "revid": "1888", "url": "https://gl.wikipedia.org/wiki?curid=557236", "title": "Pilar Sanjurjo", "text": "Pilar Sanjurjo Carro, nada en Sada o 7 de novembro de 1942 e finada o 6 de abril de 2022, foi unha cient\u00edfica e meteor\u00f3loga galega.\nTraxectoria.\nPilar Sanjurjo, meteor\u00f3loga experta en predici\u00f3n mar\u00edtima, accedeu mediante unha oposici\u00f3n ao Corpo Facultativo de Meteor\u00f3logos, hoxe denominado Corpo de Meteor\u00f3logos do Estado, e xunto a Dolores Parra, foron as primeiras mulleres que, despois da Guerra Civil, accederon por oposici\u00f3n libre a este corpo. Eran os anos 1970, e o Servizo Meteorol\u00f3xico Nacional (SMN) pertenc\u00eda ao Ministerio do Aire ao que as mulleres ti\u00f1an vetado o ingreso. Eran uns anos complicados e Sanjurjo tivo problemas e moita presi\u00f3n polo simple feito de ser muller. Nunha entrevista en Eltiempo.es explicou que:\nPor\u00e9n, gardou un bo recordo do \u00e1mbito militar, onde o xefe do aeroporto de Barcelona, o seu primeiro destino, que era de procedencia militar, \u00abtratoume con amabilidade e atenci\u00f3n; tam\u00e9n recordo con agradecemento a algunhas tripulaci\u00f3ns de barcos militares, que me animaron a seguir dando o progn\u00f3stico mar\u00edtimo para as nosas aguas en TVE\u00bb, o seu segundo destino. Tras pasar pola oficina meteorol\u00f3xica do aeroporto de El Prat de Barcelona, onde se especializou en predici\u00f3n mar\u00edtima, Eugenio Mart\u00edn Rubio contactou con ela para que o substitu\u00edse durante as s\u00faas vacaci\u00f3ns. Nesta ocasi\u00f3n, \u00abser muller favoeceuna\u00bb, contaba ela na entrevista. Nese momento comezou a labrar unha carreira de cara ao p\u00fablico, e logrou facerse un oco na meteorolox\u00eda espa\u00f1ola. Foi a primeira muller en po\u00f1erse diante das c\u00e1maras para realizar a predici\u00f3n do tempo.\nO seu nome loce xunto ao doutras figuras, como Mariano Medina, sendo a primeira muller en po\u00f1erse diante das c\u00e1maras da televisi\u00f3n par dar o \"parte\" do tempo nos telexornais nocturnos da Televisi\u00f3n Espa\u00f1ola. Chegou \u00e1 pequena pantalla da man de Eugenio Mart\u00edn Rubio, O traballo dos meteor\u00f3logos era complicado naquelas datas, e as s\u00faas predici\u00f3ns non sempre eran certeiras. De feito, Mart\u00edn Rubio, en pleno anticicl\u00f3n en Espa\u00f1a predixo que chover\u00eda o 18 de xaneiro de 1967 en todo o pa\u00eds, inclu\u00eddo Madrid. Apostou o bigote e perdeu. Esta falta de acerto foi un fil\u00f3n para os humoristas da \u00e9poca que, como Miguel Gila sacaron moito partido nos seus programas.\nSanjurjo quedou en RTVE cando regresou Mart\u00edn Rubio. El fac\u00eda a predici\u00f3n no telexornal das tres da tarde, e ela encarg\u00e1base do da noite, sobre todo nos da segunda cadea. Sanjurjo admiraba a Mart\u00edn Rubio:\nNaquela \u00e9poca non hab\u00eda \"cromas\", sen\u00f3n is\u00f3baras debuxada a man e cartolinas pintadas cun rotulador e que se pegaban con im\u00e1ns para indicar as chuvias, nubes e soles, e con mapas feitos con cartolinas e divididos en partes, como se fosen quebracabezas para facer m\u00e1is comprens\u00edbel a predici\u00f3n, e que o espectador tivese claro as zonas da Pen\u00ednsula das que falaba en cada momento. As frontes destac\u00e1banse con cores sobre a imaxe do sat\u00e9lite Meteosat. Pero a pesar dos recursos precarios, Sanjurjo contaba co co\u00f1ecemento e a experiencia suficientes para transmitir a informaci\u00f3n con rigor, e tam\u00e9n cun acento galego xenu\u00edno que non perdeu.\nO seu bo facer fixo que a s\u00faa popularidade fose aumentando nas d\u00e9cadas dos 1970-1980. Ti\u00f1a boa imaxe, seguridade ante a c\u00e1mara e capacidade de predici\u00f3n: chegouse a dicir que era a \u00fanica a que acertaba no seus progn\u00f3sticos. Pilar Sanjurjo foi tam\u00e9n unha das primeiras mulleres en participar nunha expedici\u00f3n \u00e1 Ant\u00e1rtida, onde investigou \"in situ\" as causas e os efectos do burato na capa de ozono.\nTras o seu paso por RTVE incorporouse ao Instituto Nacional de Meteorolog\u00eda (INM), reconvertido desde 2008 na Axencia Estatal de Meteorolox\u00eda (AEMET), no que desempe\u00f1ou o cargo de xefa de quenda do Centro Nacional de Predici\u00f3n at\u00e9 a s\u00faa xubilaci\u00f3n a principios dos anos 2000.\nO 8 de marzo de 2022, D\u00eda da Muller, TVE rendeulle unha homenaxe emitindo unha peza informativa sobre os inicios de cient\u00edfica e pioneira galega. Sanjurjo agradeceu o detalle e as\u00ed o trasladou a RTVE en Twitter a trav\u00e9s da s\u00faa sobri\u00f1a. O 7 de abril, Mar\u00eda, sobri\u00f1a de Silvia Laplana, informou de que no d\u00eda anterior Pilar Sanjurjo falecera. A noticia caeu como unha lousa entre a comunidade de meteor\u00f3logos, na que ela se encontraba moi c\u00f3moda porque tivo tam\u00e9n un gran reco\u00f1ecemento por parte dos seus compa\u00f1eiros e ademais pod\u00eda volver a ser un personaxe an\u00f3nimo, algo que para Sanjurjo era \u201cunha bendici\u00f3n\u201d.\nV\u00e9xase tam\u00e9n.\nOutros artigos.\n "}
{"id": "557238", "revid": "89787", "url": "https://gl.wikipedia.org/wiki?curid=557238", "title": "H\u00e9ctor Carballo (actor)", "text": "H\u00e9ctor Carballo, nado en Trasmiras en 1985, \u00e9 un actor galego.\nTraxectoria.\nEstudou nos Institutos Xes\u00fas Ferro Couselo e Lu\u00eds Vives, cursando arte dram\u00e1tica en Madrid. Licenciouse en arte dram\u00e1tica pola Universidade de Kent, ampliou a s\u00faa formaci\u00f3n con Will Keen, Brigid Panet, Katya Benjamin, Andr\u00e9s Lima, Vicente Fuentes, Eva Lesmes, Daniela F\u00e9jerman, Macarena Pombo e Jes\u00fas Esperanza. \nActor con ampla experiencia en teatro e televisi\u00f3n."}
{"id": "557255", "revid": "15490", "url": "https://gl.wikipedia.org/wiki?curid=557255", "title": "Silvia Laplana", "text": "Silvia Laplana Naval, nada en Barcelona o 3 de febreiro de 1984, \u00e9 unha meteor\u00f3loga espa\u00f1ola pertencente ao equipo de TVE, caracterizada polas s\u00faas explicaci\u00f3ns m\u00e1is al\u00e1 do dato meteorol\u00f3xico, co que trata de achegar a meteorolox\u00eda \u00e1s familias e ao p\u00fablico en xeral.\nTraxectoria.\nNaceu en Barcelona, e criouse en Vilanova i la Geltr\u00fa at\u00e9 os dezasete anos, en que que se trasladou a Terrasa a estudar \u00d3ptica e Optometr\u00eda na Universidade Polit\u00e9cnica de Catalu\u00f1a, e despois fixo un mestrado en Meteorolox\u00eda na Universidade de Barcelona, a s\u00faa aut\u00e9ntica vocaci\u00f3n, e incluso estudou varios cursos de ciencias ambientais.\n\u00c9 filla \u00fanica e os seus pais viven agora en Monz\u00f3n (provincia de Huesca) e o seu mozo \u00e9 de Huesca capital, polo que se considera montisonense. Silvia mant\u00e9n unha boa relaci\u00f3n cos seus pais, que sempre a apoiaron na elecci\u00f3n da s\u00faa profesi\u00f3n e lle inculcaron o esforzo e a dedicaci\u00f3n. Admite ter que traballar moito para converterse en periodista, pero se considera unha persoa \u00e1 cal lle motivan os retos, grazas \u00e1 educaci\u00f3n recibida pola s\u00faa familia baseada no valor do esforzo.\nDesde o ano 2013 traballa como meteor\u00f3loga na Televisi\u00f3n Espa\u00f1ola no Canal 24 Horas. Previamente traballou catro anos en Arag\u00f3n TV e tam\u00e9n en Canal Meteo. Non dubidou en aceptar o posto en TVE, xa que o considera un sono cumprido. Admite que obter o traballo en Canal Meteo lle abriu as portas a outras cadeas televisivas m\u00e1is grandes, ao igual que a moitos dos seus compa\u00f1eiros. \nNo ano 2015 participou no programa \"Aqu\u00ed la Tierra\" en RTVE e nunha entrevista explicou \u00aba falta de espazos televisivos pensados para un p\u00fablico de idades variadas e de car\u00e1cter familiar\u00bb. Silvia pensa que \u00abo clima \u00e9 un tema f\u00e1cil de abordar, polo que o traballo nos espazos de informaci\u00f3n meteorol\u00f3xica \u00e9 m\u00e1is distendido que nos informativos, onde se trata a pol\u00edtica, por exemplo. Pref\u00edreo xa que se pode improvisar, deixarse levar polas bromas xunto aos seus compa\u00f1eiros e os televidentes poden participar. Admite que, a\u00ednda que fai falta co\u00f1ecemento e experiencia para non fallar nas previsi\u00f3ns do clima, o avance tecnol\u00f3xico axuda moito \u00e1 exactitude e, polo tanto, os meteor\u00f3logos son afortunados ao no correren tanto risco ao prognosticar o tempo\u00bb."}
{"id": "557273", "revid": "23204", "url": "https://gl.wikipedia.org/wiki?curid=557273", "title": "Malencol\u00eda", "text": "Malencol\u00eda \u00e9 un filme galego de 2021 dirixido e escrito por Alfonso Zarauza e rodado en lingua galega. Est\u00e1 protagonizado por Melania Cruz e Xulio Abonjo e \u00e9 unha mestura de cinema de terror e comedia. Recibiu 11 nomeamentos na 20\u00aa edici\u00f3n dos Premios Mestre Mateo, sendo o ga\u00f1ador de dous premios, mellor actor secundario para Diego Anido e mellor actriz secundaria para Iolanda Mu\u00ed\u00f1os.\nSinopse.\nO filme conta a historia de Sira e Pepe, unha parella que logo de vivir 10 anos en Berl\u00edn, decide regresar a Galicia. A s\u00faa nova residencia ser\u00e1 unha casa nunha aldea considerada abandonada, mais na que vive unha muller coa que comezar\u00e1n unha relaci\u00f3n estra\u00f1a.\nProduci\u00f3n.\nO rodaxe do filme f\u00edxose nos concellos de Bobor\u00e1s, O Irixo e O Carballi\u00f1o. A banda sonora foi composta por Xavier B\u00e9rtolo."}
{"id": "557287", "revid": "111586", "url": "https://gl.wikipedia.org/wiki?curid=557287", "title": "Poes\u00eda chinesa", "text": "A poes\u00eda chinesa \u00e9 poes\u00eda escrita, falada ou cantada en lingua chinesa. A\u00ednda que este \u00faltimo termo comprende o chin\u00e9s cl\u00e1sico, o chin\u00e9s est\u00e1ndar, o chin\u00e9s mandar\u00edn, o o chin\u00e9s Yue e outras formas hist\u00f3ricas e vern\u00e1culas da lingua, a s\u00faa poes\u00eda xeralmente cae nun dos dous tipos principais, \"a poes\u00eda chinesa cl\u00e1sica\" e a \"poes\u00eda chinesa moderna\".\nA poes\u00eda tense constantemente en gran consideraci\u00f3n en China, a mi\u00fado incorporando influencias populares expresivas filtradas polos autores da literatura chinesa. Na cultura chinesa, a poes\u00eda proporcionou un formato e un foro para as expresi\u00f3ns p\u00fablicas e privadas de profundas emoci\u00f3ns, ofrecendo a un p\u00fablico de compa\u00f1eiros, lectores e estudosos unha visi\u00f3n da vida interior dos escritores chineses ao longo de m\u00e1is de dous milenios. Os occidentais tam\u00e9n atoparon nel un campo de estudo interesante e pracenteiro, na s\u00faa exemplificaci\u00f3n de contrastes esenciais entre o mundo occidental e a civilizaci\u00f3n chinesa, e nos seus propios termos.\nA poes\u00eda cl\u00e1sica chinesa incl\u00fae, quizais en primeiro lugar \"shi\" (\u8a69/\u8bd7), e tam\u00e9n outros tipos principais como \"ci\" (\u8a5e/\u8bcd) e \"qu\" (\u66f2). Tam\u00e9n hai unha forma literaria tradicional chinesa chamada \"fu\" (\u8ce6/\u8d4b), que se pode describir como unha especie de poema en prosa. Durante o per\u00edodo moderno, tam\u00e9n se desenvolveu o verso libre en estilo occidental. As formas tradicionais da poes\u00eda chinesa son rimadas, pero a mera rima do texto pode non cualificar a literatura como poes\u00eda; e, ademais, a falta de rima non necesariamente descalificar\u00eda unha obra moderna de ser considerada poes\u00eda, no sentido da poes\u00eda chinesa moderna.\nComezos da tradici\u00f3n: \"Shijing\" e \"Chuci\".\nAs antolox\u00edas m\u00e1is antigas existentes son \"Shi Jing\" (\u8a69\u7d93) e \"Chu Ci\" (\u695a\u8fad). Ambos os dous tiveron unha gran repercusi\u00f3n na posterior tradici\u00f3n po\u00e9tica. Exemplos anteriores da poes\u00eda chinesa antiga poden terse perdido por mor das vicisitudes da historia, como a queima de libros e o enterro de eruditos (\u711a\u66f8\u5751\u5112) por Qin Shi Huang, a\u00ednda que un dos obxectivos deste \u00faltimo evento foi o \"Shi Jing\", que con todo sobreviviu.\n\"Shijing\".\nA m\u00e1is antiga destas d\u00faas obras, o \"Shijing\" (tam\u00e9n co\u00f1ecido como \"Cl\u00e1sico de Poes\u00eda,\" ou transliterado como \"Sheh Ching\") \u00e9 unha colecci\u00f3n conservada de poes\u00eda cl\u00e1sica chinesa de hai m\u00e1is de dous milenios. O seu contido est\u00e1 dividido en 3 partes: Feng (\u98a8, canci\u00f3ns populares de 15 pa\u00edses pequenos, 160 canci\u00f3ns en total), Ya (\u96c5, canci\u00f3ns da corte imperial, subdivididas en daya e xiaoya, 105 canci\u00f3ns en total) e Song (\u980c, cantando en culto ancestral, 40 cantigas en total). Esta antolox\u00eda recibiu a s\u00faa compilaci\u00f3n final nalg\u00fan momento no s\u00e9culo VII a.C. A colecci\u00f3n cont\u00e9n tanto poemas aristocr\u00e1ticos sobre a vida na corte real (\"Odas\") como poes\u00eda m\u00e1is r\u00fastica e imaxes de escenarios naturais, derivadas polo menos en certa medida das canci\u00f3ns populares (\"Canci\u00f3ns\"). Os poemas de \"Shijing\" est\u00e1n compostos predominantemente por li\u00f1as de catro caracteres (\u56db\u8a00), en lugar das li\u00f1as de cinco e sete caracteres t\u00edpicas da poes\u00eda chinesa cl\u00e1sica posterior. As principais t\u00e9cnicas de expresi\u00f3n (ret\u00f3ricas) son Fu (\u8ce6, narrativa elaborada directa), bi (\u6bd4, met\u00e1fora) e Xing (\u8208, describe outras cousas para prefigurar o contido principal).\n\"Chuci\".\nEn contraste co cl\u00e1sico \"Shijing\", a antolox\u00eda \"Chu Ci\" (tam\u00e9n co\u00f1ecida familiarmente como \"Canci\u00f3ns de Chu\" ou transliterada como \"Chu Tz'u\" ) consta de versos que enfatizan m\u00e1is as caracter\u00edsticas l\u00edricas e rom\u00e1nticas, como as\u00ed como li\u00f1as irregulares e outras influencias da poes\u00eda t\u00edpica do estado de Chu. A colecci\u00f3n \"Chuci\" consta principalmente de poemas adscritos a Qu Yuan (\u5c48\u539f) (329\u2013299 a. C.) e ao seu seguidor Song Yu, a\u00ednda que na s\u00faa forma actual a antolox\u00eda data da compilaci\u00f3n e notas de Wang I en 158 d.C., que son as \u00fanicas fontes fiables tanto do texto como de informaci\u00f3n relativa \u00e1 s\u00faa composici\u00f3n. Durante a dinast\u00eda Han (206 a. C.-220 d.C.), o estilo de poes\u00eda \"Chu Ci\" contribu\u00edu \u00e1 evoluci\u00f3n do estilo \"fu\" (\"poema descritivo\"), caracterizado por unha mestura de pasaxes en verso e en prosa (a mi\u00fado usados como exhibici\u00f3n virtuosa do habilidades e co\u00f1ecementos do poeta en lugar de transmitir experiencias emocionais \u00edntimas). A forma \"fu\" mant\u00edvose popular durante o per\u00edodo posterior dasSeis Dinast\u00edas, a\u00ednda que se fixo m\u00e1is curta e persoal. A forma \"fu\" da poes\u00eda segue sendo un dos piares xen\u00e9ricos da poes\u00eda chinesa; a\u00ednda que, na dinast\u00eda Tang, a poes\u00eda \"shi\" de cinco e sete personaxes comeza a dominar.\nPoes\u00eda Han.\nTam\u00e9n durante a dinast\u00eda Han, popularizouse un estilo de poes\u00eda popular, co\u00f1ecido como \"poemas yuefu\" (\u6a02\u5e9c/\u4e50\u5e9c) \" Oficina de M\u00fasica\", chamado as\u00ed polo papel do goberno na recollida de poemas, a\u00ednda que co tempo alg\u00fans poetas comezaron a compo\u00f1er obras orixinais no estilo \"yuefu\". Moitos poemas \"yuefu\" est\u00e1n compostos por li\u00f1as de cinco caracteres (\u4e94\u8a00) ou de sete caracteres (\u4e03\u8a00), en contraste coas li\u00f1as de catro caracteres de tempos anteriores. Unha forma caracter\u00edstica da literatura da dinast\u00eda Han \u00e9 o \"fu\". O per\u00edodo po\u00e9tico do final da dinast\u00eda Han e do comezo da era das seis dinast\u00edas co\u00f1\u00e9cese como poes\u00eda de Jian'an. Unha importante colecci\u00f3n de poes\u00eda Han son os \"Dezanove poemas vellos\".\nPoes\u00eda de Jian'an.\nSolap\u00e1ndose \u00e1 poes\u00eda dos \u00faltimos d\u00edas do Han e o per\u00edodo inicial das Seis Dinast\u00edas, entre ambas, estaba a poes\u00eda Jian'an. Exemplos de poes\u00eda supervivente deste per\u00edodo incl\u00faen as obras dos \"Tres Caos\": Cao Cao, Cao Pi e Cao Zhi .\nPoes\u00eda das seis dinast\u00edas.\nA era das Seis Dinast\u00edas (220\u2212589 d.C.) foi un dos diversos desenvolvementos da poes\u00eda, tanto continuando como base\u00e1ndose nas tradici\u00f3ns desenvolvidas e transmitidas de \u00e9pocas anteriores e tam\u00e9n conducindo a novos desenvolvementos da poes\u00eda no futuro. Os principais exemplos de poes\u00eda que sobreviven desta era din\u00e1mica incl\u00faen as obras dos Sete Sabios do Bamb\u00fa, os poemas da Reuni\u00f3n do Pavill\u00f3n das Orqu\u00eddeas, a poes\u00eda das Canci\u00f3ns da Medianoite das catro estaci\u00f3ns, o gran poeta de \"campos e xard\u00edns\", chamado \"Tao Yuanming\", os poetas da \u00e9poca Yongming e os poemas recollidos na antolox\u00eda \"Novas Canci\u00f3ns da Terraza de Xade\", recompilada por Xu Ling (507\u201383). O xeneral e poeta Lu Ji utilizou a cosmolox\u00eda neo-tao\u00edsta para levar a teor\u00eda literaria nunha nova direcci\u00f3n co seu Wen fu, ou \"Ensaio sobre a literatura\" na forma po\u00e9tica Fu.\nPoes\u00eda Tang.\nUn momento \u00e1lxido da poes\u00eda chinesa cl\u00e1sica ocorreu durante o per\u00edodo Tang (618\u2013907): non s\u00f3 este per\u00edodo foi prol\u00edfico nos poetas; pero, tam\u00e9n en poemas (quizais sobrevivan uns 50.000 poemas, moitos deles recollidos na \"Colecci\u00f3n de Poes\u00eda Tang\"). Nesa \u00e9poca, a poes\u00eda integrouse en case todos os aspectos da vida profesional e social da clase alfabetizada, inclu\u00edda a s\u00faa incorporaci\u00f3n aos exames imperiais realizados por quen queira un posto no goberno. Neste punto, a poes\u00eda estaba sendo composta segundo patr\u00f3ns de tons regulados. A poes\u00eda regulada e non regulada distingu\u00edronse como poes\u00eda gushi de \"estilo antigo\" e poes\u00eda \"jintishi\" de \"estilo \"recente\"\". Jintishi (que significa \"poes\u00eda de novo estilo\"), ou verso regulado, \u00e9 unha forma m\u00e1is estrita desenvolvida a principios da dinast\u00eda Tang con regras que rexen a estrutura dun poema, en termos de lonxitude de li\u00f1a, n\u00famero de li\u00f1as, patr\u00f3ns tonais dentro das li\u00f1as, o uso da rima, e certo nivel de paralelismo obrigatorio. Bos exemplos das formas \"gushi e jintishi\" \"p\u00f3dense\" atopar, respectivamente, nas obras dos poetas Li Bai e Du Fu . As formas po\u00e9ticas Tang incl\u00faen: \"lushi\", un tipo de verso regulado cunha forma de oito li\u00f1as que ten cinco, seis ou sete caracteres por li\u00f1a; \"ci\" (verso seguindo patr\u00f3ns r\u00edtmicos establecidos); e \"jueju\" (verso truncado), un poema de catro li\u00f1as con cinco, seis ou sete caracteres por li\u00f1a. Bos exemplos da forma de verso \"jueju\" p\u00f3dense atopar nos poemas de Li Bai e Wang Wei. Co paso do tempo, algunha poes\u00eda Tang f\u00edxose m\u00e1is realista, m\u00e1is narrativa e m\u00e1is cr\u00edtica coas normas sociais; por exemplo, estes trazos p\u00f3dense ver nas obras de Bai Juyi. A poes\u00eda da dinast\u00eda Tang segue sendo influente na actualidade. Outra poes\u00eda do per\u00edodo Tang Tard\u00edo desenvolveu un car\u00e1cter m\u00e1is alusivo e surrealista, como se pode ver, por exemplo, nas obras de Li He e Li Shangyin.\nPoes\u00eda Song.\nPola dinast\u00eda Song (960\u20131279), outra forma ti\u00f1a demostrado que pod\u00eda proporcionar a flexibilidade que necesitaban os novos poetas: a l\u00edrica \"ci\" (\u8bcd/\u8a5e): novas letras escritas segundo os ritmos establecidos das melod\u00edas existentes. Cada unha das melod\u00edas ti\u00f1a m\u00fasica que moitas veces se perdeu, pero que ti\u00f1a a s\u00faa propia m\u00e9trica. As\u00ed, cada poema \"ci\" est\u00e1 etiquetado como \"Ao melod\u00eda de [Nome da melod\u00eda]\" (\u8c03\u5bc4[\u8bcd\u724c]/\u8abf\u5bc4[\u8a5e\u724c]) e encaixa no comp\u00e1s e a rima da melod\u00eda (do mesmo xeito que os escritores de himnos cristi\u00e1ns engaden novas letras a melod\u00edas preexistentes). Os t\u00edtulos dos poemas \"ci\" non est\u00e1n necesariamente relacionados coa s\u00faa tem\u00e1tica, e moitos poemas poden compartir un t\u00edtulo. En canto ao seu contido, a poes\u00eda \"ci\" expresaba a maior\u00eda das veces sentimentos de desexo, moitas veces nunha persoa adoptada. Non obstante, grandes expo\u00f1entes da forma, como o poeta Tang do Sur Li Houzhu e o poeta da dinast\u00eda Song Su Shi, utilizaron a forma \"ci\" para tratar unha ampla gama de temas.\nYuan poes\u00eda.\nOs principais desenvolvementos da poes\u00eda durante a dinast\u00eda Yuan (1271\u20131368) inclu\u00edron o desenvolvemento de tipos de poes\u00eda escritas con patr\u00f3ns de tons fixos, como para os libretos de \u00f3pera Yuan. Despois da dinast\u00eda Song, os ritmos establecidos do \"ci\" quedaron reflectidos nas pezas r\u00edtmicas da poes\u00eda chinesa Sanqu (\u6563\u66f2), unha forma m\u00e1is libre baseada en novas canci\u00f3ns populares e arias dram\u00e1ticas, que se desenvolveron e perduraron at\u00e9 a dinast\u00eda Ming. 1368-1644). P\u00f3dense ver exemplos na obra dos dramaturgos Ma Zhiyuan\u99ac\u81f4\u9060 (c. 1270\u20131330) e Guan Hanqing\u95dc\u6f22\u537f (c. 1300).\nPoes\u00eda Ming.\nOs poetas da dinast\u00eda Ming (1368\u20131644) incl\u00faen a Gao Qi (1336\u20131374), Li Dongyang (1447\u20131516) e Yuan Hongdao (1568\u20131610).\nTransici\u00f3n Ming-Qing.\nA transici\u00f3n Ming-Qing incl\u00fae os per\u00edodos de interludio/superposici\u00f3n da breve chamada dinast\u00eda Shun (tam\u00e9n co\u00f1ecida como Dashun, 1644\u20131645) e da dinast\u00eda Ming do Sur (1644 a 1662). Un exemplo de poetas que escribiron durante os tempos dif\u00edciles do falecido Ming, cando a xa convulsa naci\u00f3n foi gobernada polo emperador Chongzhen (reinou de 1627 a 1644), o ef\u00e9mero r\u00e9xime de Dashun do campesi\u00f1o-rebelde Li Zicheng e despois a dinast\u00eda Qing manch\u00fa son os chamados Tres Mestres de Jiangdong: Wu Weiye (1609\u20131671), Qian Qianyi (1582\u20131664) e Gong Dingzi (1615\u20131673).\nPoes\u00eda Qing.\nA dinast\u00eda Qing (1644 a 1912) \u00e9 notable en canto ao desenvolvemento da cr\u00edtica \u00e1 poes\u00eda e ao desenvolvemento de importantes colecci\u00f3ns de poes\u00eda, como as colecci\u00f3ns da \u00e9poca Qing de poes\u00eda da dinast\u00eda Tang co\u00f1ecidas como \"QuanTangshi\" e os \"Trescentos poemas Tang\" . Tanto \"shi\" como \"ci\" continuaron compo\u00f1endo m\u00e1is al\u00f3 do final do per\u00edodo imperial .\nPoes\u00eda cl\u00e1sica chinesa post-imperial.\nTanto \"shi\" como \"ci\" continuaron compo\u00f1endo despois do final do per\u00edodo imperial; un exemplo \u00e9 Mao Zedong, antigo presidente do Partido Comunista da China, que escribiu poes\u00eda cl\u00e1sica chinesa no seu propio estilo caligr\u00e1fico.\nPoes\u00eda moderna (post-cl\u00e1sica).\nA poes\u00eda chinesa moderna (\u65b0\u8bd7/\u65b0\u8a5e \"poes\u00eda nova\") ref\u00edrese ao estilo moderno de poes\u00eda vern\u00e1cula, en oposici\u00f3n \u00e1 poes\u00eda tradicional escrita en lingua chinesa cl\u00e1sica. Normalmente a poes\u00eda chinesa moderna non segue patr\u00f3ns prescritos. A poes\u00eda foi revolucionada despois do Movemento do Catro de Maio de 1919, cando escritores (como Hu Shih ) intentaron utilizar estilos vern\u00e1culos m\u00e1is pr\u00f3ximos ao que se falaba ( baihua ) en lugar de formas prescritas previamente. Poetas de principios do s\u00e9culo XX como Xu Zhimo, Guo Moruo e Wen Yiduo buscaron romper a poes\u00eda chinesa coas convenci\u00f3ns pasadas adoptando modelos occidentais. Por exemplo, Xu segue conscientemente o estilo dos poetas rom\u00e1nticos con rimas finais.\nNa era comunista posrevolucionaria, poetas como Ai Qing utilizaron li\u00f1as de execuci\u00f3n m\u00e1is liberais e dicci\u00f3n directa, que eran moi populares e moi imitadas.\nNo panorama po\u00e9tico contempor\u00e1neo, os poetas m\u00e1is importantes e influentes est\u00e1n no grupo co\u00f1ecido como \"Poetas M\u00edsticos\", que empregan alusi\u00f3ns oblicuas e referencias herm\u00e9ticas. \"Os m\u00edsticos\" m\u00e1is importantes incl\u00faen Shu Ting, Bei Dao, Gu Cheng, Hai Zi, Duo Duo e Yang Lian, a maior\u00eda dos cales foron exiliados tras as protestas da Praza de Tiananmen de 1989.\nPor\u00e9n, a\u00ednda hoxe a\u00ednda se debate o concepto de \"poes\u00eda moderna\". Hai argumentos e contradici\u00f3ns sobre se \"a poes\u00eda moderna\" conta como poes\u00eda. Debido \u00e1 estrutura especial da escritura e da gram\u00e1tica chinesas, \"a poes\u00eda moderna\" ou a poes\u00eda \"en verso libre\" poden parecer un simple ensaio vern\u00e1culo curto xa que carecen da estrutura tradicionalmente utilizada para definir a poes\u00eda."}
{"id": "557288", "revid": "25871", "url": "https://gl.wikipedia.org/wiki?curid=557288", "title": "Ai Qing", "text": "Ai Qing (en chin\u00e9s, \u827e\u9752; Pinyin: \"A\u00ec Q\u012bng\"; Wade-Giles: \"Ai Ch'ing\";) nado en Jinhua o 27 de marzo de 1910 e finado en Pequ\u00edn o 5 de maio de 1996 foi un escritor chin\u00e9s considerado un dos m\u00e1is grandes poetas chineses contempor\u00e1neos. \nBiograf\u00eda.\nPrimeiros anos e influencias.\nNaceu ao leste da China e estudou artes na escola Hangzhou Xihu. Viaxou a Europa e en Par\u00eds estudou a artistas como Renoir ou Van Gogh, fil\u00f3sofos como Kant ou Hegel. A s\u00faa obra est\u00e1 moi marcada polo poeta belga \u00c9mile Verhaeren.\nRegreso a China.\nCon vinte e dous anos, no seu regreso a China, estableceuse en Shangh\u00e1i en 1932 e traballou como tradutor. Nesa \u00e9poca comezou a s\u00faa carreira literaria.\nTras a segunda guerra Sino-Xaponesa en 1937, escribiu \"Neve en terra chinesa\" (\u300a\u96ea\u843d\u5728\u4e2d\u56fd\u7684\u571f\u5730\u4e0a\u300b) ao chegar a Wuhan para apoiar esa ofensiva. En 1938, mudouse a Guilin onde foi editor do \"Guixi Daily\" newspaper. En 1940, nome\u00e1rono decano do departamento de chin\u00e9s na Universidade YuCai de Chongqing. En 1941, mudouse a Yan'an e uniuse ao Partido Comunista da China ao ano seguinte.\nProblemas co r\u00e9xime.\nEn 1957 foi acusado de dereitismo por criticar o r\u00e9xime chin\u00e9s. Foi exiliado a granxas de Manchuria en 1958 e a Xinjiang en 1959 e non se lle permitiu publicar as s\u00faas novelas \"Canci\u00f3n de retorno\" (\u300a\u5f52\u6765\u7684\u6b4c\u300b) e \"Oda \u00e1 luz\" (\u300a\u5149\u7684\u8d5e\u6b4c\u300b) at\u00e9 1979.\nReco\u00f1ecementos e vida persoal.\nNa s\u00faa segunda visita a Francia en 1980, o presidente Fran\u00e7ois Mitterrand outorgoulle o t\u00edtulo de \"Comandante da Orde das Artes e as Letras\".\n\u00c9 pai do artista e arquitecto Ai Weiwei."}
{"id": "557292", "revid": "65337", "url": "https://gl.wikipedia.org/wiki?curid=557292", "title": "Stella Hackel Sims", "text": "Stella Bloomberg \u2014de solteira\u2014 ou Stella Hackel Sims, nada en Burlington, Vermont, o 27 de decembro de 1926, \u00e9 unha xurista, pol\u00edtica e alta funcionaria estadounidense que ocupou o cargo de directora da Casa da Moeda dos Estados Unidos entre 1977 e 1981.\nTraxectoria.\nPrimeiros anos e formaci\u00f3n.\nStella Bloomberg naceu en 1926 en Burlington, Vermont, e logo de recibir a primeira educaci\u00f3n na s\u00faa localidade, cursou estudos superiores na Universidade de Vermont, onde se graduou en 1945, e posterormente acadou o seu doutoramento en Dereito na Universidade de Boston, en 1948.\nCarreira p\u00fablica.\nEn 1956 foi elixida fiscal do tribunal da cidade de Rutland, en Vermont, cargo que ocupou ata 1963. Entre 1963 e 1973 foi comisionada do Departamento de Seguridade Laboral de Vermont, e no bienio 1971-1972 compaxinou este cargo coa presidencia da Conferencia Interestatal de Axencias de Seguridade Laboral.\nEn 1974 foi designada como candidata polo Partido Dem\u00f3crata para tesoureira do Estado de Vermont, cargo que desempe\u00f1ou durante un mandato, de 1975 a 1977, logo do cal regresou a Rutland como fiscal. Tam\u00e9n foi a candidata dem\u00f3crata nas elecci\u00f3ns a gobernadora de Vermont de 1976, mais perdeu ante o republicano Richard A. Snelling.\nEn 1977, o presidente Jimmy Carter nomeouna directora da Casa da Moeda dos Estados Unidos e exerceu este cargo entre novembro dese mesmo ano e abril de 1981. Como feito m\u00e1is relevante neste per\u00edodo p\u00f3dese destacar o seu labor de supervisi\u00f3n no lanzamento do co\u00f1ecido como d\u00f3lar Susan B. Anthony, en 1979.\nEn 1978 atraeu a controversia tanto dos numism\u00e1ticos como dos historiadores ao ordenar a destruci\u00f3n dos rexistros da Casa da Moeda.\nVida persoal.\nStella Bloomberg casou o 14 de agosto de 1949 con Donald Herman Hackel, con quen tivo d\u00faas fillas. Logo do falecemento deste, casou en segundas nupcias o 28 de agosto de 1980 con Arthur Sims (finado en 2006). Logo dos seus matrimonios, colleu os apelidos dos seus maridos e pasou a ser co\u00f1ecida inicialmente como Stella Hackel e despois Stella Hackel Sims.\nSims retirouse en 1988 e trasladouse a vivir ao condado de Arlington, en Virxinia, e a Naples en Florida."}
{"id": "557293", "revid": "55340", "url": "https://gl.wikipedia.org/wiki?curid=557293", "title": "Jos\u00e9 Ram\u00f3n Garc\u00eda Fern\u00e1ndez", "text": "Jos\u00e9 Ram\u00f3n Garc\u00eda Fern\u00e1ndez, nado en Neuss en 1973, \u00e9 un sindicalista e pol\u00edtico berciano. \nTraxectoria.\nNaceu en Alema\u00f1a, fillo de inmigrantes de Pombriego no concello de Benuza que volveron ao Bierzo cando Jos\u00e9 Ram\u00f3n ti\u00f1a tres anos. Estudou enxe\u00f1er\u00eda mec\u00e1nica na Universidade de Salamanca e logo exerceu como profesor de Formaci\u00f3n Profesional. Sindicalista da UGT, tivo cargos de responsabilidade na Federaci\u00f3n de los Trabajadores de la Ense\u00f1anza de Castela e Le\u00f3n. En 2011 encabezou a candidatura do PSOE ao concello de Benuza e logrou entrar na corporaci\u00f3n municipal. En 2015 foi o candidato de Coalici\u00f3n por El Bierzo \u00e1 alcald\u00eda de Benuza e de novo accedeu \u00e1 corporaci\u00f3n municipal ata as elecci\u00f3ns de 2019. Logo de entrar a militar na Uni\u00f3n del Pueblo Leon\u00e9s converteuse no voceiro da xestora de UPL-Bierzo en setembro de 2020 e en membro do Consello Xeral da UPL en novembro de 2021 . Nas elecci\u00f3ns \u00e1s Cortes de Castela e Le\u00f3n de 2022 logrou acta de procurador."}
{"id": "557294", "revid": "89787", "url": "https://gl.wikipedia.org/wiki?curid=557294", "title": "Juli\u00e1n P\u00e9rez Palacios", "text": "Juli\u00e1n P\u00e9rez Palacios, nado en El Pino de Tormes (Salamanca) o 8 de decembro de 1901 e finado na Coru\u00f1a o 1 de novembro 1984, foi mestre e director de escolas graduadas espa\u00f1ol.\nTraxectoria.\nFillo de Domingo P\u00e9rez Moro e Anselma Palacios Herrero. Obtivo o t\u00edtulo de mestre de Primeiro Ensino en Salamanca en 1924. Foi mestre interino en Mu\u00f1oz (Salamanca) (novembro de 1924-abril de 1925) e Aramil-Siero e Morc\u00edn (Asturias) (marzo a xullo de 1927). Aprobou as oposici\u00f3ns e foi destinado \u00e1 Escola de R\u00faa (Cervo) onde permaneceu de setembro de 1927 a febreiro de 1934. cando marchou a Xix\u00f3n como director da Escola Graduada El Arenal. Membro da Asociaci\u00f3n de Traballadores da Ensinanza da UGT dende decembro de 1930, colaborou en \"Vida Escolar\", \"Heraldo de Vivero\", \"Bolet\u00edn de Educaci\u00f3n de Oviedo\" e \"Educaci\u00f3n Proletaria\". Despois de lograr o n\u00famero 1 na oposici\u00f3n libre para Directores de Graduada, tomou posesi\u00f3n da direcci\u00f3n de Escola Graduada \"El Arenal\" de Xix\u00f3n (Asturias). Logo da ca\u00edda de Asturias en outubro de 1937 foi detido ao interceptar a mari\u00f1a franquista o vapor Mont Seny no que fux\u00eda rumbo a Francia. Estivo internado no campo de concentraci\u00f3n de Cedeira. No c\u00e1rcere de El Coto (Xix\u00f3n) foi condenado a cadea perpetua en consello de guerra o 18 de abril de 1938, conmutada por 30 anos de reclusi\u00f3n o 28 dese mes, e finalmente rebaixada a 9 anos o 14 de abril de 1943. Cumpriu condena no penal de El Puerto de Santa Mar\u00eda, onde ingresou o 13 de xullo de 1938 procedente do c\u00e1rcere de Xix\u00f3n e da que sa\u00edu en liberdade condicional en xu\u00f1o de 1941. Depurado como mestre, traballou como axente comercial ata que en 1967 foi readmitido no Maxisterio como director da Agrupaci\u00f3n Escolar Mixta O Casti\u00f1eiri\u00f1o de Santiago de Compostela onde exerceu desde maio a agosto dese ano e despois foi director da Agrupaci\u00f3n Escolar Mixta Illa de Arousa en Vilanova de Arousa de setembro de 1967 a xu\u00f1o de 1970 cando se xubilou. Recibiu unha homenaxe dos mestres e mestras da AEM da Illa de Arousa en decembro de 1971. Finou na Coru\u00f1a o 1 de novembro de 1984.\nVida persoal.\nFillo de Domingo P\u00e9rez Moro e Anselma Palacios Herrero. Tivo catro irm\u00e1ns: Francisco, Humildad, Emiliano e Ram\u00f3n P\u00e9rez Palacios. Casou con Josefa Garc\u00eda Fern\u00e1ndez e foi pai de Juli\u00e1n, Saturnino e Irene P\u00e9rez Garc\u00eda."}
{"id": "557295", "revid": "88215", "url": "https://gl.wikipedia.org/wiki?curid=557295", "title": "Narciso Pezzotti", "text": "Narciso Pezzotti, nado en Offanengo, Cremona, o 8 de xullo de 1942, \u00e9 un exfutbolista e exadestrador de f\u00fatbol italiano.\nTraxectoria.\nComo futbolista xogaba de dianteiro e militou en varios equipos, principalmente da Serie C, ata que a s\u00faa carreira se viu truncada por mor dunha grave lesi\u00f3n de xeonllo.\nDespois de obter a licenza de adestrador comezou a traballar na canteira do Solbiatese, antes de coller en 1978 as rendas do Como, na Serie B, como substituto do galego Luis Su\u00e1rez, cesado trala xornada 24. Con todo, non puido evitar o descenso do club. Posteriormente pasou polo Empoli e en 1982 comezou a traballar como segundo adestrador de destacados t\u00e9cnicos: ata 1984 traballou con Eugenio Bersellini no Torino e m\u00e1is tarde foi segundo de Vujadin Bo\u0161kov na Sampdoria e na Roma (a\u00ednda que durante a s\u00faa etapa co iugoslavo o adestrador oficial era Pezzotti, mentres que Bo\u0161kov ti\u00f1a o cargo de director t\u00e9cnico). Coa Sampdoria ga\u00f1ou a Recopa de Europa e a Serie A.\nEn 1994 comezou a s\u00faa colaboraci\u00f3n con Marcello Lippi, co que traballou na Juventus, no Inter de Mil\u00e1n e na selecci\u00f3n italiana, sendo o seu principal colaborador durante a conquista da Copa do Mundo de 2006. Traballou co t\u00e9cnico toscano tam\u00e9n na China, primeiro no Guangzhou e logo na selecci\u00f3n chinesa.\nPalmar\u00e9s.\nComo xogador.\nChieti\nComo adestrador.\nSampdoria"}
{"id": "557296", "revid": "65337", "url": "https://gl.wikipedia.org/wiki?curid=557296", "title": "Mary Brooks", "text": "Mary Elizabeth Thomas Peavey Brooks, nada en Colby, Kansas, o 1 de novembro de 1907 e finada en Twin Falls, Idaho, o 11 de febreiro de 2002, foi unha pol\u00edtica e alta funcionaria estadounidense, directora da Casa da Moeda dos Estados Unidos entre setembro de 1969 e febreiro de 1977.\nTraxectoria.\nPrimeiros anos e educaci\u00f3n.\nMary Elizabeth naceu o 1 de novembro de 1907 en Colby, Kansas, \u00fanica filla de John W. Thomas e de Florence Johnson. A principios de 1909 a s\u00faa familia trasladouse a Idaho, cando ela ti\u00f1a un ano de idade. O seu pai era un gandeiro e banqueiro, que foi nomeado senador dos EEUU por Idaho en d\u00faas ocasi\u00f3ns, en 1928 e en 1940.\nCursou o seu ensino secundario no instituto de Gooding, Idaho, onde se graduou en 1925, e logo continuou os seus estudos no \"Mills College\" de Oakland, California. En 1927 ingresou na Universidade de Idaho en Moscow, onde se graduou en Econom\u00eda en 1929.\nCarreira p\u00fablica.\nBrooks foi elixida para o Senado do Estado de Idaho en 1964, posto no que permaneceu ata 1969, cando en setembro dese ano foi escollida polo presidente Richard Nixon para ocupar o posto de directora da Casa da Moeda dos Estados Unidos, no que se mantivo ata a s\u00faa renuncia o 11 de febreiro de 1977.\nNa s\u00faa etapa de direcci\u00f3n da ceca p\u00fablica, supervisou o lanzamento de moedas tan senlleiras como o d\u00f3lar Eisenhower e a serie dedicada ao bicentenario dos EEUU. Tam\u00e9n se lle atrib\u00fae o m\u00e9rito de ter recuperado o antigo edificio da Ceca de San Francisco, un dos poucos que sobreviviu ao terremoto de 1906 e que permanec\u00eda desocupado e moi deteriorado desde 1937. En 1974, Brooks recibiu o premio \"I Left My Heart In San Francisco\", polos seus esforzos na conservaci\u00f3n do edificio.\nAdemais, Brooks tam\u00e9n foi galardoada coa medalla ao m\u00e9rito da \"American Numismatic Association\" en 1988, e foi a primeira muller en recibir o m\u00e1is alto reco\u00f1ecemento do Departamento do Tesouro dos EEUU, o premio Alexander Hamilton, en 1977. \nEn 1970 ingresou no Sal\u00f3n da Fama da Universidade de Idaho, que lle concedeu un doutoramento honorario en 1999.\nVida persoal.\nBrooks casou en 1939 con Arthur Jacob Peavey, con quen tivo un fillo e unha filla; Pavey faleceu nun accidente de caza en 1941. Ao enviuvar e logo do pasamento da s\u00faa nai, trasladouse cos seus fillos a Washington, onde o seu pai ocupaba un posto como senador.\nEn Washington casou en segundas nupcias, en maio de 1945, con C. Wayland Brooks, senador por Illinois. Cando este cesou como senador, a familia marchou a vivir nas proximidades de Chicago, onde el faleceu dun infarto en 1957.\nLogo da s\u00faa renuncia \u00e1 direcci\u00f3n da \"US Mint\", Brroks regresou a Idaho para se facer cargo do rancho familiar.\nBrooks finou en 2002 en Twin Falls aos 94 anos."}
{"id": "557297", "revid": "123800", "url": "https://gl.wikipedia.org/wiki?curid=557297", "title": "Instituto do Radio", "text": ""}
{"id": "557308", "revid": "4817", "url": "https://gl.wikipedia.org/wiki?curid=557308", "title": "Yantar-2K", "text": ""}
{"id": "557309", "revid": "4817", "url": "https://gl.wikipedia.org/wiki?curid=557309", "title": "Yantar-4K1", "text": ""}
{"id": "557310", "revid": "4817", "url": "https://gl.wikipedia.org/wiki?curid=557310", "title": "Yantar-4K2", "text": ""}
{"id": "557311", "revid": "4817", "url": "https://gl.wikipedia.org/wiki?curid=557311", "title": "Yantar-1KFT", "text": ""}
{"id": "557312", "revid": "4817", "url": "https://gl.wikipedia.org/wiki?curid=557312", "title": "Yantar-4K2M", "text": ""}
{"id": "557313", "revid": "4817", "url": "https://gl.wikipedia.org/wiki?curid=557313", "title": "Feniks", "text": ""}
{"id": "557314", "revid": "4817", "url": "https://gl.wikipedia.org/wiki?curid=557314", "title": "Oktan", "text": ""}
{"id": "557315", "revid": "4817", "url": "https://gl.wikipedia.org/wiki?curid=557315", "title": "Kobalt", "text": ""}
{"id": "557316", "revid": "4817", "url": "https://gl.wikipedia.org/wiki?curid=557316", "title": "Kometa", "text": ""}
{"id": "557317", "revid": "4817", "url": "https://gl.wikipedia.org/wiki?curid=557317", "title": "Siluet", "text": ""}
{"id": "557318", "revid": "4817", "url": "https://gl.wikipedia.org/wiki?curid=557318", "title": "Kobalt-M", "text": ""}
{"id": "557319", "revid": "4817", "url": "https://gl.wikipedia.org/wiki?curid=557319", "title": "Terilen", "text": ""}
{"id": "557320", "revid": "4817", "url": "https://gl.wikipedia.org/wiki?curid=557320", "title": "Neman", "text": ""}
{"id": "557321", "revid": "4817", "url": "https://gl.wikipedia.org/wiki?curid=557321", "title": "Boris Iegorov", "text": "Boris Borisovich Iegorov, nado en Moscova (Rusia) o 26 de novembro de 1937 e finado o 12 de setembro de 1994, foi un cosmonauta sovi\u00e9tico que formou parte da misi\u00f3n Voskhod 1.\nTraxectoria.\nIegorov, graduado en medicina polo Instituto M\u00e9dico de Moscova en 1961 e m\u00e1ster pola Universidade Humboldt de Berl\u00edn, foi o primeiro m\u00e9dico en voar ao espazo na misi\u00f3n Voskhod 1 o 12 de outubro de 1964, pasando 1,01 d\u00edas no espazo. Finou o 12 de setembro de 1994 dun infarto."}
{"id": "557322", "revid": "839", "url": "https://gl.wikipedia.org/wiki?curid=557322", "title": "Aleksei Ieliseiev", "text": "Aleksei Stanislavovich Ieliseiev, nado en Zhizdra (Rusia) o 13 de xullo de 1934, \u00e9 un cosmonauta sovi\u00e9tico que formou parte das misi\u00f3ns Soiuz 4, Soiuz 5, Soiuz 8 e Soiuz 10.\nTraxectoria.\nIeliseiev \u00e9 graduado en enxe\u00f1ar\u00eda pola Escola T\u00e9cnica Superior Bauman de Moscova en 1957, cun doutoramento en 1973. Participou nas misi\u00f3ns Soiuz 4, Soiuz 5, Soiuz 8 e Soiuz 10, pasando 8,93 d\u00edas no espazo."}
